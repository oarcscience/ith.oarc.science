[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](lev)  [Next](deu.md) 

------------------------------------------------------------------------

### Swedish Bible: Numbers

<span id="an_1:1">1:1</span> Och HERREN talade till Mose i Sinais öken,
i uppenbarelsetältet, på första dagen i andra månaden av det andra året
efter deras uttåg ur Egyptens land; han sade:

<span id="an_1:2">1:2</span> »Räknen antalet av Israels barn, deras hela
menighet, efter deras släkter och efter deras familjer, vart namn räknat
särskilt, allt mankön, var person för sig;

<span id="an_1:3">1:3</span> alla stridbara män i Israel, de män som äro
tjugu år gamla eller därutöver, dem skolen I inmönstra efter deras
häravdelningar, du och Aron.

<span id="an_1:4">1:4</span> I skolen därvid taga till eder en man av
var stam, den som är huvudman för sin stams familjer.

<span id="an_1:5">1:5</span> Och dessa äro namnen på de män som skola
biträda eder: av Ruben: Elisur, Sedeurs son;

<span id="an_1:6">1:6</span> av Simeon: Selumiel, Surisaddais son;

<span id="an_1:7">1:7</span> av Juda: Naheson, Amminadabs son;

<span id="an_1:8">1:8</span> av Isaskar: Netanel, Suars son;

<span id="an_1:9">1:9</span> av Sebulon: Eliab, Helons son;

<span id="an_1:10">1:10</span> av Josefs barn: av Efraim: Elisama,
Ammihuds son; av Manasse: Gamliel, Pedasurs son;

<span id="an_1:11">1:11</span> av Benjamin: Abidan, Gideonis son;

<span id="an_1:12">1:12</span> av Dan: Ahieser, Ammisaddais son;

<span id="an_1:13">1:13</span> av Aser: Pagiel, Okrans son;

<span id="an_1:14">1:14</span> av Gad: Eljasaf, Deguels son;

<span id="an_1:15">1:15</span> av Naftali: Ahira, Enans son.»

<span id="an_1:16">1:16</span> Dessa voro ombud för menigheten,
hövdingar för sina fädernestammar, huvudmän för Israels ätter.

<span id="an_1:17">1:17</span> Och Mose och Aron togo till sig dessa
namngivna män;

<span id="an_1:18">1:18</span> och sedan de hade församlat hela
menigheten på första dagen i andra månaden, blev folket infört i
förteckningen efter sina släkter och efter sina familjer, vart namn
räknat särskilt, de som voro tjugu år gamla eller därutöver, var person
för sig,

<span id="an_1:19">1:19</span> allt såsom HERREN hade bjudit Mose; och
han mönstrade dem i Sinais öken.

<span id="an_1:20">1:20</span> Och avkomlingarna av Rubens, Israels
förstföddes, söner, upptecknade efter sina släkter och efter sina
familjer, vart namn räknat särskilt, var person för sig, alla av mankön
som voro tjugu år gamla eller därutöver, alla stridbara män,

<span id="an_1:21">1:21</span> så många av Rubens stam som inmönstrades,
utgjorde fyrtiosex tusen fem hundra.

<span id="an_1:22">1:22</span> Avkomlingarna av Simeons söner,
upptecknade efter sina släkter och efter sina familjer, så många som
inmönstrades, vart namn räknat särskilt, var person för sig, alla av
mankön som voro tjugu år gamla eller därutöver, alla stridbara män,

<span id="an_1:23">1:23</span> så många av Simeons stam som
inmönstrades, utgjorde femtionio tusen tre hundra.

<span id="an_1:24">1:24</span> Avkomlingarna av Gads söner, upptecknade
efter sina släkter och efter sina familjer, vart namn räknat särskilt,
de som voro tjugu år gamla eller därutöver, alla stridbara män,

<span id="an_1:25">1:25</span> så många av Gads stam som inmönstrades,
utgjorde fyrtiofem tusen sex hundra femtio.

<span id="an_1:26">1:26</span> Avkomlingarna av Judas söner, upptecknade
efter sina släkter och efter sina familjer, vart namn räknat särskilt,
de som voro tjugu år gamla eller därutöver, alla stridbara män,

<span id="an_1:27">1:27</span> så många av Juda stam som inmönstrades,
utgjorde sjuttiofyra tusen sex hundra.

<span id="an_1:28">1:28</span> Avkomlingarna av Isaskars söner,
upptecknade efter sina släkter och efter sina familjer, vart namn räknat
särskilt, de som voro tjugu år gamla eller därutöver, alla stridbara
män,

<span id="an_1:29">1:29</span> så många av Isaskars stam son
inmönstrades, utgjorde femtiofyra tusen fyra hundra.

<span id="an_1:30">1:30</span> Avkomlingarna av Sebulons söner
upptecknade efter sina släkter och efter sina familjer, vart namn räknat
särskilt, de som voro tjugu år gamla eller därutöver, alla stridbara
män,

<span id="an_1:31">1:31</span> så många av Sebulons stam som
inmönstrades, utgjorde femtiosju tusen fyra hundra.

<span id="an_1:32">1:32</span> Avkomlingarna av Josefs söner:
Avkomlingarna av Efraims söner, upptecknade efter sina släkter och efter
sina familjer, vart namn räknat särskilt, de som voro tjugu år gamla
eller därutöver, alla stridbara män,

<span id="an_1:33">1:33</span> så många av Efraims stam som
inmönstrades; utgjorde fyrtio tusen fem hundra.

<span id="an_1:34">1:34</span> Avkomlingarna av Manasses söner,
upptecknade efter sina släkter och efter sina familjer, vart namn räknat
särskilt, de som voro tjugu år gamla eller därutöver, alla stridbara
män,

<span id="an_1:35">1:35</span> så många av Manasse stam som
inmönstrades, utgjorde trettiotvå tusen två hundra.

<span id="an_1:36">1:36</span> Avkomlingarna av Benjamins söner,
upptecknade efter sina släkter och efter sina familjer, vart namn räknat
särskilt, de som voro tjugu år gamla eller därutöver, alla stridbara
män,

<span id="an_1:37">1:37</span> så många av Benjamins stam som
inmönstrades, utgjorde trettiofem tusen fyra hundra.

<span id="an_1:38">1:38</span> Avkomlingarna av Dans söner, upptecknade
efter sina släkter och efter sina familjer, vart namn räknat särskilt,
de som voro tjugu år gamla eller därutöver, alla stridbara män,

<span id="an_1:39">1:39</span> så många av Dans stam som inmönstrades,
utgjorde sextiotvå tusen sju hundra.

<span id="an_1:40">1:40</span> Avkomlingarna av Asers söner, upptecknade
efter sina släkter och efter sina familjer, vart namn räknat särskilt,
de som voro tjugu år gamla eller därutöver, alla stridbara män,

<span id="an_1:41">1:41</span> så många av Asers stam som inmönstrades,
utgjorde fyrtioett tusen fem hundra.

<span id="an_1:42">1:42</span> Avkomlingarna av Naftalis söner,
upptecknade efter sina släkter och efter sina familjer, vart namn räknat
särskilt, de som voro tjugu år gamla eller därutöver, alla stridbara
män,

<span id="an_1:43">1:43</span> så många av Naftali stam som
inmönstrades, utgjorde femtiotre tusen fyra hundra.

<span id="an_1:44">1:44</span> Dessa voro de inmönstrade, de som blevo
inmönstrade av Mose och Aron och Israels hövdingar, tolv män, som
företrädde var och en sin stamfamilj.

<span id="an_1:45">1:45</span> Och alla de av Israels barn som
inmönstrades, efter deras familjer, de som voro tjugu år gamla eller
därutöver, alla stridbara män i Israel,

<span id="an_1:46">1:46</span> alla dessa inmönstrade utgjorde sex
hundra tre tusen fem hundra femtio.

<span id="an_1:47">1:47</span> Men leviterna i sin fädernestam blevo
icke inmönstrade med de övriga.

<span id="an_1:48">1:48</span> Ty HERREN talade till Mose och sade:

<span id="an_1:49">1:49</span> Levi stam allenast skall du icke
inmönstra, och du skall icke räkna antalet av dem med de övriga
israeliterna;

<span id="an_1:50">1:50</span> utan du skall förordna leviterna att
förestå vittnesbördets tabernakel med alla dess redskap och alla dess
tillbehör. De skola bära tabernaklet och alla dess redskap och göra
tjänst därvid; och runt omkring tabernaklet skola de hava sitt läger.

<span id="an_1:51">1:51</span> När tabernaklet skall bryta upp, skola
leviterna nedtaga det, och när tabernaklet skall slås upp, skola
leviterna uppsätta det; men om någon främmande kommer därvid, skall han
dödas.

<span id="an_1:52">1:52</span> De övriga israeliterna skola lägra sig
var och en i sitt läger, och var och en under sitt baner, efter sina
häravdelningar;

<span id="an_1:53">1:53</span> men leviterna skola lägra sig runt
omkring vittnesbördets tabernakel, för att icke förtörnelse må komma
över Israels barns menighet; och leviterna skola iakttaga vad som är att
iakttaga vid vittnesbördets tabernakel.

<span id="an_1:54">1:54</span> Och Israels barn gjorde så; de gjorde i
alla stycken såsom HERREN hade bjudit Mose.

<span id="an_2:1">2:1</span> Och HERREN talade till Mose och Aron och
sade:

<span id="an_2:2">2:2</span> Israels barn skola lägra sig var och en
under sitt baner, vid de fälttecken som höra till deras särskilda
familjer; runt omkring uppenbarelsetältet skola de lägra sig så, att de
hava det framför sig.

<span id="an_2:3">2:3</span> På framsidan, österut, skall Juda lägra sig
under sitt baner, efter sina häravdelningar: Juda barns hövding Naheson,
Amminadabs son

<span id="an_2:4">2:4</span> med de inmönstrade som utgöra hans här,
sjuttiofyra tusen sex hundra man.

<span id="an_2:5">2:5</span> Bredvid honom skall Isaskars stam lägra
sig: Isaskars barns hövding Netanel, Suars son,

<span id="an_2:6">2:6</span> med de inmönstrade som utgöra hans här,
femtiofyra tusen fyra hundra man.

<span id="an_2:7">2:7</span> Därnäst Sebulons stam: Sebulons barns
hövding Eliab, Helons son,

<span id="an_2:8">2:8</span> med de inmönstrade som utgöra hans här,
femtiosju tusen fyra hundra man.

<span id="an_2:9">2:9</span> De inmönstrade som tillhöra Juda läger
utgöra alltså tillsammans ett hundra åttiosex tusen fyra hundra man,
delade i sina häravdelningar. De skola vid uppbrott tåga främst.

<span id="an_2:10">2:10</span> Ruben skall lägra sig under sitt baner
söderut, efter sina häravdelningar: Rubens barns hövding Elisur, Sedeurs
son,

<span id="an_2:11">2:11</span> med de inmönstrade som utgöra hans här,
fyrtiosex tusen fem hundra man.

<span id="an_2:12">2:12</span> Bredvid honom skall Simeons stam lägra
sig: Simeons barns hövding Selumiel, Surisaddais son,

<span id="an_2:13">2:13</span> med de inmönstrade som utgöra hans här,
femtionio tusen tre hundra man.

<span id="an_2:14">2:14</span> Därnäst Gads stam: Gads barns hövding
Eljasaf, Reguels son

<span id="an_2:15">2:15</span> med de inmönstrade som utgöra hans här,
fyrtiofem tusen sex hundra femtio man.

<span id="an_2:16">2:16</span> De inmönstrade som tillhöra Rubens läger
utgöra alltså tillsammans ett hundra femtioett tusen fyra hundra femtio
man, delade i sina häravdelningar. Och de skola vid uppbrott tåga i
andra rummet.

<span id="an_2:17">2:17</span> Sedan skall uppenbarelsetältet med
leviternas läger hava sin plats i tåget, mitt emellan de övriga lägren.
I den ordning de lägra sig skola de ock tåga, var och en på sin plats,
under sina baner.

<span id="an_2:18">2:18</span> Efraim skall lägra sig under sitt baner
västerut, efter sina häravdelningar: Efraims barns hövding Elisama,
Ammihuds son,

<span id="an_2:19">2:19</span> med de inmönstrade som utgöra hans här,
fyrtio tusen fem hundra man.

<span id="an_2:20">2:20</span> Bredvid honom skall Manasse stam lägra
sig: Manasse barns hövding Gamliel, Pedasurs son,

<span id="an_2:21">2:21</span> med de inmönstrade som utgöra hans här,
trettiotvå tusen två hundra man.

<span id="an_2:22">2:22</span> Därnäst Benjamins stam: Benjamins barns
hövding Abidan, Gideonis son,

<span id="an_2:23">2:23</span> med de inmönstrade som utgöra hans här,
trettiofem tusen fyra hundra man.

<span id="an_2:24">2:24</span> De inmönstrade som tillhöra Efraims läger
utgöra alltså tillsammans ett hundra åtta tusen ett hundra man, delade i
sina häravdelningar. Och de skola vid uppbrott tåga i tredje rummet.

<span id="an_2:25">2:25</span> Dan skall lägra sig under sitt baner
norrut, efter sina häravdelningar: Dans barns hövding Ahieser,
Ammisaddais son,

<span id="an_2:26">2:26</span> med de inmönstrade som utgöra hans här,
sextiotvå tusen sju hundra man.

<span id="an_2:27">2:27</span> Bredvid honom skall Asers stam lägra sig:
Asers barns hövding Pagiel, Okrans son,

<span id="an_2:28">2:28</span> med de inmönstrade som utgöra hans har,
fyrtioett tusen fem hundra man.

<span id="an_2:29">2:29</span> Därnäst Naftali stam: Naftali barns
hövding Ahira, Enans son,

<span id="an_2:30">2:30</span> med de inmönstrade som utgöra hans här,
femtiotre tusen fyra hundra man.

<span id="an_2:31">2:31</span> De inmönstrade som tillhöra Dans läger
utgöra alltså tillsammans ett hundra femtiosju tusen sex hundra man. De
skola vid uppbrott tåga sist, under sina baner.

<span id="an_2:32">2:32</span> Dessa voro, efter sina familjer, de av
Israels barn som inmönstrades. De som inmönstrades i lägren, efter sina
häravdelningar, utgjorde tillsammans sex hundra tre tusen fem hundra
femtio man.

<span id="an_2:33">2:33</span> Men leviterna blevo icke inmönstrade med
de övriga israeliterna, ty så hade HERREN: bjudit Mose.

<span id="an_2:34">2:34</span> Och Israels barn gjorde så; alldeles så,
som HERREN hade bjudit Mose, lägrade de sig under sina baner, och så
tågade de ock, var och en i sin släkt, efter sin familj.

<span id="an_3:1">3:1</span> Detta är berättelsen om Arons och Moses
släkt, vid den tid då HERREN talade med Mose på Sinai berg.

<span id="an_3:2">3:2</span> Dessa äro namnen på Arons söner: Nadab, den
förstfödde, och Abihu, Eleasar och Itamar.

<span id="an_3:3">3:3</span> Dessa voro namnen på Arons söner, de smorda
prästerna, som hade mottagit handfyllning till att vara präster.

<span id="an_3:4">3:4</span> Men Nadab och Abihu föllo döda ned inför
HERRENS ansikte, när de framburo främmande eld inför HERRENS ansikte i
Sinais öken; och de hade inga söner. Sedan voro Eleasar och Itamar
präster under sin fader Aron.

<span id="an_3:5">3:5</span> Och HERREN talade till Mose och sade:

<span id="an_3:6">3:6</span> Levi stam skall du låta få tillträde hit;
du skall låta dem stå inför prästen Aron för att betjäna honom.

<span id="an_3:7">3:7</span> De skola iakttaga vad han har att iakttaga,
och vad hela menigheten har att iakttaga, inför uppenbarelsetältet, i
det att de förrätta tjänsten vid tabernaklet.

<span id="an_3:8">3:8</span> Och de skola hava vården om alla
uppenbarelsetältets tillbehör, och iakttaga vad Israels barn hava att
iakttaga, i det att de förrätta tjänsten vid tabernaklet.

<span id="an_3:9">3:9</span> Alltså skall du giva leviterna åt Aron och
hans söner; de skola vara honom givna såsom gåva av Israels barn.

<span id="an_3:10">3:10</span> Men Aron och hans söner skall du
anbefalla att iakttaga vad som hör till deras prästämbete. Om någon
främmande kommer därvid, skall han dödas.

<span id="an_3:11">3:11</span> Och HERREN talade till Mose och sade:

<span id="an_3:12">3:12</span> Se, jag har själv bland Israels barn
uttagit leviterna i stället för allt förstfött bland Israels barn, allt
som öppnar moderlivet, så att leviterna skola tillhöra mig.

<span id="an_3:13">3:13</span> Ty mig tillhör allt förstfött; på den dag
då jag slog allt förstfött i Egyptens land helgade jag åt mig allt
förstfött i Israel, såväl människor som boskap. Mig skola de tillhöra.
Jag är HERREN.

<span id="an_3:14">3:14</span> Och HERREN talade till Mose i Sinais öken
och sade:

<span id="an_3:15">3:15</span> Mönstra Levi barn, efter deras familjer
och efter deras släkter; alla av mankön som äro en månad gamla eller
därutöver skall du inmönstra.

<span id="an_3:16">3:16</span> och Mose inmönstrade dem efter HERRENS
befallning, såsom honom hade blivit bjudet.

<span id="an_3:17">3:17</span> Och dessa voro Levis söner, efter deras
namn: Gerson, Kehat och Merari.

<span id="an_3:18">3:18</span> Och dessa voro namnen på Gersons söner,
efter deras släkter: Libni och Simei.

<span id="an_3:19">3:19</span> Och Kehats söner efter sina släkter voro
Amram och Jishar, Hebron och Ussiel.

<span id="an_3:20">3:20</span> Och Meraris söner efter sina släkter voro
Maheli och Musi. Dessa voro leviternas släkter, efter deras familjer.

<span id="an_3:21">3:21</span> Från Gerson härstammade libniternas släkt
och simeiternas släkt; dessa voro gersoniternas släkter.

<span id="an_3:22">3:22</span> De av dem som inmönstrades, i det att man
räknade alla dem av mankön som voro en månad gamla eller därutöver dessa
inmönstrade utgjorde sju tusen fem hundra.

<span id="an_3:23">3:23</span> Gersoniternas släkter hade sitt läger
bakom tabernaklet, västerut.

<span id="an_3:24">3:24</span> Och hövding för gersoniternas stamfamilj
var Eljasaf, Laels son.

<span id="an_3:25">3:25</span> Och Gersons barn skulle vid
uppenbarelsetältet hava vården om själva tabernaklet och dess täckelse,
om dess överdrag och om förhänget för ingången till uppenbarelsetältet,

<span id="an_3:26">3:26</span> vidare om förgårdens omhängen och om
förhänget för ingången till förgården, som omgav tabernaklet och
altaret, så ock om dess streck -- vad arbete nu kunde förekomma därvid.

<span id="an_3:27">3:27</span> Från Kehat härstammade amramiternas
släkt, jishariternas släkt hebroniternas släkt och ussieliternas släkt;
dessa voro kehatiternas släkter.

<span id="an_3:28">3:28</span> När man räknade alla dem av mankön som
voro en månad gamla eller därutöver, utgjorde de åtta tusen sex hundra;
dessa voro de som skulle hava vården om de heliga föremålen.

<span id="an_3:29">3:29</span> Kehats barns släkter hade sitt läger vid
sidan av tabernaklet, söderut.

<span id="an_3:30">3:30</span> Och hövding för de kehatitiska släkternas
stamfamilj; var Elisafan, Ussiels son.

<span id="an_3:31">3:31</span> De skulle hava vården om arken, bordet,
ljusstaken, altarna och de tillbehör till de heliga föremålen, som
begagnades vid gudstjänsten, så ock om förhänget och om allt arbete
därvid.

<span id="an_3:32">3:32</span> Men överhövding över alla leviterna var
Eleasar, prästen Arons son; han var förman för dem som skulle hava
vården om de heliga föremålen.

<span id="an_3:33">3:33</span> Från Merari härstammade maheliternas
släkt och musiternas släkt; dessa voro merariternas släkter.

<span id="an_3:34">3:34</span> Och de av dem som inmönstrades, i det att
man räknade alla dem av mankön som voro en månad gamla eller därutöver,
utgjorde sex tusen två hundra.

<span id="an_3:35">3:35</span> Och hövding för de meraritiska släkternas
stamfamilj var Suriel, Abihails son. De hade sitt läger vid sidan av
tabernaklet, norrut.

<span id="an_3:36">3:36</span> Och Meraris barn fingo till åliggande att
hava vården om bräderna till tabernaklet, om dess tvärstänger, stolpar
och fotstycken och om alla dess tillbehör och om allt arbete därvid,

<span id="an_3:37">3:37</span> så ock om stolparna till förgården runt
omkring med deras fotstycken, deras pluggar och streck.

<span id="an_3:38">3:38</span> Men mitt för tabernaklet, på framsidan,
mitt för uppenbarelsetältet, österut, hade Mose och Aron och hans söner
sitt läger; dessa skulle iakttaga vad som var att iakttaga vid
helgedomen, vad Israels barn hade att iakttaga; men om någon främmande
kom därvid, skulle han dödas.

<span id="an_3:39">3:39</span> De inmönstrade av leviterna som Mose och
Aron inmönstrade efter deras släkter, enligt HERRENS befallning, alla av
mankön som voro en månad gamla eller därutöver, utgjorde tillsammans
tjugutvå tusen.

<span id="an_3:40">3:40</span> Och HERREN sade till Mose: Mönstra allt
förstfött av mankön bland Israels barn, alla som äro en månad gamla
eller därutöver, och räkna antalet av deras namn.

<span id="an_3:41">3:41</span> Och tag ut åt mig -- ty jag är HERREN --
leviterna i stället för allt förstfött bland Israels barn, så ock
leviternas boskap i stället för allt förstfött bland Israels barns
boskap.

<span id="an_3:42">3:42</span> Och Mose mönstrade allt förstfött bland
Israels barn, såsom HERREN hade bjudit honom.

<span id="an_3:43">3:43</span> Och de förstfödde av mankön, vart namn
räknat särskilt, de som voro en månad gamla eller därutöver, utgjorde,
så många som inmönstrades, tillsammans tjugutvå tusen två hundra
sjuttiotre.

<span id="an_3:44">3:44</span> Och HERREN talade till Mose och sade:

<span id="an_3:45">3:45</span> Du skall uttaga leviterna i stället för
allt förstfött bland Israels barn, så ock leviternas boskap i stället
för dessas boskap; så att leviterna skola tillhöra mig. Jag är HERREN.

<span id="an_3:46">3:46</span> Men till lösen för de två hundra
sjuttiotre personer med vilka antalet av Israels barns förstfödde
överstiger leviternas antal,

<span id="an_3:47">3:47</span> skall du taga fem siklar för var person;
du skall taga upp dessa efter helgedomssikelns vikt, sikeln räknad till
tjugu gera.

<span id="an_3:48">3:48</span> Och du skall giva penningarna åt Aron och
hans söner såsom lösen för de övertaliga bland folket.

<span id="an_3:49">3:49</span> Och Mose tog lösesumman av dem som voro
övertaliga, när man räknade dem som voro lösta genom leviterna.

<span id="an_3:50">3:50</span> Av Israels barns förstfödde tog han
penningarna, ett tusen tre hundra sextiofem siklar, efter
helgedomssikelns vikt.

<span id="an_3:51">3:51</span> Och Mose gav lösesumman åt Aron och hans
söner, efter HERRENS befallning, såsom HERREN hade bjudit Mose.

<span id="an_4:1">4:1</span> Och HERREN talade till Mose och Aron och
sade:

<span id="an_4:2">4:2</span> Räknen bland Levi barn antalet av Kehats
barn, efter deras släkter och efter deras familjer,

<span id="an_4:3">4:3</span> dem som äro trettio år gamla eller
därutöver, ända till femtio år, alla tjänstbara män som kunna förrätta
sysslor vid uppenbarelsetältet.

<span id="an_4:4">4:4</span> Och detta skall vara Kehats barns
tjänstgöring vid uppenbarelsetältet: de skola hava hand om de högheliga
föremålen.

<span id="an_4:5">4:5</span> När lägret skall bryta upp, skola Aron och
hans söner gå in och taga ned den förlåt som hänger framför arken och
med den övertäcka vittnesbördets ark;

<span id="an_4:6">4:6</span> däröver skola de lägga ett överdrag av
tahasskinn och över detta ytterligare breda ett kläde, helt och hållet
mörkblått; sedan skola de sätta in stängerna.

<span id="an_4:7">4:7</span> Och över skådebrödsbordet skola de breda
ett mörkblått kläde och ställa därpå faten, skålarna och bägarna,
ävensom kannorna till drickoffren; »det beständiga brödet» skall ock
läggas därpå.

<span id="an_4:8">4:8</span> Häröver skola de breda ett rosenrött kläde
och betäcka detta med ett överdrag av tahasskinn; sedan skola de sätta
in stängerna.

<span id="an_4:9">4:9</span> Och de skola taga ett mörkblått kläde och
därmed övertäcka ljusstaken och dess lampor, lamptänger och brickor, så
ock alla tillhörande oljekärl som begagnas under tjänstgöringen därvid;

<span id="an_4:10">4:10</span> och de skola lägga den med alla dess
tillbehör i ett överdrag av tahasskinn och sedan lägga alltsammans på en
bår.

<span id="an_4:11">4:11</span> Över det gyllene altaret skola de
likaledes breda ett mörkblått kläde och betäcka detta med ett överdrag
av tahasskinn, sedan skola de sätta in stängerna.

<span id="an_4:12">4:12</span> Och de skola taga alla gudstjänstredskap,
som begagnas vid tjänstgöringen i helgedomen, och lägga dem i ett
mörkblått kläde och betäcka dem med ett överdrag av tahasskinn, och
sedan lägga dem på en bår.

<span id="an_4:13">4:13</span> Och de skola taga bort askan från altaret
och breda över det ett purpurrött kläde

<span id="an_4:14">4:14</span> och lägga därpå alla tillbehör som
begagnas under tjänstgöringen därvid, fyrfaten, gafflarna, skovlarna och
skålarna, korteligen, altarets alla tillbehör; och däröver skola de
breda ett överdrag av tahasskinn och så sätta in stängerna.

<span id="an_4:15">4:15</span> Sedan nu Aron och hans söner, när lägret
skall bryta upp, så hava övertäckt de heliga föremålen och alla
tillbehör till dessa heliga föremål, skola därefter Kehats barn komma
för att bära; men de må icke röra vid de heliga föremålen, ty då skola
de dö. Detta är vad Kehats barn hava att bära av det som hör till
uppenbarelsetältet.

<span id="an_4:16">4:16</span> Och Eleasars, prästen Arons sons
åliggande skall vara att hava vården om oljan till ljusstaken, om den
välluktande rökelsen, om det dagliga spisoffret och om smörjelseoljan;
hans åliggande skall vara att hava vården om hela tabernaklet och om
allt vad däri är, de heliga föremålen och deras tillbehör.

<span id="an_4:17">4:17</span> Och HERREN talade till Mose och Aron och
sade:

<span id="an_4:18">4:18</span> Låten icke kehatiternas släktgren utrotas
ur leviternas stam.

<span id="an_4:19">4:19</span> Utan gören på följande sätt med dem, för
att de må leva och icke dö, när de nalkas de högheliga föremålen: Aron
och hans söner skola gå in och anvisa var och en av dem vad han har att
göra eller bära

<span id="an_4:20">4:20</span> men själva må de icke gå in och se de
heliga föremålen, icke ens ett ögonblick, ty då skola de dö.

<span id="an_4:21">4:21</span> Och HERREN talade till Mose och sade:

<span id="an_4:22">4:22</span> Räkna ock antalet av Gersons barn, efter
deras familjer och efter deras släkter.

<span id="an_4:23">4:23</span> Dem som äro trettio år gamla eller
därutöver, ända till femtio år, skall du inmönstra, alla tjänstbara män
som kunna förrätta arbete vid uppenbarelsetältet.

<span id="an_4:24">4:24</span> Detta skall vara gersoniternas släkters
tjänstgöring, vad de hava att göra och vad de hava att bära:

<span id="an_4:25">4:25</span> de skola bära de tygvåder av vilka
tabernaklet bildas, uppenbarelsetältets täckelse, dess överdrag och det
överdrag av tahasskinn som ligger ovanpå detta, förhänget för ingången
till uppenbarelsetältet,

<span id="an_4:26">4:26</span> vidare omhängena till förgården,
förhänget för porten till förgården, som omgiver tabernaklet och
altaret, så ock tillhörande streck och alla redskap till arbetet därvid;
och allt som härvid är att göra skola de förrätta.

<span id="an_4:27">4:27</span> På det sätt Aron och hans söner bestämma
skall Gersons barns hela tjänstgöring försiggå, i fråga om allt vad de
hava att bära och göra; och I skolen överlämna i deras vård allt vad de
hava att bära.

<span id="an_4:28">4:28</span> Detta är den tjänstgöring som Gersons
barns släkter skola hava vid uppenbarelsetältet; och vad de hava att
iakttaga skola de utföra under ledning av Itamar, prästen Arons son

<span id="an_4:29">4:29</span> Meraris barn skall du inmönstra, efter
deras släkter och efter deras familjer.

<span id="an_4:30">4:30</span> Dem som äro trettio år gamla eller
därutöver, ända till femtio år, skall du inmönstra, alla tjänstbara män
som kunna förrätta arbete vid uppenbarelsetältet.

<span id="an_4:31">4:31</span> Och detta är vad som skall åligga dem att
bära, allt vad som hör till deras tjänstgöring vid uppenbarelsetältet:
bräderna till tabernaklet, dess tvärstänger, stolpar och fotstycken,

<span id="an_4:32">4:32</span> så ock stolparna till förgården runt
omkring med deras fotstycken, pluggar och streck, korteligen, alla deras
tillbehör och allt som hör till arbetet därvid; och I skolen lämna dem
uppgift på de särskilda föremål som det åligger dem att bära.

<span id="an_4:33">4:33</span> Detta skall vara de meraritiska
släkternas tjänstgöring, allt vad som hör till deras tjänstgöring vid
uppenbarelsetältet; och det skall utföras under ledning av Itamar,
prästen Arons son.

<span id="an_4:34">4:34</span> Och Mose och Aron och menighetens
hövdingar inmönstrade Kehats barn, efter deras släkter och efter deras
familjer,

<span id="an_4:35">4:35</span> dem som voro trettio år gamla eller
därutöver, ända till femtio år alla tjänstbara män som kunde göra arbete
vid uppenbarelsetältet.

<span id="an_4:36">4:36</span> Och de av dem som inmönstrades, efter
deras släkter, utgjorde två tusen sju hundra femtio.

<span id="an_4:37">4:37</span> Så många voro de av kehatiternas släkter
som inmönstrades, summan av dem som skulle göra tjänst vid
uppenbarelsetältet, de som Mose och Aron inmönstrade, efter HERRENS
befallning genom Mose.

<span id="an_4:38">4:38</span> Och de av Gersons barn som inmönstrades,
efter deras släkter och efter deras familjer,

<span id="an_4:39">4:39</span> de som voro trettio år gamla eller
därutöver, ända till femtio år, alla tjänstbara män som kunde göra
arbete vid uppenbarelsetältet,

<span id="an_4:40">4:40</span> dessa som inmönstrades efter sina släkter
och efter sina familjer utgjorde två tusen sex hundra trettio.

<span id="an_4:41">4:41</span> Så många voro de av Gersons barns släkter
som inmönstrades, summan av dem som skulle göra tjänst vid
uppenbarelsetältet, de som Mose och Aron inmönstrade, efter HERRENS
befallning.

<span id="an_4:42">4:42</span> Och de av Meraris barns släkter som
inmönstrades, efter deras släkter och efter deras familjer,

<span id="an_4:43">4:43</span> de som voro trettio år gamla eller
därutöver, ända till femtio år, alla tjänstbara män som kunde göra
arbete vid uppenbarelsetältet,

<span id="an_4:44">4:44</span> dessa som inmönstrades efter sina släkter
utgjorde tre tusen två hundra.

<span id="an_4:45">4:45</span> Så många voro de av Meraris barns släkter
som inmönstrades, de som Mose och Aron inmönstrade efter HERRENS
befallning genom Mose.

<span id="an_4:46">4:46</span> De av leviterna som Mose och Aron och
Israels hövdingar inmönstrade, efter deras släkter och efter deras
familjer,

<span id="an_4:47">4:47</span> de som voro trettio år gamla eller
därutöver, ända till femtio år, alla som kunde förrätta något
tjänstgöringsarbete eller något bärarearbete vid uppenbarelsetältet,

<span id="an_4:48">4:48</span> dessa som inmönstrades utgjorde
tillsammans åtta tusen fem hundra åttio.

<span id="an_4:49">4:49</span> Efter HERRENS befallning blevo de
inmönstrade genom Mose, var och en till det som han hade att göra eller
bära, och var och en fick det åliggande som HERREN hade bjudit Mose.

<span id="an_5:1">5:1</span> Och HERREN talade till Mose och sade:

<span id="an_5:2">5:2</span> Bjud Israels barn att de skaffa bort ur
lägret var och en som är spetälsk eller har flytning och var och en som
har blivit oren genom någon död.

<span id="an_5:3">5:3</span> En sådan, vare sig man eller kvinna, skolen
I skaffa bort; till något ställe utanför lägret skolen I skicka honom,
för att han icke må orena deras läger; jag har ju min boning mitt ibland
dem.

<span id="an_5:4">5:4</span> Och Israels barn gjorde så; de skickade dem
till ett ställe utanför lägret; såsom HERREN hade tillsagt Mose, så
gjorde Israels barn.

<span id="an_5:5">5:5</span> Och HERREN talade till Mose och sade:

<span id="an_5:6">5:6</span> Tala till Israels barn: Om någon, vare sig
man eller kvinna, begår någon synd -- vad det nu må vara, vari en
människa kan försynda sig -- i det han gör sig skyldig till en
orättrådighet mot HERREN, och denna person alltså ådrager sig skuld,

<span id="an_5:7">5:7</span> så skall han bekänna den synd han har
begått, och ersätta det han har förbrutit sig på till dess fulla belopp
och lägga femtedelen av värdet därtill; och detta skall han giva åt den
som han har förbrutit sig emot.

<span id="an_5:8">5:8</span> Men om denne icke har efterlämnat någon
bördeman, åt vilken ersättning kan givas för det han har förbrutit sig
på, då skall ersättningen för detta givas åt HERREN och tillhöra
prästen, utom försoningsväduren, med vilken försoning bringas för den
skyldige.

<span id="an_5:9">5:9</span> Och alla heliga gåvor som Israels barn giva
såsom en gärd, vilken de bära fram till prästen, skola tillhöra denne;

<span id="an_5:10">5:10</span> honom skola allas heliga gåvor tillhöra;
vad någon giver åt prästen skall tillhöra denne.

<span id="an_5:11">5:11</span> Och HERREN talade till Mose och sade:

<span id="an_5:12">5:12</span> Tala till Israels barn och säg till dem:
Om en hustru har svikit sin man och varit honom otrogen,

<span id="an_5:13">5:13</span> i det att någon annan har legat hos henne
och beblandat sig med henne, utan att hennes man har fått veta därav,
och utan att hon har blivit röjd, fastän hon verkligen har låtit skända
sig; om alltså intet vittne finnes mot henne och hon icke har blivit
gripen på bar gärning,

<span id="an_5:14">5:14</span> men misstankens ande likväl kommer över
honom, så att han får misstanke mot sin hustru, och det verkligen är så,
att hon har låtit skända sig; eller om misstankens ande kommer över
honom, så att han får misstanke mot sin hustru, och detta fastän hon
icke har låtit skända sig:

<span id="an_5:15">5:15</span> så skall mannen föra sin hustru till
prästen och såsom offer för henne bära fram en tiondedels efa kornmjöl,
men ingen olja skall han gjuta därpå och ingen rökelse lägga därpå, ty
det är ett misstankeoffer, ett åminnelseoffer, som bringar en
missgärning i åminnelse.

<span id="an_5:16">5:16</span> Och prästen skall föra henne fram och
ställa henne inför HERRENS ansikte.

<span id="an_5:17">5:17</span> Och prästen skall taga heligt vatten i
ett lerkärl, och sedan skall prästen taga något av stoftet på
tabernaklets golv och lägga i vattnet.

<span id="an_5:18">5:18</span> Och prästen skall ställa kvinnan fram
inför HERRENS ansikte och lösa upp kvinnans hår och lägga på hennes
händer åminnelseoffret, det är misstankeoffret; men prästen själv skall
hålla i sin hand det förbannelsebringande olycksvattnet.

<span id="an_5:19">5:19</span> Därefter skall prästen besvärja kvinnan
och säga till henne: »Om ingen har lägrat dig och du icke har svikit din
man genom att låta skända dig, så må detta förbannelsebringande
olycksvatten icke skada dig.

<span id="an_5:20">5:20</span> Men om du har svikit din man och låtit
skända dig, i det att någon annan än din man har beblandat sig med dig»

<span id="an_5:21">5:21</span> (prästen besvärjer nu kvinnan med
förbannelsens ed, i det han säger till kvinnan:) »Då må HERREN göra dig
till ett exempel som man nämner, när man förbannar och svär bland ditt
folk; HERREN må då låta din länd förvissna och din buk svälla upp;

<span id="an_5:22">5:22</span> ja, när du har fått detta
förbannelsebringande vatten in i ditt liv, då må det komma din buk att
svälla upp och din länd att förvissna.» Och kvinnan skall säga: »Amen,
amen.»

<span id="an_5:23">5:23</span> Sedan skall prästen skriva upp dessa
förbannelser på ett blad och därefter avtvå dem i olycksvattnet

<span id="an_5:24">5:24</span> och giva kvinnan det förbannelsebringande
olycksvattnet att dricka, för att detta förbannelsebringande vatten må
bliva henne till olycka, när hon har fått det i sig.

<span id="an_5:25">5:25</span> Och prästen skall taga misstankeoffret ur
kvinnans hand och vifta detta offer inför HERRENS ansikte och bära det
fram till altaret.

<span id="an_5:26">5:26</span> Och prästen skall av offret taga en
handfull, det som utgör själva altaroffret, och förbränna det på
altaret; därefter skall han giva kvinnan vattnet att dricka.

<span id="an_5:27">5:27</span> Och när han så har givit henne vattnet
att dricka, då skall detta ske: om hon har låtit skända sig och varit
sin man otrogen, så skall det förbannelsebringande vattnet, när hon har
fått det i sig, bliva henne till olycka, i det att hennes buk sväller
upp och hennes länd förvissnar; och kvinnan skall bliva ett exempel som
man nämner, när man förbannar bland hennes folk.

<span id="an_5:28">5:28</span> Men om kvinnan icke har låtit skända sig,
utan är ren, då skall hon förbliva oskadd och kunna undfå livsfrukt.

<span id="an_5:29">5:29</span> Detta är misstankelagen, om huru förfaras
skall, när en kvinna har svikit sin man och låtit skända sig,

<span id="an_5:30">5:30</span> eller när eljest misstankens ande kommer
över en man, så att han misstänker sin hustru; han skall då ställa
hustrun fram inför HERRENS ansikte, och prästen skall med henne göra
allt vad denna lag stadgar.

<span id="an_5:31">5:31</span> Så skall mannen vara fri ifrån
missgärning, men hustrun kommer att bära på missgärning.

<span id="an_6:1">6:1</span> Och HERREN talade till Mose och sade:

<span id="an_6:2">6:2</span> Tala till Israels barn och säg till dem: Om
någon, vare sig man eller kvinna, har att fullgöra ett nasirlöfte, ett
löfte att vara HERRENS nasir,

<span id="an_6:3">6:3</span> så skall han avhålla sig från vin och
starka drycker; han skall icke dricka någon syrad dryck av vin eller
någon annan syrad stark dryck; intet slags druvsaft skall han dricka, ej
heller skall han äta druvor, vare sig friska eller torra.

<span id="an_6:4">6:4</span> Så länge hans nasirtid varar, skall han
icke äta något som kommer av vinträdet, icke ens dess kartar eller späda
skott.

<span id="an_6:5">6:5</span> Så länge hans nasirlöfte varar, skall ingen
rakkniv komma på hans huvud; till dess att den tid är ute, under vilken
han skall vara HERRENS nasir, skall han vara helig och låte håret växa
långt på sitt huvud.

<span id="an_6:6">6:6</span> Så länge han är HERRENS nasir, skall han
icke nalkas någon död.

<span id="an_6:7">6:7</span> Icke ens genom sin fader eller sin moder,
sin broder eller sin syster får han ådraga sig orenhet, om de dö ty han
bär på sitt huvud tecknet till att han är sin Guds nasir;

<span id="an_6:8">6:8</span> så länge hans nasirtid varar, är han helgad
åt HERREN.

<span id="an_6:9">6:9</span> Men om någon oförtänkt och plötsligt dör i
hans närhet, och därmed orenar hans huvud, på vilket han bär
nasirtecknet, så skall han raka sitt huvud den dag han bliver ren; han
skall raka det på sjunde dagen.

<span id="an_6:10">6:10</span> Och på åttonde dagen skall han bära fram
till prästen två turturduvor eller två unga duvor, till
uppenbarelsetältets ingång.

<span id="an_6:11">6:11</span> Och prästen skall offra en till syndoffer
och en till brännoffer och bringa försoning för honom, till rening från
den synd han har dragit över sig genom den döde; sedan skall han samma
dag åter helga sitt huvud;

<span id="an_6:12">6:12</span> han skall inviga sig till nasir åt HERREN
för lika lång tid som han förut hade lovat. Och han skall föra fram ett
årsgammalt lamm till skuldoffer. Den förra löftestiden skall vara ogill,
därför att hans nasirat blev orenat.

<span id="an_6:13">6:13</span> Och detta är lagen om en nasir: Den dag
hans nasirtid är ute skall han föras fram till uppenbarelsetältets
ingång;

<span id="an_6:14">6:14</span> och han skall såsom sitt offer åt HERREN
frambära ett årsgammalt felfritt lamm av hankön till brännoffer och ett
årsgammalt felfritt lamm av honkön till syndoffer och en felfri vädur
till tackoffer,

<span id="an_6:15">6:15</span> därjämte en korg med osyrat bröd, kakor
av fint mjöl, begjutna med olja, och osyrade tunnkakor, smorda med olja,
så ock tillhörande spis offer och drickoffer.

<span id="an_6:16">6:16</span> Och prästen skall bära fram detta inför
HERRENS ansikte och offra hans syndoffer och hans brännoffer.

<span id="an_6:17">6:17</span> Och väduren skall han offra till
tackoffer åt HERREN, jämte korgen med de osyrade bröden; prästen skall
ock offra tillhörande spisoffer och drickoffer.

<span id="an_6:18">6:18</span> Och nasiren skall vid ingången till
uppenbarelsetältet raka sitt huvud, på vilket han bär nasirtecknet, och
taga sitt huvudhår, sitt nasirtecken, och lägga det på elden som brinner
under tackoffret.

<span id="an_6:19">6:19</span> Och prästen skall taga den kokta
vädursbogen, och därjämte ur korgen en osyrad kaka och en osyrad
tunnkaka, och lägga detta på nasirens händer, sedan denne har rakat av
sig nasirtecknet.

<span id="an_6:20">6:20</span> Och prästen skall vifta detta såsom ett
viftoffer inför HERRENS ansikte; det skall vara helgat åt prästen, jämte
viftoffersbringan och offergärdslåret. Sedan får nasiren åter dricka
vin.

<span id="an_6:21">6:21</span> Detta är lagen om den som har avlagt ett
nasirlöfte, och om vad han på grund av nasirlöftet skall offra åt
HERREN, förutom vad han eljest kan anskaffa; efter innehållet i det
löfte han har avlagt skall han göra, enligt lagen om hans nasirat.

<span id="an_6:22">6:22</span> Och HERREN talade till Mose och sade:

<span id="an_6:23">6:23</span> Tala till Aron och hans söner och säg:
När I välsignen Israels barn, skolen I säga så till dem:

<span id="an_6:24">6:24</span> HERREN välsigne dig och bevare dig.

<span id="an_6:25">6:25</span> HERREN låte sitt ansikte lysa över dig
och vare dig nådig.

<span id="an_6:26">6:26</span> HERREN vände sitt ansikte till dig och
give dig frid.

<span id="an_6:27">6:27</span> Så skola de lägga mitt namn på Israels
barn, och jag skall då välsigna dem.

<span id="an_7:1">7:1</span> Då nu Mose hade satt upp tabernaklet och
smort och helgat det, med alla dess tillbehör, och hade satt upp altaret
med alla dess tillbehör, och smort och helgat detta,

<span id="an_7:2">7:2</span> framburos offergåvor av Israels hövdingar,
huvudmännen för stamfamiljerna, det är stamhövdingarna, som stodo i
spetsen för de inmönstrade.

<span id="an_7:3">7:3</span> De förde fram såsom sin offergåva inför
HERRENS ansikte sex övertäckta vagnar och tolv oxar: två hövdingar
tillhopa en vagn och var hövding en oxe; dessa förde de fram inför
tabernaklet.

<span id="an_7:4">7:4</span> Och HERREN sade till Mose:

<span id="an_7:5">7:5</span> »Tag emot detta av dem för att bruka det
till uppenbarelsetältets tjänst; och lämna det åt leviterna, alltefter
beskaffenheten av vars och ens tjänst.»

<span id="an_7:6">7:6</span> Och Mose tog emot vagnarna och oxarna och
gav dem åt leviterna.

<span id="an_7:7">7:7</span> Två vagnar och fyra oxar gav han åt Gersons
barn, efter beskaffenheten av deras tjänst;

<span id="an_7:8">7:8</span> fyra vagnar och åtta oxar gav han åt
Meraris barn, efter beskaffenheten av den tjänst de förrättade under
ledning av Itamar, prästen Arons son;

<span id="an_7:9">7:9</span> men åt Kehats barn gav han icke något, ty
dem ålåg att hava hand om de heliga föremålen, och dessa skulle bäras på
axlarna.

<span id="an_7:10">7:10</span> Och hövdingarna förde fram skänker till
altarets invigning, när det smordes; hövdingarna förde fram dessa sina
offergåvor inför altaret.

<span id="an_7:11">7:11</span> Och HERREN sade till Mose: »Låt
hövdingarna, en i sänder, var och en på sin dag, föra fram sina
offergåvor till altarets invigning.»

<span id="an_7:12">7:12</span> Och den som på första dagen förde fram
sin offergåva var Naheson, Amminadabs son, av Juda stam

<span id="an_7:13">7:13</span> Hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:14">7:14</span> vidare en skål av guld om tio siklar,
full med rökelse,

<span id="an_7:15">7:15</span> vidare en ungtjur, en vädur och ett
årsgammalt lamm till brännoffer

<span id="an_7:16">7:16</span> och en bock till syndoffer,

<span id="an_7:17">7:17</span> samt till tackoffret två tjurar, fem
vädurar, fem bockar och fem årsgamla lamm. Detta var Nahesons,
Amminadabs sons, offergåva.

<span id="an_7:18">7:18</span> På andra dagen förde Netanel, Suars son,
hövdingen för Isaskar, fram sin gåva;

<span id="an_7:19">7:19</span> han framförde såsom sin offergåva ett
silverfat, ett hundra trettio siklar i vikt, och en silverskål om
sjuttio siklar, efter helgedomssikelns vikt, båda fulla med fint mjöl,
begjutet med olja, till spisoffer,

<span id="an_7:20">7:20</span> vidare en skål av guld om tio siklar,
full med rökelse,

<span id="an_7:21">7:21</span> vidare en ungtjur, en vädur och ett
årsgammalt lamm till brännoffer

<span id="an_7:22">7:22</span> och en bock till syndoffer,

<span id="an_7:23">7:23</span> samt till tackoffret två tjurar, fem
vädurar, fem bockar och fem årsgamla lamm. Detta var Netanels, Suars
sons, offergåva.

<span id="an_7:24">7:24</span> På tredje dagen kom hövdingen för
Sebulons barn, Eliab, Helons son;

<span id="an_7:25">7:25</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer

<span id="an_7:26">7:26</span> vidare en skål av guld om tio siklar,
full med rökelse,

<span id="an_7:27">7:27</span> vidare en ungtjur, en vädur och ett
årsgammalt lamm till brännoffer

<span id="an_7:28">7:28</span> och en bock till syndoffer,

<span id="an_7:29">7:29</span> samt till tackoffret två tjurar, fem
vädurar, fem bockar och fem årsgamla lamm. Detta var Eliabs, Helons
sons, offergåva.

<span id="an_7:30">7:30</span> På fjärde dagen kom hövdingen för Rubens
barn, Elisur, Sedeurs son;

<span id="an_7:31">7:31</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:32">7:32</span> vidare en skål av guld om tio siklar,
full med rökelse,

<span id="an_7:33">7:33</span> vidare en ungtjur, en vädur och ett
årsgammalt lamm till brännoffer

<span id="an_7:34">7:34</span> och en bock till syndoffer,

<span id="an_7:35">7:35</span> samt till tackoffret två tjurar, fem
vädurar, fem bockar och fem årsgamla lamm. Detta var Elisurs, Sedeurs
sons, offergåva.

<span id="an_7:36">7:36</span> På femte dagen kom hövdingen för Simeons
barn, Selumiel, Surisaddais son;

<span id="an_7:37">7:37</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:38">7:38</span> vidare en skål av guld om tio siklar,
full med rökelse,

<span id="an_7:39">7:39</span> vidare en ungtjur, en vädur och ett
årsgammalt lamm till brännoffer

<span id="an_7:40">7:40</span> och en bock till syndoffer,

<span id="an_7:41">7:41</span> samt till tackoffret två tjurar, fem
vädurar, fem bockar och fem årsgamla lamm. Detta var Selumiels,
Surisaddais sons, offergåva.

<span id="an_7:42">7:42</span> På sjätte dagen kom hövdingen för Gads
barn, Eljasaf, Deguels son;

<span id="an_7:43">7:43</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:44">7:44</span> vidare en skål av guld om tio siklar,
full med rökelse,

<span id="an_7:45">7:45</span> vidare en ungtjur, en vädur och ett
årsgammalt lamm till brännoffer

<span id="an_7:46">7:46</span> och en bock till syndoffer,

<span id="an_7:47">7:47</span> samt till tackoffret två tjurar, fem
vädurar, fem bockar och fem årsgamla lamm. Detta var Eljasafs, Deguels
sons, offergåva.

<span id="an_7:48">7:48</span> På sjunde dagen kom hövdingen för Efraims
barn, Elisama, Ammihuds son;

<span id="an_7:49">7:49</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:50">7:50</span> vidare en skål av guld om tio siklar,
full med rökelse,

<span id="an_7:51">7:51</span> vidare en ungtjur, en vädur och ett
årsgammalt lamm till brännoffer

<span id="an_7:52">7:52</span> och en bock till syndoffer,

<span id="an_7:53">7:53</span> samt till tackoffret två tjurar, fem
vädurar, fem bockar och fem årsgamla lamm. Detta var Elisamas, Ammihuds
sons, offergåva.

<span id="an_7:54">7:54</span> På åttonde dagen kom hövdingen för
Manasse barn, Gamliel, Pedasurs son;

<span id="an_7:55">7:55</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:56">7:56</span> vidare en skål av guld om tio siklar,
full med rökelse,

<span id="an_7:57">7:57</span> vidare en ungtjur en vädur och ett
årsgammalt lamm till brännoffer

<span id="an_7:58">7:58</span> och en bock till syndoffer,

<span id="an_7:59">7:59</span> samt till tackoffret två tjurar, fem
vädurar, fem bockar och fem årsgamla lamm. Detta var Gamliels Pedasurs
sons, offergåva.

<span id="an_7:60">7:60</span> På nionde dagen kom hövdingen för
Benjamins barn, Abidan, Gideonis son;

<span id="an_7:61">7:61</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:62">7:62</span> vidare en skål av guld om tio siklar,
full med rökelse,

<span id="an_7:63">7:63</span> vidare en ungtjur, en vädur och ett
årsgammalt lamm till brännoffer

<span id="an_7:64">7:64</span> och en bock till syndoffer,

<span id="an_7:65">7:65</span> samt till tackoffret två tjurar, fem
vädurar, fem bockar och fem årsgamla lamm. Detta var Abidans, Gideonis
sons, offergåva.

<span id="an_7:66">7:66</span> På tionde dagen kom hövdingen för Dans
barn, Ahieser, Ammisaddais son;

<span id="an_7:67">7:67</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:68">7:68</span> vidare en skål av guld om tio siklar,
full med rökelse,

<span id="an_7:69">7:69</span> vidare en ungtjur, en vädur och ett
årsgammalt lamm till brännoffer

<span id="an_7:70">7:70</span> och en bock till syndoffer,

<span id="an_7:71">7:71</span> samt till tackoffret två tjurar, fem
vädurar, fem bockar och fem årsgamla lamm. Detta var Ahiesers,
Ammisaddais sons, offergåva.

<span id="an_7:72">7:72</span> På elfte dagen kom hövdingen för Asers
barn, Pagiel, Okrans son;

<span id="an_7:73">7:73</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:74">7:74</span> vidare en skål av guld om tio siklar,
full med rökelse,

<span id="an_7:75">7:75</span> vidare en ungtjur, en vädur och ett
årsgammalt lamm till brännoffer

<span id="an_7:76">7:76</span> och en bock till syndoffer,

<span id="an_7:77">7:77</span> samt till tackoffret två tjurar, fem
vädurar, fem bockar och fem årsgamla lamm. Detta var Pagiels, Okrans
sons, offergåva.

<span id="an_7:78">7:78</span> På tolfte dagen kom hövdingen för Naftali
barn, Ahira, Enans son;

<span id="an_7:79">7:79</span> hans offergåva var ett silverfat, ett
hundra trettio siklar i vikt, och en silverskål om sjuttio siklar, efter
helgedomssikelns vikt, båda fulla med fint mjöl, begjutet med olja, till
spisoffer,

<span id="an_7:80">7:80</span> vidare en skål av guld om tio siklar,
full med rökelse,

<span id="an_7:81">7:81</span> vidare en ungtjur, en vädur och ett
årsgammalt lamm till brännoffer

<span id="an_7:82">7:82</span> och en bock till syndoffer,

<span id="an_7:83">7:83</span> samt till tackoffret två tjurar, fem
vädurar, fem bockar och fem årsgamla lamm. Detta var Ahiras, Enans sons,
offergåva.

<span id="an_7:84">7:84</span> Detta var vad Israels hövdingar skänkte
till altarets invigning, när det smordes: tolv silverfat, tolv
silverskålar och tolv guldskålar.

<span id="an_7:85">7:85</span> Vart fat kom på ett hundra trettio
silversiklar och var skål på sjuttio siklar, så att silvret i dessa kärl
sammanlagt utgjorde två tusen fyra hundra siklar, efter helgedomssikelns
vikt.

<span id="an_7:86">7:86</span> Av de tolv guldskålarna, som voro fulla
med rökelse, vägde var och en tio siklar, efter helgedomssikelns vikt,
så att guldet i skålarna sammanlagt utgjorde ett hundra tjugu siklar.

<span id="an_7:87">7:87</span> Brännoffers-fäkreaturen utgjorde
tillsammans tolv tjurar, vartill kommo tolv vädurar, tolv årsgamla lamm,
med tillhörande spisoffer, och tolv bockar till syndoffer.

<span id="an_7:88">7:88</span> Och tackoffers-fäkreaturen utgjorde
tillsammans tjugufyra tjurar, vartill kommo sextio vädurar, sextio
bockar och sextio årsgamla lamm. Detta var vad som skänktes till
altarets invigning, sedan det hade blivit smort.

<span id="an_7:89">7:89</span> Och när Mose gick in i uppenbarelsetältet
för att tala med honom, hörde han rösten tala till sig från nådastolen
ovanpå vittnesbördets ark, från platsen mellan de två keruberna; där
talade rösten till honom.

<span id="an_8:1">8:1</span> Och HERREN talade till Mose och sade:

<span id="an_8:2">8:2</span> »Tala till Aron och säg till honom: När du
sätter upp lamporna, skall detta ske så, att de sju lamporna kasta sitt
sken över platsen framför ljusstaken.»

<span id="an_8:3">8:3</span> Och Aron gjorde så; han satte upp lamporna
så, att de kastade sitt sken över platsen framför ljusstaken, såsom
HERREN hade bjudit Mose.

<span id="an_8:4">8:4</span> Och ljusstaken var gjord på följande sätt:
den var av guld i drivet arbete; också dess fotställning och blommorna
därpå voro i drivet arbete. Efter det mönster som HERREN hade visat Mose
hade denne låtit göra ljusstaken.

<span id="an_8:5">8:5</span> Och HERREN talade till Mose och sade:

<span id="an_8:6">8:6</span> Du skall bland Israels barn uttaga
leviterna och rena dem.

<span id="an_8:7">8:7</span> Och på följande sätt skall du göra med dem
för att rena dem: Du skall stänka reningsvatten på dem; och de skola
låta raka hela sin kropp och två sina kläder och skola så rena sig.

<span id="an_8:8">8:8</span> Sedan skola de taga en ungtjur, med
tillhörande spisoffer av fint mjöl, begjutet med olja; därjämte skall du
taga en annan ungtjur till syndoffer.

<span id="an_8:9">8:9</span> Och du skall föra leviterna fram inför
uppenbarelsetältet, och du skall församla Israels barns hela menighet

<span id="an_8:10">8:10</span> Och när du har fört leviterna fram inför
HERRENS ansikte, skola Israels barn lägga sina händer på dem.

<span id="an_8:11">8:11</span> Och Aron skall vifta leviterna inför
HERRENS ansikte såsom ett viftoffer från Israels barn, och de skola
sedan hava till åliggande att förrätta HERRENS tjänst.

<span id="an_8:12">8:12</span> Och leviterna skola lägga sina händer på
tjurarnas huvuden, och den ena skall du offra till syndoffer och den
andra till brännoffer åt HERREN, för att bringa försoning för leviterna.

<span id="an_8:13">8:13</span> Så skall du ställa leviterna inför Aron
och hans söner och vifta dem såsom ett viftoffer åt HERREN.

<span id="an_8:14">8:14</span> På detta sätt skall du bland Israels barn
avskilja leviterna, så att leviterna skola tillhöra mig.

<span id="an_8:15">8:15</span> Därefter skola leviterna gå in och göra
tjänst vid uppenbarelsetältet, sedan du har renat dem och viftat dem
såsom ett viftoffer;

<span id="an_8:16">8:16</span> ty bland Israels barn äro de givna åt mig
såsom gåva; i stället för allt som öppnar moderlivet, allt förstfött
bland Israels barn, har jag uttagit dem åt mig.

<span id="an_8:17">8:17</span> Ty mig tillhör allt förstfött bland,
Israels barn, både människor och boskap; på den dag då jag slog allt
förstfött i Egyptens land helgade jag det åt mig.

<span id="an_8:18">8:18</span> Och jag har tagit leviterna i stället för
allt förstfött bland Israels barn.

<span id="an_8:19">8:19</span> Och jag har bland Israels barn givit
leviterna såsom gåva åt Aron och hans söner, till att förrätta Israels
barns tjänst vid uppenbarelsetältet och bringa försoning för Israels
barn, på det att ingen hemsökelse må drabba Israels barn, därigenom att
Israels barn nalkas helgedomen.

<span id="an_8:20">8:20</span> Och Mose och Aron och Israels barns hela
menighet gjorde så med leviterna; Israels barn gjorde med leviterna i
alla stycken såsom HERREN hade bjudit Mose angående dem.

<span id="an_8:21">8:21</span> Och leviterna renade sig och tvådde sina
kläder, och Aron viftade dem såsom ett viftoffer inför HERRENS ansikte,
och Aron bragte försoning för dem och renade dem.

<span id="an_8:22">8:22</span> Därefter gingo leviterna in och
förrättade sin tjänst vid uppenbarelsetältet under Aron och hans söner.
Såsom HERREN hade bjudit Mose angående leviterna, så gjorde de med dem.

<span id="an_8:23">8:23</span> och HERREN talade till Mose och sade:

<span id="an_8:24">8:24</span> Detta är vad som skall gälla angående
leviterna: Den som är tjugufem år gammal eller därutöver skall infinna
sig och göra tjänst med arbete vid uppenbarelsetältet.

<span id="an_8:25">8:25</span> Men när leviten bliver femtio år gammal,
skall han vara fri ifrån att tjäna med arbete; han skall då icke längre
arbeta.

<span id="an_8:26">8:26</span> Han må betjäna sina bröder vid
uppenbarelsetältet med att iakttaga vad som där är att iakttaga; men
något bestämt arbete skall han icke förrätta. Så skall du förfara med
leviterna i vad som angår deras åligganden.

<span id="an_9:1">9:1</span> Och HERREN talade till Mose Sinais öken, i
första månaden av det andra året efter deras uttåg ur Egyptens land; han
sade:

<span id="an_9:2">9:2</span> Israels barn skola ock hålla påsk högtid på
den bestämda tiden.

<span id="an_9:3">9:3</span> På fjortonde dagen i denna månad, vid
aftontiden, skolen I hålla den, på bestämd tid. Enligt alla stadgar och
föreskrifter därom skolen I hålla den.

<span id="an_9:4">9:4</span> Så sade då Mose till Israels barn att de
skulle hålla påskhögtid.

<span id="an_9:5">9:5</span> Och de höllo påskhögtid i först månaden, på
fjortonde dagen i månaden, vid aftontiden, i Sinais öken Israels barn
gjorde i alla stycken såsom HERREN hade bjudit Mose

<span id="an_9:6">9:6</span> Men där voro några män som hade blivit
orena genom en död människa, så att de icke kunde hålla påskhögtid på
den dagen; dessa trädde på den dagen fram inför Mose och Aron.

<span id="an_9:7">9:7</span> Och männen sade till honom: »Vi hava blivit
orena genom en död människa; skall det därför förmenas oss att bland
Israels barn bära fram HERRENS offergåva på bestämd?»

<span id="an_9:8">9:8</span> Mose svarade dem: »Stannen så vill jag höra
vad HERREN bjuder angående eder.»

<span id="an_9:9">9:9</span> Och HERREN talade till Mose och sade:

<span id="an_9:10">9:10</span> Tala till Israels barn och säg: Om någon
bland eder eller edra efterkommande har blivit oren genom en död, eller
är ute på resa långt borta, och han ändå vill hålla HERRENS påskhögtid

<span id="an_9:11">9:11</span> så skall han hålla den i andra månaden,
på fjortonde dagen, vid aftontiden. Med osyrat bröd och bittra örter
skall han äta påskalammet.

<span id="an_9:12">9:12</span> Intet därav skall lämnas kvar till
morgonen, och intet ben skall sönderslås därpå. I alla stycken skall
påskhögtiden hållas såsom stadgat är därom.

<span id="an_9:13">9:13</span> Men om någon som är ren, och som icke är
ute på resa ändå underlåter att hålla påskhögtid, så skall han utrotas
ur sin släkt, eftersom han icke har burit fram HERRENS offergåva på
bestämd tid; den mannen bär på synd.

<span id="an_9:14">9:14</span> Och om någon främling bor hos eder och
vill hålla HERRENS påskhögtid, så skall han hålla den enligt den stadga
och föreskrift som gäller för påskhögtiden. En och samma stadga skall
gälla för eder, lika väl för främlingen som för infödingen i landet.

<span id="an_9:15">9:15</span> Och på den dag då tabernaklet sattes upp
övertäckte molnskyn tabernaklet, vittnesbördets tält, och om aftonen,
och sedan ända till morgonen, var det såsom såge man en eld över
tabernaklet.

<span id="an_9:16">9:16</span> Så var det beständigt: molnskyn
övertäckte det, och om natten var det såsom såge man en eld.

<span id="an_9:17">9:17</span> Och så ofta molnskyn höjde sig från
tältet, bröto Israels barn strax upp, och på det ställe där molnskyn
stannade, där slogo Israels barn läger.

<span id="an_9:18">9:18</span> Efter HERRENS befallning bröto Israels
barn upp, och efter HERRENS befallning slogo de läger. Så länge molnskyn
vilade över tabernaklet, lågo de i läger.

<span id="an_9:19">9:19</span> Och om molnskyn en längre tid förblev
över tabernaklet, så iakttogo Israels barn vad HERREN bjöd dem iakttaga
och bröto icke upp.

<span id="an_9:20">9:20</span> Stundom kunde det hända att molnskyn
allenast några få dagar stannade över tabernaklet; då lågo de efter
HERRENS befallning i läger och bröto sedan upp efter HERRENS befallning.

<span id="an_9:21">9:21</span> Stundom kunde det ock hända att molnskyn
stannade allenast från aftonen till morgonen; när då molnskyn om
morgonen höjde sig, bröto de upp; eller om så var, att molnskyn stannade
en dag och en natt och sedan höjde sig, så bröto de upp då.

<span id="an_9:22">9:22</span> Eller om den stannade två dagar, eller en
månad, eller vilken tid som helst, så att molnskyn länge förblev vilande
över tabernaklet, så lågo Israels barn stilla i läger och bröto icke
upp; men när den sedan höjde sig, bröto de upp.

<span id="an_9:23">9:23</span> Efter HERRENS befallning slogo de läger,
och efter HERRENS befallning bröto de upp. Vad HERREN bjöd dem iakttaga,
det iakttogo de, efter HERRENS befallning genom Mose.

<span id="an_10:1">10:1</span> Och HERREN talade till Mose och sade:

<span id="an_10:2">10:2</span> »Gör dig två trumpeter av silver; i
drivet arbete skall du göra dem. Dessa skall du bruka, när menigheten
skall sammankallas, och när lägren skola bryta upp.

<span id="an_10:3">10:3</span> När man stöter i dem båda, skall hela
menigheten församla sig till dig, vid ingången till uppenbarelsetältet.

<span id="an_10:4">10:4</span> Men när man stöter allenast i den ena,
skola hövdingarna, huvudmännen för Israels ätter, församla sig till dig.

<span id="an_10:5">10:5</span> Och när I blåsen en larmsignal, skola de
läger bryta upp, som ligga österut.

<span id="an_10:6">10:6</span> Men när I blåsen larmsignal för andra
gången, skola de läger bryta upp, som ligga söderut. När lägren skola
bryta upp, skall man blåsa larmsignal,

<span id="an_10:7">10:7</span> men när församlingen skall sammankallas,
skolen I icke blåsa larmsignal, utan stöta i trumpeterna.

<span id="an_10:8">10:8</span> Och Arons söner, prästerna, äro de som
skola blåsa i trumpeterna. Detta skall vara en evärdlig stadga för eder
från släkte till släkte.

<span id="an_10:9">10:9</span> Och om I, i edert land, dragen ut till
strid mot någon eder ovän som angriper eder, så skolen I blåsa
larmsignal med trumpeterna; härigenom skolen I då bringas i åminnelse
inför HERRENS, eder Guds, ansikte, och I skolen så bliva frälsta ifrån
edra fiender.

<span id="an_10:10">10:10</span> Och när I haven en glädjedag och haven
edra högtider och nymånader, skolen I stöta i trumpeterna, då I offren
edra brännoffer och tackoffer; så skola de bringa eder i åminnelse inför
eder Guds ansikte. Jag är HERREN, eder Gud.»

<span id="an_10:11">10:11</span> I andra året, i andra månaden, på
tjugonde dagen i månaden höjde sig molnskyn från vittnesbördets
tabernakel.

<span id="an_10:12">10:12</span> Då bröto Israels barn upp från Sinais
öken och tågade från lägerplats till lägerplats; och molnskyn stannade i
öknen Paran.

<span id="an_10:13">10:13</span> Och när de nu första gången bröto upp,
efter HERRENS befallning genom Mose,

<span id="an_10:14">10:14</span> var Juda barns läger under sitt baner
det första som bröt upp, häravdelning efter häravdelning; och anförare
för denna här var Naheson, Amminadabs son.

<span id="an_10:15">10:15</span> Och anförare för den här som utgjordes
av Isaskars barns stam var Netanel, Suars son.

<span id="an_10:16">10:16</span> Och anförare för den här som utgjordes
av Sebulons barns stam var Eliab, Helons son.

<span id="an_10:17">10:17</span> Därefter, sedan tabernaklet hade blivit
nedtaget, bröto Gersons barn och Meraris barn upp och buro tabernaklet.

<span id="an_10:18">10:18</span> Därefter bröt Rubens läger upp under
sitt baner, häravdelning efter häravdelning; och anförare för denna här
var Elisur, Sedeurs son.

<span id="an_10:19">10:19</span> Och anförare för den här som utgjordes
av Simeons barns stam var Selumiel, Surisaddais son.

<span id="an_10:20">10:20</span> Och anförare för den här som utgjordes
av Gads barns stam var Eljasaf, Deguels son.

<span id="an_10:21">10:21</span> Därefter bröto kehatiterna upp och buro
de heliga tingen, och de andra satte upp tabernaklet, innan dessa hunno
fram.

<span id="an_10:22">10:22</span> Därefter bröt Efraims barns läger upp
under sitt baner, häravdelning efter häravdelning; och anförare för
denna här var Elisama, Ammihuds son.

<span id="an_10:23">10:23</span> Och anförare för den här som utgjordes
av Manasse barns stam var Gamliel, Pedasurs son.

<span id="an_10:24">10:24</span> Och anförare for den här som utgjordes
av Benjamins barns stam var Abidan, Gideonis son.

<span id="an_10:25">10:25</span> Därefter bröt Dans barns läger upp
under sitt baner, såsom eftertrupp i hela lägertåget, häravdelning efter
häravdelning; och anförare för denna här var Ahieser, Ammisaddais son.

<span id="an_10:26">10:26</span> Och anförare för den här som utgjordes
av Asers barns stam var Pagiel, Okrans son.

<span id="an_10:27">10:27</span> Och anförare för den här som utgjordes
av Naftali barns stam var Ahira, Enans son.

<span id="an_10:28">10:28</span> I denna ordning bröto Israels barn upp,
häravdelning efter häravdelning. Och de bröto nu upp.

<span id="an_10:29">10:29</span> Och Mose sade till Hobab, som var son
till midjaniten Reguel, Moses svärfader: »Vi bryta nu upp och tåga till
det land om vilket HERREN har sagt: 'Det vill jag giva eder.' Följ du
med oss, så vilja vi göra dig gott, ty HERREN har lovat Israel vad gott
är.

<span id="an_10:30">10:30</span> Men han svarade honom: »Jag vill icke
följa med, utan jag vill gå hem till mitt land och till min släkt.»

<span id="an_10:31">10:31</span> Då sade han: »Ack nej, övergiv oss
icke. Du vet ju bäst var vi kunna lägra oss i öknen; bliv du därför nu
vårt öga.

<span id="an_10:32">10:32</span> Om du följer med oss, skola vi låta
också dig få gott av det goda som HERREN gör mot oss.

<span id="an_10:33">10:33</span> Så bröto de upp och tågade från HERRENS
berg tre dagsresor. Och HERRENS förbundsark gick framför dem tre
dagsresor, för att utse viloplats åt dem.

<span id="an_10:34">10:34</span> Och HERRENS molnsky svävade över dem om
dagen, när de bröto upp från sitt lägerställe.

<span id="an_10:35">10:35</span> Och så ofta arken bröt upp, sade Mose:
»Stå upp, HERRE; må dina fiender varda förskingrade, och må de som hata
dig fly för ditt ansikte.»

<span id="an_10:36">10:36</span> Och när den sattes ned, sade han: »Kom
tillbaka, HERRE, till Israels ätters mångtusenden.»

<span id="an_11:1">11:1</span> Men folket knorrade, och detta misshagade
HERREN. Ty när HERREN hörde det, upptändes hans vrede, och HERRENS eld
begynte brinna ibland dem och förtärde de som voro ytterst i lägret.

<span id="an_11:2">11:2</span> Då ropade folket till Mose, och Mose bad
till HERREN, och så stannade elden av.

<span id="an_11:3">11:3</span> Och detta ställe fick namnet Tabeera,
därför att HERRENS eld hade brunnit ibland dem.

<span id="an_11:4">11:4</span> Och den blandade folkhop som åtföljde dem
greps av lystnad; Israels barn själva begynte då ock åter att gråta och
sade: »Ack om vi hade kött att äta!

<span id="an_11:5">11:5</span> Vi komma ihåg fisken som vi åt i Egypten
för intet, så ock gurkorna, melonerna, purjolöken, rödlöken och
vitlöken.

<span id="an_11:6">11:6</span> Men nu försmäkta våra själar, ty här
finnes alls intet; vi få intet annat se än manna.

<span id="an_11:7">11:7</span> Men mannat liknade korianderfrö och hade
samma utseende som bdelliumharts.

<span id="an_11:8">11:8</span> Folket gick omkring och samlade sådant,
och malde det därefter på handkvarn eller stötte sönder det i mortel,
och kokte det sedan i gryta och bakade kakor därav; och det smakade
såsom fint bakverk med olja.

<span id="an_11:9">11:9</span> När daggen om natten föll över lägret,
föll ock mannat där.

<span id="an_11:10">11:10</span> Och Mose hörde huru folket i sina
särskilda släkter grät, var och en vid ingången till sitt tält; och
HERRENS vrede upptändes storligen, och Mose själv blev misslynt.

<span id="an_11:11">11:11</span> Och Mose sade till HERREN: »Varför har
du gjort så illa mot din tjänare, och varför har jag så litet funnit nåd
för dina ögon, att du har lagt på mig bördan av hela detta folk?

<span id="an_11:12">11:12</span> Är då jag moder eller fader till hela
detta folk, eftersom du säger till mig att jag skall bära det i min
famn, såsom spenabarnet bäres av sin vårdare, in i det land som du med
ed har lovat åt deras fäder?

<span id="an_11:13">11:13</span> Varifrån skall jag få kött att giva åt
hela detta folk? De gråta ju och vända sig mot mig och säga: 'Giv oss
kött, så att vi få äta.'

<span id="an_11:14">11:14</span> Jag förmår icke ensam bära hela detta
folk, ty det bliver mig för tungt.

<span id="an_11:15">11:15</span> Vill du så handla mot mig, så dräp mig
hellre med ens, om jag har funnit nåd för dina ögon, och låt mig slippa
detta elände.»

<span id="an_11:16">11:16</span> Då sade HERREN till Mose: »Samla ihop
åt mig sjuttio män av de äldste i Israel, dem som du vet höra till de
äldste i folket och till dess tillsyningsmän; och för dessa fram till
uppenbarelsetältet och låt dem ställa sig där hos dig.

<span id="an_11:17">11:17</span> Där vill jag då stiga ned och tala med
dig, och jag vill taga av den ande som är över dig och låta komma över
dem; sedan skola de bistå dig med att bära på bördan av folket, så att
du slipper bära den ensam.

<span id="an_11:18">11:18</span> Och till folket skall du säga: Helgen
eder till i morgon, så skolen I få kött att äta, eftersom I haven gråtit
inför HERREN och sagt: 'Ack om vi hade kött att äta! I Egypten var oss
gott att vara!' Så skall nu HERREN giva eder kött att äta.

<span id="an_11:19">11:19</span> Icke allenast en dag eller två dagar
skolen I få äta det, icke allenast fem dagar eller tio dagar eller tjugu
dagar,

<span id="an_11:20">11:20</span> utan en hel månads tid, till dess att
det går ut genom näsan på eder och bliver eder vämjeligt; detta därför
att I haven förkastat HERREN, som är mitt ibland eder, och haven gråtit
inför hans ansikte och sagt: 'Varför drogo vi då ut ur Egypten?'»

<span id="an_11:21">11:21</span> Mose sade: »Av sex hundra tusen man
till fots utgöres det folk som jag har omkring mig, och dock säger du:
'Kött vill jag giva dem, så att de hava att äta en månads tid!'

<span id="an_11:22">11:22</span> Finnas då får och fäkreatur att slakta
åt dem i sådan mängd att det räcker till för dem? Eller skall man samla
ihop alla havets fiskar åt dem, så att det räcker till för dem?»

<span id="an_11:23">11:23</span> HERREN svarade Mose: »Är då HERRENS arm
för kort? Du skall nu få se om det som jag har sagt skall vederfaras dig
eller icke.»

<span id="an_11:24">11:24</span> Och Mose gick ut och förkunnade för
folket vad HERREN hade sagt. Sedan samlade han ihop sjuttio män av de
äldste i folket och lät dem ställa sig runt omkring tältet.

<span id="an_11:25">11:25</span> Då steg HERREN ned i molnskyn och
talade till honom, och tog av den ande som var över honom och lät komma
över de sjuttio äldste. Då nu anden föll på dem, begynte de profetera,
vilket de sedan icke mer gjorde.

<span id="an_11:26">11:26</span> Och två män hade stannat kvar i lägret;
den ene hette Eldad och den andre Medad. Också på dem föll anden, ty de
voro bland de uppskrivna, men hade likväl icke gått ut till tältet; och
de profeterade i lägret.

<span id="an_11:27">11:27</span> Då skyndade en ung man bort och
berättade detta för Mose och sade: »Eldad och Medad profetera i lägret.»

<span id="an_11:28">11:28</span> Josua, Nuns son, som hade varit Moses
tjänare allt ifrån sin ungdom, tog då till orda och sade: »Mose, min
herre, förbjud dem det.»

<span id="an_11:29">11:29</span> Men Mose sade till honom: »Skall du så
nitälska för mig? Ack att fastmer allt HERRENS folk bleve profeter,
därigenom att HERREN läte sin Ande komma över dem!»

<span id="an_11:30">11:30</span> Sedan gick Mose tillbaka till lägret
med de äldste i Israel.

<span id="an_11:31">11:31</span> Och en stormvind for ut ifrån HERREN,
och den förde med sig vaktlar från havet och drev dem över lägret, en
dagsresa vitt på vardera sidan, runt omkring lägret, och vid pass två
alnar högt över marken.

<span id="an_11:32">11:32</span> Då stod folket upp och gick hela den
dagen och sedan hela natten och hela den följande dagen och samlade ihop
vaktlar; det minsta någon samlade var tio homer. Och de bredde ut dem
runt omkring lägret.

<span id="an_11:33">11:33</span> Men under det att de ännu hade köttet
mellan tänderna, innan det var förtärt, upptändes HERRENS vrede mot
folket, och HERREN anställde ett mycket stort nederlag bland folket.

<span id="an_11:34">11:34</span> Och detta ställe fick namnet
Kibrot-Hattaava, ty där begrov man dem av folket, som hade gripits av
lystnad.

<span id="an_11:35">11:35</span> Från Kibrot-Hattaava bröt folket upp
och tågade till Haserot; och i Haserot stannade de.

<span id="an_12:1">12:1</span> Och Mirjam jämte Aron talade illa om Mose
för den etiopiska kvinnans skull som han hade tagit till hustru; han
hade nämligen tagit en etiopisk kvinna till hustru.

<span id="an_12:2">12:2</span> Och de sade: »Är då Mose den ende som
HERREN talar med? Talar han icke också med oss?» Och HERREN hörde detta.

<span id="an_12:3">12:3</span> Men mannen Mose var mycket saktmodig, mer
än någon annan människa på jorden.

<span id="an_12:4">12:4</span> Och strax sade HERREN till Mose, Aron och
Mirjam: »Gån ut, I tre, till uppenbarelsetältet.» Och de gingo ditut,
alla tre.

<span id="an_12:5">12:5</span> Då steg HERREN ned i en molnstod och blev
stående vid ingången till tältet; och han kallade på Aron och Mirjam,
och de gingo båda ditut.

<span id="an_12:6">12:6</span> Och han sade: »Hören nu mina ord. Eljest
om någon är en profet bland eder, giver jag, HERREN, mig till känna för
honom i syner och talar med honom i drömmar.

<span id="an_12:7">12:7</span> Men så gör jag icke med min tjänare Mose;
i hela mitt hus är han betrodd.

<span id="an_12:8">12:8</span> Muntligen talar jag med honom, öppet och
icke i förtäckta ord, och han får skåda HERRENS gestalt. Varför haven I
då icke haft försyn för att tala illa om min tjänare Mose?»

<span id="an_12:9">12:9</span> Och HERRENS vrede upptändes mot dem, och
han övergav dem.

<span id="an_12:10">12:10</span> När så molnskyn drog sig tillbaka från
tältet, se, då var Mirjam vit såsom snö av spetälska; när Aron vände sig
till Mirjam, fick han se att hon var spetälsk.

<span id="an_12:11">12:11</span> Då sade Aron till Mose: »Ack, min
herre, lägg icke på oss bördan av en synd som vi i vår dårskap hava
begått.

<span id="an_12:12">12:12</span> Låt henne icke bliva lik ett dödfött
foster, vars kropp är till hälften förstörd, när det kommer ut ur sin
moders liv.»

<span id="an_12:13">12:13</span> Då ropade Mose till HERREN och sade: »O
Gud, gör henne åter frisk.»

<span id="an_12:14">12:14</span> HERREN svarade Mose: »Om hennes fader
hade spottat henne i ansiktet, skulle hon ju hava fått sitta med skam i
sju dagar. Må hon alltså nu hållas innestängd i sju dagar utanför
lägret; sedan får hon komma tillbaka dit igen.»

<span id="an_12:15">12:15</span> Så hölls då Mirjam innestängd i sju
dagar utanför lägret, och folket bröt icke upp, förrän Mirjam hade
kommit tillbaka.

<span id="an_13:1">13:1</span> Därefter bröt folket upp från Haserot och
lägrade sig i öknen Paran.

<span id="an_13:2">13:2</span> Och HERREN talade till Mose och sade:

<span id="an_13:3">13:3</span> »Sänd åstad några män för att bespeja
Kanaans land, som jag vill giva åt Israels barn. En man ur var
fädernestam skolen I sända, men allenast sådana som äro hövdingar bland
dem.»

<span id="an_13:4">13:4</span> Och Mose sände från öknen Paran åstad
sådana män, efter HERRENS befallning; allasammans hörde de till
huvudmännen bland Israels barn.

<span id="an_13:5">13:5</span> Och dessa voro namnen på dem: Av Rubens
stam: Sammua, Sackurs son;

<span id="an_13:6">13:6</span> av Simeons stam: Safat, Horis son;

<span id="an_13:7">13:7</span> av Juda stam: Kaleb, Jefunnes son;

<span id="an_13:8">13:8</span> av Isaskars stam: Jigeal, Josefs son;

<span id="an_13:9">13:9</span> av Efraims stam: Hosea, Nuns son;

<span id="an_13:10">13:10</span> av Benjamins stam: Palti, Rafus son;

<span id="an_13:11">13:11</span> av Sebulons stam: Gaddiel, Sodis son;

<span id="an_13:12">13:12</span> av Josefs stam: av Manasse stam: Gaddi,
Susis son;

<span id="an_13:13">13:13</span> av Dans stam: Ammiel, Gemallis son;

<span id="an_13:14">13:14</span> av Asers stam: Setur, Mikaels son;

<span id="an_13:15">13:15</span> av Naftali stam: Nahebi, Vofsis son;

<span id="an_13:16">13:16</span> av Gads stam; Geuel, Makis son.

<span id="an_13:17">13:17</span> Dessa voro namnen på de män som Mose
sände åstad för att bespeja landet. Men Mose gav Hosea, Nuns son, namnet
Josua.

<span id="an_13:18">13:18</span> Och Mose sände dessa åstad för att
bespeja Kanaans land. Och han sade till dem: »Dragen nu upp till
Sydlandet, och dragen vidare upp till Bergsbygden.

<span id="an_13:19">13:19</span> Och sen efter, hurudant landet är, och
om folket som bor däri är starkt eller svagt, om det är litet eller
stort,

<span id="an_13:20">13:20</span> och hurudant landet är, vari de bo, om
det är gott eller dåligt, och hurudana de platser äro, där de bo, om de
bo i läger eller i befästa städer,

<span id="an_13:21">13:21</span> och hurudant själva landet är, om det
är fett eller magert, om träd finnas där eller icke. Varen vid gott mod,
och tagen med eder hit av landets frukt.» Det var nämligen vid den tid
då de första druvorna voro mogna

<span id="an_13:22">13:22</span> Så drogo de åstad och bespejade landet
från öknen Sin ända till Rehob, där vägen går till Hamat.

<span id="an_13:23">13:23</span> De drogo upp till Sydlandet och kommo
till Hebron; där bodde Ahiman, Sesai och Talmai, Anaks avkomlingar. Men
Hebron byggdes sju år före Soan i Egypten.

<span id="an_13:24">13:24</span> Och de kommo till Druvdalen; där skuro
de av en kvist med en ensam druvklase på, och denna bars sedan på en
stång av två man. Därtill togo de granatäpplen och fikon.

<span id="an_13:25">13:25</span> Detta ställe blev kallat Druvdalen för
den druvklases skull som Israels barn där skuro av.

<span id="an_13:26">13:26</span> Och efter fyrtio dagar vände de
tillbaka, sedan de hade bespejat landet.

<span id="an_13:27">13:27</span> De gingo åstad och kommo till Mose och
Aron och Israels barns hela menighet i öknen Paran, i Kades, och avgåvo
sin berättelse inför dem och hela menigheten och visade dem landets
frukt.

<span id="an_13:28">13:28</span> De förtäljde för honom och sade: »Vi
kommo till det land dit du sände oss. Och det flyter i sanning av mjölk
och honung, och här är dess frukt.

<span id="an_13:29">13:29</span> Men folket som bor i landet är starkt,
och städerna äro välbefästa och mycket stora; ja, vi sågo där också
avkomlingar av Anak.

<span id="an_13:30">13:30</span> Amalekiterna bo i Sydlandet, hetiterna,
jebuséerna och amoréerna bo i Bergsbygden, och kananéerna bo vid havet
och utmed Jordan.»

<span id="an_13:31">13:31</span> Men Kaleb sökte stilla folket, så att
de icke skulle knota emot Mose; han sade: »Låt oss ändå draga ditupp och
intaga det, ty förvisso skola vi bliva det övermäktiga.»

<span id="an_13:32">13:32</span> Men de män som hade varit däruppe med
honom sade: »Vi kunna icke draga upp mot detta folk, ty de äro oss för
starka.»

<span id="an_13:33">13:33</span> Och de talade bland Israels barn illa
om landet som de hade bespejat; de sade: »Det land som vi hava
genomvandrat och bespejat är ett land som förtär sina inbyggare, och
alla människor, som vi där sågo, voro resligt folk.

<span id="an_13:34">13:34</span> Vi sågo där ock jättarna, Anaks barn,
av jättestammen; vi tyckte då att vi själva voro såsom gräshoppor, och
sammalunda tyckte de om oss.

<span id="an_14:1">14:1</span> Då begynte hela menigheten ropa och
skria, och folket grät den natten.

<span id="an_14:2">14:2</span> Och alla Israels barn knorrade emot Mose
och Aron, och hela menigheten sade till dem: »O att vi hade fått dö i
Egyptens land, eller att vi hade fått dö här i öknen!

<span id="an_14:3">14:3</span> Varför vill då HERREN föra oss in i detta
andra land, där vi måste falla för svärd, och där våra hustrur och barn
skola bliva fiendens byte? Det vore förvisso bättre för oss att vända
tillbaka till Egypten.»

<span id="an_14:4">14:4</span> Och de sade till varandra: »Låt oss välja
en anförare och vända tillbaka till Egypten.»

<span id="an_14:5">14:5</span> Då föllo Mose och Aron ned på sina
ansikten inför Israels barns hela församlade menighet.

<span id="an_14:6">14:6</span> Och Josua, Nuns son, och Kaleb, Jefunnes
son, vilka voro bland dem som hade bespejat landet, revo sönder sina
kläder

<span id="an_14:7">14:7</span> och sade till Israels barns hela
menighet: »Det land som vi hava genomvandrat och bespejat är ett
övermåttan gott land.

<span id="an_14:8">14:8</span> Om HERREN har behag till oss, så skall
han föra oss in i det landet och giva det åt oss -- ett land som flyter
av mjölk och honung.

<span id="an_14:9">14:9</span> Allenast mån I icke sätta eder upp mot
HERREN; och för folket i landet mån I icke frukta, ty de skola bliva
såsom en munsbit för oss. Deras beskärm har vikit ifrån dem, men med oss
är HERREN; frukten icke för dem.»

<span id="an_14:10">14:10</span> Men hela menigheten ropade att man
skulle stena dem. Då visade sig HERRENS härlighet i uppenbarelsetältet
för alla Israels barn.

<span id="an_14:11">14:11</span> Och HERREN sade till Mose: »Huru länge
skall detta folk förakta mig, och huru länge skola de framhärda i att
icke vilja tro på mig, oaktat alla de tecken jag har gjort bland dem?

<span id="an_14:12">14:12</span> Jag skall slå dem med pest och förgöra
dem, men dig vill jag göra till ett folk, större och mäktigare än
detta.»

<span id="an_14:13">14:13</span> Mose sade till HERREN: »Egyptierna hava
ju förnummit att du med din kraft har fört detta folk ut ifrån dem
hitupp,

<span id="an_14:14">14:14</span> och de hava omtalat det för inbyggarna
här i landet, så att de hava fått höra att du är HERREN mitt ibland
detta folk, att du, HERRE, visar dig för dem ansikte mot ansikte, att
din molnsky står över dem, och att du går framför dem i en molnstod om
dagen och i en eldstod om natten.

<span id="an_14:15">14:15</span> Om du nu dödade detta folk, alla
tillsammans, då skulle hedningarna, som finge höra detta berättas om
dig, säga så:

<span id="an_14:16">14:16</span> 'Därför att HERREN icke förmådde föra
detta folk in i det land som han med ed hade lovat åt dem, därför har
han slaktat dem i öknen.'

<span id="an_14:17">14:17</span> Nej, må nu Herrens kraft bevisa sig
stor, såsom du har talat och sagt:

<span id="an_14:18">14:18</span> 'HERREN är långmodig och stor i
mildhet, han förlåter missgärning och överträdelse, fastän han icke
låter någon bliva ostraffad, utan hemsöker fädernas missgärning på barn
och efterkommande i tredje och fjärde led.'

<span id="an_14:19">14:19</span> Så tillgiv nu detta folk dess
missgärning, enligt din stora nåd, såsom du har låtit din förlåtelse
följa detta folk allt ifrån Egypten och ända hit.»

<span id="an_14:20">14:20</span> Då sade HERREN: »Jag vill tillgiva dem
efter din bön.

<span id="an_14:21">14:21</span> Men så sant jag lever, och så sant hela
jorden skall bliva full av HERRENS härlighet:

<span id="an_14:22">14:22</span> av alla de män som hava sett min
härlighet och de tecken jag har gjort i Egypten och i öknen, och som
dock nu tio gånger hava frestat mig och icke velat höra min röst,

<span id="an_14:23">14:23</span> av dem skall ingen få se det land som
jag med ed har lovat åt deras fäder; ingen av dem som hava föraktat mig
skall få se det.

<span id="an_14:24">14:24</span> Men eftersom i min tjänare Kaleb är en
annan ande, så att han i allt har efterföljt mig, därför vill jag låta
honom komma in i det land där han nu har varit, och hans avkomlingar
skola besitta det.

<span id="an_14:25">14:25</span> Men då nu amalekiterna och kananéerna
bo i dalbygden, så vänden eder i morgon åt annat håll bryten upp och
tagen vägen mot öknen, åt Röda havet till.»

<span id="an_14:26">14:26</span> Och HERREN talade till Mose och Aron
och sade:

<span id="an_14:27">14:27</span> »Huru länge skall denna onda menighet
fortfara att knorra mot mig? Ty jag har hört huru Israels barn knorra
mot mig.

<span id="an_14:28">14:28</span> Säg nu till dem: 'Så sant jag lever,
säger HERREN, jag skall göra med eder såsom I själva haven sagt inför
mig.

<span id="an_14:29">14:29</span> Här i öknen skola edra döda kroppar
bliva liggande; så skall det gå eder alla, så många I ären som haren
blivit inmönstrade, alla som äro tjugu år gamla eller därutöver,
eftersom I haven knorrat mot mig.

<span id="an_14:30">14:30</span> Sannerligen, ingen av eder skall komma
in i det land som jag med upplyft hand har lovat giva eder till boning,
ingen förutom Kaleb, Jefunnes son, och Josua, Nuns son.

<span id="an_14:31">14:31</span> Men edra barn, om vilka I saden att de
skulle bliva fiendens byte? dem skall jag låta komma ditin, och de skola
lära känna det land som I haven föraktat.

<span id="an_14:32">14:32</span> I själva däremot -- edra döda kroppar
skola bliva liggande här i öknen.

<span id="an_14:33">14:33</span> Och edra barn skola draga omkring såsom
herdar i öknen i fyrtio år, och skola bära på bördan av eder trolösa
avfällighet, till dess att edra döda kroppar hava förgåtts i öknen.

<span id="an_14:34">14:34</span> Såsom I under fyrtio dagar haven
bespejat landet, så skolen I under fyrtio år -- ett år för var dag --
komma att bära på edra missgärningar; I skolen då förnimma vad det är
att jag tager min hand ifrån eder.'

<span id="an_14:35">14:35</span> Jag, HERREN, talar; jag skall förvisso
göra så med hela denna onda menighet, som har rotat sig samman mot mig;
här i öknen skola de förgås, här skola de dö.»

<span id="an_14:36">14:36</span> Och de män som Mose hade sänt åstad för
att bespeja landet, och som vid sin återkomst hade förlett hela
menigheten att knorra mot honom, därigenom att de talade illa om landet,

<span id="an_14:37">14:37</span> dessa män som hade talat illa om landet
träffades nu av döden genom en hemsökelse, inför HERRENS ansikte.

<span id="an_14:38">14:38</span> Av de män som hade gått åstad för att
bespeja landet blevo dock Josua, Nuns son, och Kaleb, Jefunnes son, vid
liv.

<span id="an_14:39">14:39</span> Och Mose talade detta till alla Israels
barn. Då blev folket mycket sorgset.

<span id="an_14:40">14:40</span> Och de stodo upp bittida följande
morgon för att draga åstad upp mot den övre bergsbygden; och de sade:
»Se, här äro vi; vi vilja nu draga upp till det land som HERREN har
talat om; ty vi hava syndat.»

<span id="an_14:41">14:41</span> Men Mose sade: »Varför viljen I så
överträda HERRENS befallning? Det kan ju icke lyckas väl.

<span id="an_14:42">14:42</span> HERREN är icke med bland eder; dragen
därför icke ditupp, på det att I icke mån bliva slagna av edra fiender.

<span id="an_14:43">14:43</span> Ty amalekiterna och kananéerna skola
där möta eder, och I skolen falla för svärd; I haven ju vänt eder bort
ifrån HERREN, och HERREN skall därför icke vara med eder.»

<span id="an_14:44">14:44</span> Likväl drogo de i sitt övermod upp mot
den övre bergsbygden; men HERRENS förbundsark och Mose lämnade icke
lägret.

<span id="an_14:45">14:45</span> Då kommo amalekiterna och kananéerna,
som bodde där i bergsbygden, ned och slogo dem och förskingrade dem och
drevo dem ända till Horma.

<span id="an_15:1">15:1</span> Och HERREN talade till Mose och sade:

<span id="an_15:2">15:2</span> Tala till Israels barn och säg till dem:
Om I, när I kommen in i det land som jag vill giva eder, och där I
skolen bo,

<span id="an_15:3">15:3</span> viljen offra ett eldsoffer åt HERREN, ett
brännoffer eller ett slaktoffer -- vare sig det gäller att fullgöra ett
löfte, eller det gäller ett frivilligt offer, eller det gäller edra
högtidsoffer -- för att bereda HERREN en välbehaglig lukt, genom
fäkreatur eller småboskap,

<span id="an_15:4">15:4</span> så skall den som vill offra åt HERREN ett
sådant offer bära fram såsom spisoffer en tiondedels efa fint mjöl,
begjutet med en fjärdedels hin olja;

<span id="an_15:5">15:5</span> och såsom drickoffer skall du offra en
fjärdedels hin vin till vart lamm, vare sig det är ett brännoffer som
offras, eller det är ett slaktoffer.

<span id="an_15:6">15:6</span> Men till en vädur skall du såsom
spisoffer offra två tiondedels efa fint mjöl, begjutet med en tredjedels
hin olja,

<span id="an_15:7">15:7</span> och såsom drickoffer skall du bära fram
en tredjedels hin vin, till er välbehaglig lukt för HERREN.

<span id="an_15:8">15:8</span> Och när du offrar en ungtjur till
brännoffer eller till slaktoffer, vare sig det gäller att fullgöra ett
löfte eller det gäller tackoffer åt HERREN.

<span id="an_15:9">15:9</span> Så skall, jämte ungtjuren, såsom
spisoffer frambäras tre tiondedels efa fint mjöl, begjutet med en halv
in olja,

<span id="an_15:10">15:10</span> och såsom drickoffer skall du bära fram
en halv hin vin: ett eldsoffer till en välbehaglig lukt för HERREN.

<span id="an_15:11">15:11</span> Vad här är sagt skall offras till var
tjur, var vädur, vart djur av småboskapen, vare sig får eller get.

<span id="an_15:12">15:12</span> Efter antalet av de djur I offren
skolen I offra till vart och ett vad här är sagt, efter deras antal.

<span id="an_15:13">15:13</span> Var inföding skall offra detta, såsom
här är sagt, när han vill offra ett eldsoffer till en välbehaglig lukt
för HERREN.

<span id="an_15:14">15:14</span> Och när en främling som vistas hos
eder, eller som i kommande släkten bor ibland eder, vill offra ett
eldsoffer till en välbehaglig lukt för HERREN, så skall han offra på
samma sätt som I offren.

<span id="an_15:15">15:15</span> Inom församlingen skall en och samma
stadga gälla för eder och för främlingen som bor ibland eder. Detta
skall vara en evärdlig stadga för eder från släkte till släkte: I själva
och främlingen skolen förfara på samma sätt inför HERRENS ansikte.

<span id="an_15:16">15:16</span> Samma lag och samma rätt skall gälla
för eder och för främlingen som bor hos eder.

<span id="an_15:17">15:17</span> Och HERREN talade till Mose och sade:

<span id="an_15:18">15:18</span> Tala till Israels barn och säg till
dem: När I kommen in i det land dit jag vill föra eder,

<span id="an_15:19">15:19</span> skolen I, då I äten av landets bröd,
giva åt HERREN en offergärd därav.

<span id="an_15:20">15:20</span> Såsom förstling av edert mjöl skolen I
giva en kaka till offergärd; I skolen giva den, likasom I given en
offergärd från eder loge.

<span id="an_15:21">15:21</span> Av förstlingen av edert mjöl skolen I
giva åt HERREN en offergärd, släkte efter släkte.

<span id="an_15:22">15:22</span> Och om I begån synd ouppsåtligen, i det
att I underlåten att göra efter något av dessa bud som HERREN har
kungjort för Mose,

<span id="an_15:23">15:23</span> efter något av det som HERRENS har
bjudit eder genom Mose, från den dag då HERREN gav sina bud och allt
framgent, släkte efter släkte,

<span id="an_15:24">15:24</span> så skall, om synden har blivit begången
ouppsåtligen, utan att menigheten visste det, hela menigheten offra en
ungtjur såsom brännoffer, till en välbehaglig lukt för HERREN, med det
spisoffer och det drickoffer som på föreskrivet sätt skall offras
därtill, och tillika en bock såsom syndoffer.

<span id="an_15:25">15:25</span> Och prästen skall bringa försoning för
Israels barns hela menighet, och så bliver dem förlåtet; ty det var en
ouppsåtlig synd, och de hava burit fram sitt offer, ett eldsoffer åt
HERREN, och sitt syndoffer inför HERRENS ansikte för sin ouppsåtliga
synd.

<span id="an_15:26">15:26</span> Ja, så bliver dem förlåtet, Israels
barns hela menighet och främlingen som bor ibland dem; ty hela folket
var delaktigt i den ouppsåtliga synden.

<span id="an_15:27">15:27</span> Och om någon enskild syndar
ouppsåtligen, skall han såsom syndoffer föra fram en årsgammal get.

<span id="an_15:28">15:28</span> Och prästen skall bringa försoning för
denne som har försyndat sig genom ouppsåtlig synd, inför HERRENS
ansikte; på det att honom må bliva förlåtet, när försoning bringas för
honom.

<span id="an_15:29">15:29</span> För infödingen bland Israels barn och
för främlingen som bor ibland dem, för eder alla skall gälla en och
samma lag, när någon begår synd ouppsåtligen.

<span id="an_15:30">15:30</span> Men den som begår något med upplyft
hand, evad han är inföding eller främling, han hånar HERREN, och han
skall utrotas ur sitt folk.

<span id="an_15:31">15:31</span> Ty HERRENS ord har han föraktat, och
mot hans bud har han brutit; utan förskoning skall han utrotas;
missgärning vilar på honom.

<span id="an_15:32">15:32</span> Medan nu Israels barn voro i öknen,
ertappades en man med att samla ihop ved på sabbatsdagen.

<span id="an_15:33">15:33</span> Och de som ertappade honom med att
samla ihop ved förde honom fram inför Mose och Aron och hela menigheten.

<span id="an_15:34">15:34</span> Och då det icke var bestämt vad som
borde göras med honom, satte de honom i förvar.

<span id="an_15:35">15:35</span> Och HERREN sade till Mose: »Mannen
skall straffas med döden; hela menigheten skall stena honom utanför
lägret.»

<span id="an_15:36">15:36</span> Då förde hela menigheten ut honom
utanför lägret och stenade honom till döds, såsom HERREN hade bjudit
Mose.

<span id="an_15:37">15:37</span> Och HERREN talade till Mose och sade:

<span id="an_15:38">15:38</span> Tala till Israels barn och säg till dem
att de och deras efterkommande skola göra sig tofsar i hörnen på sina
kläder och sätta ett mörkblått snöre på var hörntofs.

<span id="an_15:39">15:39</span> Och detta skolen I hava till
tofsprydnad, för att I, när I sen därpå, mån tänka på alla HERRENS bud
och göra efter dem, och icke sväva omkring efter edra hjärtans och ögons
lustar, som I nu löpen efter i trolös avfällighet.

<span id="an_15:40">15:40</span> Ty jag vill att I skolen tänka på och
göra efter alla mina bud och vara helgade åt eder Gud.

<span id="an_15:41">15:41</span> Jag är HERREN, eder Gud, som har fört
eder ut ur Egyptens land, för att jag skall vara eder Gud Jag är HERREN,
eder Gud.

<span id="an_16:1">16:1</span> Och Kora, son till Jishar, son till
Kehat, son till Levi, samt Datan och Abiram, Eliabs söner, och On,
Pelets son, av Rubens söner, dessa togo till sig folk

<span id="an_16:2">16:2</span> och gjorde uppror emot Mose; och dem
följde två hundra femtio män av Israels barn, hövdingar i menigheten,
ombud i folkförsamlingen, ansedda män.

<span id="an_16:3">16:3</span> Och de församlade sig emot Mose och Aron
och sade till dem: »Nu må det vara nog. Hela menigheten är ju helig,
alla äro det, och HERREN är mitt ibland dem; varför upphäven I eder då
över HERRENS församling?»

<span id="an_16:4">16:4</span> När Mose hörde detta, föll han ned på
sitt ansikte.

<span id="an_16:5">16:5</span> Sedan talade han till Kora och hela hans
hop och sade: »I morgon skall HERREN göra kunnigt vem som hör honom
till, och vem som är den helige åt vilken han giver tillträde till sig.
Och den han utväljer, honom skall han giva tillträde till sig.

<span id="an_16:6">16:6</span> Gören nu på detta sätt: tagen edra
fyrfat, du Kora och hela din hop,

<span id="an_16:7">16:7</span> och läggen eld i dem och strön rökelse på
dem inför HERRENS ansikte i morgon; den man som HERREN då utväljer, han
är den helige. Ja, nu må det vara nog, I Levi söner.»

<span id="an_16:8">16:8</span> Ytterligare sade Mose till Kora: Hören
nu, I Levi söner.

<span id="an_16:9">16:9</span> Är det eder icke nog att Israels Gud har
avskilt eder från Israels menighet och givit eder tillträde till sig, så
att I fån förrätta tjänsten i HERRENS tabernakel och stå inför
menigheten och betjäna den?

<span id="an_16:10">16:10</span> Åt dig, och åt alla dina bröder, Levi
söner, jämte dig, har han givit tillträde till sig; och nu stån I också
efter prästadömet!

<span id="an_16:11">16:11</span> Därför, tagen eder till vara, du och
hela din hop, I som haven rotat eder samman mot HERREN -- ty vad är
Aron, att I knorren mot honom?»

<span id="an_16:12">16:12</span> Och Mose sände och lät kalla till sig
Datan och Abiram, Eliabs söner. Men de sade: »vi komma icke.

<span id="an_16:13">16:13</span> Är det icke nog att du har fört oss
hitupp ur ett land som flöt av mjölk och honung, för att låta oss dö I
öknen? Vill du nu ock upphäva dig till herre över oss?

<span id="an_16:14">16:14</span> Ingalunda har du fört oss in i ett land
som flyter av mjölk och honung, eller givit oss åkrar och vingårdar till
arvedel. Eller tror du att du kan sticka ut ögonen på dessa människor?
Nej, vi komma icke.»

<span id="an_16:15">16:15</span> Då blev Mose mycket vred och sade till
HERREN: »Se icke till deras offergåva. Icke så mycket som en enda åsna
har jag tagit av dem, och ingen av dem har jag gjort något ont.»

<span id="an_16:16">16:16</span> Och Mose sade till Kora: »Du och hela
din hop mån inställa eder inför HERRENS ansikte i morgon, du själv och
de, så ock Aron.

<span id="an_16:17">16:17</span> Och var och en av eder må taga sitt
fyrfat och lägga rökelse därpå, och sedan bära sitt fyrfat fram inför
HERRENS ansikte, två hundra femtio fyrfat; du själv och Aron mån ock
taga var sitt fyrfat.»

<span id="an_16:18">16:18</span> Och de togo var och en sitt fyrfat och
lade eld därpå och strödde rökelse därpå, och ställde sig vid ingången
till uppenbarelsetältet; och Mose och Aron likaså.

<span id="an_16:19">16:19</span> Och Kora församlade mot dem hela
menigheten vid ingången till uppenbarelsetältet. Då visade sig HERRENS
härlighet för hela menigheten.

<span id="an_16:20">16:20</span> och HERREN talade till Mose och Aron
och sade:

<span id="an_16:21">16:21</span> »Skiljen eder från denna menighet, så
skall jag i ett ögonblick förgöra dem.»

<span id="an_16:22">16:22</span> Då föllo de ned på sina ansikten och
sade: »O Gud, du Gud som råder över allt kötts anda, skall du förtörnas
på hela menigheten, därför att en enda man syndar?»

<span id="an_16:23">16:23</span> Då talade HERREN till Mose och sade:

<span id="an_16:24">16:24</span> »Tala till menigheten och säg: Dragen
eder bort ifrån platsen runt omkring Koras, Datans och Abirams
lägerställe.»

<span id="an_16:25">16:25</span> Och Mose stod upp och gick till Datan
och Abiram, och de äldste i Israel följde honom.

<span id="an_16:26">16:26</span> Och han talade till menigheten och
sade: »Viken bort ifrån dessa ogudaktiga människors tält, och kommen
icke vid något som tillhör dem, på det att I icke mån förgås genom alla
deras synder.»

<span id="an_16:27">16:27</span> Då drogo de sig bort ifrån platsen runt
omkring Koras, Datans och Abirams lägerställe; men Datan och Abiram hade
gått ut och ställt sig vid ingången till sina tält med sina hustrur och
barn, både stora och små.

<span id="an_16:28">16:28</span> Och Mose sade: »Därav skolen I förnimma
att det är HERREN som har sänt mig för att göra alla dessa gärningar,
och att jag icke har handlat efter eget tycke:

<span id="an_16:29">16:29</span> om dessa dö på samma sätt som andra
människor dö, eller drabbas av hemsökelse på samma sätt som andra
människor, så har HERREN icke sänt mig;

<span id="an_16:30">16:30</span> men om HERREN här låter något alldeles
nytt ske, i det att marken öppnar sin mun och uppslukar dem med allt vad
de hava, så att de levande fara ned i dödsriket, då skolen I därav veta
att dessa människor hava föraktat HERREN.»

<span id="an_16:31">16:31</span> Och just som han hade slutat att tala
allt detta, rämnade marken under dem,

<span id="an_16:32">16:32</span> och jorden öppnade sin mun och
uppslukade dem och deras hus och allt Koras folk och alla deras
ägodelar;

<span id="an_16:33">16:33</span> och de foro levande ned i dödsriket, de
med allt vad de hade, och jorden övertäckte dem, och så utrotades de ur
församlingen.

<span id="an_16:34">16:34</span> Och hela Israel, som stod runt omkring
dem, flydde vid deras rop, ty de fruktade att bliva uppslukade av
jorden.

<span id="an_16:35">16:35</span> Men eld gick ut från HERREN och
förtärde de två hundra femtio männen som hade burit fram rökelse.

<span id="an_16:36">16:36</span> Och HERREN talade till Mose och sade:

<span id="an_16:37">16:37</span> »Säg till Eleasar, prästen Arons son,
att han skall taga fyrfaten ut ur branden, men kasta ut elden i dem
långt bort,

<span id="an_16:38">16:38</span> ty de hava blivit heliga. Och dessa
fyrfat -- de mäns som genom sin synd förverkade sina liv -- dem skall
man hamra ut till plåtar för att därmed överdraga altaret; ty de hava
varit framburna inför HERRENS ansikte och hava därigenom blivit heliga.
Och de skola så vara ett tecken för Israels barn.»

<span id="an_16:39">16:39</span> Då tog prästen Eleasar kopparfyrfaten
som de uppbrända männen hade burit fram, och man hamrade ut dem för att
därmed överdraga altaret,

<span id="an_16:40">16:40</span> till en påminnelse för Israels barn att
ingen främmande, ingen som icke vore av Arons säd, måtte träda fram för
att antända rökelse inför HERRENS ansikte, på det att det icke skulle gå
honom såsom det gick Kora och hans hop: allt i enlighet med vad HERREN
hade sagt honom genom Mose.

<span id="an_16:41">16:41</span> Men dagen därefter knorrade Israels
barns hela menighet emot Mose och Aron och sade: »Det är I som haven
dödat HERRENS folk.»

<span id="an_16:42">16:42</span> Då nu menigheten församlade sig emot
Mose och Aron, vände dessa sig mot uppenbarelsetältet och fingo då se
molnskyn övertäcka det; och HERRENS härlighet visade sig.

<span id="an_16:43">16:43</span> Då gingo Mose och Aron fram inför
uppenbarelsetältet.

<span id="an_16:44">16:44</span> Och HERREN talade till Mose och sade:

<span id="an_16:45">16:45</span> »Gån bort ifrån denna menighet, så
skall jag i ett ögonblick förgöra dem.» Då föllo de ned på sina
ansikten.

<span id="an_16:46">16:46</span> Och Mose sade till Aron: »Tag ditt
fyrfat och lägg eld från altaret därpå och strö rökelse därpå, och bär
det så med hast bort till menigheten och bringa försoning för dem; ty
förtörnelse har gått ut från HERRENS ansikte, och hemsökelsen har
begynt.»

<span id="an_16:47">16:47</span> Då tog Aron det som Mose hade tillsagt
honom och skyndade mitt in i församlingen, och se, hemsökelsen hade
redan begynt ibland folket, men han lade rökelsen på och bragte
försoning för folket.

<span id="an_16:48">16:48</span> När han så stod mellan de döda och de
levande, upphörde hemsökelsen.

<span id="an_16:49">16:49</span> Men de som hade omkommit genom
hemsökelsen utgjorde fjorton tusen sju hundra, förutom dem som hade
omkommit för Koras skull.

<span id="an_16:50">16:50</span> Sedan vände Aron tillbaka till Mose vid
uppenbarelsetältets ingång; och hemsökelsen hade upphört.

<span id="an_17:1">17:1</span> Och HERREN talade till Mose och sade:

<span id="an_17:2">17:2</span> »Tala till Israels barn, och tag av dem,
av alla som bland dem äro hövdingar för stamfamiljer, en stav för var
stamfamilj, tillsammans tolv stavar. Vars och ens namn skall du skriva
på hans stav.

<span id="an_17:3">17:3</span> Och Arons namn skall du skriva på Levi
stav; ty huvudmannen för denna stams familjer skall hava sin särskilda
stav.

<span id="an_17:4">17:4</span> Sedan skall du lägga in dem i
uppenbarelsetältet framför vittnesbördet, där jag uppenbarar mig för
eder.

<span id="an_17:5">17:5</span> Då skall ske att den man som jag
utväljer, hans stav skall grönska. Och så skall jag göra slut på Israels
barns knorrande, så att jag slipper höra huru de knorra mot eder.»

<span id="an_17:6">17:6</span> Och Mose talade till Israels barn, och
hövdingarna för deras stamfamiljer gåvo honom alla var och en sin stav,
tillsammans tolv stavar; och Arons stav var med bland deras stavar.

<span id="an_17:7">17:7</span> Och Mose lade stavarna inför HERRENS
ansikte i vittnesbördets tält.

<span id="an_17:8">17:8</span> När nu Mose dagen därefter gick in i
vittnesbördets tält, se, då grönskade Arons stav, som var där för Levi
hus, den hade knoppar och utslagna blommor och mogna mandlar.

<span id="an_17:9">17:9</span> Och Mose bar alla stavarna ut från
HERRENS ansikte till alla Israels barn; och de sågo på dem och togo var
och en sin stav.

<span id="an_17:10">17:10</span> Och HERREN sade till Mose: »Lägg Arons
stav tillbaka framför vittnesbördet, för att den där må förvaras såsom
ett tecken för de gensträviga; så skall du göra en ände på deras
knorrande, så att jag slipper höra det, på det att de icke må dö.»

<span id="an_17:11">17:11</span> Och Mose gjorde så; såsom HERREN hade
bjudit honom, så gjorde han.

<span id="an_17:12">17:12</span> Och Israels barn ropade till Mose: »Se,
vi omkomma, vi förgås, vi förgås allasammans!

<span id="an_17:13">17:13</span> Var och en som kommer därvid, som
kommer vid HERRENS tabernakel, han dör. Skola vi då verkligen alla
omkomma?»

<span id="an_18:1">18:1</span> Och HERREN sade till Aron: Du och dina
söner, och din faders hus jämte dig, skolen bära den missgärning som
vidlåder helgedomen; och du och dina söner jämte dig skolen bära den
missgärning som vidlåder edert prästämbete.

<span id="an_18:2">18:2</span> Men också dina fränder, Levi stam, din
faders stam, skall du låta få tillträde dit jämte dig, och de skola
hålla sig till dig och betjäna dig, under det att du och dina söner
jämte dig gören tjänst inför vittnesbördets tält.

<span id="an_18:3">18:3</span> Och de skola iakttaga vad du har att
iakttaga, och vad som eljest är att iakttaga vid hela tältet; men de må
icke komma vid de heliga redskapen eller altaret, på det att icke både
de och I mån dö.

<span id="an_18:4">18:4</span> De skola hålla sig till dig och iakttaga
vad som är att iakttaga vid uppenbarelsetältet, under all tjänstgöring
vid tältet; men ingen främmande får komma eder nära.

<span id="an_18:5">18:5</span> Och I skolen iakttaga vad som är att
iakttaga vid helgedomen och vid altaret, på det att icke förtörnelse
åter må komma över Israels barn.

<span id="an_18:6">18:6</span> Se, jag har uttagit edra bröder,
leviterna, bland Israels barn; en gåva äro de åt eder, givna åt HERREN,
till att förrätta tjänsten vid uppenbarelsetältet.

<span id="an_18:7">18:7</span> Men du och dina söner jämte dig skolen
iakttaga vad som hör till edert prästämbete, i allt vad som angår
altaret och det som är innanför förlåten, och skolen så göra tjänst. Jag
giver eder edert prästämbete såsom en gåvotjänst; men om någon främmande
kommer därvid, skall han dödas.

<span id="an_18:8">18:8</span> Och HERREN talade till Aron: Se, jag
giver åt dig vad som skall förvaras av det som gives mig såsom gärd. Av
Israels barns alla heliga gåvor giver jag detta till ämbetslott åt dig
och dina söner, såsom en evärdlig rätt.

<span id="an_18:9">18:9</span> Detta skall tillhöra dig av det!
högheliga som icke lämnas åt elden: alla deras offergåvor, så ofta de
frambära spisoffer eller syndoffer, eller frambära skuldoffer till
ersättning åt mig, detta skall såsom högheligt tillhöra dig och dina
söner.

<span id="an_18:10">18:10</span> På en höghelig plats skall du äta
detta; allt mankön må äta det, det skall vara dig heligt.

<span id="an_18:11">18:11</span> Och detta är rad som skall tillhöra dig
såsom en gärd av Israels barns gåvor, så ofta de frambära viftoffer; åt
dig och åt dina söner och döttrar jämte dig giver jag det till en
evärdlig rätt; var och en i ditt hus som är ren må äta det:

<span id="an_18:12">18:12</span> allt det bästa av olja och allt det
bästa av vin och av säd, förstlingen därav, som de giva åt HERREN, detta
giver jag åt dig.

<span id="an_18:13">18:13</span> Förstlingsfrukterna av allt som växer i
deras land, vilka de bära fram åt HERREN, skola tillhöra dig; var och en
i ditt hus som är ren må äta därav.

<span id="an_18:14">18:14</span> Allt tillspillogivet i Israel skall
tillhöra dig.

<span id="an_18:15">18:15</span> Allt det som öppnar moderlivet, vad
kött det vara må, evad det är människor eller boskap som de föra fram
till HERREN, det skall tillhöra dig; dock så, att du tager lösen för det
som är förstfött bland människor, och likaledes tager lösen för det som
är förstfött bland orena djur.

<span id="an_18:16">18:16</span> Och vad angår dem som skola lösas,
skall du taga lösen för dem, när de äro en månad gamla, och detta efter
det värde du har bestämt: fem siklar silver, efter helgedomssikelns
vikt, denna räknad till tjugu gera.

<span id="an_18:17">18:17</span> Men för det som är förstfött bland
fäkreatur eller får eller getter må du icke taga lösen; det är heligt.
Deras blod skall du stänka på altaret, och deras fett skall du förbränna
såsom ett eldsoffer, till en välbehaglig lukt för HERREN.

<span id="an_18:18">18:18</span> Men deras kött skall tillhöra dig; det
skall tillhöra dig likasom viftoffersbringan och det högra lårstycket.

<span id="an_18:19">18:19</span> Alla heliga gåvor som Israels barn giva
åt HERREN såsom gärd, dem giver jag åt dig och åt dina söner och döttrar
jämte dig, såsom en evärdlig rätt. Ett evärdligt saltförbund inför
HERRENS ansikte skall detta vara för dig och för dina avkomlingar jämte
dig.

<span id="an_18:20">18:20</span> och HERREN sade till Aron: I deras land
skall du icke hava någon arvedel, och du skall icke hava någon lott
bland dem; jag skall vara din lott och arvedel bland Israels barn.

<span id="an_18:21">18:21</span> Och se, åt Levi barn giver jag all
tionde i Israel till arvedel, såsom lön för den tjänst de förrätta,
tjänsten vid uppenbarelsetältet.

<span id="an_18:22">18:22</span> Men de övriga israeliterna må
hädanefter icke komma vid uppenbarelsetältet, ty de skola därigenom
komma att bära på synd och så träffas av döden;

<span id="an_18:23">18:23</span> utan leviterna skola förrätta tjänsten
vid uppenbarelsetältet, och de skola bära de missgärningar som begås.
Detta skall vara en evärdlig stadga för eder från släkte till släkte;
bland Israels barn skola de icke hava någon arvedel.

<span id="an_18:24">18:24</span> Ty den tionde som Israels barn giva åt
HERREN såsom gärd, den giver jag åt leviterna till arvedel. Därför är
det som jag säger om dem att de icke skola hava någon arvedel bland
Israels barn.

<span id="an_18:25">18:25</span> Och HERREN talade till Mose och sade:

<span id="an_18:26">18:26</span> Till leviterna skall du så tala och
säga: När I av Israels barn mottagen den tionde som jag har bestämt att
I skolen få av dem såsom eder arvedel, då skolen I därav giva en gärd åt
HERREN, en tionde av tionden.

<span id="an_18:27">18:27</span> Och denna eder gärd skall så anses, som
när andra giva säd från logen och vin och olja från pressen.

<span id="an_18:28">18:28</span> På detta sätt skolen ock I av all
tionde som I mottagen av Israels barn giva en gärd åt HERREN; och denna
HERRENS gärd av tionden skolen I giva åt prästen Aron.

<span id="an_18:29">18:29</span> Av alla gåvor som I fån skolen giva åt
HERREN hela den gärd som tillkommer honom; av allt det bästa av gåvorna
skolen I giva den, sådant bland dessa som passar till heliga gåvor.

<span id="an_18:30">18:30</span> Och du skall säga till dem: När I nu
given såsom gärd det bästa av dem, skall denna leviternas gåva så anses,
som när andra giva vad loge och press avkasta.

<span id="an_18:31">18:31</span> I med edert husfolk mån äta det på
vilken plats som helst; ty det är eder lön för eder tjänstgöring vid
uppenbarelsetältet.

<span id="an_18:32">18:32</span> När I så given det bästa av dem såsom
gärd, skolen I icke för deras skull komma att bära på synd; och då
skolen I icke ohelga Israels barns heliga gåvor och så träffas av döden.

<span id="an_19:1">19:1</span> Och HERREN talade till Mose och Aron och
sade:

<span id="an_19:2">19:2</span> Detta är den lagstadga som HERREN har
påbjudit: Säg till Israels barn att de skaffa fram till dig en röd,
felfri ko, en som icke har något lyte, och som icke har burit något ok.

<span id="an_19:3">19:3</span> Denna skolen I lämna åt prästen Eleasar;
och man skall föra ut henne utanför lägret och slakta henne i hans åsyn.

<span id="an_19:4">19:4</span> Och prästen Eleasar skall taga något av
hennes blod på sitt finger, och stänka med hennes blod sju gånger mot
framsidan av uppenbarelsetältet.

<span id="an_19:5">19:5</span> Sedan skall man bränna upp kon inför hans
ögon; hennes hud och kött och blod jämte hennes orenlighet skall man
bränna upp.

<span id="an_19:6">19:6</span> Och prästen skall taga cederträ, isop och
rosenrött garn och kasta det i elden vari kon brännes upp.

<span id="an_19:7">19:7</span> Och prästen skall två sina kläder och
bada sin kropp i vatten; därefter får han gå in i lägret. Dock skall
prästen vara oren ända till aftonen.

<span id="an_19:8">19:8</span> Också den som brände upp henne skall två
sina kläder i vatten och bada sin kropp i vatten, och vara oren ända
till aftonen.

<span id="an_19:9">19:9</span> Och en man som är ren skall samla ihop
askan efter kon och lägga den utanför lägret på en ren plats. Den skall
förvaras åt Israels barns menighet, till stänkelsevatten. Det är ett
syndoffer.

<span id="an_19:10">19:10</span> Och mannen som samlade ihop askan efter
kon skall två sina kläder och vara oren ända till aftonen. Detta skall
vara en evärdlig stadga för Israels barn och för främlingen som bor
ibland dem.

<span id="an_19:11">19:11</span> Den som kommer vid någon död, vid en
människas lik, han skall vara oren i sju dagar.

<span id="an_19:12">19:12</span> Han skall rena sig härmed på tredje
dagen och på sjunde dagen, så bliver han ren. Men om han icke renar sig
på tredje dagen och på sjunde dagen, så bliver han icke ren.

<span id="an_19:13">19:13</span> Var och en som kommer vid någon död,
vid liket av en människa som har dött, och sedan icke renar sig, han
orenar HERRENS tabernakel, och han skall utrotas ur Israel. Därför att
stänkelsevatten icke har blivit stänkt på honom, skall han vara oren;
orenhet låder alltjämt vid honom.

<span id="an_19:14">19:14</span> Detta är lagen: När en människa dör i
ett tält, skall var och en som kommer in i tältet och var och en som
redan är i tältet vara oren i sju dagar.

<span id="an_19:15">19:15</span> Och alla öppna kärl, alla som icke hava
stått överbundna, skola vara orena.

<span id="an_19:16">19:16</span> Och var och en som ute på marken kommer
vid någon som har fallit för svärd eller på annat sätt träffats av
döden, eller vid människoben eller vid en grav, han skall vara oren i
sju dagar.

<span id="an_19:17">19:17</span> Och för att rena den som så har blivit
oren skall man taga av askan efter det uppbrända syndoffret och gjuta
friskt vatten därpå i ett kärl.

<span id="an_19:18">19:18</span> Och en man som är ren skall taga isop
och doppa i vattnet och stänka på tältet och på allt bohaget, och på de
personer som hava varit därinne, och på honom som har kommit vid benen
eller vid den fallne eller vid den som har dött på annat sätt, eller vid
graven.

<span id="an_19:19">19:19</span> Och mannen som är ren skall på tredje
dagen och på sjunde dagen bestänka den som har blivit oren. När så på
sjunde dagen hans rening är avslutad, skall han två sina kläder och bada
sig i vatten, så bliver han ren om aftonen.

<span id="an_19:20">19:20</span> Men om någon har blivit oren och sedan
icke renar sig, skall han utrotas ur församlingen; ty han har orenat
HERRENS helgedom; stänkelsevatten har icke blivit stänkt på honom, han
är oren.

<span id="an_19:21">19:21</span> Och detta skall vara för dem en
evärdlig stadga. Mannen som stänkte stänkelsevattnet skall två sina
kläder; och om någon annan kommer vid stänkelsevattnet, skall han vara
oren ända till aftonen.

<span id="an_19:22">19:22</span> Och allt som den orene kommer vid skall
vara orent, och den som kommer vid honom skall vara oren ända till
aftonen.

<span id="an_20:1">20:1</span> Och Israels barn, hela menigheten, kommo
in i öknen Sin i den första månaden, och folket stannade i Kades; där
dog Mirjam och blev där också begraven.

<span id="an_20:2">20:2</span> Och menigheten hade intet vatten; då
församlade de sig emot Mose och Aron.

<span id="an_20:3">20:3</span> Och folket begynte tvista med Mose och
sade: »O att också vi hade fått förgås, när våra broder förgingos inför
HERRENS ansikte!

<span id="an_20:4">20:4</span> Varför haven I fört HERRENS församling in
i denna öken, så att vi och vår boskap måste dö här?

<span id="an_20:5">20:5</span> Och varför haven I fört oss upp ur
Egypten och låtit oss komma till denna svåra plats, där varken säd eller
fikonträd eller vinträd eller granatträd växa, och där intet vatten
finnes att dricka?»

<span id="an_20:6">20:6</span> Men Mose och Aron gingo bort ifrån
församlingen till uppenbarelsetältets ingång och föllo ned på sina
ansikten. Då visade sig HERRENS härlighet för dem.

<span id="an_20:7">20:7</span> Och HERREN talade till Mose och sade:

<span id="an_20:8">20:8</span> »Tag staven, och församla menigheten, du
med din broder Aron, och talen till klippan inför deras ögon, så skall
den giva vatten ifrån sig; så skaffar du fram vatten åt dem ur klippan
och giver menigheten och dess boskap att dricka.

<span id="an_20:9">20:9</span> Då tog Mose stav en från dess plats inför
HERRENS ansikte, såsom han hade bjudit honom.

<span id="an_20:10">20:10</span> Och Mose och Aron sammankallade
församlingen framför klippan; där sade han till dem: »Hören nu, I
gensträvige; kunna vi väl ur denna klippa skaffa fram vatten åt eder?»

<span id="an_20:11">20:11</span> Och Mose lyfte upp sin hand och slog på
klippan med sin stav två gånger; då kom mycket vatten ut, så att
menigheten och dess boskap fick dricka.

<span id="an_20:12">20:12</span> Men HERREN sade till Mose och Aron:
»Eftersom I icke trodden på mig och icke höllen mig helig inför Israels
barns ögon, därför skolen I icke få föra denna församling in i det land
som jag har givit dem.»

<span id="an_20:13">20:13</span> Detta var Meribas vatten, där Israels
barn tvistade med HERREN, och där han bevisade sig helig på dem.

<span id="an_20:14">20:14</span> Och Mose skickade sändebud från Kades
till konungen i Edom och lät säga: »Så säger din broder Israel: Du
känner alla de vedermödor som vi hava haft att utstå,

<span id="an_20:15">20:15</span> huru våra fäder drogo ned till Egypten,
och huru vi bodde i Egypten i lång tid, och huru vi och våra fäder blevo
illa behandlade av egyptierna.

<span id="an_20:16">20:16</span> Men vi ropade till HERREN, och han
hörde vår röst och sände en ängel som förde oss ut ur Egypten; och se,
vi äro nu i Kades, staden som ligger vid gränsen till ditt område.

<span id="an_20:17">20:17</span> Låt oss tåga genom ditt land. Vi skola
icke taga vägen över åkrar och vingårdar, och icke dricka vatten ur
brunnarna; stora vägen skola vi gå, utan att vika av vare sig till höger
eller till vänster, till dess vi hava kommit igenom ditt område.»

<span id="an_20:18">20:18</span> Men Edom svarade honom: »Du får icke
tåga genom mitt land. Om du det gör, skall jag draga ut emot dig med
svärd.»

<span id="an_20:19">20:19</span> Men Israels barn sade till honom: »På
den allmänna farvägen skola vi draga fram, och om jag eller min boskap
dricker av ditt vatten, skall jag betala det. Jag begär ju ingenting:
allenast att få tåga vägen fram härigenom.»

<span id="an_20:20">20:20</span> Han svarade: »Nej, du får icke tåga
härigenom.» Och Edom drog ut mot honom med mycket folk och ned stor
makt.

<span id="an_20:21">20:21</span> Då alltså Edom icke tillstadde Israel
att tåga genom sitt område, vek Israel av och gick undan för honom.

<span id="an_20:22">20:22</span> Och de bröto upp från Kades. Och
Israels barn, hela menigheten, kommo till berget Hor.

<span id="an_20:23">20:23</span> Och HERREN talade till Aron på berget
Hor, vid gränsen till Edoms land, och sade:

<span id="an_20:24">20:24</span> »Aron skall samlas till sina fäder: han
skall icke komma in i det land som jag har givit åt Israels barn; ty I
voren gensträviga mot min befallning vid Meribas vatten.

<span id="an_20:25">20:25</span> Tag nu Aron och hans son Eleasar med
dig, och för dem upp på berget Hor,

<span id="an_20:26">20:26</span> och tag av Aron hans kläder och sätt
dem på hans son Eleasar. Så skall Aron samlas till sina fäder och I dö
där.»

<span id="an_20:27">20:27</span> Och Mose gjorde såsom HERREN hade
bjudit; och de stego upp på berget Hor inför hela menighetens ögon.

<span id="an_20:28">20:28</span> Och Mose tog av Aron hans kläder och
satte dem på hans son Eleasar. Och Aron dog där uppe på bergets topp;
men Mose och Eleasar stego ned från berget.

<span id="an_20:29">20:29</span> Och när hela menigheten förnam att Aron
hade givit upp andan, begräto de honom i trettio dagar, hela Israels
hus.

<span id="an_21:1">21:1</span> Då nu konungen i Arad, kananéen, som
bodde i Sydlandet, hörde att Israel var i antågande på Atarimvägen, gav
han sig i strid med Israel och tog några av dem till fånga.

<span id="an_21:2">21:2</span> Då gjorde Israel ett löfte åt HERREN och
sade: »Om du giver detta folk i min hand, så skall jag giva deras städer
till spillo.»

<span id="an_21:3">21:3</span> Och HERREN hörde Israels röst och gav
kananéerna i deras hand, och de gåvo dem och deras städer till spillo;
så fick stället namnet Horma.

<span id="an_21:4">21:4</span> Och de bröto upp från berget Hor och togo
vägen åt Röda havet till, för att gå omkring Edoms land. Men under vägen
blev folket otåligt.

<span id="an_21:5">21:5</span> Och folket talade emot Gud och emot Mose
och sade: »Varför haven I fört oss upp ur Egypten, så att vi måste dö i
öknen? Här finnes ju varken bröd eller vatten, och vår själ vämjes vid
den usla föda vi få.»

<span id="an_21:6">21:6</span> Då sände HERREN giftiga ormar bland
folket, och dessa stungo folket; och mycket folk i Israel blev dödat.

<span id="an_21:7">21:7</span> Då kom folket till Mose och sade: »Vi
hava syndat därmed att vi talade mot HERREN och mot dig. Bed till HERREN
att han tager bort dessa ormar ifrån oss.» Och Mose bad för folket.

<span id="an_21:8">21:8</span> Då sade HERREN till Mose: »Gör dig en orm
och sätt upp den på en stång; sedan må var och en som har blivit
ormstungen se på den, så skall han bliva vid liv.»

<span id="an_21:9">21:9</span> Då gjorde Mose en orm av koppar och satte
upp den på en stång; när sedan någon hade blivit stungen av en orm, såg
han upp på kopparormen och blev så vid liv.

<span id="an_21:10">21:10</span> Och Israels barn bröto upp och lägrade
sig i Obot;

<span id="an_21:11">21:11</span> och från Obot bröto de upp och lägrade
sig vid Ije-Haabarim i öknen som ligger framför Moab, österut.

<span id="an_21:12">21:12</span> Därifrån bröto de upp och lägrade sig i
Sereds dal.

<span id="an_21:13">21:13</span> Därifrån bröto de upp och lägrade sig
på andra sidan Arnon, där denna bäck från amoréernas område, där den har
runnit upp, flyter fram i öknen; ty Arnon är Moabs gräns och flyter fram
mellan Moabs land och amoréernas.

<span id="an_21:14">21:14</span> Därför heter det i »Boken om HERRENS
krig»: »Vaheb i Sufa och dalarna där Arnon går fram,

<span id="an_21:15">21:15</span> och dalarnas sluttning, som sänker sig
mot Ars bygd och stöder sig mot Moabs gräns.»

<span id="an_21:16">21:16</span> Därifrån drogo de till Beeri om brunnen
där var det som HERREN sade till Mose: »Församla folket, så vill jag
giva dem vatten.»

<span id="an_21:17">21:17</span> Då sjöng Israel denna sång: »Flöda, du
brunn! Ja, sjungen om den,

<span id="an_21:18">21:18</span> om brunnen som furstar grävde, som
folkets ypperste borrade, med spiran, med sina stavar.

<span id="an_21:19">21:19</span> Från öknen drogo de till Mattana, från
Mattana till Nahaliel, från: Nahaliel till Bamot,

<span id="an_21:20">21:20</span> från Bamot till den dal som ligger: på
Moabs mark uppe på Pisga, där man kan se ut över ödemarken.

<span id="an_21:21">21:21</span> Och Israel skickade sändebud till
Sihon, amoréernas konung, och lät säga:

<span id="an_21:22">21:22</span> »Låt mig taga genom ditt land. Vi skola
icke vika av ifrån vägen in i åkrar eller vingårdar, och icke dricka
vatten ur brunnarna. Stora vägen skola vi gå, till dess vi hava kommit
igenom ditt område.»

<span id="an_21:23">21:23</span> Men Sihon tillstadde icke Israel att
tåga genom sitt område, utan församlade allt sitt folk och drog ut mot
Israel i öknen, till dess han kom till Jahas; där gav han sig i strid
med Israel.

<span id="an_21:24">21:24</span> Men Israel slog honom med svärdsegg och
intog hans land från Arnon ända till Jabbok, ända till Ammons barns
land, ty Ammons barns gräns var befäst.

<span id="an_21:25">21:25</span> Och Israel intog alla städerna där; och
Israel bosatte sig i amoréernas alla städer, i Hesbon och alla
underlydande orter.

<span id="an_21:26">21:26</span> Hesbon var nämligen Sihons, amoréernas
konungs, stad, ty denne hade fört krig med den förre konungen i Moab och
tagit ifrån honom hela hans land ända till Arnon.

<span id="an_21:27">21:27</span> Därför säga skalderna: »Kommen till
Hesbon! Byggas och befästas skall Sihons stad.

<span id="an_21:28">21:28</span> Ty eld gick ut från Hesbon, en låga
från Sihons stad; den förtärde Ar i Moab, dem som bodde på Arnons
höjder.

<span id="an_21:29">21:29</span> Ve dig, Moab! Förlorat är du, Kemos'
folk! Han lät sina söner bliva slagna på flykten och sina döttrar föras
bort i fångenskap, bort till amoréernas konung, Sihon.

<span id="an_21:30">21:30</span> Vi sköto ned dem -- förlorat var
Hesbon, landet ända till Dibon; vi härjade ända till Nofa, Nofa, som når
till Medeba.»

<span id="an_21:31">21:31</span> Så bosatte sig då Israel i amoréernas
land.

<span id="an_21:32">21:32</span> Och Mose sände ut och lät bespeja
Jaeser, och de intogo dess underlydande orter; och han fördrev amoréerna
som bodde där.

<span id="an_21:33">21:33</span> Sedan vände de sig åt annat hål. och
drogo upp åt Basan till. Och Og, konungen i Basan, drog med allt sitt
folk ut till strid mot dem, till Edrei.

<span id="an_21:34">21:34</span> Men HERREN sade till Mose: »Frukta icke
för honom, ty i din hand har jag givit honom och allt hans folk och hans
land. Och du skall göra med honom på samma sätt som du gjorde med Sihon,
amoréernas konung, som bodde i Hesbon.»

<span id="an_21:35">21:35</span> Och de slogo honom jämte hans söner och
allt hans folk, och läto ingen av dem slippa undan. Så intogo de hans
land.

<span id="an_22:1">22:1</span> Och Israels barn bröto upp och lägrade
sig på Moabs hedar, på andra sidan Jordan mitt emot Jeriko.

<span id="an_22:2">22:2</span> Och Balak, Sippors son, såg allt vad
Israel hade gjort mot amoréerna.

<span id="an_22:3">22:3</span> Och Moab bävade storligen för folket,
därför att det var så talrikt; Moab gruvade sig för Israels barn.

<span id="an_22:4">22:4</span> Och Moab sade till de äldste i Midjan:
»Nu kommer denna hop att äta upp allt som finnes här runt omkring oss,
likasom oxen äter upp vad grönt som finnes på marken.» Och Balak,
Sippors son, var på den tiden konung i Moab.

<span id="an_22:5">22:5</span> Och han skickade sändebud till Bileam,
Beors son, i Petor vid floden, i hans stamfränders land, för att kalla
honom till sig; han lät säga: »Se, här är ett folk som har dragit ut ur
Egypten; se, det övertäcker marken, och det har lägrat sig mitt emot
mig.

<span id="an_22:6">22:6</span> Så kom nu och förbanna åt mig detta folk,
ty det är mig för mäktigt; kanhända skall jag då kunna slå det och
förjaga det ur landet. Ty jag vet att den du välsignar, han är
välsignad, och den du förbannar, han bliver förbannad.»

<span id="an_22:7">22:7</span> Så gingo nu de äldste i Moab och de
äldste i Midjan åstad och hade med sig spådomslön; och de kommo till
Bileam och framförde till honom Balaks ord.

<span id="an_22:8">22:8</span> Och han sade till dem: »Stannen här över
natten, så vill jag sedan giva eder svar efter vad HERREN talar till
mig.» Då stannade Moabs furstar kvar hos Bileam.

<span id="an_22:9">22:9</span> Och Gud kom till Bileam; han sade: »Vad
är det för män som du har hos dig?»

<span id="an_22:10">22:10</span> Bileam svarade Gud: »Balak, Sippors
son, konungen i Moab, har sänt till mig detta bud:

<span id="an_22:11">22:11</span> 'Se, här är det folk som har dragit ut
ur Egypten, och det övertäcker marken. Så kom nu och förbanna det åt
mig; kanhända skall jag då kunna giva mig i strid med det och förjaga
det.'»

<span id="an_22:12">22:12</span> Då sade Gud till Bileam: »Du skall icke
gå med dem; du skall icke förbanna detta folk, ty det är välsignat.»

<span id="an_22:13">22:13</span> Om morgonen, när Bileam hade stått upp,
sade han alltså till Balaks furstar: »Gån hem till edert land, ty HERREN
vill icke tillstädja mig att följa med eder.»

<span id="an_22:14">22:14</span> Då stodo Moabs furstar upp och gingo
hem till Balak och sade: »Bileam vägrade att följa med oss.»

<span id="an_22:15">22:15</span> Men Balak sände ännu en gång åstad
furstar, flera och förnämligare än de förra.

<span id="an_22:16">22:16</span> Och de kommo till Bileam och sade till
honom: »Så säger Balak Sippors son: 'Låt dig icke avhållas från att
komma till mig;

<span id="an_22:17">22:17</span> ty jag vill bevisa dig övermåttan stor
ära, och allt vad du begär av mig skall jag göra. Kom nu och förbanna åt
mig detta folk.'»

<span id="an_22:18">22:18</span> Då svarade Bileam och sade till Balaks
tjänare: »Om Balak än gåve mig så mycket silver och guld som hans hus
rymmer, kunde jag dock icke överträda HERRENS min Guds befallning, så
att jag gjorde något däremot, vare sig litet eller stort.

<span id="an_22:19">22:19</span> Men stannen nu också I kvar har över
natten, för att jag må förnimma vad HERREN ytterligare kan vilja tala
till mig.»

<span id="an_22:20">22:20</span> Och Gud kom till Bileam om natten och
sade till honom: »Om dessa män hava kommit för att kalla dig, så stå upp
och följ med dem. Men allenast vad jag säger dig skall du göra.»

<span id="an_22:21">22:21</span> Om morgonen, när Bileam hade stått upp,
sadlade han alltså sin åsninna och följde med Moabs furstar.

<span id="an_22:22">22:22</span> Men då han nu följde med, upptändes
Guds vrede, och HERRENS ängel ställde sig på vägen för att hindra honom,
där han red på sin åsninna, åtföljd av två sina tjänare.

<span id="an_22:23">22:23</span> När då åsninnan såg HERRENS ängel stå
på vägen med ett draget svärd i sin hand, vek hon av ifrån vägen och
gick in på åkern; men Bileam slog åsninnan för att driva henne tillbaka
in på vägen.

<span id="an_22:24">22:24</span> Därefter ställde sig HERRENS ängel i en
smal gata mellan vingårdarna, där murar funnos på båda sidor.

<span id="an_22:25">22:25</span> När nu åsninnan såg HERRENS ängel,
trängde hon sig mot muren och klämde så Bileams ben mot muren; och han
slog henne ännu en gång.

<span id="an_22:26">22:26</span> Då gick HERRENS ängel längre fram och
ställde sig på ett trångt ställe, där ingen utväg fanns att vika undan,
vare sig till höger eller till vänster.

<span id="an_22:27">22:27</span> När åsninnan nu såg HERRENS ängel, lade
hon sig ned under Bileam. Då upptändes Bileams vrede och han slog
åsninnan med sin stav.

<span id="an_22:28">22:28</span> Men HERREN öppnade åsninnans mun, och
hon sade till Bileam: »Vad har jag gjort dig, eftersom du nu tre gånger
har slagit mig?»

<span id="an_22:29">22:29</span> Bileam svarade åsninnan: »Du har ju
handlat skamligt mot mig; om jag hade haft ett svärd i min hand, skulle
jag nu hava dräpt dig.»

<span id="an_22:30">22:30</span> Men åsninnan sade till Bileam: »Är icke
jag din egen åsninna, som du har ridit på i all din tid intill denna
dag? Och har jag någonsin förut plägat göra så mot dig? Han svarade:
»Nej.»

<span id="an_22:31">22:31</span> Och HERREN öppnade Bileams ögon, så att
han såg HERRENS ängel stå på vägen med ett draget svärd i sin hand. Då
bugade han sig och föll ned på sitt ansikte.

<span id="an_22:32">22:32</span> Och HERRENS ängel sade till honom:
»Varför har du nu tre gånger slagit din åsninna? Se, jag har gått ut för
att hindra dig, ty denna väg leder till fördärv och är mig emot.

<span id="an_22:33">22:33</span> Och åsninnan såg mig, och hon har nu
tre gånger vikit undan for mig. Om hon icke hade vikit undan för mig, så
skulle jag nu hava dräpt dig, men låtit henne leva.»

<span id="an_22:34">22:34</span> Då sade Bileam till HERRENS ängel: »Jag
har syndat, ty jag visste icke att du stod mig emot på vägen. Om nu min
resa misshagar dig, så vill jag vända tillbaka.»

<span id="an_22:35">22:35</span> Men HERRENS ängel svarade Bileam: »Följ
med dessa män; men intet annat än vad jag säger dig skall du tala.» Så
följde då Bileam med Balaks furstar.

<span id="an_22:36">22:36</span> När Balak hörde att Bileam kom, gick
han honom till mötes till Ir i Moab, vid gränsen där Arnon flyter, vid
yttersta gränsen.

<span id="an_22:37">22:37</span> Och Balak sade till Bileam: »Sände jag
icke enträget bud till dig för att kalla dig hit? Varför ville du då
icke begiva dig till mig? Skulle jag icke kunna bevisa dig tillräcklig
ära?»

<span id="an_22:38">22:38</span> Bileam svarade Balak: »Du ser nu att
jag har kommit till dig. Men det står ingalunda i min egen makt att tala
något. Vad Gud lägger i min mun, det måste jag tala.»

<span id="an_22:39">22:39</span> Sedan följde Bileam med Balak, och de
kommo till Kirjat-Husot.

<span id="an_22:40">22:40</span> Och Balak slaktade fäkreatur och
småboskap och sände till Bileam och de furstar som voro med honom.

<span id="an_22:41">22:41</span> Och följande morgon tog Balak Bileam
med sig och förde honom upp på Bamot-Baal; och han kunde från denna
plats se en del av folket.

<span id="an_23:1">23:1</span> Och Bileam sade till Balak: »Bygg här åt
mig sju altaren, och skaffa hit åt mig sju tjurar och sju vädurar.»

<span id="an_23:2">23:2</span> Balak gjorde såsom Bileam sade; och Balak
och Bileam offrade en tjur och en vädur på vart altare

<span id="an_23:3">23:3</span> Därefter sade Bileam till Balak »Stanna
kvar vid ditt brännoffer; jag vill gå bort och se om till äventyrs
HERREN visar sig för mig; och vad helst han uppenbarar för mig, det
skall jag förkunna för dig.» Och han gick upp på en kal höjd.

<span id="an_23:4">23:4</span> Och Gud visade sig för Bileam; då sade
denne till honom: »De sju altarna har jag uppfört, och på vart altare
har jag offrat en tjur och en vädur.»

<span id="an_23:5">23:5</span> Och HERREN lade i Bileams mun vad han
skulle tala; han sade: »Gå tillbaka till Balak och tala så och så.»

<span id="an_23:6">23:6</span> När han nu kom tillbaka till honom, fann
han honom stående vid sitt brännoffer tillsammans med alla Moabs
furstar.

<span id="an_23:7">23:7</span> Då hör han upp sin röst och kvad: »Från
Aram hämtade mig Balak, från österns berg Moabs konung: 'Kom och
förbanna åt mig Jakob, kom och tala ofärd över Israel.

<span id="an_23:8">23:8</span> Huru kan jag förbanna den gud ej
förbannar, och tala ofärd över den som HERREN ej talar ofärd över?

<span id="an_23:9">23:9</span> Från klippornas topp ser jag ju honom,
och från höjderna skådar jag honom: se, det är ett folk som bor för sig
självt och icke anser sig likt andra folkslag.

<span id="an_23:10">23:10</span> Vem kan räkna Jakob, tallös såsom
stoftet, eller tälja ens fjärdedelen av Israel? Må jag få dö de
rättfärdigas död, och blive mitt slut såsom deras!»

<span id="an_23:11">23:11</span> Då sade Balak till Bileam: »Vad har du
gjort mot mig! Till att förbanna mina fiender hämtade jag dig, och nu
har du i stället välsignat dem.»

<span id="an_23:12">23:12</span> Men han svarade och sade: »Skulle jag
då icke akta på vad HERREN lägger i min mun, och tala det?»

<span id="an_23:13">23:13</span> Och Balak sade till honom: »Följ nu med
mig till ett annat ställe, varifrån du ser dem; du ser här allenast en
del av dem, du ser dem icke allasammans. Från det stället må du förbanna
dem åt mig.»

<span id="an_23:14">23:14</span> Och han tog honom med sig till
Väktarplanen på toppen av Pisga. Där byggde han sju altaren och offrade
en tjur och en vädur på vart altare.

<span id="an_23:15">23:15</span> Därefter sade han till Balak: »Stanna
kvar har vid ditt brännoffer; jag själv vill därborta se till, om något
visar sig.»

<span id="an_23:16">23:16</span> Och HERREN visade sig för Bileam och
lade i hans mun vad han skulle tala; han sade: »Gå tillbaka till Balak
och tala så och så.»

<span id="an_23:17">23:17</span> När han nu kom till honom, fann han
honom stående vid sitt brännoffer, och Moabs furstar stodo där med
honom. Och Balak frågade honom: »Vad har HERREN talat?»

<span id="an_23:18">23:18</span> Då hov han upp sin röst och kvad: »Stå
upp, Balak, och hör; lyssna till mig, du Sippors son.

<span id="an_23:19">23:19</span> Gud är icke en människa, så att han kan
ljuga, icke en människoson, så att han kan ångra något. Skulle han säga
något och icke göra det, tala något och icke fullborda det?

<span id="an_23:20">23:20</span> Se, att välsigna har jag fått i
uppdrag; han har välsignat, och jag kan icke rygga det.

<span id="an_23:21">23:21</span> Ofärd är icke att skåda i Jakob och
olycka icke att se i Israel. HERREN, hans Gud, är med honom, och jubel
såsom mot en konung höres där.

<span id="an_23:22">23:22</span> Det är Gud som har fört dem ut ur
Egypten; deras styrka är såsom vildoxars.

<span id="an_23:23">23:23</span> Ty trolldom båtar intet mot Jakob, ej
heller spådom mot Israel. Nej, nu måste sägas om Jakob och om Israel:
'Vad gör icke Gud!'

<span id="an_23:24">23:24</span> Se, det är ett folk som står upp likt
en lejoninna, ett folk som reser sig likasom ett lejon. Det lägger sig
ej ned, förrän det har ätit rov och druckit blod av slagna man.»

<span id="an_23:25">23:25</span> Då sade Balak till Bileam: »Om du nu
icke vill förbanna dem, så må du åtminstone icke välsigna dem.

<span id="an_23:26">23:26</span> Men Bileam svarade och sade till Balak:
»Sade jag icke till dig: 'Allt vad HERREN säger, det måste jag göra'?»

<span id="an_23:27">23:27</span> Och Balak sade till Bileam: »Kom, jag
vill taga dig med mig till ett annat ställe. Kanhända skall det behaga
Gud att du därifrån förbannar dem åt mig.

<span id="an_23:28">23:28</span> Och Balak tog Bileam med sig upp på
toppen av Peor, där man kan se ut över ödemarken.

<span id="an_23:29">23:29</span> Och Bileam sade till Balak: »Bygg här
åt mig sju altaren, och skaffa hit åt mig sju tjurar och sju vädurar.

<span id="an_23:30">23:30</span> Och Balak gjorde såsom Bileam sade; och
han offrade en tjur och en vädur på vart altare.

<span id="an_24:1">24:1</span> Då nu Bileam såg att det var: HERRENS
vilja att han skulle välsigna Israel, gick han icke, såsom de förra
gångerna, bort och såg efter tecken, utan vände sitt ansikte mot öknen.

<span id="an_24:2">24:2</span> Och när Bileam lyfte upp sina ögon och
såg Israel lägrad efter sina stammar, kom Guds Ande över honom.

<span id="an_24:3">24:3</span> Och han hov upp sin röst och kvad: »Så
säger Bileam, Beors son, så säger mannen med det slutna ögat,

<span id="an_24:4">24:4</span> så säger han som hör Guds tal, han som
skådar syner från den Allsmäktige, i det han sjunker ned och får sina
ögon öppnade:

<span id="an_24:5">24:5</span> Huru sköna äro icke dina tält, du Jakob,
dina boningar, du Israel!

<span id="an_24:6">24:6</span> De likna dalar som utbreda sig vida, de
äro såsom lustgårdar invid en ström, såsom aloeträd, planterade av
HERREN, såsom cedrar invid vatten.

<span id="an_24:7">24:7</span> Vatten flödar ur hans ämbar, hans sådd
bliver rikligen vattnad. Större än Agag skall hans konung vara, ja,
upphöjd bliver hans konungamakt.

<span id="an_24:8">24:8</span> Det är Gud som har fört honom ut ur
Egypten. Hans styrka är såsom en vildoxes. Han skall uppsluka de folk
som stå honom emot, deras ben skall han sönderkrossa, och med sina pilar
skall han genomborra dem.

<span id="an_24:9">24:9</span> Han har lagt sig ned, han vilar såsom ett
lejon, såsom en lejoninna -- vem vågar oroa honom? Välsignad vare den
som välsignar dig, och förbannad vare den som förbannar dig!»

<span id="an_24:10">24:10</span> Då upptändes Balaks vrede mot Bileam,
och han slog ihop händerna. Och Balak sade till Bileam: »Till att
förbanna mina fiender kallade jag dig hit, och se, du har i stället nu
tre gånger välsignat dem.

<span id="an_24:11">24:11</span> Giv dig nu av hem igen. Jag tänkte att
jag skulle få bevisa dig stor ära; men se, HERREN har förmenat dig att
bliva ärad.»

<span id="an_24:12">24:12</span> Bileam svarade Balak: »Sade jag icke
redan till sändebuden som du skickade till mig:

<span id="an_24:13">24:13</span> 'Om Balak än gåve mig så mycket silver
och guld som hans hus rymmer, kunde jag dock icke överträda HERRENS
befallning, så att jag efter eget tycke gjorde något, vad det vara må.'
Vad HERREN säger, det måste jag tala.

<span id="an_24:14">24:14</span> Se, jag går nu hem till mitt folk; men
jag vill varsko dig om vad detta folk skall göra mot ditt folk i
kommande dagar.»

<span id="an_24:15">24:15</span> Och han hov upp sin röst och kvad: »Så
säger Bileam, Beors son, så säger mannen med det slutna ögat,

<span id="an_24:16">24:16</span> så säger han som hör Guds tal och har
kunskap från den Högste, han som skådar syner från den Allsmäktige, i
det han sjunker ned och får sina ögon öppnade:

<span id="an_24:17">24:17</span> Jag ser honom, men icke denna tid, jag
skådar honom, men icke nära. En stjärna träder fram ur Jakob, och en
spira höjer sig ur Israel. Den krossar Moabs tinningar och slår ned alla
söner till Set.

<span id="an_24:18">24:18</span> Edom skall han få till besittning till
besittning Seir -- sina fienders länder. Ty Israel skall göra mäktiga
ting;

<span id="an_24:19">24:19</span> ur Jakob skall en härskare komma; han
skall förgöra i städerna dem som rädda sig dit.»

<span id="an_24:20">24:20</span> Och han fick se Amalek; då hov han upp
sin röst och kvad: »En förstling bland folken är Amalek, men på sistone
hemfaller han åt undergång.»

<span id="an_24:21">24:21</span> Och han fick se kainéerna; då hov han
upp sin röst och kvad: »Fast är din boning, och lagt på klippan är ditt
näste.

<span id="an_24:22">24:22</span> Likväl skall Kain bliva utrotad; ja,
Assur skall omsider föra dig i fångenskap.»

<span id="an_24:23">24:23</span> Och han lov åter upp sin röst och kvad:
»O ve! Vem skall bliva vid liv, när Gud låter detta ske?

<span id="an_24:24">24:24</span> Skepp skola komma från kittéernas kust,
de skola tukta Assur, tukta Eber; också han skall hemfalla åt
undergång.»

<span id="an_24:25">24:25</span> Och Bileam stod upp och vände tillbaka
hem; också Balak for sin väg.

<span id="an_25:1">25:1</span> Och medan Israel uppehöll sig i Sittim,
begynte folket bedriva otukt med Moabs döttrar.

<span id="an_25:2">25:2</span> Dessa inbjödo folket till sina gudars
offermåltider,

<span id="an_25:3">25:3</span> Och folket åt och tillbad deras gudar.
Och Israel slöt sig till Baal-Peor. Då upptändes HERRENS vrede mot
Israel.

<span id="an_25:4">25:4</span> Och HERREN sade till Mose: »Hämta folkets
alla huvudman, och låt upphänga sådana i solen för HERREN, på det att
HERRENS vredes glöd må vändas ifrån Israel.»

<span id="an_25:5">25:5</span> Då sade Mose till Israels domare: »Var
och en av eder dräpe bland sina män dem som hava slutit sig till
Baal-Peor.»

<span id="an_25:6">25:6</span> Nu kom en man av Israels barn och förde
in bland sina bröder en midjanitisk kvinna, inför Moses och Israels
barns hela menighets ögon, under det att dessa stodo gråtande vid
ingången till uppenbarelsetältet.

<span id="an_25:7">25:7</span> När Pinehas, son till Eleasar, son till
prästen Aron, såg detta, stod han upp i menigheten och tog ett spjut i
sin hand

<span id="an_25:8">25:8</span> och följde efter den israelitiske mannen
in i tältets sovrum och genomborrade dem båda, såväl den israelitiske
mannen som ock kvinnan, i det att han stack henne genom underlivet. Så
upphörde hemsökelsen bland Israels barn.

<span id="an_25:9">25:9</span> Men de som hade omkommit genom
hemsökelsen utgjorde tjugufyra tusen.

<span id="an_25:10">25:10</span> Och HERREN talade till Mose och sade:

<span id="an_25:11">25:11</span> »Pinehas, han som är son till prästen
Arons son Eleasar, har avvänt min vrede från Israels barn, i det att han
har nitälskat bland dem såsom jag nitälskar; därför har jag icke i min
nitälskan förgjort Israels barn.

<span id="an_25:12">25:12</span> Säg fördenskull: Se, jag gör med honom
ett fridsförbund;

<span id="an_25:13">25:13</span> och för honom, och för hans avkomlingar
efter honom, skall detta vara ett förbund genom vilket han får ett
evärdligt prästadöme, till lön för att han nitälskade för sin Gud och
bragte försoning för Israels barn.»

<span id="an_25:14">25:14</span> Och den dödade israelitiske mannen, han
som dödades jämte den midjanitiska kvinnan, hette Simri, Salus son, och
var hövding för en familj bland simeoniterna.

<span id="an_25:15">25:15</span> Och den dödade midjanitiska kvinnan
hette Kosbi, dotter till Sur; denne var stamhövding, hövding för en
stamfamilj i Midjan.

<span id="an_25:16">25:16</span> Och HERREN talade till Mose och sade:

<span id="an_25:17">25:17</span> »Angripen midjaniterna och slån dem.

<span id="an_25:18">25:18</span> Ty de hava angripit eder genom de onda
råd som de lade mot eder i saken med Peor och i saken med Kosbi, den
midjanitiska hövdingdottern, deras syster, vilken dödades på den dag då
hemsökelsen drabbade eder för Peors skull.»

<span id="an_26:1">26:1</span> Efter denna hemsökelse talade HERREN till
Mose och till Eleasar, prästen Arons son, och sade:

<span id="an_26:2">26:2</span> »Räknen antalet av Israels barn, deras
hela menighet, dem som äro tjugu år gamla eller därutöver, efter deras
familjer, alla stridbara män i Israel.»

<span id="an_26:3">26:3</span> Och Mose och prästen Eleasar talade till
dem på Moabs hedar, vid Jordan mitt emot Jeriko, och sade:

<span id="an_26:4">26:4</span> »De som äro tjugu år gamla eller
därutöver skola räknas.» Så hade ju HERREN bjudit Mose och Israels barn,
dem som hade dragit ut ur Egyptens land.

<span id="an_26:5">26:5</span> Ruben var Israels förstfödde. Rubens barn
voro: Av Hanok hanokiternas släkt, av Pallu palluiternas släkt,

<span id="an_26:6">26:6</span> av Hesron hesroniternas släkt, av Karmi
karmiternas släkt.

<span id="an_26:7">26:7</span> Dessa voro rubeniternas släkter. Och de
av dem som inmönstrades utgjorde fyrtiotre tusen sju hundra trettio.

<span id="an_26:8">26:8</span> Men Pallus söner voro Eliab.

<span id="an_26:9">26:9</span> Och Eliabs söner voro Nemuel, Datan och
Abiram; det var den Datan och den Abiram, båda ombud för menigheten, som
satte sig upp emot Mose och Aron, tillika med Koras hop, när dessa satte
sig upp emot HERREN,

<span id="an_26:10">26:10</span> varvid jorden öppnade sin mun och
uppslukade dem jämte Kora, vid det tillfälle då dennes hop omkom, i det
att elden förtärde de två hundra femtio männen, så att de blevo till en
varnagel.

<span id="an_26:11">26:11</span> Men Koras söner omkommo icke.

<span id="an_26:12">26:12</span> Simeons barn, efter deras släkter,
voro: Av Nemuel nemueliternas släkt, av Jamin jaminiternas släkt, av
Jakin jakiniternas släkt,

<span id="an_26:13">26:13</span> av Sera seraiternas släkt, av Saul
sauliternas släkt.

<span id="an_26:14">26:14</span> Dessa voro simeoniternas släkter,
tjugutvå tusen två hundra.

<span id="an_26:15">26:15</span> Gads barn, efter deras släkter, voro:
Av Sefon sefoniternas släkt, av Haggi haggiternas släkt, av Suni
suniternas släkt,

<span id="an_26:16">26:16</span> av Osni osniternas släkt, av Eri
eriternas släkt,

<span id="an_26:17">26:17</span> av Arod aroditernas släkt, av Areli
areliternas släkt.

<span id="an_26:18">26:18</span> Dessa voro Gads barns släkter, så många
av dem som inmönstrades, fyrtio tusen fem hundra.

<span id="an_26:19">26:19</span> Judas söner voro Er och Onan; men Er
och Onan dogo i Kanaans land.

<span id="an_26:20">26:20</span> Och Juda barn, efter deras släkter,
voro: Av Sela selaniternas släkt, av Peres peresiternas släkt, av Sera
seraiternas släkt.

<span id="an_26:21">26:21</span> Men Peres' barn voro: Av Hesron
hesroniternas släkt, av Hamul hamuliternas släkt.

<span id="an_26:22">26:22</span> Dessa voro Juda släkter, så många av
dem som inmönstrades, sjuttiosex tusen fem hundra.

<span id="an_26:23">26:23</span> Isaskars barn, efter deras släkter,
voro: Av Tola tolaiternas släkt, av Puva puniternas släkt,

<span id="an_26:24">26:24</span> av Jasub jasubiternas släkt, av Simron
simroniternas släkt.

<span id="an_26:25">26:25</span> Dessa voro Isaskars släkter, så många
av dem som inmönstrades, sextiofyra tusen tre hundra.

<span id="an_26:26">26:26</span> Sebulons barn, efter deras släkter,
voro: Av Sered serediternas släkt, av Elon eloniternas släkt, av Jaleel
jaleeliternas släkt.

<span id="an_26:27">26:27</span> Dessa voro sebuloniternas släkter, så
många av dem som inmönstrades, sextio tusen fem hundra.

<span id="an_26:28">26:28</span> Josefs barn, efter deras släkter voro
Manasse och Efraim.

<span id="an_26:29">26:29</span> Manasse barn voro: Av Makir
makiriternas släkt; men Makir födde Gilead; av Gilead kom gileaditernas
släkt.

<span id="an_26:30">26:30</span> Dessa voro Gileads barn: Av Ieser
ieseriternas släkt, av Helek helekiternas släkt,

<span id="an_26:31">26:31</span> av Asriel asrieliternas släkt, av Sikem
sikemiternas släkt,

<span id="an_26:32">26:32</span> av Semida semidaiternas släkt och av
Hefer heferiternas släkt.

<span id="an_26:33">26:33</span> Men Selofhad, Hefers son, hade inga
söner, utan allenast döttrar; och Selofhads döttrar hette Mahela, Noa,
Hogla, Milka och Tirsa.

<span id="an_26:34">26:34</span> Dessa voro Manasse släkter, och de av
dem som inmönstrades utgjorde femtiotvå tusen sju hundra.

<span id="an_26:35">26:35</span> Dessa voro Efraims barn, efter deras
släkter: Av Sutela sutelaiternas släkt, av Beker bekeriternas släkt, av
Tahan tahaniternas släkt.

<span id="an_26:36">26:36</span> Men dessa voro Sutelas barn: Av Eran
eraniternas släkt

<span id="an_26:37">26:37</span> Dessa voro Efraims barns släkter, så
många av dem som inmönstrades trettiotvå tusen fem hundra. Dessa voro
Josefs barn, efter deras släkter.

<span id="an_26:38">26:38</span> Benjamins barn, efter deras släkter,
voro: Av Bela belaiternas släkt, av Asbel asbeliternas släkt, av Ahiram
ahiramiternas släkt,

<span id="an_26:39">26:39</span> av Sefufam sufamiternas släkt, av Hufam
hufamiternas släkt.

<span id="an_26:40">26:40</span> Men Belas söner voro Ard och Naaman;
arditernas släkt; av Naaman naamiternas släkt.

<span id="an_26:41">26:41</span> Dessa voro Benjamins barn, efter deras
släkter, och de av dem som inmönstrades utgjorde fyrtiofem tusen sex
hundra.

<span id="an_26:42">26:42</span> Dessa voro Dans barn, efter deras
släkter: Av Suham suhamiternas släkt. Dessa voro Dans släkter, efter
deras släkter.

<span id="an_26:43">26:43</span> Suhamiternas släkter, så många av dem
som inmönstrades, utgjorde tillsammans sextiofyra tusen fyra hundra.

<span id="an_26:44">26:44</span> Asers barn, efter deras släkter, voro:
Av Jimna Jimnasläkten, av Jisvi jisviternas släkt, av Beria beriaiternas
släkt.

<span id="an_26:45">26:45</span> Av Berias barn: Av Heber heberiternas
släkt, av Malkiel malkieliternas släkt.

<span id="an_26:46">26:46</span> Och Asers dotter hette Sera.

<span id="an_26:47">26:47</span> Dessa voro Asers barns släkter, så
många av dem som inmönstrades, femtiotre tusen fyra hundra.

<span id="an_26:48">26:48</span> Naftali barn, efter deras släkter,
voro: Av Jaseel jaseeliternas släkt, av Guni guniternas släkt,

<span id="an_26:49">26:49</span> av Jeser jeseriternas släkt, av Sillem
sillemiternas släkt.

<span id="an_26:50">26:50</span> Dessa voro Naftali släkter, efter deras
släkter; och de av dem som inmönstrades utgjorde fyrtiofem tusen fyra
hundra.

<span id="an_26:51">26:51</span> Dessa voro de av Israels barn som
inmönstrades, sen hundra ett tusen sju hundra trettio.

<span id="an_26:52">26:52</span> Och HERREN talade till Mose och sade:

<span id="an_26:53">26:53</span> Åt dessa skall landet utskiftas till
arvedel, efter personernas antal.

<span id="an_26:54">26:54</span> Åt en större stam skall du giva en
större arvedel, och åt en mindre stam en mindre arvedel; åt var stam
skall arvedel givas efter antalet av dess inmönstrade.

<span id="an_26:55">26:55</span> Men genom lottkastning skall landet
utskiftas. Efter namnen på sina fädernestammar skola de få sina
arvedelar.

<span id="an_26:56">26:56</span> Efter lottens utslag skall var stam
större eller mindre, få sin arvedel sig tillskiftad.

<span id="an_26:57">26:57</span> Och dessa voro de av Levi stam som
inmönstrades, efter deras släkter: Av Gerson gersoniternas släkt av
Kehat kehatiternas släkt, av Merari merariternas släkt.

<span id="an_26:58">26:58</span> Dessa voro leviternas släkter:
libniternas släkt, hebroniternas släkt maheliternas släkt, musiternas
släkt koraiternas släkt. Men Kehat födde Amram.

<span id="an_26:59">26:59</span> Och Amrams hustru hette Jokebed, Levis
dotter, som föddes åt Levi i Egypten; och hon födde åt Amram Aron och
Mose och deras syster Mirjam.

<span id="an_26:60">26:60</span> Och åt Aron föddes Nadab och Abihu,
Eleasar och Itamar.

<span id="an_26:61">26:61</span> Men Nadab och Abihu träffades av döden,
när de buro fram främmande eld inför HERRENS ansikte.

<span id="an_26:62">26:62</span> Och de av dem som inmönstrades utgjorde
tjugutre tusen, alla av mankön som voro en månad gamla eller därutöver.
De hade nämligen icke blivit inmönstrade bland Israels barn, eftersom
icke någon arvedel var given åt dem bland Israels barn.

<span id="an_26:63">26:63</span> Dessa voro de som inmönstrades av Mose
och prästen Eleasar, när dessa mönstrade Israels barn på Moabs hedar,
vid Jordan mitt emot Jeriko.

<span id="an_26:64">26:64</span> Bland dessa var ingen av dem som förut
hade blivit inmönstrade av Mose och prästen Aron, när dessa mönstrade
Israels barn i Sinais öken,

<span id="an_26:65">26:65</span> ty om dem hade HERREN sagt: »De skola
döden dö i öknen.» Därför var ingen kvar av dem, förutom Kaleb, Jefunnes
son, och Josua, Nuns son.

<span id="an_27:1">27:1</span> Och Selofhads döttrar trädde fram
Selofhads, som var son till Hefer, son till Gilead, son till Makir son
till Manasse, av Manasses, Josefs sons, släkter. Och hans döttrar hette
Mahela, Noa, Hogla, Milka och Tirsa.

<span id="an_27:2">27:2</span> Dessa kommo nu inför Mose och prästen
Eleasar och stamhövdingarna och hela menigheten, vid ingången till
uppenbarelsetältet, och sade:

<span id="an_27:3">27:3</span> »Vår fader har dött i öknen, men han var
icke med i den hop som rotade sig samman mot HERREN, Koras hop, utan han
dog genom egen synd, och han hade inga söner.

<span id="an_27:4">27:4</span> Icke skall nu vår faders namn utplånas ur
hans släkt för det att han icke hade någon son? Giv åt oss en besittning
ibland vår faders bröder.»

<span id="an_27:5">27:5</span> och Mose bar fram deras sak inför HERREN.

<span id="an_27:6">27:6</span> Då talade HERREN till Mose och sade:

<span id="an_27:7">27:7</span> »Selofhads döttrar hava talat rätt. Du
skall giva också dem en arvsbesittning bland deras faders bröder genom
att låta deras faders arvedel övergå till dem.

<span id="an_27:8">27:8</span> Och till Israels barn skall du tala och
säga: När någon dör utan att efterlämna någon son, skolen I låta hans
arvedel övergå till hans dotter.

<span id="an_27:9">27:9</span> Men om han icke har någon dotter, så
skolen I giva hans arvedel åt hans bröder.

<span id="an_27:10">27:10</span> Har han icke heller några bröder, så
skolen I giva hans arvedel åt hans faders bröder.

<span id="an_27:11">27:11</span> Men om hans fader icke har några
broder, så skolen I giva hans arvedel åt närmaste blodsförvant inom hans
släkt, och denne skall då taga den i besittning.» Detta skall vara en
rättsstadga för Israels barn, såsom HERREN har bjudit Mose.

<span id="an_27:12">27:12</span> Och HERREN sade till Mose: »Stig upp
här på Abarimberget, så skall du få se det land som jag har givit åt
Israels barn.

<span id="an_27:13">27:13</span> Men när du har sett det, skall också du
samlas till dina fäder, likasom din broder Aron har blivit samlad till
sina fäder;

<span id="an_27:14">27:14</span> detta därför att I, i öknen Sin, när
menigheten tvistade med mig, voren gensträviga mot min befallning och
icke villen hålla mig helig genom att skaffa fram vatten inför deras
ögon.» Detta gällde Meribas vatten vid Kades, i öknen Sin.

<span id="an_27:15">27:15</span> Och Mose talade till HERREN och sade:

<span id="an_27:16">27:16</span> »Må HERREN, den Gud som råder över allt
kötts anda, sätta en man över menigheten,

<span id="an_27:17">27:17</span> som kan gå i spetsen för dem, när de
draga ut eller vända åter, och som kan vara deras ledare och anförare,
så att icke HERRENS menighet kommer att likna får som icke hava någon
herde.»

<span id="an_27:18">27:18</span> HERREN svarade Mose: »Tag till dig
Josua, Nuns son, ty han är en man i vilken ande är, och lägg din hand på
honom.

<span id="an_27:19">27:19</span> Och för honom fram inför prästen
Eleasar och hela menigheten, och insätt honom i hans ämbete inför deras
ögon,

<span id="an_27:20">27:20</span> och lägg något av din värdighet på
honom, för att Israels barns hela menighet må lyda honom.

<span id="an_27:21">27:21</span> Och hos prästen Eleasar skall han sedan
hava att inställa sig, för att denne genom urims dom må hämta svar åt
honom inför HERRENS ansikte. Efter hans ord skola de draga ut och vända
åter, han själv och alla Israels barn med honom, hela menigheten.»

<span id="an_27:22">27:22</span> och Mose gjorde såsom HERREN hade
bjudit honom; han tog Josua och förde honom fram inför prästen Eleasar
och hela menigheten.

<span id="an_27:23">27:23</span> Och denne lade sina händer på honom och
insatte honom i hans ämbete, såsom HERREN hade befallt genom Mose.

<span id="an_28:1">28:1</span> Och HERREN talade till Mose och sade:

<span id="an_28:2">28:2</span> Bjud Israels barn och säg till dem: Mina
offer, det som är min spis av mina eldsoffer, en välbehaglig lukt för
mig, dem skolen I akta på, så att I offren dem åt mig på bestämd tid.

<span id="an_28:3">28:3</span> Och säg till dem: Detta är vad I skolen
offra åt HERREN såsom eldsoffer: två årsgamla felfria lamm till
brännoffer för var dag beständigt.

<span id="an_28:4">28:4</span> Det ena lammet skall du offra om
morgonen, och det andra lammet skall du offra vid aftontiden,

<span id="an_28:5">28:5</span> och såsom spisoffer en tiondedels efa
fint mjöl, begjutet med en fjärdedels hin olja av stötta oliver.

<span id="an_28:6">28:6</span> Detta är det dagliga brännoffret, som
offrades på Sinai berg, till en välbehaglig lukt, ett eldsoffer åt
HERREN.

<span id="an_28:7">28:7</span> Och såsom drickoffer därtill skall du
offra en fjärdedels hin, till det första lammet; i helgedomen skall
drickoffer av stark dryck utgjutas åt HERREN.

<span id="an_28:8">28:8</span> Det andra lammet skall du offra vid
aftontiden; med likadant spisoffer och drickoffer som om morgonen skall
du offra det: ett eldsoffer till en välbehaglig lukt för HERREN.

<span id="an_28:9">28:9</span> Men på sabbatsdagen skall du offra två
årsgamla felfria lamm, så ock två tiondedels efa fint mjöl, begjutet med
olja, såsom spisoffer, samt tillhörande drickoffer.

<span id="an_28:10">28:10</span> Detta är sabbatsbrännoffret, som skall
offras var sabbat, jämte det dagliga brännoffret med tillhörande
drickoffer.

<span id="an_28:11">28:11</span> Och på edra nymånadsdagar skolen I
offra till brännoffer åt HERREN två ungtjurar och en vädur och sju
årsgamla felfria lamm,

<span id="an_28:12">28:12</span> så ock tre tiondedels efa fint mjöl,
begjutet med olja, såsom spisoffer till var tjur, två tiondedels efa
fint mjöl, begjutet med olja, såsom spisoffer till väduren,

<span id="an_28:13">28:13</span> och en tiondedels efa fint mjöl
begjutet med olja, såsom spisoffer till vart lamm: ett brännoffer till
en välbehaglig lukt, ett eldsoffer åt HERREN.

<span id="an_28:14">28:14</span> Och de tillhörande drickoffren skola
utgöras av en halv hin vin till var tjur och en tredjedels hin till
väduren och en fjärdedels hin till vart lamm. Detta är
nymånadsbrännoffret, som skall offras i var och en av årets månader.

<span id="an_28:15">28:15</span> Tillika skolen I offra en bock till
syndoffer åt HERREN; den skall offras jämte det dagliga brännoffret med
tillhörande drickoffer.

<span id="an_28:16">28:16</span> Och i första månaden, på fjortonde
dagen i månaden, är HERRENS påsk.

<span id="an_28:17">28:17</span> Och på femtonde dagen i samma månad är
högtid; då skall man äta osyrat bröd, i sju dagar.

<span id="an_28:18">28:18</span> På den första dagen skall man hålla en
helig sammankomst; ingen arbetssyssla skolen I då göra.

<span id="an_28:19">28:19</span> Och såsom eldsoffer, såsom brännoffer
åt HERREN, skolen I offra två ungtjurar och en vädur och sju årsgamla
lamm; felfria skola de vara.

<span id="an_28:20">28:20</span> Och såsom spisoffer därtill skolen I
offra fint mjöl, begjutet med olja; tre tiondedels efa skolen I offra
till var ungtjur och två tiondedels efa till väduren;

<span id="an_28:21">28:21</span> en tiondedels efa skall du offra till
vart och ett av de sju lammen;

<span id="an_28:22">28:22</span> tillika skolen I offra en
syndoffersbock till att bringa försoning för eder.

<span id="an_28:23">28:23</span> Förutom morgonens brännoffer, som utgör
det dagliga brännoffret, skolen I offra detta.

<span id="an_28:24">28:24</span> Likadana offer skolen I offra var dag i
sju dagar: en eldsoffersspis, till en välbehaglig lukt för HERREN. Jämte
det dagliga brännoffret skall detta offras, med tillhörande drickoffer.

<span id="an_28:25">28:25</span> Och på den sjunde dagen skolen I hålla
en helig sammankomst; ingen arbetssyssla skolen I då göra.

<span id="an_28:26">28:26</span> Och på förstlingsdagen, då I bären fram
ett offer av den nya grödan åt HERREN, vid eder veckohögtid, skolen I
hålla en helig sammankomst; ingen arbetssyssla skolen I då göra.

<span id="an_28:27">28:27</span> Såsom brännoffer till en välbehaglig
lukt för HERREN skolen I då offra två ungtjurar, en vädur, sju årsgamla
lamm,

<span id="an_28:28">28:28</span> och såsom spisoffer därtill fint mjöl,
begjutet med olja: tre tiondedels efa till var tjur, två tiondedels efa
till väduren,

<span id="an_28:29">28:29</span> en tiondedels efa till vart och ett av
de sju lammen;

<span id="an_28:30">28:30</span> tillika skolen I offra en bock till att
bringa försoning för eder.

<span id="an_28:31">28:31</span> Förutom det dagliga brännoffret med
tillhörande spisoffer skolen I offra detta -- felfria skola djuren vara
-- och därjämte tillhörande drickoffer.

<span id="an_29:1">29:1</span> Och i sjunde månaden, på första dagen i
månaden, skolen I hålla en helig sammankomst; ingen arbetssyssla skolen
I då göra. En basunklangens dag skall den vara för eder.

<span id="an_29:2">29:2</span> Såsom brännoffer till en välbehaglig lukt
för HERREN skolen I då offra en ungtjur, en vädur, sju årsgamla felfria
lamm,

<span id="an_29:3">29:3</span> och såsom spisoffer därtill fint mjöl,
begjutet med olja: tre tiondedels efa till tjuren, två tiondedels efa
till väduren

<span id="an_29:4">29:4</span> och en tiondedels efa till vart och ett
av de sju lammen;

<span id="an_29:5">29:5</span> tillika skolen I offra en bock såsom
syndoffer, till att bringa försoning för eder --

<span id="an_29:6">29:6</span> detta förutom nymånadsbrännoffret med
tillhörande spisoffer, och förutom det dagliga brännoffret med
tillhörande spisoffer, och förutom de drickoffer som på föreskrivet sätt
skola offras till båda: allt till en välbehaglig lukt, ett eldsoffer åt
HERREN.

<span id="an_29:7">29:7</span> På tionde dagen i samma sjunde månad
skolen I ock hålla en helig sammankomst, och I skolen då späka eder;
intet arbete skolen I då göra.

<span id="an_29:8">29:8</span> Och såsom brännoffer till en välbehaglig
lukt för HERREN skolen I då offra en ungtjur, en vädur, sju årsgamla
lamm -- felfria skola de vara --

<span id="an_29:9">29:9</span> och såsom spisoffer därtill fint mjöl,
begjutet med olja: tre tiondedels efa till tjuren, två tiondedels efa
till väduren,

<span id="an_29:10">29:10</span> en tiondedels efa till vart och ett av
de sju lammen;

<span id="an_29:11">29:11</span> tillika skolen I offra en bock såsom
syndoffer -- detta förutom försoningssyndoffret och det dagliga
brännoffret med tillhörande spisoffer, och förutom de drickoffer som
höra till båda.

<span id="an_29:12">29:12</span> På femtonde dagen i sjunde månaden
skolen I ock hålla en helig sammankomst; ingen arbetssyssla skolen I då
göra. Då skolen I fira en HERRENS högtid, i sju dagar.

<span id="an_29:13">29:13</span> Och såsom brännoffer, såsom eldsoffer,
skolen I då offra till en välbehaglig lukt för HERREN tretton ungtjurar,
två vädurar, fjorton årsgamla lamm -- felfria skola de vara --

<span id="an_29:14">29:14</span> och såsom spisoffer därtill fint mjöl,
begjutet med olja: tre tiondedels efa till var och en av de tretton
tjurarna, två tiondedels efa till var och en av de två vädurarna,

<span id="an_29:15">29:15</span> en tiondedels efa till vart och ett av
de fjorton lammen;

<span id="an_29:16">29:16</span> tillika skolen I offra en bock såsom
syndoffer -- detta förutom det dagliga brännoffret med tillhörande
spisoffer och drickoffer.

<span id="an_29:17">29:17</span> Och på den andra dagen: tolv ungtjurar,
två vädurar, fjorton årsgamla felfria lamm,

<span id="an_29:18">29:18</span> med det spisoffer och de drickoffer som
skola offras till dem, till tjurarna, vädurarna och lammen, efter deras
antal, på föreskrivet sätt,

<span id="an_29:19">29:19</span> tillika också en bock såsom syndoffer
-- detta förutom det dagliga brännoffret med tillhörande spisoffer och
det drickoffer som hör till dem.

<span id="an_29:20">29:20</span> Och på den tredje dagen: elva tjurar,
två vädurar, fjorton årsgamla felfria lamm,

<span id="an_29:21">29:21</span> med det spisoffer och de drickoffer som
skola offras till dem, till tjurarna, vädurarna och lammen, efter deras
antal, på föreskrivet sätt,

<span id="an_29:22">29:22</span> tillika också en syndoffersbock --
detta förutom det dagliga brännoffret med tillhörande spisoffer och
drickoffer.

<span id="an_29:23">29:23</span> Och på den fjärde dagen; tio tjurar,
två vädurar, fjorton årsgamla felfria lamm,

<span id="an_29:24">29:24</span> med det spisoffer och de drickoffer som
skola offras till dem, till tjurarna, vädurarna och lammen, efter deras
antal, på föreskrivet satt,

<span id="an_29:25">29:25</span> tillika också en bock såsom syndoffer
-- detta förutom det dagliga brännoffret med tillhörande spisoffer och
drickoffer.

<span id="an_29:26">29:26</span> Och på den femte dagen: nio tjurar, två
vädurar, fjorton årsgamla felfria lamm,

<span id="an_29:27">29:27</span> med det spisoffer och de drickoffer som
skola offras till dem, till tjurarna, vädurarna och lammen, efter deras
antal, på föreskrivet sätt,

<span id="an_29:28">29:28</span> tillika också en syndoffersbock --
detta förutom det dagliga brännoffret med tillhörande spisoffer och
drickoffer.

<span id="an_29:29">29:29</span> Och på den sjätte dagen: åtta tjurar,
två vädurar, fjorton årsgamla felfria lamm,

<span id="an_29:30">29:30</span> med det spisoffer och de drickoffer som
skola offras till dem, till tjurarna, vädurarna och lammen, efter deras
antal, på föreskrivet sätt,

<span id="an_29:31">29:31</span> tillika också en syndoffersbock --
detta förutom det dagliga brännoffret med tillhörande spisoffer och
drickoffer.

<span id="an_29:32">29:32</span> Och på den sjunde dagen: sju tjurar,
två vädurar, fjorton årsgamla felfria lamm,

<span id="an_29:33">29:33</span> med det spisoffer och de drickoffer som
skola offras till dem, till tjurarna, vädurarna och lammen, efter deras
antal, på föreskrivet sätt,

<span id="an_29:34">29:34</span> tillika också en syndoffersbock --
detta förutom det dagliga brännoffret med tillhörande spisoffer och
drickoffer.

<span id="an_29:35">29:35</span> På den åttonde dagen skolen I hålla en
högtidsförsamling; ingen arbetssyssla skolen I då göra.

<span id="an_29:36">29:36</span> Och såsom brännoffer, såsom eldsoffer,
skolen I då offra till en välbehaglig lukt för HERREN en tjur, en vädur,
sju årsgamla felfria lamm,

<span id="an_29:37">29:37</span> med det spisoffer och de drickoffer som
skola offras till dem, till tjuren, väduren och lammen, efter deras
antal, på föreskrivet sätt,

<span id="an_29:38">29:38</span> tillika också en syndoffersbock --
detta förutom det dagliga brännoffret med tillhörande spisoffer och
drickoffer.

<span id="an_29:39">29:39</span> Dessa offer skolen I offra åt HERREN
vid edra högtider, förutom edra löftesoffer och frivilliga offer, dessa
må nu vara brännoffer eller spisoffer eller drickoffer eller tackoffer.

<span id="an_30:1">30:1</span> Och Mose sade detta till Israels barn,
alldeles såsom HERREN hade bjudit honom.

<span id="an_30:2">30:2</span> Och Mose talade till Israels barns
stamhövdingar och sade: Detta är vad HERREN har bjudit:

<span id="an_30:3">30:3</span> om någon gör ett löfte åt HERREN, eller
svär en ed genom vilken han förbinder sig till återhållsamhet i något
stycke, så skall han icke sedan bryta sitt ord; han skall i alla stycken
göra vad hans mun har talat.

<span id="an_30:4">30:4</span> Och om en kvinna, medan hon vistas i sin
faders hus och ännu är ung, gör ett löfte åt HERREN och förbinder sig
till återhållsamhet i något stycke,

<span id="an_30:5">30:5</span> och hennes fader hör hennes löfte och
huru hon förbinder sig till återhållsamhet, och hennes fader icke säger
något till henne därom, så skola alla hennes löften hava gällande kraft,
och alla hennes förbindelser till återhållsamhet skola hava gällande
kraft.

<span id="an_30:6">30:6</span> Men om hennes fader samma dag han hör det
säger nej därtill, då skola hennes löften och hennes förbindelser till
återhållsamhet alla vara utan gällande kraft; och HERREN skall förlåta
henne, eftersom hennes fader sade nej till henne.

<span id="an_30:7">30:7</span> Och om hon bliver gift, och löften då
vila på henne, eller något obetänksamt ord från hennes läppar, varmed
hon har bundit sig,

<span id="an_30:8">30:8</span> och hennes man får höra därom, men icke
säger något till henne därom samma dag han hör det, så skola hennes
löften hava gällande kraft, och hennes förbindelser till återhållsamhet
skola hava gällande kraft.

<span id="an_30:9">30:9</span> Men om hennes man samma dag han får höra
det säger nej därtill, då upphäver han därmed hennes givna löfte och det
obetänksamma ord från hennes läppar, varmed hon har bundit sig; och
HERREN skall förlåta henne det.

<span id="an_30:10">30:10</span> Men en änkas eller en förskjuten
hustrus löfte skall hava gällande kraft för henne, vartill hon än må
hava förbundit sig.

<span id="an_30:11">30:11</span> Och om en kvinna i sin mans hus gör ett
löfte, eller med ed förbinder sig till återhållsamhet i något stycke,

<span id="an_30:12">30:12</span> och hennes man hör det, men icke säger
något till henne därom -- icke säger nej till henne -- så skola alla
hennes löften hava gällande kraft, och alla hennes förbindelser till
återhållsamhet skola hava gällande kraft.

<span id="an_30:13">30:13</span> Men om hennes man upphäver dem samma
dag han hör dem, då skall allt som hennes läppar hava talat vara utan
gällande kraft, det må nu vara löften eller någon förbindelse till
återhållsamhet; hennes man har upphävt dem, därför skall HERREN förlåta
henne.

<span id="an_30:14">30:14</span> Åt alla hennes löften och åt alla
hennes edliga förbindelser till att späka sig kan hennes man giva
gällande kraft, och hennes man kan ock upphäva dem.

<span id="an_30:15">30:15</span> Men om hennes man icke före påföljande
dags ingång säger någonting till henne därom, så giver han gällande
kraft åt alla hennes löften och åt alla de förbindelser till
återhållsamhet, som vila på henne; han giver dem gällande kraft
därigenom att han icke säger något till henne därom samma dag han hör
dem.

<span id="an_30:16">30:16</span> Men om han upphäver dem först någon tid
efter det han har hört dem, då kommer han att bära på hennes
missgärning.

<span id="an_30:17">30:17</span> Dessa äro de stadgar som HERREN av Mose
angående förhållandet mellan en man och hans hustru, och angående
förhållandet mellan en fader och hans dotter, medan denna ännu är ung
och vistas i sin faders hus.

<span id="an_31:1">31:1</span> Och HERREN talade till Mose och sade:

<span id="an_31:2">31:2</span> »Kräv ut hämnd för Israels barn
midjaniterna; sedan skall du samlas till dina fäder.

<span id="an_31:3">31:3</span> Då talade Mose till folket och sade:
»Låten en del av edra män väpna sig till strid; dessa skola tåga mot
Midjan och utföra HERRENS hämnd på Midjan.

<span id="an_31:4">31:4</span> Tusen man ur var och en särskild av
Israels alla stammar skolen I sända ut i striden.»

<span id="an_31:5">31:5</span> Så avlämnades då ur Israels ätter tusen
man av var stam: tolv tusen man, väpnade till strid.

<span id="an_31:6">31:6</span> Och Mose sände dessa, tusen man av var
stam, ut i striden; han sände med dem Pinehas, prästen Eleasars son, ut
i striden, och denne tog med sig de heliga redskapen och
larmtrumpeterna.

<span id="an_31:7">31:7</span> Och de gingo till strids emot Midjan,
såsom HERREN hade bjudit Mose, och dräpte allt mankön.

<span id="an_31:8">31:8</span> Och jämte andra som då blevo slagna av
dem dräptes ock de midjanitiska konungarna Evi, Rekem, Sur, Hur och
Reba, fem midjanitiska konungar; Bileam, Beors son, dräpte de ock med
svärd.

<span id="an_31:9">31:9</span> Och Israels barn förde Midjans kvinnor
och barn bort såsom fångar; och alla deras dragare och all deras boskap
och allt deras övriga gods togo de såsom byte.

<span id="an_31:10">31:10</span> Och alla deras städer, i de trakter där
de bodde, och alla deras tältläger brände de upp i eld.

<span id="an_31:11">31:11</span> Och de togo med sig allt bytet, och
allt vad de hade rövat, både människor och boskap.

<span id="an_31:12">31:12</span> Och de förde fångarna och det rövade
och bytet fram till Mose och prästen Eleasar och Israels barns menighet
i lägret på Moabs hedar, som ligga vid Jordan mitt emot Jeriko.

<span id="an_31:13">31:13</span> Och Mose och prästen Eleasar och alla
menighetens hövdingar gingo dem till mötes utanför lägret.

<span id="an_31:14">31:14</span> Men Mose förtörnades på krigsbefälet,
över- och underhövitsmännen, när de kommo tillbaka från sitt krigståg.

<span id="an_31:15">31:15</span> Mose sade till dem: »Haven I då låtit
alla kvinnorna leva?

<span id="an_31:16">31:16</span> Det var ju de som, på Bileams inrådan,
förledde Israels barn till att begå otrohet mot HERREN i saken med Peor,
och som därigenom vållade att en hemsökelse kom över HERRENS menighet.

<span id="an_31:17">31:17</span> Så dräpen nu alla gossebarn, och dräpen
alla kvinnor som hava haft med män, med mankön, att skaffa.

<span id="an_31:18">31:18</span> Men alla flickebarn som icke hava haft
med mankön att skaffa, dem mån I låta leva för eder räkning.

<span id="an_31:19">31:19</span> Själva skolen I nu lägra eder utanför
lägret, i sju dagar. Var och en av eder som har dräpt någon människa,
och var och en som har kommit vid någon slagen skall rena sig på tredje
dagen och på sjunde dagen -- såväl I själva som edra fångar.

<span id="an_31:20">31:20</span> Alla kläder och allt som är förfärdigat
av skinn och allt som är gjort av gethår och alla redskap av trä skolen
I ock rena åt eder.»

<span id="an_31:21">31:21</span> Och prästen Eleasar sade till
stridsmännen som hade deltagit i kriget: Detta är den lagstadga som
HERREN har givit Mose:

<span id="an_31:22">31:22</span> Guld och silver, koppar, järn, tenn och
bly,

<span id="an_31:23">31:23</span> allt sådant som tål eld, skolen I låta
gå genom eld, så bliver det rent; dock bör det tillika renas med
stänkelsevatten. Men allt som icke tål eld skolen I låta gå genom
vatten.

<span id="an_31:24">31:24</span> Och I skolen två edra kläder på sjunde
dagen, så bliven I rena; därefter fån I gå in i lägret.

<span id="an_31:25">31:25</span> Och HERREN talade till Mose och sade:

<span id="an_31:26">31:26</span> Över det tagna rovet, både människor
och boskap, skall du göra en beräkning, du tillsammans med prästen
Eleasar och huvudmännen för menighetens familjer;

<span id="an_31:27">31:27</span> sedan skall du dela rovet i två delar,
mellan de krigare som hava varit med i striden och hela den övriga
menigheten.

<span id="an_31:28">31:28</span> Och du skall låta det krigsfolk som har
varit med i striden giva var femhundrade av människor, fäkreatur, åsnor
och får såsom skatt åt HERREN.

<span id="an_31:29">31:29</span> Så mycket skall tagas av den hälft som
tillfaller dem, och du skall giva detta åt prästen Eleasar såsom en gärd
åt HERREN.

<span id="an_31:30">31:30</span> Men ur den hälft som tillfaller de
övriga israeliterna skall du uttaga var femtionde av människor,
sammalunda av fäkreatur, åsnor och får, korteligen, av all boskap, och
detta skall du giva åt leviterna, som det åligger att iakttaga vad som
är att iakttaga vid HERRENS tabernakel.

<span id="an_31:31">31:31</span> Och Mose och prästen Eleasar gjorde
såsom HERREN hade bjudit Mose.

<span id="an_31:32">31:32</span> Och rovet, nämligen återstoden av det
byte som krigsfolket hade tagit utgjorde: av får sex hundra sjuttiofem
tusen,

<span id="an_31:33">31:33</span> av fäkreatur sjuttiotvå tusen,

<span id="an_31:34">31:34</span> av åsnor sextioett tusen,

<span id="an_31:35">31:35</span> och av människor, sådana kvinnor som
icke hade haft med mankön att skaffa, tillsammans trettiotvå tusen
personer.

<span id="an_31:36">31:36</span> Och hälften därav, eller den del om
tillföll dem som hade varit med striden, utgjorde: av får ett antal av
tre hundra trettiosju tusen fem hundra,

<span id="an_31:37">31:37</span> varav skatten åt HERREN utgjorde sex
hundra sjuttiofem får;

<span id="an_31:38">31:38</span> av fäkreatur trettiosex tusen, varav
skatten åt HERREN sjuttiotvå;

<span id="an_31:39">31:39</span> av åsnor trettio tusen fem hundra,
varav skatten åt HERREN sextioen;

<span id="an_31:40">31:40</span> av människor sexton tusen, varav
skatten åt HERREN trettiotvå personer.

<span id="an_31:41">31:41</span> Och skatten, den för HERREN bestämda
gärden, gav Mose åt prästen Eleasar, såsom HERREN hade bjudit Mose.

<span id="an_31:42">31:42</span> Och den hälft, som tillföll de övriga
israeliterna, och som Mose hade avskilt från krigsfolkets,

<span id="an_31:43">31:43</span> denna hälft, den som tillföll
menigheten, utgjorde: av får tre hundra trettiosju tusen fem hundra,

<span id="an_31:44">31:44</span> av fäkreatur trettiosex tusen,

<span id="an_31:45">31:45</span> av åsnor trettio tusen fem hundra

<span id="an_31:46">31:46</span> och av människor sexton tusen.

<span id="an_31:47">31:47</span> Och ur denna hälft, som tillföll de
övriga israeliterna, uttog Mose var femtionde, både av människor och av
boskap, och gav detta åt leviterna, som det ålåg att iakttaga vad som
var att iakttaga vid HERRENS tabernakel, allt såsom HERREN hade bjudit
Mose.

<span id="an_31:48">31:48</span> Och befälhavarna över härens
avdelningar, över- och underhövitsmännen, trädde fram till Mose.

<span id="an_31:49">31:49</span> Och de sade till Mose: »Dina tjänare
hava räknat antalet av de krigsmän som vi hava haft under vårt befäl,
och icke en enda fattas bland oss.

<span id="an_31:50">31:50</span> Därför hava vi nu såsom en offergåva åt
HERREN burit fram var och en del som han har kommit över av gyllene
klenoder, armband av olika slag, ringar, örhängen och halssmycken, detta
för att bringa försoning för oss inför HERRENS ansikte.»

<span id="an_31:51">31:51</span> Och Mose och prästen Eleasar togo emot
guldet av dem, alla slags klenoder.

<span id="an_31:52">31:52</span> Och guldet som gavs såsom gärd åt
HERREN av över- och underhövitsmännen utgjorde sammanlagt sexton tusen
sju hundra femtio siklar.

<span id="an_31:53">31:53</span> Manskapet hade tagit byte var och en
för sig.

<span id="an_31:54">31:54</span> Och Mose och prästen Eleasar togo emot
guldet av över- och underhövitsmännen och buro in det i
uppenbarelsetältet, för att det skulle bringa Israels barn i åminnelse
inför HERRENS ansikte.

<span id="an_32:1">32:1</span> Och Rubens barn och Gads barn hade stora
och mycket talrika boskapshjordar; och när de sågo Jaesers land och
Gileads land, funno de att detta var en trakt för boskap.

<span id="an_32:2">32:2</span> Då kommo Gads barn och Rubens barn och
sade till Mose och prästen Eleasar och menighetens hövdingar:

<span id="an_32:3">32:3</span> »Atarot, Dibon, Jaeser, Nimra, Hesbon,
Eleale, Sebam, Nebo och Beon,

<span id="an_32:4">32:4</span> det land som HERREN har låtit Israels
menighet intaga, är ett land för boskap, och dina tjänare hava boskap.»

<span id="an_32:5">32:5</span> Och de sade ytterligare: »Om vi hava
funnit nåd inför dina ögon så må detta land givas åt dina tjänare till
besittning. Låt oss slippa att gå över Jordan.»

<span id="an_32:6">32:6</span> Men Mose sade till Gads barn och Rubens
barn: »Skolen då I stanna här, under det att edra bröder draga ut i
krig?

<span id="an_32:7">32:7</span> Varför viljen I avvända Israels barns
hjärtan från att gå över floden, in i det land som HERREN har givit åt
dem?

<span id="an_32:8">32:8</span> Så gjorde ock edra fäder, när jag sände
dem från Kades-Barnea för att bese landet:

<span id="an_32:9">32:9</span> sedan de hade dragit upp till Druvdalen
och besett landet, avvände de Israels barns hjärtan från att gå in i det
land som HERREN hade givit åt dem.

<span id="an_32:10">32:10</span> Och på den dagen upptändes HERRENS
vrede, och han svor och sade:

<span id="an_32:11">32:11</span> 'Av de män som hava dragit upp ur
Egypten skall ingen som är tjugu år gammal eller därutöver få se det
land som jag med ed har lovat åt Abraham, Isak och Jakob -- eftersom de
icke i allt hava efterföljt mig

<span id="an_32:12">32:12</span> ingen förutom Kaleb, Jefunnes son,
kenaséen, och Josua, Nuns son; ty de hava i allt efterföljt HERREN.'

<span id="an_32:13">32:13</span> Så upptändes HERRENS vrede mot Israel,
och han lät dem driva omkring i öknen i fyrtio år, till dess att hela
det släkte hade dött bort som hade gjort vad ont var i HERRENS ögon.

<span id="an_32:14">32:14</span> Och se, nu haven I trätt i edra fäders
fotspår, I, syndiga mäns avföda, och öken så ännu mer HERRENS vredes
glöd mot Israel.

<span id="an_32:15">32:15</span> Då I nu vänden eder bort ifrån honom,
skall han låta Israel ännu längre bliva kvar i öknen, och I dragen så
fördärv över allt detta folk.»

<span id="an_32:16">32:16</span> Då trädde de fram till honom och sade:
»Låt oss här bygga gårdar åt var boskap och städer åt våra kvinnor och
barn.

<span id="an_32:17">32:17</span> Själva vilja vi sedan skyndsamt väpna
oss och gå åstad i spetsen för Israels barn, till dess vi hava fört dem
dit de skola. Under tiden kunna våra kvinnor och barn bo i de befästa
städerna och så vara skyddade mot landets inbyggare.

<span id="an_32:18">32:18</span> Vi skola icke vända tillbaka hem,
förrän Israels barn hava fått var och en sin arvedel.

<span id="an_32:19">32:19</span> Ty vi vilja icke taga vår arvedel jämte
dem, på andra sidan Jordan och längre bort, utan vår arvedel har
tillfallit oss här på andra sidan Jordan, på östra sidan.»

<span id="an_32:20">32:20</span> Mose svarade dem: »Om I gören såsom I
nu haven sagt, om I väpnen eder inför HERREN till kriget,

<span id="an_32:21">32:21</span> så att alla edra väpnade män gå över
Jordan inför HERREN och stanna där, till dess han har fördrivit sina
fiender för sig,

<span id="an_32:22">32:22</span> om I alltså vänden tillbaka först då
landet har blivit HERREN underdånigt, så skolen I vara utan skuld mot
HERREN och Israel, och detta land skall då bliva eder besittning inför
HERREN.

<span id="an_32:23">32:23</span> Men om I icke så gören, se, då synden I
mot HERREN, och I skolen då komma att förnimma eder synd, ty den skall
drabba eder.

<span id="an_32:24">32:24</span> Byggen eder nu städer åt edra kvinnor
och barn, och gårdar åt eder boskap, och gören vad eder mun har talat.»

<span id="an_32:25">32:25</span> Och Gads barn och Rubens barn talade
till Mose och sade: »Dina tjänare skola göra såsom min herre bjuder.

<span id="an_32:26">32:26</span> Våra barn våra hustrur, vår boskap och
alla våra dragare skola bliva kvar här i Gileads städer.

<span id="an_32:27">32:27</span> Men dina tjänare, vi så många som äro
väpnade till strid, skola draga ditöver och kämpa inför HERREN, såsom
min herre har sagt.»

<span id="an_32:28">32:28</span> Och Mose gav befallning om dem åt
prästen Eleasar och åt Josua, Nuns son, och åt huvudmännen för
familjerna inom Israels barns stammar.

<span id="an_32:29">32:29</span> Mose sade till dem: »Om Gads barn och
Rubens barn gå över Jordan med eder, så många som äro väpnade till att
kämpa inför HERREN, och landet så bliver eder underdånigt, då skolen I
åt dem giva landet Gilead till besittning.

<span id="an_32:30">32:30</span> Men om de icke draga väpnade ditöver
med eder, så skola de få sin besittning ibland eder i Kanaans land.»

<span id="an_32:31">32:31</span> Och Gads barn och Rubens barn svarade
och sade: »Vad HERREN har sagt till dina tjänare, det vilja vi göra.

<span id="an_32:32">32:32</span> Vi vilja draga väpnade över till
Kanaans land inför HERREN, och så få vår arvsbesittning har på andra
sidan Jordan.»

<span id="an_32:33">32:33</span> Så gav då Mose åt dem, åt Gads barn,
Rubens barn och ena hälften av Manasses, Josefs sons, stam, Sihons,
amoréernas konungs, rike och Ogs rike, konungens i Basan: själva landet
med dess städer och dessas områden, landets städer runt omkring.

<span id="an_32:34">32:34</span> Och Gads barn byggde upp Dibon, Atarot,
Aroer,

<span id="an_32:35">32:35</span> Atrot-Sofan, Jaeser, Jogbeha,

<span id="an_32:36">32:36</span> Bet-Nimra och Bet-Haran, befästa städer
och boskapsgårdar.

<span id="an_32:37">32:37</span> Och Rubens barn byggde upp Hesbon,
Eleale, Kirjataim,

<span id="an_32:38">32:38</span> Nebo och Baal-Meon -- vilkas namn hava
ändrats -- och Sibma. Och de gåvo namn åt städerna som de byggde upp.

<span id="an_32:39">32:39</span> Och Makirs, Manasses sons, barn gingo
åstad till Gilead och intogo det och fördrevo amoréerna som bodde där.

<span id="an_32:40">32:40</span> Och Mose gav Gilead åt Makir, Manasses
son, och han bosatte sig där.

<span id="an_32:41">32:41</span> Och Jair, Manasses son, gick åstad och
intog deras byar och kallade dem Jairs byar.

<span id="an_32:42">32:42</span> Och Noba gick åstad och intog Kenat,
med underlydande orter, och kallade det Noba, efter sitt eget namn.

<span id="an_33:1">33:1</span> Dessa voro Israels barns lägerplatser,
när de drogo ut ur Egyptens land, efter sina härskaror, anförda av Mose
och Aron.

<span id="an_33:2">33:2</span> Och Mose upptecknade på HERRENS
befallning deras uppbrottsorter, alltefter som de ändrade lägerplats.
Och dessa voro nu deras lägerplatser, alltefter som uppbrottsorterna
följde på varandra:

<span id="an_33:3">33:3</span> De bröto upp från Rameses i första
månaden, på femtonde dagen i första månaden. Dagen efter påskhögtiden
drogo Israels barn ut med upplyft hand inför alla egyptiers ögon,

<span id="an_33:4">33:4</span> under det att egyptierna begrovo dem som
HERREN hade slagit bland dem, alla de förstfödda, då när HERREN höll dom
över deras gudar.

<span id="an_33:5">33:5</span> Så bröto nu Israels barn upp från Rameses
och lägrade sig i Suckot.

<span id="an_33:6">33:6</span> Och de bröto upp från Suckot och lägrade
sig i Etam, där öknen begynte.

<span id="an_33:7">33:7</span> Och de bröto upp från Etam och vände om
till Pi-Hahirot, som ligger mitt emot Baal-Sefon, och lägrade sig
framför Migdol.

<span id="an_33:8">33:8</span> Och de bröto upp från Hahirot och gingo
mitt igenom havet in i öknen och tågade så tre dagsresor i Etams öken
och lägrade sig i Mara.

<span id="an_33:9">33:9</span> Och de bröto upp från Mara och kommo till
Elim; och i Elim funnos tolv vattenkällor och sjuttio palmträd, och de
lägrade sig där.

<span id="an_33:10">33:10</span> Och de bröto upp från Elim och lägrade
sig vid Röda havet.

<span id="an_33:11">33:11</span> Och de bröto upp från Röda havet och
lägrade sig i öknen Sin.

<span id="an_33:12">33:12</span> Och de bröto upp från öknen Sin och
lägrade sig i Dofka.

<span id="an_33:13">33:13</span> Och de bröto upp från Dofka och lägrade
sig i Alus.

<span id="an_33:14">33:14</span> Och de bröto upp från Alus och lägrade
sig i Refidim, och där fanns intet vatten åt folket att dricka.

<span id="an_33:15">33:15</span> Och de bröto upp från Refidim och
lägrade sig i Sinais öken.

<span id="an_33:16">33:16</span> Och de bröto upp från Sinais öken och
lägrade sig i Kibrot-Hattaava.

<span id="an_33:17">33:17</span> Och de bröto upp från Kibrot-Hattaava
och lägrade sig i Haserot.

<span id="an_33:18">33:18</span> Och de bröto upp från Haserot och
lägrade sig i Ritma.

<span id="an_33:19">33:19</span> Och de bröto upp från Ritma och lägrade
sig i Rimmon-Peres.

<span id="an_33:20">33:20</span> Och de bröto upp från Rimmon-Peres och
lägrade sig i Libna.

<span id="an_33:21">33:21</span> Och de bröto upp från Libna och lägrade
sig i Rissa.

<span id="an_33:22">33:22</span> Och de bröto upp från Rissa och lägrade
sig i Kehelata.

<span id="an_33:23">33:23</span> Och de bröto upp från Kehelata och
lägrade sig vid berget Sefer.

<span id="an_33:24">33:24</span> Och de bröto upp från berget Sefer och
lägrade sig i Harada.

<span id="an_33:25">33:25</span> Och de bröto upp från Harada och
lägrade sig i Makhelot.

<span id="an_33:26">33:26</span> Och de bröto upp från Makhelot och
lägrade sig i Tahat.

<span id="an_33:27">33:27</span> Och de bröto upp från Tahat och lägrade
sig i Tera.

<span id="an_33:28">33:28</span> Och de bröto upp från Tera och lägrade
sig i Mitka.

<span id="an_33:29">33:29</span> Och de bröto upp från Mitka och lägrade
sig i Hasmona.

<span id="an_33:30">33:30</span> Och de bröto upp från Hasmona och
lägrade sig i Moserot.

<span id="an_33:31">33:31</span> Och de bröto upp från Moserot och
lägrade sig i Bene-Jaakan.

<span id="an_33:32">33:32</span> Och de bröto upp från Bene-Jaakan och
lägrade sig i Hor-Haggidgad.

<span id="an_33:33">33:33</span> Och de bröto upp från Hor-Haggidgad och
lägrade sig i Jotbata.

<span id="an_33:34">33:34</span> Och de bröto upp från Jotbata och
lägrade sig i Abrona.

<span id="an_33:35">33:35</span> och de bröto upp från Abrona och
lägrade sig i Esjon-Geber.

<span id="an_33:36">33:36</span> Och de bröto upp från Esjon-Geber och
lägrade sig i öknen Sin, det är Kades.

<span id="an_33:37">33:37</span> Och de bröto upp från Kades och lägrade
sig vid berget Hor, på gränsen till Edoms land.

<span id="an_33:38">33:38</span> Och prästen Aron steg upp på berget
Hor, efter HERRENS befallning, och dog där i det fyrtionde året efter
Israels barns uttåg ur Egyptens land, i femte månaden, på första dagen i
månaden.

<span id="an_33:39">33:39</span> Och Aron var ett hundra tjugutre år
gammal, när han dog på berget Hor.

<span id="an_33:40">33:40</span> Och konungen i Arad, kananéen, som
bodde i Sydlandet i Kanaans land, fick nu höra att Israels barn voro i
antågande.

<span id="an_33:41">33:41</span> Och de bröto upp från berget Hor och
lägrade sig i Salmona.

<span id="an_33:42">33:42</span> Och de bröto upp från Salmona och
lägrade sig i Punon.

<span id="an_33:43">33:43</span> Och de bröto upp från Punon och lägrade
sig i Obot.

<span id="an_33:44">33:44</span> Och de bröto upp från Obot och lägrade
sig i Ije-Haabarim vid Moabs gräns.

<span id="an_33:45">33:45</span> Och de bröto upp från Ijim och lägrade
sig i Dibon-Gad.

<span id="an_33:46">33:46</span> Och de bröto upp från Dibon-Gad och
lägrade sig i Almon-Diblataima.

<span id="an_33:47">33:47</span> Och de bröto upp från Almon-Diblataima
och lägrade sig vid Abarimbergen, framför Nebo.

<span id="an_33:48">33:48</span> Och de bröto upp från Abarimbergen och
lägrade sig på Moabs hedar, vid Jordan mitt emot Jeriko.

<span id="an_33:49">33:49</span> Och deras läger vid Jordan sträckte sig
från Bet-Hajesimot ända till Abel-Hassitim på Moabs hedar.

<span id="an_33:50">33:50</span> Och HERREN talade till Mose på Moabs
hedar, vid Jordan mitt emot Jeriko, och sade:

<span id="an_33:51">33:51</span> Tala till Israels barn och säg till
dem: När I haven gått över Jordan, in i Kanaans land,

<span id="an_33:52">33:52</span> skolen I fördriva landets alla
inbyggare för eder, och I skolen förstöra alla deras stenar med inhuggna
bilder, och alla deras gjutna beläten skolen I förstöra, och alla deras
offerhöjder skolen I ödelägga.

<span id="an_33:53">33:53</span> Och I skolen intaga landet och bosätta
eder där, ty åt eder har jag givit landet till besittning.

<span id="an_33:54">33:54</span> Och I skolen utskifta landet såsom
arvedel åt eder genom lottkastning efter edra släkter; åt en större stam
skolen I giva en större arvedel, och åt en mindre stam en mindre
arvedel; var och en skall få sin del där lotten bestämmer att han skall
hava den; efter edra fädernestammar skolen I utskifta landet såsom
arvedel åt eder.

<span id="an_33:55">33:55</span> Men om I icke fördriven landets
inbyggare för eder, så skola de som I låten vara kvar av dem bliva
törnen i edra ögon och taggar i edra sidor, och skola tränga eder i
landet där I bon.

<span id="an_33:56">33:56</span> Och då skall jag göra med eder så, som
jag hade tänkt göra med dem.

<span id="an_34:1">34:1</span> Och HERREN talade till Mose och sade:

<span id="an_34:2">34:2</span> Bjud Israels barn och säg till dem: När I
kommen till Kanaans land, då är detta det land som skall tillfalla eder
såsom arvedel: Kanaans land, så långt dess gränser nå.

<span id="an_34:3">34:3</span> Edert land skall på södra sidan sträcka
sig från öknen Sin utmed Edom; och eder södra gräns skall i öster
begynna vid ändan av Salthavet.

<span id="an_34:4">34:4</span> Sedan skall eder gräns böja sig söder om
Skorpionhöjden och gå fram till Sin och gå ut söder om Kades-Barnea. Och
den skall gå vidare ut till Hasar-Addar och fram till Asmon.

<span id="an_34:5">34:5</span> Och från Asmon skall gränsen böja sig mot
Egyptens bäck och gå ut vid havet.

<span id="an_34:6">34:6</span> Och eder gräns i väster skall vara Stora
havet; det skall utgöra gränsen. Detta skall vara eder gräns i väster.

<span id="an_34:7">34:7</span> Och detta skall vara eder gräns i norr:
Från Stora havet skolen I draga eder gränslinje fram vid berget Hor.

<span id="an_34:8">34:8</span> Från berget Hor skolen I draga eder
gränslinje dit där vägen går till Hamat, och gränsen skall gå ut vid
Sedad.

<span id="an_34:9">34:9</span> Sedan skall gränsen gå till Sifron och
därifrån ut vid Hasar-Enan. Detta skall vara eder gräns i norr.

<span id="an_34:10">34:10</span> och såsom eder gräns i öster skolen I
draga upp en linje från Hasar-Enan fram till Sefam.

<span id="an_34:11">34:11</span> Och från Sefam skall gränsen gå ned
till Haribla, öster om Ain, och gränsen skall gå vidare ned och intill
bergsluttningen vid Kinneretsjön, österut.

<span id="an_34:12">34:12</span> Sedan skall gränsen gå ned till Jordan
och ut vid Salthavet. Detta skall vara edert land, med dess gränser runt
omkring.

<span id="an_34:13">34:13</span> Och Mose bjöd Israels barn och sade:
Detta är det land som I genom lottkastning skolen utskifta såsom arvedel
åt eder, det land om vilket HERREN har bjudit att det skall givas åt de
nio stammarna och den ena halva stammen.

<span id="an_34:14">34:14</span> Ty rubeniternas barns stam, efter dess
familjer, och gaditernas barns stam, efter dess familjer, och den andra
hälften av Manasse stam, dessa hava redan fått sin arvedel.

<span id="an_34:15">34:15</span> Dessa två stammar och denna halva stam
hava fått sin arvedel på andra sidan Jordan mitt emot Jeriko, österut
mot solens uppgång.

<span id="an_34:16">34:16</span> Och HERREN talade till Mose och sade:

<span id="an_34:17">34:17</span> Dessa äro namnen på de män som skola åt
eder utskifta landet i arvslotter: först och främst prästen Eleasar och
Josua, Nuns son;

<span id="an_34:18">34:18</span> vidare skolen I taga en hövding ur var
stam till att utskifta landet,

<span id="an_34:19">34:19</span> och dessa äro de männens namn: av Juda
stam Kaleb, Jefunnes son;

<span id="an_34:20">34:20</span> av Simeons barns stam Samuel Ammihuds
son;

<span id="an_34:21">34:21</span> av Benjamins stam Elidad, Kislons son;

<span id="an_34:22">34:22</span> av Dans barns stam en hövding, Bucki,
Joglis son;

<span id="an_34:23">34:23</span> av Josefs barn: av Manasse barns stam
en hövding, Hanniel, Efods son,

<span id="an_34:24">34:24</span> och av Efraims barn stam en hövding,
Kemuel, Siftans son;

<span id="an_34:25">34:25</span> av Sebulons barns stam en hövding,
Elisafan, Parnaks son;

<span id="an_34:26">34:26</span> av Isaskars barns stam en hövding,
Paltiel, Assans son;

<span id="an_34:27">34:27</span> av Asers barns stam en hövding, Ahihud,
Selomis son;

<span id="an_34:28">34:28</span> av Naftali barns stam en hövding,
Pedael, Ammihuds son.

<span id="an_34:29">34:29</span> Dessa äro de som HERREN bjöd att
utskifta arvslotterna åt Israels barn i Kanaans land.

<span id="an_35:1">35:1</span> Och HERREN talade till Mose på Moabs
hedar, vid Jordan mitt emot Jeriko, och sade:

<span id="an_35:2">35:2</span> Bjud Israels barn att de av de arvslotter
de få till besittning skola åt leviterna giva städer att bo i; utmarker
runt omkring dessa städer skolen I ock giva åt leviterna.

<span id="an_35:3">35:3</span> Städerna skola de själva hava att bo i,
men de tillhörande utmarkerna skola vara för deras dragare och deras
boskap och alla deras övriga djur.

<span id="an_35:4">35:4</span> Och städernas utmarker, som I skolen giva
åt leviterna, skola sträcka sig tusen alnar från stadsmuren utåt på alla
sidor.

<span id="an_35:5">35:5</span> Och utanför staden skolen I mäta upp på
östra sidan två tusen alnar, på västra sidan två tusen alnar, på södra
sidan två tusen alnar och på norra sidan två tusen alnar, med staden i
mitten. Detta skola de få såsom utmarker till sina städer.

<span id="an_35:6">35:6</span> Och de städer som I given åt leviterna
skola först och främst vara de sex fristäderna, vilka I skolen giva till
det ändamålet att en dråpare må kunna fly till dem; vidare skolen I
jämte dessa städer giva dem fyrtiotvå andra,

<span id="an_35:7">35:7</span> så att de städer som I given åt leviterna
tillsammans utgöra fyrtioåtta städer, med tillhörande utmarker.

<span id="an_35:8">35:8</span> Och av dessa städer, som I skolen giva av
Israels barns besittningsområde, skolen I taga flera ur den stam som är
större, och färre ur den som är mindre. Var stam skall åt leviterna giva
ett antal av sina städer, som svarar mot den arvedel han själv har fått.

<span id="an_35:9">35:9</span> Och HERREN talade till Mose och sade:

<span id="an_35:10">35:10</span> Tala till Israels barn och säg till
dem: När I haven gått över Jordan, in i Kanaans land,

<span id="an_35:11">35:11</span> skolen I utse åt eder vissa städer, som
I skolen hava till fristäder, till vilka en dråpare som ouppsåtligen har
dödat någon må kunna fly.

<span id="an_35:12">35:12</span> Och dessa städer skolen I hava såsom
tillflyktsorter undan blodshämnaren, så att dråparen slipper dö, förrän
han har stått till rätta inför menigheten.

<span id="an_35:13">35:13</span> Och de städer som I skolen giva till
fristäder skola vara sex.

<span id="an_35:14">35:14</span> Tre av städerna skolen I giva på andra
sidan Jordan, och de tre övriga städerna skolen I giva i själva Kanaans
land;

<span id="an_35:15">35:15</span> dessa skola vara fristäder. Israels
barn, såväl som främlingen och inhysesmannen som bor ibland dem skola
hava dessa sex städer såsom tillflyktsorter, till vilka var och er som
ouppsåtligen har dödat någon må kunna fly.

<span id="an_35:16">35:16</span> Men om någon slår en annan till döds
med ett föremål av järn, så är han en sannskyldig dråpare; en sådan
skall straffas med döden.

<span id="an_35:17">35:17</span> Likaledes, om någon i sin hand har en
sten med vilken ett dråpslag kan givas, och han därmed slår en annan
till döds, så är han en sannskyldig dråpare; en sådan skall straffas med
döden.

<span id="an_35:18">35:18</span> Eller om någon i sin hand har ett
föremål av trä varmed ett dråpslag kan givas, och han därmed slår en
annan till döds, så är han en sannskyldig dråpare; en sådan skall
straffas med döden.

<span id="an_35:19">35:19</span> Blodshämnaren må döda den dråparen;
varhelst han träffar på honom må han döda honom.

<span id="an_35:20">35:20</span> Likaledes om någon av hat stöter till
en annan, eller med berått mod kastar något på honom; så att han dör,

<span id="an_35:21">35:21</span> eller av fiendskap slår honom till döds
med handen, då skall den som gav slaget straffas med döden, ty han är en
sannskyldig dråpare; blodshämnaren må döda den dråparen, varhelst han
träffar på honom

<span id="an_35:22">35:22</span> Men om någon av våda, utan fiendskap,
stöter till en annan, eller utan berått mod kastar på honom något
föremål, vad det vara må;

<span id="an_35:23">35:23</span> eller om han, utan att se honom, med
någon sten varmed dråpslag kan givas träffar honom, så att han dör, och
detta utan att han var hans fiende eller hade för avsikt att skada
honom,

<span id="an_35:24">35:24</span> då skall menigheten döma mellan den som
gav slaget och blodshämnaren, enligt här givna föreskrifter.

<span id="an_35:25">35:25</span> Och menigheten skall rädda dråparen ur
blodshämnarens hand, och menigheten skall låta honom vända tillbaka till
fristaden dit han hade flytt, och där skall han stanna kvar, till dess
den med helig olja smorde översteprästen dör.

<span id="an_35:26">35:26</span> Men om dråparen går utom området för
den fristad dit han har flytt,

<span id="an_35:27">35:27</span> och blodshämnaren då, när han träffar
på honom utom hans fristads område, dräper dråparen, så vilar ingen
blodskuld på honom.

<span id="an_35:28">35:28</span> Ty i sin fristad skall en dråpare
stanna kvar, till dess översteprästen dör; men efter översteprästens död
må han vända tillbaka till den ort där han har sin besittning.

<span id="an_35:29">35:29</span> Och detta skall vara en rättsstadga för
eder från släkte till släkte, var I än ären bosatta.

<span id="an_35:30">35:30</span> Om någon slår ihjäl en annan, skall
man, efter vittnens utsago, dräpa dråparen; men en enda persons
vittnesmål är icke nog för att man skall kunna döma någon till döden.

<span id="an_35:31">35:31</span> I skolen icke taga lösen för en
dråpares liv, om han är skyldig till döden, utan han skall straffas med
döden.

<span id="an_35:32">35:32</span> Ej heller skolen I taga lösen för att
den som har flytt till en fristad skall före prästens död få vända
tillbaka och bo i landet.

<span id="an_35:33">35:33</span> I skolen icke ohelga det land där I
ären; genom blod ohelgas landet, och försoning kan icke bringas för
landet för det blod som har blivit utgjutet däri, annat än genom dens
blod, som har utgjutit det.

<span id="an_35:34">35:34</span> I skolen icke orena landet där I bon,
det i vars mitt jag har min boning, ty jag, HERREN, har min boning mitt
ibland Israels barn.

<span id="an_36:1">36:1</span> Och huvudmännen för familjerna i Gileads
barns släkt -- Gileads, som var son till Makir, Manasses son, av Josefs
barns släkter -- trädde fram och talade inför Mose och de hövdingar som
voro huvudmän för Israels barns familjer.

<span id="an_36:2">36:2</span> De sade: »HERREN har bjudit min herre att
genom lottkastning göra landet såsom arvedel åt Israels barn och HERREN
har vidare bjudit min herre att giva Selofhads, vår broders, arvedel åt
hans döttrar.

<span id="an_36:3">36:3</span> Men om nu dessa bliva gifta med någon ur
Israels barns andra stammar, så tages deras arvedel bort ifrån våra
fäders arvedel, under det att den stam de komma att tillhöra får sin
arvedel ökad; på detta sätt bliver en del av vår arvslott oss fråntagen.

<span id="an_36:4">36:4</span> När sedan jubelåret inträder för Israels
barn, bliver deras arvedel lagd till den stams arvedel, som de komma att
tillhöra, men från vår fädernestams arvedel tages deras arvedel bort.»

<span id="an_36:5">36:5</span> Då bjöd Mose Israels barn, efter HERRENS
befallning, och sade: »Josefs barns stam har talat rätt.

<span id="an_36:6">36:6</span> Detta är vad HERREN bjuder angående
Selofhads döttrar; han säger: De må gifta sig med vem de finna för gott,
allenast de gifta sig inom en släkt som hör till deras egen fädernestam.

<span id="an_36:7">36:7</span> Ty en arvedel som tillhör någon, av
Israels barn må icke gå över från en stam till en annan, utan Israels
barn skola behålla kvar var och en sin fädernestams arvedel.

<span id="an_36:8">36:8</span> Och när en kvinna som inom någon av
Israels barns stammar har kommit i besittning av en arvedel gifter sig,
skall det vara med en man av någon släkt som hör till hennes egen
fädernestam, så att Israels barn förbliva i besittning var och en av
sina fäders arvedel.

<span id="an_36:9">36:9</span> Ty ingen arvedel må gå över från en stam
till en annan, utan Israels barns stammar skola behålla kvar var och en
sin arvedel.»

<span id="an_36:10">36:10</span> Selofhads döttrar gjorde såsom HERREN
hade bjudit Mose.

<span id="an_36:11">36:11</span> Mahela, Tirsa, Hogla, Milka och Noa,
Selofhads döttrar, gifte sig med sina farbröders söner.

<span id="an_36:12">36:12</span> De blevo alltså gifta inom Manasses,
Josefs sons, barns släkter, och deras arvedel stannade så kvar inom
deras fädernesläkts stam.

<span id="an_36:13">36:13</span> Dessa äro de bud och rätter som HERREN
genom Mose gav Israels barn, på Moabs hedar, vid Jordan mitt emot
Jeriko.

------------------------------------------------------------------------

[Next: Deuteronomy](deu.md)
