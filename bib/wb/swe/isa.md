[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](sol)  [Next](jer) 

------------------------------------------------------------------------

### Swedish Bible: Isaiah

<span id="an_1:1">1:1</span> Detta är Jesajas, Amos' sons, syner, vad
han skådade angående Juda och Jerusalem i Ussias, Jotams, Ahas' och
Hiskias, Juda konungars, tid.

<span id="an_1:2">1:2</span> Hören, I himlar, och lyssna, du jord; ty
HERREN talar. Barn har jag uppfött och fostrat, men de hava avfallit
från mig.

<span id="an_1:3">1:3</span> En oxe känner sin ägare och en åsna sin
herres krubba, men Israel känner intet, mitt folk förstår intet.

<span id="an_1:4">1:4</span> Ve dig, du syndiga släkte, du
skuldbelastade folk, du ogärningsmäns avföda, I vanartiga barn, som
haven övergivit HERREN, föraktat Israels Helige och vikit bort ifrån
honom!

<span id="an_1:5">1:5</span> Var skall man mer slå eder, då I så fortgån
i avfällighet? Hela huvudet är ju krankt, och hela hjärtat är sjukt.

<span id="an_1:6">1:6</span> Ifrån fotbladet ända upp till huvudet
finnes intet helt, blott sårmärken och blånader och friska sår, icke
utkramade eller förbundna eller lenade med olja.

<span id="an_1:7">1:7</span> Edert land är en ödemark, edra städer äro
uppbrända i eld, edra åkrar bliva i eder åsyn förtärda av främlingar; en
ödeläggelse är det, såsom där främlingar hava omstörtat allt.

<span id="an_1:8">1:8</span> Allenast dottern Sion står kvar där, såsom
en hydda i en vingård, såsom ett vaktskjul på ett gurkfält, såsom en
inspärrad stad.

<span id="an_1:9">1:9</span> Om HERREN Sebaot icke hade lämnat en liten
återstod kvar åt oss, då vore vi såsom Sodom, vi vore Gomorra lika.

<span id="an_1:10">1:10</span> Hören HERRENS ord, I Sodomsfurstar,
lyssna till vår Guds lag, du Gomorra-folk.

<span id="an_1:11">1:11</span> Vad skall jag med edra många slaktoffer?
säger HERREN. Jag är mätt på brännoffer av vädurar och på gödkalvars
fett, och till blod av tjurar och lamm och bockar har jag intet behag.

<span id="an_1:12">1:12</span> När I kommen för att träda fram inför
mitt ansikte, vem begär då av eder det, att mina förgårdar trampas ned?

<span id="an_1:13">1:13</span> Bären ej vidare fram fåfängliga
spisoffer; ångan av dem är en styggelse för mig. Nymånader och sabbater
och utlysta fester, ondska i förening med högtidsförsamlingar, sådant
kan jag icke lida.

<span id="an_1:14">1:14</span> Edra nymånader och högtider hatar min
själ; de hava blivit mig en börda, jag orkar ej bära den.

<span id="an_1:15">1:15</span> Ja, huru I än uträcken edra händer, så
gömmer jag mina ögon för eder, och om I än mycket bedjen, så hör jag
icke därpå. Edra händer äro fulla av blod;

<span id="an_1:16">1:16</span> tvån eder då, och renen eder. Skaffen
edert onda väsende bort ifrån mina ögon. Hören upp att göra, vad ont är.

<span id="an_1:17">1:17</span> Lären att göra vad gott är, faren efter
det rätt är, visen förtryckaren på bättre vägar, skaffen den faderlöse
rätt, utfören änkans sak.

<span id="an_1:18">1:18</span> Kom, låt oss gå till rätta med varandra,
säger HERREN. Om edra synder än äro blodröda, så kunna de bliva snövita,
och om de äro röda såsom scharlakan, så kunna de bliva såsom vit ull.

<span id="an_1:19">1:19</span> Om I ären villiga att höra, skolen I få
äta av landets goda.

<span id="an_1:20">1:20</span> Men ären I ovilliga och gensträviga,
skolen I förtäras av svärd; ty så har HERRENS mun talat.

<span id="an_1:21">1:21</span> Huru har hon icke blivit en sköka, den
trogna staden! Den var full av rätt, rättfärdighet bodde därinne, men nu
bo där mördare.

<span id="an_1:22">1:22</span> Ditt silver har blivit slagg, ditt ädla
vin är utspätt med vatten.

<span id="an_1:23">1:23</span> Dina styresmän äro upprorsmän och tjuvars
stallbröder. Alla älskar de mutor och fara efter vinning. Den faderlöse
skaffa de icke rätt, och änkans sak kommer icke inför dem.

<span id="an_1:24">1:24</span> Därför säger Herren, HERREN Sebaot, den
Starke i Israel: Ve! Jag vill släcka min harm på mina ovänner och hämnas
på mina fiender.

<span id="an_1:25">1:25</span> Jag vill vända min hand emot dig och
bortrensa ditt slagg såsom med lutsalt och skaffa bort all din oädla
malm.

<span id="an_1:26">1:26</span> Jag vill åter giva dig sådana domare som
tillförne, och sådana rådsherrar som du förut ägde. Därefter skall du
kallas »rättfärdighetens stad», »en trogen stad».

<span id="an_1:27">1:27</span> Sion skall genom rätt bliva förlossad och
dess omvända genom rättfärdighet.

<span id="an_1:28">1:28</span> Men fördärv skall drabba alla överträdare
och syndare, och de som övergiva HERREN, de skola förgås.

<span id="an_1:29">1:29</span> Ja, de skola komma på skam med de
terebinter som voro eder fröjd; och I skolen få blygas över de
lustgårdar som I haden så kära.

<span id="an_1:30">1:30</span> Ty I skolen bliva såsom en terebint med
vissnade löv och varda lika en lustgård utan något vatten.

<span id="an_1:31">1:31</span> Och de väldige skola varda såsom blår,
och deras verk såsom en gnista, och de skola tillsammans brinna, och
ingen skall kunna släcka.

<span id="an_2:1">2:1</span> Detta är vad Jesaja, Amos' son, skådade
angående Juda och Jerusalem.

<span id="an_2:2">2:2</span> Och det skall ske i kommande dagar att det
berg där HERRENS hus är skall stå där fast grundat och vara det yppersta
ibland bergen och upphöjt över andra höjder; och alla hednafolk skola
strömma dit,

<span id="an_2:3">2:3</span> ja, många folk skola gå åstad och skola
säga: »Upp, låt oss draga åstad till HERRENS berg, upp till Jakobs Guds
hus, för att han må undervisa oss om sina vägar, så att vi kunna vandra
på hans stigar.» Ty från Sion skall lag utgå, och HERRENS ord från
Jerusalem.

<span id="an_2:4">2:4</span> Och han skall döma mellan hednafolken och
skipa rätt åt många folk. Då skola de smida sina svärd till plogbillar
och sina spjut till vingårdsknivar. Folken skola ej mer lyfta svärd mot
varandra och icke mer lära sig att strida.

<span id="an_2:5">2:5</span> I av Jakobs hus, kommen, låtom oss vandra i
HERRENS ljus.

<span id="an_2:6">2:6</span> Ty du har förskjutit ditt folk, Jakobs hus,
därför att de äro fulla av Österlandets väsende och öva teckentyderi
såsom filistéerna; ja, med främlingar förbinda de sig.

<span id="an_2:7">2:7</span> Deras land är fullt av silver och guld, och
på deras skatter är ingen ände; deras land är fullt av hästar, och på
deras vagnar är ingen ände;

<span id="an_2:8">2:8</span> deras land är ock fullt av avgudar, och
sina egna händers verk tillbedja de, det som deras fingrar hava gjort.

<span id="an_2:9">2:9</span> Därför bliva människorna nedböjda och
männen ödmjukade; du kan icke förlåta dem.

<span id="an_2:10">2:10</span> Fly in i klippan, och göm dig i jorden,
för HERRENS fruktansvärda makt och för hans höga majestät.

<span id="an_2:11">2:11</span> Ty människornas högmodiga ögon skola
bliva ödmjukade, och männens övermod skall bliva nedböjt, och HERREN
allena skall vara hög på den dagen.

<span id="an_2:12">2:12</span> Ty en dag har HERREN Sebaot bestämt, som
skall komma över allt stolt och övermodigt och över allt som är upphöjt,
och det skall bliva ödmjukat,

<span id="an_2:13">2:13</span> ja, över alla Libanons cedrar, de höga
och stolta, och över alla Basans ekar;

<span id="an_2:14">2:14</span> över alla höga berg och alla stolta
höjder,

<span id="an_2:15">2:15</span> över alla höga torn och alla fasta murar,

<span id="an_2:16">2:16</span> över alla Tarsis-skepp, ja, över allt som
är skönt att skåda.

<span id="an_2:17">2:17</span> Och människornas högmod skall bliva
nedböjt och männens övermod nedbrutet, och HERREN allena skall vara hög
på den dagen.

<span id="an_2:18">2:18</span> Men avgudarna skola alldeles förgås.

<span id="an_2:19">2:19</span> Och man skall fly in i klippgrottor och
in i jordhålor, för HERRENS fruktansvärda makt och för hans höga
majestät, när han står upp för att förskräcka jorden.

<span id="an_2:20">2:20</span> På den dagen skola människorna kasta bort
åt mullvadar och flädermöss de avgudar av silver och de avgudar av guld,
som de hava gjort åt sig för att tillbedja.

<span id="an_2:21">2:21</span> Ja, de skola fly in i klipprämnor och in
i bergsklyftor, för HERRENS fruktansvärda makt och för hans höga
majestät, när han står upp för att förskräcka jorden.

<span id="an_2:22">2:22</span> Så förliten eder nu ej mer på människor,
i vilkas näsa är allenast en fläkt; ty huru ringa äro icke de att akta!

<span id="an_3:1">3:1</span> Ty se, Herren, HERREN Sebaot skall taga
bort ifrån Jerusalem och Juda allt slags stöd och uppehälle -- all mat
till uppehälle och all dryck till uppehälle --

<span id="an_3:2">3:2</span> hjältar och krigsmän, domare och profeter,
spåmän och äldste,

<span id="an_3:3">3:3</span> underhövitsmän och högtuppsatta män,
rådsherrar och slöjdkunnigt folk och män som äro förfarna i
besvärjelsekonst.

<span id="an_3:4">3:4</span> Och jag skall giva dem ynglingar till
furstar, och barnsligt självsvåld skall få råda över dem.

<span id="an_3:5">3:5</span> Av folket skall den ene förtrycka den
andre, var och en sin nästa; den unge skall sätta sig upp mot den gamle,
den ringe mot den högt ansedde.

<span id="an_3:6">3:6</span> När då så sker, att någon fattar tag i en
annan i hans faders hus och säger: »Du äger en mantel, du skall bliva
vår styresman; tag du hand om detta vacklande rike» --

<span id="an_3:7">3:7</span> då skall denne svara och säga: »Jag kan
icke skaffa bot; i mitt hus finnes varken bröd eller mantel. Mig skolen
I icke sätta till styresman över folket.»

<span id="an_3:8">3:8</span> Ty Jerusalem vacklar, och Juda faller, då
de nu med sitt tal och sina gärningar stå emot HERREN och äro
gensträviga mot hans härlighets blickar.

<span id="an_3:9">3:9</span> Deras uppsyn vittnar emot dem; och likasom
Sodoms folk bedriva de sina synder uppenbart och dölja dem icke. Ve över
deras själar, ty själva hava de berett sig olycka!

<span id="an_3:10">3:10</span> Om den rättfärdige mån I tänka att det
skall gå honom väl, ty sådana skola äta sina gärningars frukt.

<span id="an_3:11">3:11</span> Men ve över den ogudaktige! Honom skall
det gå illa, ty efter hans gärningar skall hans vedergällning bliva.

<span id="an_3:12">3:12</span> Mitt folks behärskare är ett barn, och
kvinnor råda över det. Mitt folk, dina ledare föra dig vilse och
fördärva den väg, som du skulle gå.

<span id="an_3:13">3:13</span> Men HERREN står redo att gå till rätta,
han träder fram för att döma folken;

<span id="an_3:14">3:14</span> HERREN vill gå till doms med sitt folks
äldste och med dess furstar. »I haven skövlat vingården; rov från de
fattiga är i edra hus.

<span id="an_3:15">3:15</span> Huru kunnen I så krossa mitt folk och
söndermala de fattiga?» Så säger Herren, HERREN Sebaot.

<span id="an_3:16">3:16</span> Och HERREN säger: Eftersom Sions döttrar
äro så högmodiga, och gå med rak hals och spela med ögonen, och gå där
och trippa och pingla med sina fotringar,

<span id="an_3:17">3:17</span> därför skall Herren låta Sions döttrars
hjässor bliva fulla av skorv, och HERREN skall blotta deras blygd.

<span id="an_3:18">3:18</span> På den dagen skall Herren taga bort all
deras ståt: fotringar, pannband och halsprydnader,

<span id="an_3:19">3:19</span> örhängen, armband och slöjor,

<span id="an_3:20">3:20</span> huvudprydnader, fotstegskedjor, gördlar,
luktflaskor och amuletter,

<span id="an_3:21">3:21</span> fingerringar och näsringar,

<span id="an_3:22">3:22</span> högtidsdräkter, kåpor, mantlar och
pungar,

<span id="an_3:23">3:23</span> speglar, fina linneskjortor, huvudbindlar
och flor.

<span id="an_3:24">3:24</span> Och där skall vara stank i stället för
vällukt, rep i stället för bälte, skalligt huvud i stället för krusat
hår, hölje av säcktyg i stället för högtidsmantel, märken av brännjärn i
stället för skönhet.

<span id="an_3:25">3:25</span> Dina män skola falla för svärd och dina
hjältar i krig:

<span id="an_3:26">3:26</span> hennes portar skola klaga och sörja, och
övergiven skall hon sitta på marken.

<span id="an_4:1">4:1</span> Och på den tiden skola sju kvinnor fatta i
en och samma man och säga: »Vi vilja själva föda oss och själva kläda
oss; låt oss allenast få bära ditt namn, och tag så bort vår smälek.»

<span id="an_4:2">4:2</span> På den tiden skall det som HERREN låter
växa bliva till prydnad och härlighet, och vad landet alstrar bliva till
berömmelse och ära, för den räddade skaran i Israel.

<span id="an_4:3">4:3</span> Och det skall ske att den som lämnas övrig
i Sion och den som bliver kvar i Jerusalem, han skall då kallas helig,
var och en som är upptecknad till liv i Jerusalem --

<span id="an_4:4">4:4</span> när en gång Herren har avtvått Sions
döttrars orenlighet och bortsköljt ur Jerusalem dess blodskulder genom
rättens och reningens ande.

<span id="an_4:5">4:5</span> Och HERREN skall över hela Sions bergs
område och över dess högtidsskaror skapa en molnsky och en rök om dagen,
och skenet av en lågande eld om natten; ty ett beskärmande täckelse
skall vila över all dess härlighet.

<span id="an_4:6">4:6</span> Och ett skygd skall vara däröver till
skugga under dagens hetta, och till en tillflykt och ett värn mot
störtskurar och regn.

<span id="an_5:1">5:1</span> Jag vill sjunga om min vän, min väns sång
om hans vingård. Min vän hade en vingård på en bördig bergskulle.

<span id="an_5:2">5:2</span> Och han hackade upp den och rensade den
från stenar och planterade där ädla vinträd; han byggde ett vakttorn
därinne, han högg ock ut ett presskar däri. Så väntade han att den
skulle bära äkta druvor, men den bar vilddruvor.

<span id="an_5:3">5:3</span> Och nu, I Jerusalems invånare och I Juda
män, fällen nu eder dom mellan mig och min vingård.

<span id="an_5:4">5:4</span> Vad kunde mer göras för min vingård, än vad
jag har gjort för den? Varför bar den då vilddruvor, när jag väntade att
den skulle bära äkta druvor?

<span id="an_5:5">5:5</span> Så vill jag nu kungöra för eder vad jag
skall göra med min vingård: Jag skall taga bort dess hägnad, och den
skall givas till skövling; jag skall bryta ned dess mur, och den skall
bliva nedtrampad.

<span id="an_5:6">5:6</span> Jag skall i grund fördärva den, ingen skall
skära den eller gräva däri. Den skall fyllas med tistel och törne; och
molnen skall jag förbjuda att sända ned regn på den.

<span id="an_5:7">5:7</span> Ty HERREN Sebaots vingård, det är Israels
hus; och Juda folk är hans älsklingsplantering. Men när han väntade
laglydnad, då fann han lagbrott, och när han väntade rättfärdighet, fann
han skriande orättfärdighet. --

<span id="an_5:8">5:8</span> Ve eder som läggen hus till hus och fogen
åker till åker, intill dess att rum ej mer finnes och I ären de enda som
bo i landet!

<span id="an_5:9">5:9</span> Från HERREN Sebaot ljuder det så i mina
öron: Sannerligen, de många husen skola bliva öde; huru stora och sköna
de än äro, skola de bliva tomma på invånare.

<span id="an_5:10">5:10</span> Ty en vingård på tio plogland skall giva
allenast ett batmått, och en homers utsäde skall giva blott en efa.

<span id="an_5:11">5:11</span> Ve dem som stå bittida upp för att hasta
till starka drycker, och som sitta intill sena natten för att upphetta
sig med vin!

<span id="an_5:12">5:12</span> Harpor och psaltare, pukor och flöjter
och vin hava de vid sina dryckeslag, men på HERRENS gärningar akta de
icke, på hans händers verk se de icke.

<span id="an_5:13">5:13</span> Därför skall mitt folk oförtänkt föras
bort i fångenskap; dess ädlingar skola lida hunger och dess larmande
skaror försmäkta av törst.

<span id="an_5:14">5:14</span> Ja, därför spärrar dödsriket upp sitt
gap, det öppnar sina käftar utan allt mått, och stadens yperste måste
fara ditned, jämte dess larmande och sorlande skaror, envar som fröjdar
sig därinne.

<span id="an_5:15">5:15</span> Så bliva människorna nedböjda och männen
ödmjukade, ja, ödmjukade varda de högmodigas ögon.

<span id="an_5:16">5:16</span> Men HERREN Sebaot bliver hög genom sin
dom, Gud, den helige, bevisar sig helig genom rättfärdighet.

<span id="an_5:17">5:17</span> Och lamm gå där i bet såsom på sin egen
mark, och på de rikas ödetomter söka vandrande herdar sin föda.

<span id="an_5:18">5:18</span> Ve dem som draga fram missgärningsstraff
med lögnens tåg och syndastraff såsom med vagnslinor,

<span id="an_5:19">5:19</span> dem som säga: »Må han hasta, må han
skynda med sitt verk, så att vi få se det; må det som Israels Helige har
beslutit nalkas och komma, så att vi förnimma det!»

<span id="an_5:20">5:20</span> Ve dem som kalla det onda gott, och det
goda ont, dem som göra mörker till ljus, och ljus till mörker, dem som
göra surt till sött, och sött till surt!

<span id="an_5:21">5:21</span> Ve dem som äro visa i sina egna ögon och
hålla sig själva för kloka!

<span id="an_5:22">5:22</span> Ve dem som äro hjältar i att dricka vin
och som äro tappra i att blanda starka drycker,

<span id="an_5:23">5:23</span> dem som giva den skyldige rätt för mutors
skull, men beröva den oskyldige vad som är hans rätt!

<span id="an_5:24">5:24</span> Därför, såsom eldsflamman förtär strå,
och såsom halm sjunker tillsammans i lågan, så skall deras rot
förruttna, och deras löv skola flyga bort såsom stoft, eftersom de
förkastade HERREN Sebaots lag och föraktade Israels Heliges ord.

<span id="an_5:25">5:25</span> Därför har HERRENS vrede upptänts mot
hans folk, och han uträcker sin hand emot det och slår det, så att
bergen darra, och så att döda kroppar ligga såsom orenlighet på gatorna.
Vid allt detta vänder hans vrede icke åter, hans hand är ännu uträckt.

<span id="an_5:26">5:26</span> Och han reser upp ett baner för
hednafolken i fjärran, och lockar på dem att de skola komma från jordens
ända; och se, snart och med hast komma de dit.

<span id="an_5:27">5:27</span> Ingen finnes bland dem, som är trött,
ingen som är stapplande. Ingen unnar sig slummer och ingen sömn; på
ingen lossnar bältet omkring hans länder, och för ingen brister en
skorem sönder.

<span id="an_5:28">5:28</span> Deras pilar äro skarpa, och deras bågar
äro alla spända; deras hästars hovar äro såsom av flinta, och deras
vagnshjul likna stormvinden.

<span id="an_5:29">5:29</span> Deras skriande är såsom en lejoninnas; de
skria såsom unga lejon, rytande gripa de sitt rov och bära bort det, och
ingen finnes, som räddar.

<span id="an_5:30">5:30</span> Ett rytande över folket höres på den
dagen, likt rytandet av ett hav; och skådar man ned på jorden, se, då är
där mörker och nöd, och ljuset är förmörkat genom töcken.

<span id="an_6:1">6:1</span> I det år då konung Ussia dog såg jag Herren
sitta på en hög och upphöjd tron, och släpet på hans mantel uppfyllde
templet.

<span id="an_6:2">6:2</span> Serafer stodo omkring honom. Var och en av
dem hade sex vingar: med två betäckte de sina ansikten, med två betäckte
de sina fötter, och med två flögo de.

<span id="an_6:3">6:3</span> Och den ene ropade till den andre och sade:
»Helig, helig, helig är HERREN Sebaot; hela jorden är full av hans
härlighet.»

<span id="an_6:4">6:4</span> Och dörrtrösklarnas fästen darrade, när
ropet ljöd; och huset blev uppfyllt av rök.

<span id="an_6:5">6:5</span> Då sade jag: »Ve mig, jag förgås! Ty jag
har orena läppar, och jag bor ibland ett folk som har orena läppar, och
mina ögon hava sett Konungen, HERREN Sebaot.»

<span id="an_6:6">6:6</span> Men en av seraferna flög fram till mig, och
han hade i sin hand ett glödande kol, som han med en tång hade tagit på
altaret.

<span id="an_6:7">6:7</span> Och han rörde därmed vid min mun. Därefter
sade han: »Se, då nu detta har rört vid dina läppar, har din missgärning
blivit tagen ifrån dig, och din synd är försonad.»

<span id="an_6:8">6:8</span> Och jag hörde Herren tala, och han sade:
»Vem skall jag sända, och vem vill vara vår budbärare?» Och jag sade:
»Se, här är jag, sänd mig.»

<span id="an_6:9">6:9</span> Då sade han: »Gå åstad och säg till detta
folk: 'Hören alltjämt, men förstån intet; sen alltjämt, men förnimmen
intet'.

<span id="an_6:10">6:10</span> Förstocka detta folks hjärta, och
tillslut dess öron, och förblinda dess ögon, så att det icke kan se med
sina ögon, eller höra med sina öron, eller förstå med sitt hjärta, och
omvända sig och bliva helat.»

<span id="an_6:11">6:11</span> Men jag sade: »För huru lång tid, Herre?»
Han svarade: »Till dess att städerna bliva öde och utan någon invånare,
och husen utan folk, och till dess att fälten ligga öde och förhärjade.

<span id="an_6:12">6:12</span> Och när HERREN har fört folket bort i
fjärran och ödsligheten bliver stor i landet,

<span id="an_6:13">6:13</span> och allenast en tiondedel ännu är kvar
däri, då skall denna ytterligare förödas såsom en terebint eller en ek
av vilken en stubbe har lämnats kvar, när den fälldes. Den stubben skall
vara en helig säd.»

<span id="an_7:1">7:1</span> Och i Ahas', Jotams sons, Ussias sons, Juda
konungs, tid hände sig att Resin, konungen i Aram, och Peka, Remaljas
son, Israels konung, drogo upp mot Jerusalem för att erövra det (vilket
de likväl icke förmådde göra).

<span id="an_7:2">7:2</span> Och när det blev berättat för Davids hus
att araméerna hade lägrat sig i Efraim, då skälvde hans och hans folks
hjärtan, såsom skogens träd skälva för vinden.

<span id="an_7:3">7:3</span> Men HERREN sade till Jesaja: »Gå åstad med
din son Sear-Jasub och möt Ahas vid ändan av Övre dammens vattenledning,
på vägen till Valkarfältet,

<span id="an_7:4">7:4</span> och säg till honom: Tag dig till vara och
håll dig stilla; frukta icke och var icke försagd i ditt hjärta för
dessa två rykande brandstumpar, för Resin med araméerna och för Remaljas
son, i deras förgrymmelse.

<span id="an_7:5">7:5</span> Eftersom Aram med Efraim och Remaljas son
hava gjort upp onda planer mot dig och sagt:

<span id="an_7:6">7:6</span> 'Vi vilja draga upp mot Juda och slå det
med skräck och erövra det åt oss och göra Tabals son till konung där',

<span id="an_7:7">7:7</span> därför säger Herren, HERREN: Det skall icke
lyckas, det skall icke ske.

<span id="an_7:8">7:8</span> Ty Damaskus är Arams huvud, och Resin är
Damaskus' huvud; och om sextiofem år skall Efraim vara krossat, så att
det icke mer är ett folk.

<span id="an_7:9">7:9</span> Och Samaria är Efraims huvud, och Remaljas
son är Samarias huvud. Om I icke haven tro, skolen I icke hava ro.»

<span id="an_7:10">7:10</span> Och HERREN talade ytterligare till Ahas
och sade:

<span id="an_7:11">7:11</span> »Begär ett tecken från HERREN, din Gud;
du må begära det vare sig nedifrån djupet eller uppifrån höjden.»

<span id="an_7:12">7:12</span> Men Ahas svarade: »Jag begär intet, jag
vill icke fresta HERREN.»

<span id="an_7:13">7:13</span> Då sade han: »Så hören då, I av Davids
hus: Är det eder icke nog att I sätten människors tålamod på prov?
Viljen I ock pröva min Guds tålamod?

<span id="an_7:14">7:14</span> Så skall då Herren själv giva eder ett
tecken: Se, den unga kvinnan skall varda havande och föda en son, och
hon skall giva honom namnet Immanuel.

<span id="an_7:15">7:15</span> Gräddmjölk och honung skall bliva hans
mat inemot den tid då han förstår att förkasta vad ont är och utvälja
vad gott är.

<span id="an_7:16">7:16</span> Ty innan gossen förstår att förkasta vad
ont är och utvälja vad gott är, skall det land för vars båda konungar du
gruvar dig vara öde.

<span id="an_7:17">7:17</span> Och över dig och över ditt folk och över
din faders hus skall HERREN låta dagar komma, sådana som icke hava
kommit allt ifrån den tid då Efraim skilde sig från Juda: konungen i
Assyrien.

<span id="an_7:18">7:18</span> Ty på den tiden skall HERREN locka på
flugorna längst borta vid Egyptens strömmar och på bisvärmarna i
Assyriens land;

<span id="an_7:19">7:19</span> och de skola komma och slå ned, alla
tillhopa, i bergsdälder och stenklyftor, i alla törnsnår och på alla
betesmarker.

<span id="an_7:20">7:20</span> På den tiden skall HERREN med en rakkniv
som tingas på andra sidan floden -- nämligen med konungen i Assyrien --
raka av allt hår både på huvudet och nedtill; ja, också skägget skall
den taga bort.

<span id="an_7:21">7:21</span> På den tiden skall en kviga och två
tackor vara vad en man föder upp.

<span id="an_7:22">7:22</span> Men han skall få mjölk i sådan myckenhet
att han kan leva av gräddmjölk; ja, alla som finnas kvar i landet skola
leva av gräddmjölk och honung.

<span id="an_7:23">7:23</span> Och det skall ske på den tiden, att där
nu tusen vinträd stå, värda tusen siklar silver, där skall överallt växa
tistel och törne.

<span id="an_7:24">7:24</span> Med pilar och båge skall man gå dit, ty
hela landet skall vara tistel och törne.

<span id="an_7:25">7:25</span> Och alla de berg där man nu arbetar med
hackan, dem skall man ej mer beträda, av fruktan för tistel och törne;
de skola bliva platser dit oxar drivas, och marker som trampas ned av
får.»

<span id="an_8:1">8:1</span> Och HERREN sade till mig: »Tag dig en stor
tavla och skriv på den med tydlig stil Maher-salal Has-bas.

<span id="an_8:2">8:2</span> Och jag vill taga mig pålitliga vittnen:
prästen Uria och Sakarja, Jeberekjas son.»

<span id="an_8:3">8:3</span> Och jag gick in till profetissan, och hon
blev havande och födde en son. Och HERREN sade till mig: »Giv honom
namnet Maher-salal Has-bas.

<span id="an_8:4">8:4</span> Ty förrän gossen kan säga 'fader' och
'moder' skall man bära Damaskus' skatter och byte från Samaria fram för
konungen i Assyrien.»

<span id="an_8:5">8:5</span> Och HERREN talade vidare till mig och sade:

<span id="an_8:6">8:6</span> »Eftersom detta folk föraktar Siloas
vatten, som flyter så stilla, och har sin fröjd med Resin och Remaljas
son,

<span id="an_8:7">8:7</span> se, därför skall HERREN låta komma över dem
flodens vatten, de väldiga och stora, nämligen konungen i Assyrien med
all hans härlighet. Och den skall stiga över alla sina bräddar och gå
över alla sina stränder.

<span id="an_8:8">8:8</span> Den skall tränga fram i Juda, svämma över
och utbreda sig och räcka ända upp till halsen; och med sina utbredda
vingar, skall den uppfylla ditt land, Immanuel, så vitt det är.»

<span id="an_8:9">8:9</span> Rasen, I folk; I skolen dock krossas.
Lyssnen, alla I fjärran länder. Rusten eder; I skolen dock krossas. Ja,
rusten eder; I skolen dock krossas.

<span id="an_8:10">8:10</span> Gören upp planer; de varda dock om intet.
Avtalen, vad I viljen; det skall dock ej lyckas. Ty Gud är med oss.

<span id="an_8:11">8:11</span> Ty så sade HERREN till mig, när hans hand
kom över mig med makt och han varnade mig för att vandra på detta folks
väg:

<span id="an_8:12">8:12</span> I skolen icke kalla för sammansvärjning
allt vad detta folk kallar sammansvärjning, ej heller skolen I frukta
vad det fruktar, I skolen icke förskräckas därför.

<span id="an_8:13">8:13</span> Nej, HERREN Sebaot skolen I hålla helig;
honom skolen I frukta, och för honom skolen I förskräckas.

<span id="an_8:14">8:14</span> Så skall han varda för eder något heligt;
men för de två Israels hus skall han bliva en stötesten och en klippa
till fall och för Jerusalems invånare en snara och ett giller.

<span id="an_8:15">8:15</span> Många av dem skola stupa därpå, de skola
falla och krossas, de skola snärjas och varda fångade.

<span id="an_8:16">8:16</span> Lägg vittnesbördet ombundet och lagen
förseglad i mina lärjungars hjärtan.

<span id="an_8:17">8:17</span> Så vill jag förbida HERREN, då han nu
döljer sitt ansikte för Jakobs hus; jag vill vänta efter honom.

<span id="an_8:18">8:18</span> Se, jag och barnen som HERREN har givit
mig, vi äro tecken och förebilder i Israel, från HERREN Sebaot, som bor
på Sions berg.

<span id="an_8:19">8:19</span> Och när man säger till eder: »Frågen
andebesvärjare och spåmän, dem som viska och mumla», så svaren: »Skall
icke ett folk fråga sin Gud? Skall man fråga de döda för de levande?»

<span id="an_8:20">8:20</span> »Nej, hållen eder till lagen, till
vittnesbördet!» Så skola förvisso en gång de nödgas mana, för vilka nu
ingen morgonrodnad finnes.

<span id="an_8:21">8:21</span> De skola draga omkring i landet,
nedtryckta och hungrande, och i sin hunger skola de förbittras och skola
förbanna sin konung och sin Gud. Och de skola vända blicken uppåt, de
skola ock skåda ned på jorden;

<span id="an_8:22">8:22</span> men se, där är nöd och mörker och natt av
ångest. Ja, tjockt mörker är de fördrivnas liv.

<span id="an_9:1">9:1</span> Dock, natt skall icke förbliva där nu
ångest råder. I den förgångna tiden har har han låtit Sebulons och
Naftalis land vara ringa aktat, men i framtiden skall han låta det komma
till ära, trakten utmed Havsvägen, landet på andra sidan Jordan,
hedningarnas område.

<span id="an_9:2">9:2</span> Det folk som vandrar i mörkret skall se ett
stort ljus; ja, över dem som bo i dödsskuggans land skall ett ljus skina
klart.

<span id="an_9:3">9:3</span> Du skall göra folket talrikt, du skall göra
dess glädje stor; inför dig skola de glädja sig, såsom man glädes under
skördetiden, såsom man fröjdar sig, när man utskiftar byte.

<span id="an_9:4">9:4</span> Ty du skall bryta sönder deras bördors ok
och deras skuldrors gissel och deras plågares stav, likasom i Midjans
tid.

<span id="an_9:5">9:5</span> Och skon som krigaren bar i stridslarmet,
och manteln som sölades i blod, allt sådant skall brännas upp och
förtäras av eld.

<span id="an_9:6">9:6</span> Ty ett barn varder oss fött, en son bliver
oss given, och på hans skuldror skall herradömet vila; och hans namn
skall vara: Underbar i råd, Väldig Gud, Evig fader, Fridsfurste.

<span id="an_9:7">9:7</span> Så skall herradömet varda stort och friden
utan ände över Davids tron och över hans rike; så skall det befästas och
stödjas med rätt och rättfärdighet, från nu och till evig tid. HERREN
Sebaots nitälskan skall göra detta.

<span id="an_9:8">9:8</span> Ett ord sänder Herren mot Jakob, och det
slår ned i Israel,

<span id="an_9:9">9:9</span> och allt folket får förnimma det, Efraim
och Samarias invånare, de som säga i sitt övermod och i sitt hjärtas
stolthet:

<span id="an_9:10">9:10</span> »Tegelmurar hava fallit, men med huggen
sten bygga vi upp nya; mullbärsfikonträd har man huggit ned, men
cederträd sätta vi i deras ställe.»

<span id="an_9:11">9:11</span> Och HERREN uppreser mot dem Resins
ovänner och uppeggar deras fiender,

<span id="an_9:12">9:12</span> araméerna från den ena sidan och
filistéerna från den andra, och de äta upp Israel med glupska gap. Vid
allt detta vänder hans vrede icke åter, hans hand är ännu uträckt.

<span id="an_9:13">9:13</span> Men folket vänder ej åter till honom som
slår dem; Herren Sebaot söka de icke.

<span id="an_9:14">9:14</span> Därför avhugger HERREN på Israel både
huvud och svans, han hugger av både palmtopp och sävstrå, allt på en dag
--

<span id="an_9:15">9:15</span> de äldste och högst uppsatte de äro
huvudet, och profeterna, de falska vägvisarna, de äro svansen.

<span id="an_9:16">9:16</span> Ty detta folks ledare föra det vilse, och
de som låta leda sig gå i fördärvet.

<span id="an_9:17">9:17</span> Därför kan Herren icke glädja sig över
dess unga män, ej heller hava förbarmande med dess faderlösa och änkor;
ty de äro allasammans gudlösa ogärningsmän, och var mun talar dårskap.
Vid allt detta vänder hans vrede icke åter, hans hand är ännu uträckt.

<span id="an_9:18">9:18</span> Ty ogudaktigheten förbränner såsom en
eld, den förtär tistel och törne; den tänder på den tjocka skogen, så
att den går upp i höga virvlar av rök.

<span id="an_9:19">9:19</span> Genom HERREN Sebaots förgrymmelse har
landet råkat i brand, och folket är likasom eldsmat; den ene skonar icke
den andre.

<span id="an_9:20">9:20</span> Man river åt sig till höger och förbliver
dock hungrig, man tager för sig till vänster och bliver dock ej mätt;
envar äter köttet på sin egen arm:

<span id="an_9:21">9:21</span> Manasse äter Efraim, och Efraim Manasse,
och båda tillhopa vända sig mot Juda. Vid allt detta vänder hans vrede
icke åter, hans hand är ännu uträckt.

<span id="an_10:1">10:1</span> Ve eder som stadgen orättfärdiga stadgar!
I skriven, men våldslagar skriven I

<span id="an_10:2">10:2</span> för att vränga de ringas sak och beröva
de fattiga i mitt folk deras rätt, för att göra änkor till edert byte
och plundra de faderlösa.

<span id="an_10:3">10:3</span> Vad viljen I göra på hemsökelsens dag,
när ovädret kommer fjärran ifrån? Till vem viljen I fly för att få
hjälp, och var viljen I lämna edra skatter i förvar?

<span id="an_10:4">10:4</span> Om man ej böjer knä såsom fånge, så måste
man falla bland de dräpta. Vid allt detta vänder hans vrede icke åter,
hans hand är ännu uträckt.

<span id="an_10:5">10:5</span> Ve över Assur, min vredes ris, som bär
min ogunst såsom en stav i sin hand!

<span id="an_10:6">10:6</span> Mot ett gudlöst folk sänder jag honom,
och mot min förgrymmelses folk bjuder jag honom gå, för att taga rov och
göra byte, och för att nedtrampa det såsom orenlighet på gatorna.

<span id="an_10:7">10:7</span> Men så menar icke han, och i sitt hjärta
tänker han ej så, utan hans hjärta står efter att förgöra och efter att
utrota folk i mängd.

<span id="an_10:8">10:8</span> Han säger: »Äro mina hövdingar ej
allasammans konungar?

<span id="an_10:9">10:9</span> Har det icke gått Kalno såsom Karkemis,
och Hamat såsom Arpad, och Samaria såsom Damaskus?

<span id="an_10:10">10:10</span> Då min hand har träffat de andra
gudarnas riken, vilkas beläten voro förmer än Jerusalems och Samarias,

<span id="an_10:11">10:11</span> skulle jag då ej kunna göra med
Jerusalem och dess gudabilder vad jag har gjort med Samaria och dess
gudar?»

<span id="an_10:12">10:12</span> Men när Herren har fullbordat allt sitt
verk på Sions berg och i Jerusalem, då skall jag hemsöka den assyriske
konungens hjärtas högmodsfrukt och hans stolta ögons förhävelse.

<span id="an_10:13">10:13</span> Ty han säger: »Med min hands kraft har
jag utfört detta och genom min vishet, ty jag har förstånd. Jag flyttade
folkens gränser, deras förråd utplundrade jag, och i min väldighet
stötte jag härskarna från tronen.

<span id="an_10:14">10:14</span> Och min hand grep efter folkens skatter
såsom efter fågelnästen, och såsom man samlar övergivna ägg, så samlade
jag jordens alla länder; ingen fanns, som rörde vingen eller öppnade
näbben till något ljud.»

<span id="an_10:15">10:15</span> Skall då yxan berömma sig mot honom som
hugger med den, eller sågen förhäva sig mot honom som sätter den i
rörelse? Som om käppen satte i rörelse honom som lyfter den, eller
staven lyfte en som dock är förmer än ett stycke trä!

<span id="an_10:16">10:16</span> Så skall då Herren, HERREN Sebaot sända
tärande sjukdom i hans feta kropp, och under hans härlighet skall brinna
en brand likasom en brinnande eld.

<span id="an_10:17">10:17</span> Och Israels ljus skall bliva en eld och
hans Helige en låga, och den skall bränna upp och förtära dess törnen
och dess tistlar, allt på en dag.

<span id="an_10:18">10:18</span> Och på hans skogars och parkers
härlighet skall han alldeles göra en ände; det skall vara, såsom när en
sjuk täres bort.

<span id="an_10:19">10:19</span> De träd som bliva kvar i hans skog
skola vara lätt räknade; ett barn skall kunna teckna upp dem.

<span id="an_10:20">10:20</span> På den tiden skall kvarlevan av Israel
och den räddade skaran av Jakobs hus ej vidare stödja sig vid honom som
slog dem; i trohet skola de stödja sig vid HERREN, Israels Helige.

<span id="an_10:21">10:21</span> En kvarleva skall omvända sig, en
kvarleva av Jakob, till Gud, den väldige.

<span id="an_10:22">10:22</span> Ty om än ditt folk, Israel, vore såsom
sanden i havet, så skall dock allenast en kvarleva där omvända sig.
Förödelsen är oryggligt besluten, den kommer med rättfärdighet såsom en
flod.

<span id="an_10:23">10:23</span> Ty förstöring och oryggligt besluten
straffdom skall Herren, HERREN Sebaot låta komma över hela jorden.

<span id="an_10:24">10:24</span> Därför säger Herren, HERREN Sebaot så:
Frukta icke, mitt folk, du som bor i Sion, för Assur, när han slår dig
med riset och upplyfter sin stav mot dig, såsom man gjorde i Egypten.

<span id="an_10:25">10:25</span> Ty ännu allenast en liten tid, och
ogunsten skall hava en ände, och min vrede skall vända sig till deras
fördärv.

<span id="an_10:26">10:26</span> Och HERREN Sebaot skall svänga sitt
gissel över dem, såsom när han slog Midjan vid Orebsklippan; och sin
stav, som han räckte ut över havet, skall han åter upplyfta, såsom han
gjorde i Egypten.

<span id="an_10:27">10:27</span> På den tiden skall hans börda tagas
bort ifrån din skuldra och hans ok ifrån din hals, ty oket skall brista
sönder för fetmas skull.

<span id="an_10:28">10:28</span> Han kommer över Ajat, han drager fram
genom Migron; i Mikmas lämnar han sin tross.

<span id="an_10:29">10:29</span> De draga fram över passet; i Geba taga
de nattkvarter. Rama bävar; Sauls Gibea flyr.

<span id="an_10:30">10:30</span> Ropa högt, du dotter Gallim. Giv akt,
du Laisa. Arma Anatot!

<span id="an_10:31">10:31</span> Madmena flyktar; Gebims invånare bärga
sitt gods.

<span id="an_10:32">10:32</span> Ännu samma dag står han i Nob; han
lyfter sin hand mot dottern Sions berg, mot Jerusalems höjd.

<span id="an_10:33">10:33</span> Men se, då avhugger Herren, HERREN
Sebaot den lummiga kronan, med förskräckande makt; de resliga stammarna
ligga fällda, de höga träden störta ned.

<span id="an_10:34">10:34</span> Den tjocka skogen nedhugges med järnet;
Libanons skogar falla för den väldige.

<span id="an_11:1">11:1</span> Men ett skott skall skjuta upp ur Isais
avhuggna stam, och en telning från dess rötter skall bära frukt.

<span id="an_11:2">11:2</span> Och på honom skall HERRENS Ande vila,
vishets och förstånds Ande, råds och starkhets Ande, HERRENS kunskaps
och fruktans Ande.

<span id="an_11:3">11:3</span> Han skall hava sitt välbehag i HERRENS
fruktan; och han skall icke döma efter som ögonen se eller skipa lag
efter som öronen höra.

<span id="an_11:4">11:4</span> Utan med rättfärdighet skall han döma de
arma och med rättvisa skipa lag åt de ödmjuka på jorden. Och han skall
slå jorden med sin muns stav, och med sina läppars anda döda de
ogudaktiga.

<span id="an_11:5">11:5</span> Rättfärdighet skall vara bältet omkring
hans länder och trofasthet bältet omkring hans höfter.

<span id="an_11:6">11:6</span> Då skola vargar bo tillsammans med lamm
och pantrar ligga tillsammans med killingar; och kalvar och unga lejon
och gödboskap skola sämjas tillhopa, och en liten gosse skall valla dem.

<span id="an_11:7">11:7</span> Kor och björnar skola gå och beta, deras
ungar skola ligga tillhopa, och lejon skola äta halm likasom oxar.

<span id="an_11:8">11:8</span> Ett spenabarn skall leka invid en
huggorms hål och ett avvant barn sträcka ut sin hand efter basiliskens
öga.

<span id="an_11:9">11:9</span> Ingenstädes på mitt heliga berg skall man
då göra vad ont och fördärvligt är, ty landet skall vara fullt av
HERRENS kunskap, likasom havsdjupet är fyllt av vattnet.

<span id="an_11:10">11:10</span> Och det skall ske på den tiden att
hednafolken skola söka telningen från Isais rot, där han står såsom ett
baner för folken; och hans boning skall vara idel härlighet.

<span id="an_11:11">11:11</span> Och HERREN skall på den tiden ännu en
gång räcka ut sin hand, för att förvärva åt sig kvarlevan av sitt folk,
vad som har blivit räddat från Assyrien, Egypten, Patros, Etiopien,
Elam, Sinear, Hamat och havsländerna.

<span id="an_11:12">11:12</span> Och han skall resa upp ett baner för
hednafolken och samla Israels fördrivna män; och Juda förskingrade
kvinnor skall han hämta tillhopa från jordens fyra hörn.

<span id="an_11:13">11:13</span> Då skall Efraims avund upphöra och Juda
ovänskap bliva utrotad; Efraim skall ej hysa avund mot Juda, och Juda
icke ovänskap mot Efraim.

<span id="an_11:14">11:14</span> Men såsom rovfåglar skola de slå ned på
filistéernas skuldra västerut, tillsammans skola de taga byte av
österlänningarna; Edom och Moab skola gripas av deras hand, och Ammons
barn skola bliva dem hörsamma.

<span id="an_11:15">11:15</span> Och HERREN skall giva till spillo
Egyptens havsvik och lyfta sin hand mot floden i förgrymmelse; och han
skall klyva den i sju bäckar och göra så, att man torrskodd kan gå
däröver.

<span id="an_11:16">11:16</span> Så skall där bliva en banad väg för den
kvarleva av hans folk, som har blivit räddad från Assur, likasom det var
för Israel på den dag då de drogo upp ur Egyptens land.

<span id="an_12:1">12:1</span> På den tiden skall du säga: »Jag tackar
dig, HERRE, ty väl var du vred på mig, men din vrede har upphört, och du
tröstar mig.

<span id="an_12:2">12:2</span> Se, Gud är min frälsning, jag är trygg
och fruktar icke; ty HERREN, HERREN är min starkhet och min lovsång, och
han blev mig till frälsning.»

<span id="an_12:3">12:3</span> Och I skolen ösa vatten med fröjd ur
frälsningens källor

<span id="an_12:4">12:4</span> och skolen säga på den tiden: »Tacken
HERREN, åkallen hans namn, gören hans gärningar kunniga bland folken;
förtäljen att hans namn är högt.

<span id="an_12:5">12:5</span> Lovsjungen HERREN, ty han har gjort
härliga ting; detta vare kunnigt över hela jorden.

<span id="an_12:6">12:6</span> Ropen av fröjd och jublen, I Sions
invånare, ty Israels Helige är stor bland eder.

<span id="an_13:1">13:1</span> Detta är en utsaga om Babel, vad som
uppenbarades för Jesaja, Amos' son.

<span id="an_13:2">13:2</span> Resen upp ett baner på ett kalt berg,
ropen högt till dem; viften med handen att de må draga in genom de
mäktiges portar.

<span id="an_13:3">13:3</span> Jag själv har bådat upp mina invigda, ja,
kallat mina hjältar till mitt vredesverk, min stolta skara, som jublar.

<span id="an_13:4">13:4</span> Hör, det larmar på bergen såsom av ett
stort folk. Hör, det sorlar av riken med hopade hednafolk. HERREN Sebaot
mönstrar sin krigarskara.

<span id="an_13:5">13:5</span> Ifrån fjärran land komma de, ifrån
himmelens ända, HERREN och hans vredes redskap, för att fördärva hela
jorden.

<span id="an_13:6">13:6</span> Jämren eder, ty nära är HERRENS dag;
såsom våld från den Allsvåldige kommer den.

<span id="an_13:7">13:7</span> Därför sjunka alla händer ned, och alla
människohjärtan förfäras.

<span id="an_13:8">13:8</span> Man förskräckes, man gripes av ångest och
kval, ja, våndas såsom en barnaföderska. Häpen stirrar den ene på den
andre; röda såsom eldslågor äro deras ansikten.

<span id="an_13:9">13:9</span> Se, HERRENS dag kommer, gruvlig och med
förgrymmelse och med vredesglöd, för att göra jorden till en ödemark och
utrota syndarna som där bo.

<span id="an_13:10">13:10</span> Ty himmelens stjärnor och stjärnbilder
sända ej mer ut sitt ljus, solen går mörk upp, och månens ljus skiner
icke.

<span id="an_13:11">13:11</span> Jag skall hemsöka jordens krets för
dess ondska och de ogudaktiga för deras missgärning; jag skall göra slut
på de fräckas övermod och slå ned våldsverkarnas högmod.

<span id="an_13:12">13:12</span> Jag skall göra en man mer sällsynt än
fint guld, en människa mer sällsynt än guld från Ofir.

<span id="an_13:13">13:13</span> Därför skall jag komma himmelen att
darra, och jorden skall bäva och vika från sin plats -- genom HERREN
Sebaots förgrymmelse, på hans glödande vredes dag.

<span id="an_13:14">13:14</span> Och likasom jagade gaseller och en
hjord som ingen samlar vända de då hem, var och en till sitt folk, och
fly, var och en till sitt land.

<span id="an_13:15">13:15</span> Men envar som upphinnes bliver
genomborrad, och envar som gripes faller för svärd.

<span id="an_13:16">13:16</span> Deras späda barn krossas inför deras
ögon, deras hus plundras, och deras kvinnor skändas.

<span id="an_13:17">13:17</span> Ty se, jag vill uppväcka mot dem
mederna, som akta silver för intet och icke fråga efter guld.

<span id="an_13:18">13:18</span> Deras bågar skola fälla de unga männen,
med frukten i moderlivet hava de intet förbarmande, och barnen skona de
icke.

<span id="an_13:19">13:19</span> Och det skall gå med Babel, rikenas
krona, kaldéernas ära och stolthet, likasom när Gud omstörtade Sodom och
Gomorra.

<span id="an_13:20">13:20</span> Aldrig mer skall det bliva bebyggt,
från släkte till släkte skall det ligga obebott; ingen arab skall där
slå upp sitt tält, ingen herde lägra sig där med sin hjord.

<span id="an_13:21">13:21</span> Nej, öknens djur skola lägra sig där,
och dess hus skola fyllas av uvar; strutsar skola bo där, och gastar
skola hoppa där.

<span id="an_13:22">13:22</span> Schakaler skola tjuta i dess palatser
och ökenhundar i praktbyggnaderna. Snart kommer dess tid; dess dagar
skola ej fördröjas.

<span id="an_14:1">14:1</span> Ty HERREN skall förbarma sig över Jakob
och ännu en gång utvälja Israel och låta dem komma till ro i deras land;
och främlingar skola sluta sig till dem och hålla sig till Jakobs hus.

<span id="an_14:2">14:2</span> Och folk skola taga dem och föra dem hem
igen; men Israels hus skall lägga dem under sig såsom sin arvedel i
HERRENS land, och skall göra dem till trälar och trälinnor. Så skola de
få sina fångvaktare till fångar och råda över sina plågare.

<span id="an_14:3">14:3</span> Och på den dag då HERREN låter dig få ro
från din vedermöda och ångest, och från den hårda träldom som har varit
dig pålagd,

<span id="an_14:4">14:4</span> då skall du stämma upp denna visa över
konungen i Babel, du skall säga: »Vilken ände har icke plågaren fått,
vilken ände pinoorten!

<span id="an_14:5">14:5</span> HERREN har brutit sönder de ogudaktigas
stav, tyrannernas ris,

<span id="an_14:6">14:6</span> det ris som i grymhet slog folken med
slag på slag, och i vrede härskade över folkslagen med skoningslös
förföljelse.

<span id="an_14:7">14:7</span> Hela jorden har nu fått vila och ro; man
brister ut i jubel.

<span id="an_14:8">14:8</span> Själva cypresserna glädja sig över ditt
fall, så ock Libanons cedrar: 'Sedan du nu ligger där, drager ingen
hitupp för att hugga ned oss.'

<span id="an_14:9">14:9</span> Dödsriket därnere störes i sin ro för din
skull, när det måste taga emot dig. Skuggorna där väckas upp för din
skull, jordens alla väldige; folkens alla konungar måste stå upp från
sina troner.

<span id="an_14:10">14:10</span> De upphäva alla sin röst och säga till
dig: 'Så har då också du blivit maktlös såsom vi, ja, blivit vår like.'

<span id="an_14:11">14:11</span> Ned till dödsriket har din härlighet
måst fara, och dina harpors buller; förruttnelse är bädden under dig,
och maskar äro ditt täcke.

<span id="an_14:12">14:12</span> Huru har du icke fallit ifrån himmelen,
du strålande morgonstjärna! Huru har du icke blivit fälld till jorden,
du folkens förgörare!

<span id="an_14:13">14:13</span> Det var du som sade i ditt hjärta: 'Jag
vill stiga upp till himmelen; högt ovanför Guds stjärnor vill jag ställa
min tron; jag vill sätta mig på gudaförsamlingens berg längst uppe i
norr.

<span id="an_14:14">14:14</span> Jag vill stiga upp över molnens höjder,
göra mig lik den Högste.'

<span id="an_14:15">14:15</span> Nej, ned till dödsriket måste du fara,
längst ned i graven.

<span id="an_14:16">14:16</span> De som se dig stirra på dig, de
betrakta dig och säga: 'Är detta den man som kom jorden att darra och
riken att bäva,

<span id="an_14:17">14:17</span> den som förvandlade jordkretsen till en
öken och förstörde dess städer, den som aldrig frigav sina fångar, så
att de fingo återvända hem?'

<span id="an_14:18">14:18</span> Folkens alla konungar ligga allasammans
med ära var och en i sitt vilorum;

<span id="an_14:19">14:19</span> men du ligger obegraven och bortkastad,
lik en föraktad gren; du ligger där överhöljd av dräpta, av svärdsslagna
män, av döda som hava farit ned i gravkammaren, lik ett förtrampat as.

<span id="an_14:20">14:20</span> Du skulle icke såsom de få vila i en
grav, ty du fördärvade ditt land och dräpte ditt folk. Om
ogärningsmännens avföda skall man aldrig mer tala.

<span id="an_14:21">14:21</span> Anställen ett blodbad på hans söner för
deras fäders missgärning. De få ej stå upp och besitta jorden och fylla
jordkretsens yta med städer.»

<span id="an_14:22">14:22</span> Nej, jag skall stå upp emot dem, säger
HERREN Sebaot; och jag skall utrota ur Babel både namn och kvarleva,
både barn och efterkommande, säger HERREN.

<span id="an_14:23">14:23</span> Och jag skall göra det till ett
tillhåll för rördrommar och fylla det med sumpsjöar; ja, jag skall
bortsopa det med ödeläggelsens kvast, säger HERREN Sebaot.

<span id="an_14:24">14:24</span> HERREN Sebaot har svurit och sagt:
Sannerligen, såsom jag har tänkt, så skall det ske, och vad jag har
beslutit, det skall fullbordas.

<span id="an_14:25">14:25</span> Jag skall krossa Assur i mitt land, och
på mina berg skall jag förtrampa honom. Så skall hans ok bliva borttaget
ifrån dem och hans börda tagas av deras skuldra.

<span id="an_14:26">14:26</span> Detta är det beslut som är fattat mot
hela jorden; detta är den hand som är uträckt mot alla folk.

<span id="an_14:27">14:27</span> Ty HERREN Sebaot har beslutit det; vem
kan då göra det om intet? Hans hand är det som är uträckt; vem kan
avvända den?

<span id="an_14:28">14:28</span> I det år då konung Ahas dog förkunnades
följande utsaga:

<span id="an_14:29">14:29</span> Gläd dig icke, du filistéernas hela
land, över att det ris som slog dig är sönderbrutet; ty från ormens rot
skall en basilisk komma fram, och dennes avkomma bliver en flygande
drake.

<span id="an_14:30">14:30</span> De utarmade skola sedan få bete och de
fattiga få lägra sig i trygghet; men telningarna från din rot skall jag
döda genom hunger, och vad som bliver kvar av dig skall dräpas.

<span id="an_14:31">14:31</span> Jämra dig, du port; ropa, du stad;
försmält av ångest, du filistéernas hela land. Ty norrifrån kommer en
rök; i fiendeskarornas tåg bliver ingen efter.

<span id="an_14:32">14:32</span> Vad skall man då svara det främmande
folkets sändebud? Jo, att det är HERREN som har grundat Sion, och att de
betryckta bland hans folk där hava sin tillflykt.

<span id="an_15:1">15:1</span> Utsaga om Moab. Ja, med Ar-Moab är det
ute den natt då det förstöres. Ja, med Kir-Moab är det ute den natt då
det förstöres.

<span id="an_15:2">15:2</span> Habbait och Dibon stiga upp på
offerhöjderna för att gråta; uppe i Nebo och Medeba jämrar sig Moab;
alla huvuden där äro skalliga, alla skägg avskurna.

<span id="an_15:3">15:3</span> På dess gator bär man sorgdräkt, så ock
på dess tak; på dess torg jämra sig alla och flyta i tårar.

<span id="an_15:4">15:4</span> Hesbon och Eleale höja klagorop, så att
det höres ända till Jahas. Därför skria ock Moabs krigare; hans själ
våndas i honom.

<span id="an_15:5">15:5</span> Mitt hjärta klagar över Moab, ty hans
flyktingar fly ända till Soar, till Eglat-Selisia; uppför Halluhits höjd
stiger man under gråt, och på vägen till Horonaim höjas klagorop över
förstörelsen.

<span id="an_15:6">15:6</span> Nimrims vatten bliva torr ökenmark,
gräset förtorkas, brodden vissnar, intet grönt lämnas kvar.

<span id="an_15:7">15:7</span> Återstoden av sitt förvärv, sitt sparda
gods, bär man därför nu bort över Pilträdsbäcken.

<span id="an_15:8">15:8</span> Ja, klagoropen ljuda runtom i Moabs land;
till Eglaim når dess jämmer och till Beer-Elim dess jämmer.

<span id="an_15:9">15:9</span> Dimons vatten äro fulla av blod. Ja, ännu
något mer skall jag låta komma över Dimon; ett lejon över Moabs räddade,
över det som bliver kvar av landet.

<span id="an_16:1">16:1</span> »Sänden åstad de lamm som landets herre
bör hava från Sela genom öknen till dottern Sions berg.»

<span id="an_16:2">16:2</span> Och såsom flyktande fåglar, lika skrämda
fågelungar komma Moabs döttrar till Arnons vadställen.

<span id="an_16:3">16:3</span> De säga: »Giv oss råd, bliv medlare för
oss. Låt din skugga vara såsom natten, nu mitt i middagshettan. Skydda
de fördrivna; röj icke de flyktande.

<span id="an_16:4">16:4</span> Låt mina fördrivna finna härbärge hos
dig, var för Moab ett beskärm mot fördärvaren, till dess att utpressaren
ej mer är till och fördärvet får en ände och förtryckarna försvinna bort
ur landet.

<span id="an_16:5">16:5</span> Så skall genom eder mildhet eder tron
bliva befäst, och på den skall sitta trygg i Davids hydda en furste som
far efter vad rätt är och främjar rättfärdighet.»

<span id="an_16:6">16:6</span> Vi hava hört om Moabs högmod, det
övermåttan höga, om hans högfärd, högmod och övermod och opålitligheten
i hans lösa tal.

<span id="an_16:7">16:7</span> Därför måste nu Moab jämra sig över Moab,
hela landet måste jämra sig. Över Kir-Haresets druvkakor måsten I sucka
i djup bedrövelse.

<span id="an_16:8">16:8</span> Ty Hesbons fält äro förvissnade, så ock
Sibmas vinträd, vilkas ädla druvor slogo folkens herrar till marken,
vilkas rankor nådde till Jaeser och förirrade sig i öknen, vilkas skott
bredde ut sig och gingo över havet.

<span id="an_16:9">16:9</span> Därför gråter jag över Sibmas vinträd,
såsom Jaeser gråter; med mina tårar vattnar jag dig, Hesbon, och dig,
Eleale. Ty mitt i din sommar och din bärgningstid har ett skördeskri
slagit ned.

<span id="an_16:10">16:10</span> Glädje och fröjd är nu avbärgad från de
bördiga fälten, och i vingårdarna höjes intet glädjerop, höres intet
jubel; ingen trampar vin i pressarna, på skördeskriet har jag gjort
slut.

<span id="an_16:11">16:11</span> Därför klagar mitt hjärta såsom en
harpa över Moab, ja, mitt innersta över Kir-Heres.

<span id="an_16:12">16:12</span> Ty huru än Moab ävlas att träda upp på
offerhöjden och huru han än går in i sin helgedom och beder, så uträttar
han intet därmed.

<span id="an_16:13">16:13</span> Detta är det ord, som HERREN tillförne
talade till Moab.

<span id="an_16:14">16:14</span> Men nu har HERREN åter talat och sagt:
Inom tre år, såsom dagakarlen räknar åren, skall Moab i sin härlighet,
med alla sina stora skaror, varda aktad för intet; och vad som bliver
kvar skall vara litet och ringa, icke mycket värt.

<span id="an_17:1">17:1</span> Utsaga om Damaskus. Se, Damaskus skall
upphöra att vara en stad; det skall falla och bliva en stenhop.

<span id="an_17:2">17:2</span> Aroers städer varda övergivna; de bliva
tillhåll för hjordar, som lägra sig där ostörda.

<span id="an_17:3">17:3</span> Det är förbi med Efraims värn, med
Damaskus' konungadöme och med kvarlevan av Aram. Det skall gå med dem
såsom med Israels barns härlighet, säger HERREN Sebaot.

<span id="an_17:4">17:4</span> Och det skall ske på den tiden att Jakobs
härlighet vändes i armod, och att hans feta kropp bliver mager.

<span id="an_17:5">17:5</span> Det går, såsom när skördemannen samlar
ihop säden och med sin arm skördar axen; det går, såsom när man plockar
ax i Refaims-dalen:

<span id="an_17:6">17:6</span> en ringa efterskörd lämnas kvar där,
såsom när man slår ned oliver, två eller tre bär lämnas kvar högst uppe
i toppen, fyra eller fem på trädets kvistar, säger HERREN, Israels Gud.

<span id="an_17:7">17:7</span> På den tiden skola människorna blicka upp
till sin Skapare och deras ögon se upp till Israels Helige.

<span id="an_17:8">17:8</span> Människorna skola ej vända sin blick till
de altaren som deras händer hava gjort; på sina fingrars verk skola de
icke se, icke på Aserorna eller på solstoderna.

<span id="an_17:9">17:9</span> På den tiden skola deras fasta städer
bliva lika de övergivna fästen i skogarna och på bergstopparna, som
övergåvos, när Israels barn drogo in; allt skall bliva ödelagt.

<span id="an_17:10">17:10</span> Ty du har förgätit din frälsnings Gud,
och du tänker icke på din fasta klippa. Därför planterar du ljuvliga
planteringar och sätter i dem främmande vinträd.

<span id="an_17:11">17:11</span> Och väl får du dem att växa högt samma
dag du planterar dem, och morgonen därefter får du dina plantor att
blomma, men skörden försvinner på hemsökelsens dag, då plågan bliver
olidlig.

<span id="an_17:12">17:12</span> Hör, det brusar av många folk, det
brusar, såsom havet brusar. Det dånar av folkslag, det dånar, såsom
väldiga vatten dåna.

<span id="an_17:13">17:13</span> Ja, det dånar av folkslag, såsom stora
vatten dåna. Men han näpser dem, och de fly bort i fjärran; de jagas
bort såsom agnar för vinden, uppe på bergen, och såsom virvlande löv för
stormen.

<span id="an_17:14">17:14</span> När aftonen är inne, se, då kommer
förskräckelsen, och förrän morgonen gryr, äro de sin kos. Detta bliver
våra skövlares del, våra plundrares lott.

<span id="an_18:1">18:1</span> Hör, du land där flygfän surra, du land
bortom Etiopiens strömmar,

<span id="an_18:2">18:2</span> du som har sänt budbärare över havet, i
rörskepp hän över vattnet! Gån åstad, I snabba sändebud, till det
resliga folket med glänsande hy, till folket som är så fruktat vida
omkring, det starka och segerrika folket, vars land genomskäres av
strömmar.

<span id="an_18:3">18:3</span> I jordkretsens alla inbyggare, I som bon
på jorden: sen till, när man reser upp baner på bergen, och när man
stöter i basun, så lyssnen därtill.

<span id="an_18:4">18:4</span> Ty så har HERREN sagt till mig: »I
stillhet vill jag skåda ned från min boning, såsom solglans glöder från
en klar himmel, såsom molnet utgjuter dagg under skördetidens hetta.»

<span id="an_18:5">18:5</span> Ty förrän skördetiden är inne, just när
blomningen är slut och blomman förbytes i mognad druva, skall han
avskära rankorna med vingårdskniv och hugga av rotskotten och skaffa dem
bort.

<span id="an_18:6">18:6</span> Alltsammans skall lämnas till pris åt
rovfåglarna på bergen och åt djuren på marken; rovfåglarna skola där
hava sina nästen över sommaren och markens alla djur ligga där om
vintern.

<span id="an_18:7">18:7</span> På den tiden skola skänker bäras fram
till HERREN Sebaot från det resliga folket med glänsande hy, från folket
som är så fruktat vida omkring, det starka och segerrika folket, vars
land genomskäres av strömmar -- till den plats där HERREN Sebaots namn
bor, till Sions berg.

<span id="an_19:1">19:1</span> Utsaga om Egypten. Se, HERREN far fram på
ett ilande moln och kommer till Egypten. Egyptens avgudar bäva då för
honom, och egyptiernas hjärtan förfäras i deras bröst.

<span id="an_19:2">19:2</span> Och jag skall uppegga egyptier mot
egyptier, så att broder skall strida mot broder och vän mot vän, stad
mot stad och rike mot rike.

<span id="an_19:3">19:3</span> Och egyptiernas förstånd skall försvinna
ur deras hjärtan, och deras råd skall jag göra om intet; de skola då
fråga sina avgudar och signare, sina andebesvärjare och spåmän.

<span id="an_19:4">19:4</span> Men jag skall giva egyptierna i en hård
herres hand, och en grym konung skall få råda över dem, säger Herren,
HERREN Sebaot.

<span id="an_19:5">19:5</span> Och vattnet skall försvinna ur havet, och
floden skall sina bort och uttorka.

<span id="an_19:6">19:6</span> Strömmarna skola utbreda stank, Egyptens
kanaler skola förminskas och sina bort; rör och vass skall förvissna.

<span id="an_19:7">19:7</span> Ängarna vid Nilfloden, längs flodens
strand, och alla sädesfält vid floden, de skola förtorka, fördärvas och
varda till intet.

<span id="an_19:8">19:8</span> Dess fiskare skola klaga, alla som kasta
ut krok i floden skola sörja; och de som lägga ut nät i vattnet skola
stå där modlösa.

<span id="an_19:9">19:9</span> De som arbeta i häcklat lin skola komma
på skam, så ock de som väva fina tyger.

<span id="an_19:10">19:10</span> Landets stödjepelare skola bliva
krossade och alla de som arbeta för lön gripas av ångest.

<span id="an_19:11">19:11</span> Såsom idel dårar stå då Soans furstar;
Faraos visaste rådgivare giva blott oförnuftiga råd. Huru kunnen I då
säga till Farao: »Jag är en son av visa män, en son av forntidens
konungar»?

<span id="an_19:12">19:12</span> Ja, var är dina vise? Må de förkunna
för dig -- ty de veta det ju -- vad HERREN Sebaot har beslutit över
Egypten.

<span id="an_19:13">19:13</span> Nej, Soans furstar hava blivit dårar,
Nofs furstar äro bedragna, Egypten föres vilse av dem som voro
hörnstenar i dess stammar.

<span id="an_19:14">19:14</span> HERREN har där utgjutit en
förvirringens ande, så att de komma Egypten att ragla, vadhelst det
företager sig, såsom en drucken raglar i sina spyor.

<span id="an_19:15">19:15</span> Och Egypten skall icke hava framgång i
vad någon där gör, evad han är huvud eller svans, evad han är palmtopp
eller sävstrå.

<span id="an_19:16">19:16</span> På den tiden skola egyptierna vara
såsom kvinnor: de skola bäva och förskräckas för HERREN Sebaots upplyfta
hand, när han lyfter den mot dem.

<span id="an_19:17">19:17</span> Och Juda land skall bliva en skräck för
egyptierna; så ofta man nämner det för dem, skola de förskräckas, för
det besluts skull som HERREN Sebaot har fattat över dem.

<span id="an_19:18">19:18</span> På den tiden skola i Egyptens land
finnas fem städer som tala Kanaans tungomål, och som svärja vid HERREN
Sebaot; en av dem skall heta Ir-Haheres.

<span id="an_19:19">19:19</span> På den tiden skall ett altare vara rest
åt HERREN mitt i Egyptens land, så ock en stod åt HERREN vid landets
gräns.

<span id="an_19:20">19:20</span> Och de skola vara till tecken och
vittnesbörd för HERREN Sebaot i egyptiernas land: när de ropa till
HERREN om hjälp mot förtryckare, då skall han sända dem en frälsare och
försvarare, och han skall rädda dem.

<span id="an_19:21">19:21</span> Och HERREN skall göra sig känd för
egyptierna, ja, egyptierna skola lära känna HERREN på den tiden; och de
skola tjäna honom med slaktoffer och spisoffer, de skola göra löften åt
HERREN och få infria dem.

<span id="an_19:22">19:22</span> Så skall då HERREN slå Egypten -- slå,
men ock hela; när de omvända sig till HERREN, skall han bönhöra dem och
hela dem.

<span id="an_19:23">19:23</span> På den tiden skall en banad väg leda
från Egypten till Assyrien, och assyrierna skola komma in i Egypten, och
egyptierna in i Assyrien; och egyptierna skola hålla gudstjänst
tillsammans med assyrierna.

<span id="an_19:24">19:24</span> På den tiden skall Israel, såsom den
tredje i förbundet, stå vid sidan av Egypten och Assyrien, till en
välsignelse på jorden.

<span id="an_19:25">19:25</span> Och HERREN Sebaot skall välsigna dem
och säga: Välsignad vare du Egypten, mitt folk, och du Assyrien, mina
händer verk, och du Israel, min arvedel!

<span id="an_20:1">20:1</span> I det år då Tartan kom till Asdod, utsänd
av Sargon, konungen i Assyrien -- varefter han ock belägrade Asdod och
intog det --

<span id="an_20:2">20:2</span> på den tiden talade HERREN genom Jesaja,
Amos' son, och sade: »Upp, lös säcktygsklädnaden från dina länder, och
drag dina skor av dina fötter.» Och denne gjorde så och gick naken och
barfota.

<span id="an_20:3">20:3</span> Sedan sade HERREN: »Likasom min tjänare
Jesaja har gått naken och barfota och nu i tre år varit till tecken och
förebild angående Egypten och Etiopien,

<span id="an_20:4">20:4</span> så skall konungen i Assyrien låta
fångarna ifrån Egypten och de bortförda från Etiopien, både unga och
gamla, vandra åstad nakna och barfota, med blottad bak, Egypten till
blygd.

<span id="an_20:5">20:5</span> Då skola de häpna och blygas över
Etiopien, som var deras hopp, och över Egypten, som var deras stolthet.

<span id="an_20:6">20:6</span> På den dagen skola inbyggarna här i
kustlandet säga: 'Se, så gick det med dem som voro vårt hopp, med dem
till vilka vi flydde, för att få hjälp och bliva räddade undan konungen
i Assyrien; huru skola vi då själva kunna undkomma?'»

<span id="an_21:1">21:1</span> Utsaga om Öknen vid havet. Likasom en
storm som far fram i Sydlandet kommer det från öknen, från det
fruktansvärda landet.

<span id="an_21:2">21:2</span> En gruvlig syn har blivit mig kungjord:
»Härjare härja, rövare röva. Drag upp, du Elam! Träng på, du Mediens
folk! På all suckan vill jag göra slut.»

<span id="an_21:3">21:3</span> Fördenskull darra nu mina länder, ångest
griper mig, lik en barnaföderskas ångest; förvirring kommer över mig, så
att jag icke kan höra, förskräckelse fattar mig, så att jag icke kan se.

<span id="an_21:4">21:4</span> Mitt hjärta är utom sig, jag kväljes av
förfäran; skymningen, som jag längtade efter, vållar mig nu skräck.

<span id="an_21:5">21:5</span> Man dukar bord, man breder ut täcken, man
äter och dricker. Nej, stån upp, I furstar; smörjen edra sköldar!

<span id="an_21:6">21:6</span> Ty så har Herren sagt till mig: »Gå och
ställ ut en väktare; vad han får se, det må han förkunna.

<span id="an_21:7">21:7</span> Och om han ser ett tåg, ryttare par efter
par, ett tåg av åsnor, ett tåg av kameler, då må han giva akt, noga giva
akt.»

<span id="an_21:8">21:8</span> Och denne ropade, såsom ett lejon ryter:
»Herre, här står jag på vakt beständigt, dagen igenom, och jag förbliver
här på min post natt efter natt.

<span id="an_21:9">21:9</span> Och se, nu kommer här ett tåg av män,
ryttare par efter par!» Och åter talade han och sade: »Fallet, fallet är
Babel! Alla dess gudabeläten äro nedbrutna till jorden.»

<span id="an_21:10">21:10</span> O du mitt krossade, mitt söndertröskade
folk, vad jag har hört av HERREN Sebaot, Israels Gud, det har jag
förkunnat för eder.

<span id="an_21:11">21:11</span> Utsaga om Duma. Man ropar till mig från
Seir: »Väktare, vad lider natten? Väktare, vad lider natten?»

<span id="an_21:12">21:12</span> Väktaren svarar: »Morgon har kommit,
och likväl är det natt. Viljen I fråga mer, så frågen; kommen tillbaka
igen.»

<span id="an_21:13">21:13</span> Utsaga över Arabien. Tagen natthärbärge
i Arabiens vildmark, I karavaner från Dedan.

<span id="an_21:14">21:14</span> Må man komma emot de törstande och giva
dem vatten. Ja, inbyggarna i Temas land gå de flyktande till mötes med
bröd.

<span id="an_21:15">21:15</span> Ty de fly undan svärd, undan draget
svärd, och undan spänd båge och undan krigets tunga.

<span id="an_21:16">21:16</span> Ty så har Herren sagt till mig: Om ett
år, såsom dagakarlen räknar året, skall all Kedars härlighet vara
förgången,

<span id="an_21:17">21:17</span> och föga skall då vara kvar av Kedars
hjältars bågar, så många de äro. Ty så har HERREN, Israels Gud, talat.

<span id="an_22:1">22:1</span> Utsaga om Synernas dal. Vad är då på
färde, eftersom allt ditt folk stiger upp på taken?

<span id="an_22:2">22:2</span> Du larmuppfyllda, du bullrande stad, du
glada stad! Dina slagna hava icke blivit slagna med svärd, ej dödats i
strid.

<span id="an_22:3">22:3</span> Alla dina furstar hava samfällt flytt
undan, utan bågskott blevo de fångar. Ja, så många som påträffades hos
dig blevo allasammans fångar, huru långt bort de än flydde.

<span id="an_22:4">22:4</span> Därför säger jag: Vänden blicken ifrån
mig, jag måste gråta bitterligen; trugen icke på mig tröst för att
dottern mitt folk har blivit förstörd.

<span id="an_22:5">22:5</span> Ty en dag med förvirring, nedtrampning
och bestörtning kommer från Herren, HERREN Sebaot, i Synernas dal, med
nedbrutna murar och med rop upp mot berget.

<span id="an_22:6">22:6</span> Elam hade fattat kogret, vagnskämpar och
ryttare följde honom; Kir hade blottat skölden.

<span id="an_22:7">22:7</span> Dina skönaste dalar voro fyllda med
vagnar, och ryttarna hade fattat stånd vid porten.

<span id="an_22:8">22:8</span> Juda blev blottat och låg utan skydd. Då
skådade du bort efter vapnen i Skogshuset.

<span id="an_22:9">22:9</span> Och I sågen att Davids stad hade många
rämnor, och I samladen upp vattnet i Nedre dammen.

<span id="an_22:10">22:10</span> Husen i Jerusalem räknaden I, och I
bröten ned husen för att befästa muren.

<span id="an_22:11">22:11</span> Och mellan de båda murarna gjorden I en
behållare för vattnet från Gamla dammen. Men I skådaden icke upp till
honom som hade verkat detta; till honom som för länge sedan hade bestämt
det sågen I icke.

<span id="an_22:12">22:12</span> Herren, HERREN Sebaot kallade eder på
den dagen till gråt och klagan, till att raka edra huvuden och hölja
eder i sorgdräkt.

<span id="an_22:13">22:13</span> Men i stället hängåven I eder åt fröjd
och glädje; I dödaden oxar och slaktaden får, I åten kött och drucken
vin, I saden: »Låtom oss äta och dricka, ty i morgon måste vi dö.»

<span id="an_22:14">22:14</span> Därför ljuder från HERREN Sebaot denna
uppenbarelse i mina öron: Sannerligen, denna eder missgärning skall icke
bliva försonad, så länge I leven, säger Herren, HERREN Sebaot.

<span id="an_22:15">22:15</span> Så sade Herren, HERREN Sebaot: Gå bort
till honom där, förvaltaren, överhovmästaren Sebna, och säg till honom:

<span id="an_22:16">22:16</span> Vad gör du här, och vem tänker du lägga
här, eftersom du här hugger ut en grav åt dig? Du som hugger ut din grav
så högt uppe, du som i klippan urholkar en boning åt dig,

<span id="an_22:17">22:17</span> du må veta att HERREN skall slunga dig
långt bort, en sådan man som du är. Han skall rulla dig tillhopa till en
klump,

<span id="an_22:18">22:18</span> han skall hopnysta dig såsom ett
nystan, och kasta dig såsom en boll bort till ett land som har utrymme
nog för dig; där skall du dö, och dit skola dina härliga vagnar komma,
du skamfläck för din herres hus.

<span id="an_22:19">22:19</span> Ja, jag skall stöta dig bort ifrån din
plats, och från din tjänst skall du bliva avsatt.

<span id="an_22:20">22:20</span> Och på den dagen skall jag kalla på min
tjänare Eljakim, Hilkias son;

<span id="an_22:21">22:21</span> honom skall jag ikläda din livklädnad,
och med ditt bälte skall jag omgjorda honom, och skall lägga ditt välde
i hans hand, så att han bliver en fader för Jerusalems invånare och för
Juda hus.

<span id="an_22:22">22:22</span> Och jag skall giva honom Davids hus'
nyckel att bära; när han upplåter, skall ingen tillsluta, och när han
tillsluter, skall ingen upplåta.

<span id="an_22:23">22:23</span> Och jag skall slå in honom till en
stadig spik i en fast vägg, och han skall bliva ett äresäte för sin
faders hus.

<span id="an_22:24">22:24</span> Men om då hans faders hus, så tungt det
är, hänger sig på honom, med ättlingar och avkomlingar -- alla slags
småkärl av vad slag som helst, skålar eller allahanda krukor --

<span id="an_22:25">22:25</span> då, på den dagen, säger HERREN Sebaot,
skall spiken, som var inslagen i den fasta väggen lossna; den skall gå
sönder och falla ned, och bördan som hängde därpå, skall krossas. Ty så
har HERREN talat.

<span id="an_23:1">23:1</span> Utsaga om Tyrus. Jämren eder, I
Tarsis-skepp! Ty det är ödelagt, utan hus och utan gäster; från
kittéernas land når dem budskapet härom.

<span id="an_23:2">23:2</span> Sitten stumma, I kustlandets invånare!
Köpmän från Sidon, sjöfarande män, uppfyllde dig;

<span id="an_23:3">23:3</span> av Sihors säd och Nilflodens skördar
skaffade du dig vinning, i det du for över stora vatten och drev handel
därmed bland folken.

<span id="an_23:4">23:4</span> Men stå där nu med skam, du Sidon; ty så
säger havet, havets fäste: »Så är jag då utan avkomma och har icke fött
några barn, icke uppfött ynglingar, icke fostrat jungfrur.»

<span id="an_23:5">23:5</span> När man får höra detta i Egypten, då
bävar man vid ryktet om Tyrus.

<span id="an_23:6">23:6</span> Dragen bort till Tarsis och jämren eder,
I kustlandets invånare.

<span id="an_23:7">23:7</span> Är detta eder glada stad, hon den
urgamla, som av sina fötter bars till fjärran land, för att gästa där?

<span id="an_23:8">23:8</span> Vem beslöt detta över Tyrus, henne som
delade ut kronor, vilkens köpmän voro furstar, vilkens krämare voro
stormän på jorden?

<span id="an_23:9">23:9</span> HERREN Sebaot var den som beslöt det, för
att slå ned all den stolta härligheten och ödmjuka alla stormän på
jorden.

<span id="an_23:10">23:10</span> Bred nu ut dig över ditt land såsom
Nilfloden, du dotter Tarsis; du bär ingen boja mer.

<span id="an_23:11">23:11</span> Han räckte ut sin hand över havet, han
kom konungariken att darra; HERREN bjöd om Kanaans fästen att de skulle
ödeläggas.

<span id="an_23:12">23:12</span> Han sade: »Du skall ej allt framgent få
leva i fröjd, du kränkta jungfru, du dotter Sidon. Stå upp och drag bort
till kittéernas land; dock, ej heller där får du ro.

<span id="an_23:13">23:13</span> Se, kaldéernas land, folket som förr ej
var till, de vilkas land Assyrien gjorde till boning åt öknens djur, de
resa där sina belägringstorn och omstörta stadens platser och göra den
till en grushög.

<span id="an_23:14">23:14</span> Jämren eder, I Tarsis-skepp, ty edert
fäste är förstört.»

<span id="an_23:15">23:15</span> På den tiden skall Tyrus ligga förgätet
i sjuttio år, såsom rådde där alltjämt en och samma konung; men efter
sjuttio år skall det gå med Tyrus, såsom det heter i visan om skökan:

<span id="an_23:16">23:16</span> »Tag din harpa och gå omkring i staden,
du förgätna sköka; spela vackert och sjung flitigt, så att man kommer
ihåg dig.»

<span id="an_23:17">23:17</span> Ty efter sjuttio år skall HERREN se
till Tyrus, och det skall åter få begynna att taga emot skökolön och
bedriva otukt med jordens alla konungariken i den vida världen.

<span id="an_23:18">23:18</span> Men hennes handelsförvärv och vad hon
får såsom skökolön skall vara helgat åt HERREN; det skall icke läggas
upp och icke gömmas, utan de som bo inför HERRENS ansikte skola av
hennes handelsförvärv hava mat till fyllest och präktiga kläder.

<span id="an_24:1">24:1</span> Se, HERREN ödelägger jorden och föröder
den; han omvälver, vad därpå är, och förströr dess inbyggare.

<span id="an_24:2">24:2</span> Och det går prästen såsom folket,
husbonden såsom tjänaren, husfrun såsom tjänarinnan, säljaren såsom
köparen, låntagaren såsom långivaren, gäldenären såsom borgenären.

<span id="an_24:3">24:3</span> Jorden bliver i grund ödelagd och i grund
utplundrad; ty HERREN har talat detta ord.

<span id="an_24:4">24:4</span> Jorden sörjer och tvinar bort,
jordkretsen försmäktar och tvinar bort, vad högt är bland jordens folk
försmäktar.

<span id="an_24:5">24:5</span> Ty jorden har blivit ohelgad under sina
inbyggare; de hava överträtt lagarna, de hava förvandlat rätten, brutit
det eviga förbundet.

<span id="an_24:6">24:6</span> Därför uppfräter förbannelse jorden, och
de som bo där måste lida, vad de hava förskyllt; därför förtäras jordens
inbyggare av hetta, så att ej många människor finnas kvar.

<span id="an_24:7">24:7</span> Vinmusten sörjer, vinträdet försmäktar;
de som voro så hjärteglada sucka nu alla.

<span id="an_24:8">24:8</span> Det är förbi med fröjden vid pukornas
ljud, de gladas larm ha tystnat; det är förbi med fröjden vid harpans
klang.

<span id="an_24:9">24:9</span> Vin dricker man icke mer under sång,
rusdrycken kännes bitter för dem som dricka den.

<span id="an_24:10">24:10</span> Nedbruten ligger den öde staden; vart
hus är stängt, så att ingen kommer därin.

<span id="an_24:11">24:11</span> Därute höres klagorop över vinet; all
glädje är såsom en nedgången sol, all jordens fröjd har flyktat.

<span id="an_24:12">24:12</span> Ödeläggelse allenast är kvar i staden,
och porten är slagen i spillror.

<span id="an_24:13">24:13</span> Ty det måste så gå på jorden bland
folken, såsom det går, när man slår ned oliver, såsom när man gör en
efterskörd, sedan vinbärgningen är slut.

<span id="an_24:14">24:14</span> Dessa häva då upp sin röst och jubla;
fröjderop över HERRENS höghet ljuda borta i väster:

<span id="an_24:15">24:15</span> »Ären därför HERREN i österns bygder,
även i havsländerna HERRENS, Israels Guds, namn.»

<span id="an_24:16">24:16</span> Från jordens ända höra vi lovsånger:
»En härlig lott får den rättfärdige!» Men jag säger: Jag arme, jag arme,
ve mig! Härjare härja, ja härjande fara härjare fram.

<span id="an_24:17">24:17</span> Faror, fallgropar och fällor vänta
eder, I jordens inbyggare.

<span id="an_24:18">24:18</span> Och om någon flyr undan
farlighetsropen, så störtar han i fallgropen, och om han kommer upp ur
fallgropen, så fångas han i fällan. Ty fönstren i höjden äro öppnade,
och jordens grundvalar bäva.

<span id="an_24:19">24:19</span> Jorden brister, ja, den brister; jorden
rämnar, ja, den rämnar; jorden vacklar, ja, den vacklar;

<span id="an_24:20">24:20</span> jorden raglar, ja, den raglar såsom en
drucken; den gungar såsom vaktskjulet i trädets topp. Dess överträdelse
vilar tung på den, och den faller och kan icke mer stå upp.

<span id="an_24:21">24:21</span> På den tiden skall HERREN hemsöka
höjdens här uppe i höjden och jordens konungar nere på jorden.

<span id="an_24:22">24:22</span> Och de skola samlas tillhopa, såsom
fångar hopsamlas i fånggropen, och skola inneslutas i fängelse; sent
omsider når dem hemsökelsen.

<span id="an_24:23">24:23</span> Då skall månen blygas och solen
skämmas; ty HERREN Sebaot skall då vara konung på Sions berg och i
Jerusalem, och hans äldste skola skåda härlighet.

<span id="an_25:1">25:1</span> HERRE, du är min Gud; jag vill upphöja
dig, jag vill prisa ditt namn, ty du gör underfulla ting, du utför
rådslut ifrån fordom tid, fasta och beståndande.

<span id="an_25:2">25:2</span> Ja, du har gjort staden till en stenhop,
den befästa staden till en grushög; främlingarnas palats står ej mer där
såsom en stad, aldrig skall det byggas upp igen.

<span id="an_25:3">25:3</span> Därför måste nu det vilda folket ära dig,
den grymma hednastaden frukta dig.

<span id="an_25:4">25:4</span> Ty du har varit ett värn för den arme,
ett värn för den fattige i hans nöd, en tillflykt mot störtskurar, ett
skygd under hettan. Ty våldsverkarnas raseri är likasom en störtskur mot
en vägg.

<span id="an_25:5">25:5</span> Och såsom du kuvar hettan, när det är som
torrast, så kuvar du främlingarnas larm; ja, såsom hettan dämpas genom
molnens skugga, så dämpas de grymmas segersång.

<span id="an_25:6">25:6</span> Och HERREN Sebaot skall på detta berg
göra ett gästabud för alla folk, ett gästabud med feta rätter, ett
gästabud med starkt vin, ja, med feta, märgfulla rätter, med starkt vin,
väl klarat.

<span id="an_25:7">25:7</span> Och han skall på detta berg göra om intet
det dok som höljer alla folk, och det täckelse som betäcker alla
folkslag.

<span id="an_25:8">25:8</span> Han skall för alltid göra döden om intet;
och Herren, HERREN skall avtorka tårarna från alla ansikten, och skall
taga bort sitt folks smälek överallt på jorden. Ty så har HERREN talat.

<span id="an_25:9">25:9</span> På den tiden skall man säga: Se, där är
vår Gud, som vi förbidade och som skulle frälsa oss. Ja, där är HERREN,
som vi förbidade; låtom oss fröjdas och vara glada över hans frälsning.

<span id="an_25:10">25:10</span> Ty HERRENS hand skall vila över detta
berg, men Moab skall bliva nedtrampad i sitt eget land, likasom strå
trampas ned i gödselpölen.

<span id="an_25:11">25:11</span> Och huru han än där breder ut sina
händer, lik simmaren, när han simmar, så skall dock hans högmod bliva
nedbrutet, trots hans händers alla konster.

<span id="an_25:12">25:12</span> Ja, dina murars höga fäste störtar han
omkull och ödmjukar, han slår det till jorden, ned i stoftet.

<span id="an_26:1">26:1</span> På den tiden skall man sjunga denna sång
i Juda land: »Vår stad giver oss styrka; murar och värn bereda oss
frälsning.

<span id="an_26:2">26:2</span> Låten upp portarna, så att ett
rättfärdigt folk får draga därin, ett som håller tro.

<span id="an_26:3">26:3</span> Den som är fast i sitt sinne bevarar du i
frid, i frid; ty på dig förtröstar han.

<span id="an_26:4">26:4</span> Förtrösten då på HERREN till evig tid; ty
HERREN, HERREN är en evig klippa.

<span id="an_26:5">26:5</span> Ty dem som trona i höjden, dem störtar
han ned, ja, den höga staden; han ödmjukar den, ödmjukar den till
jorden, han slår den ned i stoftet.

<span id="an_26:6">26:6</span> Den trampas under fötterna, under de
förtrycktas fötter, under de armas steg.»

<span id="an_26:7">26:7</span> Men den rättfärdiges väg är jämn; åt den
rättfärdige bereder du en jämnad stig.

<span id="an_26:8">26:8</span> Ja, på dina domars väg, HERRE, förbida vi
dig; till ditt namn och ditt pris står vår själs trängtan.

<span id="an_26:9">26:9</span> Min själ trängtar efter dig om natten,
och anden i mig söker dig bittida; ty när dina domar drabbar jorden,
lära sig jordkretsens inbyggare rättfärdighet.

<span id="an_26:10">26:10</span> Om nåd bevisas mot den ogudaktige, så
lär han sig icke rättfärdighet; i det land, där rätt skulle övas, gör
han då vad orätt är och ser icke HERRENS höghet.

<span id="an_26:11">26:11</span> HERRE, din hand är upplyft, men de se
det icke; må de nu med blygsel se din nitälskan för folket; ja, må eld
förtära dina ovänner.

<span id="an_26:12">26:12</span> HERRE, du skall skaffa frid åt oss, ty
allt vad vi hava uträttat har du utfört åt oss.

<span id="an_26:13">26:13</span> HERREN, vår Gud, andra herrar än du
hava härskat över oss, men allenast dig prisa vi, allenast ditt namn.

<span id="an_26:14">26:14</span> De döda få icke liv igen, skuggorna stå
ej åter upp; därför hemsökte och förgjorde du dem och utrotade all deras
åminnelse.

<span id="an_26:15">26:15</span> Du förökade en gång folket, HERRE; du
förökade folket och bevisade dig härlig; du utvidgade landets alla
gränser.

<span id="an_26:16">26:16</span> HERRE, i nöden hava de nu sökt dig, de
hava utgjutit tysta böner, när din tuktan kom över dem.

<span id="an_26:17">26:17</span> Såsom en havande kvinna, då hon är nära
att föda, våndas och ropar i sina kval, så var det med oss inför ditt
ansikte, o HERRE.

<span id="an_26:18">26:18</span> Vi voro också havande och våndades; men
när vi födde, var det vind. Vi kunde icke bereda frälsning åt landet;
inga människor födas mer till att bo på jordens krets.

<span id="an_26:19">26:19</span> Men dina döda må få liv igen; mina
dödas kroppar må åter stå upp. Vaknen upp och jublen, I som liggen i
graven; ty din dagg är en ljusets dagg, och jorden skall giva igen de
avsomnade.

<span id="an_26:20">26:20</span> Välan då, mitt folk, gå in i dina
kamrar och stäng igen dörrarna om dig; göm dig ett litet ögonblick, till
dess att vreden har gått förbi.

<span id="an_26:21">26:21</span> Ty se, HERREN träder ut ur sin boning,
för att hemsöka jordens inbyggare för deras missgärning; och jorden
skall låta komma i dagen allt blod som där har blivit utgjutet, och
skall icke längre betäcka dem som där hava blivit dräpta.

<span id="an_27:1">27:1</span> På den tiden skall HERREN med sitt svärd,
det hårda, det stora och starka, hemsöka Leviatan, den snabba ormen, och
Leviatan, den ringlande ormen, och skall dräpa draken, som ligger i
havet.

<span id="an_27:2">27:2</span> På den tiden skall finnas en vingård, rik
på vin, och man skall sjunga om den:

<span id="an_27:3">27:3</span> Jag, HERREN, är dess vaktar, åter och
åter vattnar jag den. För att ingen skall skada den, vaktar jag den natt
och dag.

<span id="an_27:4">27:4</span> Jag vredgas icke på den; nej, om tistel
och törne ville begynna strid, så skulle jag gå löst därpå och bränna
upp alltsammans.

<span id="an_27:5">27:5</span> Eller ock måste man söka skydd hos mig
och göra fred med mig; ja, fred måste man göra med mig.

<span id="an_27:6">27:6</span> I tider som komma skall Jakob skjuta
rötter och Israel grönska och blomstra; jordkretsen skola de uppfylla
med sin frukt.

<span id="an_27:7">27:7</span> Har man väl plågat dem så, som han
plågade deras plågare? Eller dräptes de så, som deras dräpta fiender
blevo dräpta?

<span id="an_27:8">27:8</span> Nej, väl näpste han folket, när han
förkastade och försköt det, väl ryckte han bort det med sin hårda vind,
på östanstormens dag;

<span id="an_27:9">27:9</span> men därför kan ock Jakobs missgärning då
bliva försonad och deras synds borttagande då giva fullmogen frukt, när
alla stenar i deras altaren äro förstörda -- såsom då man krossar sönder
kalkstycken -- och när Aseror och solstoder ej mer resas upp.

<span id="an_27:10">27:10</span> Se, den fasta staden ligger öde, den
har blivit en folktom plats, övergiven såsom en öken, kalvar gå där i
bet och lägra sig där och avbita de kvistar där finnas.

<span id="an_27:11">27:11</span> Och när grenarna äro torra, bryter man
av dem, och kvinnor komma och göra upp eld med dem. Ty detta är icke ett
folk med förstånd; därför visar deras skapare dem intet förbarmande, och
deras danare dem ingen misskund.

<span id="an_27:12">27:12</span> Och det skall ske på den tiden att
HERREN anställer en inbärgning, från den strida floden intill Egyptens
bäck; och I skolen varda insamlade, en och en, I Israels barn.

<span id="an_27:13">27:13</span> Och det skall ske på den tiden att man
stöter i en stor basun; och de som hava varit borttappade i Assyriens
land och fördrivna till Egyptens land, de skola då komma; och de skola
tillbedja HERREN på det heliga berget i Jerusalem.

<span id="an_28:1">28:1</span> Ve dig, du Efraims druckna mäns stolta
krona, du hans strålande härlighets vissnande blomster på bergshjässan
ovan de vinberusades bördiga dal!

<span id="an_28:2">28:2</span> Se, från Herren kommer en som är stark
och väldig, lik en hagelskur, en förödande storm, lik en störtskur med
väldiga, översvämmande vatten, som slår allt till jorden med mat.

<span id="an_28:3">28:3</span> Under fötterna bliver den då trampad,
Efraims druckna mäns stolta krona.

<span id="an_28:4">28:4</span> Och det går med hans strålande härlighets
vissnande blomma på bergshjässan ovan den bördiga dalen, såsom det går
med ett fikon därnere, ett som har mognat före sommarskörden: så snart
någon får syn därpå, slukar han det, medan han ännu har det i sin hand.

<span id="an_28:5">28:5</span> På den tiden skall HERREN Sebaot bliva en
härlig krona och en strålande krans för kvarlevan av sitt folk;

<span id="an_28:6">28:6</span> och han skall bliva en rättens ande för
den som skipar rätt, och en starkhetsmakt för dem som driva fienden på
porten.

<span id="an_28:7">28:7</span> Men också här raglar man av vin, stapplar
man av starka drycker; både präster och profeter ragla av starka
drycker, de äro överlastade av vin, de stappla av starka drycker; de
ragla, när de profetera, de vackla, när de skipa rätt.

<span id="an_28:8">28:8</span> Ja, alla bord äro fulla av vämjeliga
spyor, ingen ren fläck finnes.

<span id="an_28:9">28:9</span> -- »Vem är det då han vill lära förstånd,
och vem skall han få att giva akt på sin predikan? Äro vi då nyss
avvanda från modersmjölken, nyss tagna från modersbröstet?

<span id="an_28:10">28:10</span> Det är ju gnat på gnat, gnat på gnat,
prat på prat, prat på prat, litet här, litet där!»

<span id="an_28:11">28:11</span> -- Ja väl, genom stammande läppar och
på ett främmande tungomål skall han tala till detta folk,

<span id="an_28:12">28:12</span> han som en gång sade till dem: »Här är
vilostaden, låten den trötte få vila; här är vederkvickelsens ort.» Men
sådant ville de icke höra.

<span id="an_28:13">28:13</span> Så skall då HERRENS ord bliva för dem
»gnat på gnat, gnat på gnat, prat på prat, prat på prat, litet här,
litet där». Och så skola de, bäst de gå där, falla baklänges och
krossas, varda snärjda och fångade.

<span id="an_28:14">28:14</span> Hören därför HERRENS ord, I bespottare,
I som råden över folket här i Jerusalem.

<span id="an_28:15">28:15</span> Eftersom I sägen: »Vi hava slutit ett
förbund med döden, med dödsriket hava vi ingått ett fördrag; om ock
gisslet far fram likt en översvämmande flod, skall det icke nå oss, ty
vi hava gjort lögnen till vår tillflykt och falskheten till vårt
beskärm»,

<span id="an_28:16">28:16</span> därför säger Herren, HERREN så: Se, jag
har lagt i Sion en grundsten, en beprövad sten, en dyrbar hörnsten, fast
grundad; den som tror på den behöver icke fly.

<span id="an_28:17">28:17</span> Och jag skall låta rätten vara
mätsnöret och rättfärdigheten sänklodet. Och hagel skall slå ned eder
lögntillflykt, och vatten skall skölja bort edert beskärm.

<span id="an_28:18">28:18</span> Och edert förbund med döden skall bliva
utplånat, och edert fördrag med dödsriket skall icke bestå; när gisslet
far fram likt en översvämmande flod, då solen I varda nedtrampade.

<span id="an_28:19">28:19</span> Så ofta det far fram, skall det träffa
eder; ty morgon efter morgon skall det fara fram, ja, både dag och natt.
Idel förskräckelse bliver det, när I måsten akta på den predikan.

<span id="an_28:20">28:20</span> Ty sängen bliver då för kort att
sträcka ut sig på och täcket för knappt att svepa in sig i.

<span id="an_28:21">28:21</span> Ty HERREN skall stå upp likasom på
Perasims berg, och han skall låta se sin vrede likasom i Gibeons dal.
Han skall utföra sitt verk, ett sällsamt verk; han skall förrätta sitt
arbete, ett förunderligt arbete.

<span id="an_28:22">28:22</span> Så hören nu upp med eder bespottelse,
för att edra band ej må bliva än hårdare; ty om förstöring och oryggligt
besluten straffdom över hela jorden har jag hört från Herren, HERREN
Sebaot.

<span id="an_28:23">28:23</span> Lyssnen och hören min röst, akten härpå
och hören mitt tal.

<span id="an_28:24">28:24</span> När åkermannen vill så, plöjer han då
beständigt och hackar upp och harvar sin mark?

<span id="an_28:25">28:25</span> Nej, fastmer: sedan han har jämnat
fältet, strör han ju där svartkummin och kastar dit kryddkummin och sår
vete i rader och korn på dess särskilda plats och spält i kanten.

<span id="an_28:26">28:26</span> Ty hans Gud har undervisat honom och
lärt honom det rätta sättet.

<span id="an_28:27">28:27</span> Man tröskar ju ej heller svartkummin
med tröskvagn och låter ej vagnshjul gå över kryddkummin, utan klappar
ut svartkummin med stav och kryddkummin med käpp.

<span id="an_28:28">28:28</span> Och brödsäden, tröskar man sönder den?
Nej, man plägar icke oavlåtligt tröska den och driva sina vagnshjul och
hästar däröver; man vill ju icke tröska sönder den.

<span id="an_28:29">28:29</span> Också detta kommer från HERREN Sebaot;
han är underbar i råd och stor i vishet.

<span id="an_29:1">29:1</span> Ve dig, Ariel, Ariel, du stad, där David
slog upp sitt läger! Läggen år till år och låten högtiderna fullborda
sitt kretslopp,

<span id="an_29:2">29:2</span> så skall jag bringa Ariel i trångmål;
jämmer skall följa på jämmer, och då bliver det för mig ett verkligt
Ariel.

<span id="an_29:3">29:3</span> Jag skall slå läger runt omkring dig och
omsluta dig med vallar och resa upp bålverk emot dig.

<span id="an_29:4">29:4</span> Då skall du tala djupt nedifrån jorden,
och dina ord skola dämpade komma fram ur stoftet; din röst skall höras
såsom en andes ur jorden, och ur stoftet skall du viska fram dina ord.

<span id="an_29:5">29:5</span> Men främlingshopen skall bliva såsom fint
damm och våldsverkarhopen såsom bortflyende agnar; plötsligt och med
hast skall detta ske.

<span id="an_29:6">29:6</span> Från HERREN Sebaot skall hemsökelsen
komma, med tordön och jordbävning och stort dunder, med storm och oväder
och med lågor av förtärande eld.

<span id="an_29:7">29:7</span> Och hela hopen av alla de folk som drogo
i strid mot Ariel, de skola vara såsom en drömsyn om natten, alla som
drogo i strid mot det och dess borg och bragte det i trångmål.

<span id="an_29:8">29:8</span> Såsom när den hungrige drömmer att han
äter, men vaknar och känner sin buk vara tom, och såsom när den
törstande drömmer att han dricker, men vaknar och känner sig törstig och
försmäktande, så skall det gå med hela hopen av alla de folk som drogo i
strid mot Sions berg.

<span id="an_29:9">29:9</span> Stån där med häpnad, ja, varen häpna;
stirren eder blinda, ja, varen blinda, I som ären druckna, men icke av
vin, I som raglen, men icke av starka drycker.

<span id="an_29:10">29:10</span> Ty HERREN har utgjutit över eder en
tung sömns ande och har tillslutit edra ögon; han har höljt mörker över
profeterna och över siarna, edra ledare.

<span id="an_29:11">29:11</span> Och så har profetsynen om allt detta
blivit för eder lik orden i en förseglad bok: om man räcker en sådan åt
någon som kan läsa och säger: »Läs detta», så svarar han: »Jag kan det
icke, den är ju förseglad»,

<span id="an_29:12">29:12</span> och om man räcker den åt någon som icke
kan läsa och säger: »Läs detta», så svarar han: »Jag kan icke läsa.»

<span id="an_29:13">29:13</span> Och HERREN har sagt: Eftersom detta
folk nalkas mig med sin mun och ärar mig med sina läppar, men låter sitt
hjärta vara långt ifrån mig, så att deras fruktan för mig består i
inlärda människobud,

<span id="an_29:14">29:14</span> därför skall jag ännu en gång göra
underbara ting mot detta folk, ja, underbara och förunderliga; de visas
vishet skall förgås, och de förståndigas förstånd skall bliva förmörkat.

<span id="an_29:15">29:15</span> Ve eder, I som söken att dölja edra
rådslag för HERREN i djupet, och som bedriven edra verk i mörkret, I som
sägen: »Vem ser oss, och vem känner oss?»

<span id="an_29:16">29:16</span> Huru förvända ären I icke! Skall då
leret aktas lika med krukmakaren? Skall verket säga om sin mästare: »Han
har icke gjort mig»? Eller skall bilden säga om honom som har format
den: »Han förstår intet»?

<span id="an_29:17">29:17</span> Se, ännu allenast en liten tid, och
Libanon skall förvandlas till ett bördigt fält och det bördiga fältet
räknas såsom vildmark.

<span id="an_29:18">29:18</span> De döva skola på den tiden höra vad som
läses för de, och de blindas ögon skola se och vara fria ifrån dunkel
och mörker;

<span id="an_29:19">29:19</span> och de ödmjuka skola då känna allt
större glädje i HERREN; och de fattigaste bland människor skola fröjda
sig i Israels Helige.

<span id="an_29:20">29:20</span> Ty våldsverkarna äro då icke mer till,
bespottarna hava fått en ände, och de som stodo efter fördärv äro alla
utrotade,

<span id="an_29:21">29:21</span> de som genom sitt tal gjorde att
oskyldiga blevo fällda och snärjde den som skulle skipa rätt i porten
och genom lögn vrängde rätten för den rättfärdige.

<span id="an_29:22">29:22</span> Därför säger HERREN så till Jakobs hus,
han som förlossade Abraham: Nu skall Jakob icke mer behöva blygas, nu
skall hans ansikte ej vidare blekna;

<span id="an_29:23">29:23</span> ty när han -- hans barn -- få se mina
händer verk ibland sig, då skola de hålla mitt namn heligt, de skola
hålla Jakobs Helige helig och förskräckas för Israels Gud.

<span id="an_29:24">29:24</span> De förvillade skola då få förstånd, och
de knorrande skola taga emot lärdom.

<span id="an_30:1">30:1</span> Ve eder, I vanartiga barn, säger HERREN,
I som gören upp rådslag som icke komma från mig, och sluten förbund,
utan att min Ande är med, så att I därigenom hopen synd på synd,

<span id="an_30:2">30:2</span> I som dragen ned till Egypten, utan att
hava rådfrågat min mun, för att söka eder ett värn hos Farao och en
tillflykt under Egyptens skugga!

<span id="an_30:3">30:3</span> Se, Faraos värn skall bliva eder till
skam, och tillflykten under Egyptens skugga skall bliva eder till blygd.

<span id="an_30:4">30:4</span> Ty om ock hans furstar äro i Soan, och om
än hans sändebud komma ända till Hanes,

<span id="an_30:5">30:5</span> så skall dock var man få blygas över
detta folk, som icke kan hjälpa dem, icke vara till bistånd och hjälp,
utan allenast till skam och smälek.

<span id="an_30:6">30:6</span> Utsaga om Söderlandets odjur. Genom ett
farornas och ångestens land, där lejoninnor och lejon hava sitt
tillhåll, jämte huggormar och flygande drakar, där föra de på åsnors
ryggar sina rikedomar och på kamelers pucklar sina skatter till ett folk
som icke kan hjälpa dem.

<span id="an_30:7">30:7</span> Ty Egyptens bistånd är fåfänglighet och
tomhet; därför kallar jag det landet »Rahab, som ingenting uträttar».

<span id="an_30:8">30:8</span> Så gå nu in och skriv detta på en tavla,
som må förvaras bland dem, och teckna upp det i en bok, så att det
bevaras för kommande dagar, alltid och evinnerligen.

<span id="an_30:9">30:9</span> Ty det är ett gensträvigt folk, trolösa
barn, barn som icke vilja höra HERRENS lag,

<span id="an_30:10">30:10</span> utan säga till siarna: »Upphören med
edra syner», och till profeterna: »Profeteren icke för oss vad sant är;
talen till oss sådant som är oss välbehagligt, profeteren bedrägliga
ting;

<span id="an_30:11">30:11</span> viken av ifrån vägen, gån åt sidan från
stigen, skaffen bort ur vår åsyn Israel Helige.»

<span id="an_30:12">30:12</span> Därför säger Israels Helige så:
»Eftersom I förakten detta ord och förtrösten på våld och vrånghet och
stödjen eder på sådant,

<span id="an_30:13">30:13</span> därför skall denna missgärning bliva
för eder såsom ett fallfärdigt stycke på en hög mur, vilket mer och mer
giver sig ut, till dess att muren plötsligt och med hast störtar ned och
krossas;

<span id="an_30:14">30:14</span> den krossa, såsom när man våldsamt slår
en lerkruka i bitar, så våldsamt att man bland bitarna icke kan finna en
skärva stor nog att därmed taga eld från eldstaden eller ösa upp vatten
ur dammen.»

<span id="an_30:15">30:15</span> Ty så säger Herren, HERREN, Israels
Helige: »Om i vänden om och ären stilla, skolen I bliva frälsta, genom
stillhet och förtröstan varden I starka.» Men i viljen icke.

<span id="an_30:16">30:16</span> I sägen: »Nej, på hästar vilja vi jaga
fram» -- därför skolen I också bliva jagade; »på snabba springare vilja
vi rida åstad» -- därför skola ock edra förföljare vara snabba.

<span id="an_30:17">30:17</span> Tusen av eder skola fly för en enda
mans hot eller för fem mäns hot, till dess att vad som är kvar av eder
bliver såsom en ensam stång på bergets topp, såsom ett baner på höjden.

<span id="an_30:18">30:18</span> Ja, därför väntar HERREN, till dess att
han kan vara eder nådig; därför tronar han i höghet, till dess att han
kan förbarma sig över eder. Ty en domens Gud är HERREN; saliga äro alla
de som vänta efter honom.

<span id="an_30:19">30:19</span> Ja, du folk som bor på Sion, i
Jerusalem, ingalunda må du gråta. Han skall förvisso vara dig nådig, när
du ropar; så snart han hör din röst, skall han svara dig.

<span id="an_30:20">30:20</span> Ty väl skall Herren giva eder nödens
bröd och fångenskapens dryck, men sedan skola dina lärare icke mer
sättas å sido, utan dina ögon skola se upp till dina lärare.

<span id="an_30:21">30:21</span> Och om du viker av, vare sig åt höger
eller åt vänster, så skola dina öron höra detta ord ljuda bakom dig;
»Här är vägen, vandren på en.»

<span id="an_30:22">30:22</span> Då skolen I akta för orent silvret
varmed edra skurna beläten äro överdragna, och guldet varmed edra gjutna
beläten äro belagda; du skall kasta ut det såsom orenlighet och säga
till det: »Bort härifrån!»

<span id="an_30:23">30:23</span> Och han skall giva regn åt säden som du
har sått på din mark, och han skall av markens gröda giva dig bröd som
är kraftigt och närande; och din boskap skall på den tiden gå i bet på
vida ängar.

<span id="an_30:24">30:24</span> Och oxarna och åsnorna med vilka man
brukar jorden, de skola äta saltad blandsäd om man har kastat med vanna
och kastskovel.

<span id="an_30:25">30:25</span> Och på alla höga berg och alla stora
höjder skola bäckar rinna upp med strömmande vatten -- när den stora
slaktningens dag kommer, då torn skola falla.

<span id="an_30:26">30:26</span> Och månens ljus skall bliva såsom
solens ljus, och solens ljus skall varda sju gånger klarare, såsom ett
sjufaldigt dagsljus, när den tid kommer, då HERREN förbinder sitt folks
skador och helar såren efter slagen som det har fått.

<span id="an_30:27">30:27</span> Se, HERRENS namn kommer fjärran ifrån,
med brinnande vrede och med tunga rökmoln; hans läppar äro fulla av
förgrymmelse, och hans tunga är såsom förtärande eld;

<span id="an_30:28">30:28</span> hans andedräkt är lik en ström som
svämmar över, så att den når ändå upp till halsen. Ty han vill sålla
folken i förintelsens såll och lägga i folkslagens mun ett betsel, till
att leda dem vilse.

<span id="an_30:29">30:29</span> Då skolen I sjunga såsom i en natt då
man firar helig högtid, och edra hjärtan skola glädja sig, såsom när man
under flöjters ljud tågar upp på HERRENS berg, upp till Israels klippa.

<span id="an_30:30">30:30</span> Och HERREN skall låta höra sin röst i
majestät och visa huru hans arm drabbar, i vredesförgrymmelse och med
förtärande eldslåga, med storm och störtskurar och hagelstenar.

<span id="an_30:31">30:31</span> Ty för HERRENS röst skall Assur bliva
förfärad, när han slår honom med sitt ris.

<span id="an_30:32">30:32</span> Och så ofta staven far fram och HERREN
efter sitt rådslut låter den falla på honom skola pukor och harpor
ljuda. Gång på gång skall han lyfta sin arm till att strida mot honom.

<span id="an_30:33">30:33</span> Ty en Tofetplats är längesedan
tillredd, ja ock för konungen är den gjord redo, och djup och vid är
den; dess rund är fylld av eld och av ved i myckenhet, och lik en
svavelström skall HERRENS Ande sätta den i brand.

<span id="an_31:1">31:1</span> Ve dem som draga åstad ned till Egypten
för att få hjälp, i det de förlita sig på hästar, dem som sätta sin
förtröstan på vagnar, därför att där finnas så många, och på ryttare,
därför att mängden är så stor, men som ej vända sin blick till Israels
Helige och icke fråga efter HERREN!

<span id="an_31:2">31:2</span> Också han är ju vis; han låter olyckan
komma, och han ryggar icke sina ord. Han reser sig upp mot de ondas hus
och mot den hjälp som ogärningsmännen sända.

<span id="an_31:3">31:3</span> Ty egyptierna äro människor och äro icke
Gud, deras hästar äro kött och icke ande. Och HERREN skall räcka ut sin
hand, och då skall hjälparen vackla och den hjälpte falla, och båda
skola tillhopa förgås.

<span id="an_31:4">31:4</span> Ty så har HERREN sagt till mig: Såsom ett
lejon ryter, ett ungt lejon över sitt rov, och icke skrämmes bort av
herdarnas rop eller rädes för deras larm, när de i mängd samlas dit, så
skall HERREN Sebaot fara ned för att strida på Sions berg och uppe på
dess höjd.

<span id="an_31:5">31:5</span> Såsom fågeln breder ut sina vingar, så
skall HERREN Sebaot beskärma Jerusalem; han skall beskärma och hjälpa,
han skall skona och rädda.

<span id="an_31:6">31:6</span> Så vänden nu om till honom, från vilken I
haven avfallit genom ett så djupt fall, I Israels barn.

<span id="an_31:7">31:7</span> Ty på den tiden skall var och en av eder
kasta bort de avgudar av silver och de avgudar av guld, som edra händer
hava gjort åt eder till synd.

<span id="an_31:8">31:8</span> Och Assur skall falla, men icke för en
mans svärd; ett svärd, som icke är en människas, skall förtära honom.
Han skall fly för svärd, och hans unga män skola bliva trälar.

<span id="an_31:9">31:9</span> Och hans klippa skall förgås av skräck,
och hans furstar skola i förfäran fly ifrån baneret. Så säger HERREN,
han som har sin eld på Sion och sin ugn i Jerusalem.

<span id="an_32:1">32:1</span> En konung skall uppstå, som skall regera
med rättfärdighet, och härskare, som skola härska med rättvisa.

<span id="an_32:2">32:2</span> Var och en av dem skall vara såsom en
tillflykt i stormen, ett skydd mot störtskuren; de skola vara såsom
vattenbäckar i en ödemark, såsom skuggan av en väldig klippa i ett
törstigt land.

<span id="an_32:3">32:3</span> Då skola de seendes ögon icke vara
förblindade, och de hörandes öron skola lyssna till.

<span id="an_32:4">32:4</span> Då skola de lättsinnigas hjärtan bliva
förståndiga och vinna kunskap, och de stammandes tungor skola tala
flytande och tydligt.

<span id="an_32:5">32:5</span> Dåren skall då icke mer heta ädling, ej
heller bedragaren kallas herre.

<span id="an_32:6">32:6</span> Ty en dåre talar dårskap, och hans hjärta
reder till fördärv; så övar han gudlöshet och talar, vad förvänt är, om
HERREN, så låter han den hungrige svälta och nekar den törstige en dryck
vatten.

<span id="an_32:7">32:7</span> Och bedragaren brukar onda vapen, han
tänker ut skändliga anslag till att fördärva de betryckta genom
lögnaktiga ord, fördärva en fattig, som har rätt i sin talan.

<span id="an_32:8">32:8</span> Men en ädling tänker ädla tankar och står
fast vid det som ädelt är.

<span id="an_32:9">32:9</span> I kvinnor, som ären så säkra, stån upp
och hören min röst; I sorglösa jungfrur, lyssnen till mitt tal.

<span id="an_32:10">32:10</span> När år och dagar hava gått, då skolen I
darra, I som ären så sorglösa, ty då är det slut med all vinbärgning,
och ingen fruktskörd kommer mer.

<span id="an_32:11">32:11</span> Bäven, I som ären så säkra, darren, I
som ären så sorglösa, läggen av edra kläder och blotten eder, kläden
edra länder med säcktyg.

<span id="an_32:12">32:12</span> Slån eder för bröstet och klagen över
de sköna fälten, över de fruktsamma vinträden,

<span id="an_32:13">32:13</span> över mitt folks åkrar som fyllas av
törne och tistel, ja, över alla glädjens boningar i den yra staden.

<span id="an_32:14">32:14</span> Ty palatsen äro övergivna, den folkrika
staden ligger öde, Ofelhöjden med vakttornet är förvandlad till
grotthålor för evig tid, till en plats, där vildåsnor hava sin fröjd och
där hjordar beta --

<span id="an_32:15">32:15</span> detta intill dess att ande från höjden
bliver utgjuten över oss. Då skall öknen bliva ett bördigt fält och det
bördiga fältet räknas såsom vildmark;

<span id="an_32:16">32:16</span> då skall rätten taga sin boning i öknen
och rättfärdigheten bo på det bördiga fältet.

<span id="an_32:17">32:17</span> Och rättfärdighetens frukt skall vara
frid och rättfärdighetens vinning vara ro med trygghet till evig tid.

<span id="an_32:18">32:18</span> Och mitt folk skall bo i fridshyddor, i
trygga boningar och på säkra viloplatser.

<span id="an_32:19">32:19</span> Men under hagelskurar skall skogen
fällas, och djupt skall staden bliva ödmjukad.

<span id="an_32:20">32:20</span> Sälla ären då I som fån så vid alla
vatten, I som kunnen låta edra oxar och åsnor fritt ströva omkring.

<span id="an_33:1">33:1</span> Ve dig, du fördärvare, som själv har gått
fri ifrån fördärvet! Ve dig, du härjare, som själv har undgått
förhärjning! När du har fyllt ditt mått att fördärva, drabbas du själv
av fördärvet; när du har fullbordat till härjande drabbas du själv av
förhärjning.

<span id="an_33:2">33:2</span> HERRE, var oss nådig, dig förbida vi. Var
dessas arm var morgon; ja, var vår frälsning i nödens tid.

<span id="an_33:3">33:3</span> För ditt väldiga dån fly folken bort; när
du reser dig upp, förskingras folkslagen.

<span id="an_33:4">33:4</span> Och man får skövla och taga byte efter
eder, såsom gräsmaskar skövla; såsom gräshoppor störta fram, så störtar
man över det.

<span id="an_33:5">33:5</span> HERREN är hög, ty han bor i höjden; han
uppfyller Sion med rätt och rättfärdighet.

<span id="an_33:6">33:6</span> Ja, trygga tider skola komma för dig!
Vishet och kunskap bereda Sion frälsning i rikt mått, och HERRENS
fruktan skall vara deras skatt.

<span id="an_33:7">33:7</span> Hör, deras hjältar klaga därute,
fredsbudbärarna gråta bitterligen.

<span id="an_33:8">33:8</span> Vägarna äro öde, ingen går mer på
stigarna. Han bryter förbund, han aktar städer ringa, människor räknar
han för intet.

<span id="an_33:9">33:9</span> Landet ligger sörjande och försmäktar,
Libanon blyges och står förvissnat, Saron har blivit likt en hedmark,
Basans och Karmels skogar fälla sina löv.

<span id="an_33:10">33:10</span> Men nu vill jag stå upp, säger HERREN,
nu vill jag resa mig upp, nu vill jag upphäva mig.

<span id="an_33:11">33:11</span> Med halm gån I havande, och strå föden
I; edert raseri är en eld, som skall förtära eder själva.

<span id="an_33:12">33:12</span> Folken skola förbrännas och bliva till
aska, ja, likna avhugget törne, som brinner upp i eld.

<span id="an_33:13">33:13</span> Så hören nu, I som fjärran ärer, vad
jag har gjort; förnimmen min makt, I som nära ären.

<span id="an_33:14">33:14</span> Syndarna i Sion bliva förskräckta,
bävan griper de gudlösa. »Vem av oss kan härda ut vid en förtärande eld,
vem av oss kan bo vid en evig glöd?»

<span id="an_33:15">33:15</span> Den som vandrar i rättfärdighet och
talar, vad rätt är, den som föraktar, vad som vinnes genom orätt och
våld, och den som avhåller sina händer från att taga mutor, den som
tillstoppar sina öron för att icke höra om blodsgärningar och tillsluter
sina ögon för att icke se, vad ont är,

<span id="an_33:16">33:16</span> han skall bo på höjderna, klippfästen
skola vara hans värn, sitt bröd skall han få, och vatten skall han hava
beständigt.

<span id="an_33:17">33:17</span> Ja, dina ögon skola skåda en konung i
hans härlighet, de skola blicka ut över ett vidsträckt land.

<span id="an_33:18">33:18</span> Då skall ditt hjärta tänka tillbaka på
förskräckelsens tid: »Var är nu skatteräknaren, var är nu skattevägaren,
var är den som räknade tornen?»

<span id="an_33:19">33:19</span> Du slipper då att se det fräcka folket,
folket, vars obegripliga språk man ej kunde förstå, vars stammande
tungomål ingen kunde tyda.

<span id="an_33:20">33:20</span> Men skåda på Sion, våra högtiders stad,
låt dina ögon betrakta Jerusalem: det är en säker boning, ett tält, som
icke flyttas bort, ett vars pluggar aldrig ryckas upp och av vars streck
intet enda brister sönder.

<span id="an_33:21">33:21</span> Ja, vi hava där HERREN, den väldige;
han är för oss såsom floder och breda strömmar; ingen roddflotta kommer
där fram, och det väldigaste skepp kan ej fara däröver.

<span id="an_33:22">33:22</span> Ty HERREN är vår domare, HERREN är vår
härskare, HERREN är vår konung, han frälsar oss.

<span id="an_33:23">33:23</span> Dina tåg hänga slappa, de hålla ej
masten stadig, ej seglet spänt. Men då skall rövat gods utskiftas i
myckenhet, ja, också de lama skola då taga byte.

<span id="an_33:24">33:24</span> Och ingen av invånarna skall säga: »Jag
är svag», ty folket, som där bor, har fått sin missgärning förlåten.

<span id="an_34:1">34:1</span> Träden fram, I folk, och hören; I
folkslag, akten härpå. Jorden höre och allt vad på den är, jordens krets
och vad som alstras därav.

<span id="an_34:2">34:2</span> Ty HERREN är förtörnad på alla folk och
vred på all deras här; han giver dem till spillo, han överlämnar dem
till att slaktas.

<span id="an_34:3">34:3</span> Deras slagna kämpar ligga bortkastade,
och stank stiger upp från deras döda kroppar, och bergen flyta av deras
blod.

<span id="an_34:4">34:4</span> Himmelens hela härskara förgås, och
himmelen själv hoprullas såsom en bokrulle; hela dess härskara faller
förvissnad ned, lik vissnade löv från vinrankan, lik vissnade blad ifrån
fikonträdet.

<span id="an_34:5">34:5</span> Ty mitt svärd har druckit sig rusigt i
himmelen; se, det far ned på Edom till dom, på det folk jag har givit
till spillo.

<span id="an_34:6">34:6</span> Ja, ett svärd har HERREN, det dryper av
blod och är dränkt i fett, i lamms och bockars blod, i fett ifrån
vädurars njurar; ty HERREN anställer ett offer i Bosra, ett stort
slaktande i Edoms land.

<span id="an_34:7">34:7</span> Vildoxar fällas ock därvid, tjurar, både
små och stora. Deras land dricker sig rusigt av blod, och deras jord
bliver dränkt i fett.

<span id="an_34:8">34:8</span> Ty detta är en HERRENS hämndedag, ett
vedergällningens år, då han utför Sions sak.

<span id="an_34:9">34:9</span> Då bliva Edoms bäckar förvandlade till
tjära och dess jord till svavel; ja, dess land bliver förbytt i
brinnande tjära.

<span id="an_34:10">34:10</span> Varken natt eller dag skall den branden
slockna, evinnerligen skall röken därav stiga upp. Från släkte till
släkte skall landet ligga öde, aldrig i evighet skall någon gå där fram.

<span id="an_34:11">34:11</span> Pelikaner och rördrommar skola taga det
i besittning, uvar och korpar skola bo däri; ty förödelsens mätsnöre och
förstörelsens murlod skall han låta komma däröver.

<span id="an_34:12">34:12</span> Av dess ädlingar skola inga finnas kvar
där, som kunna utropa någon till konung; och alla dess furstar få en
ände.

<span id="an_34:13">34:13</span> Dess palatser fyllas av törne, nässlor
och tistlar växa i dess fästen; och det bliver en boning för ökenhundar
och ett tillhåll för strutsar.

<span id="an_34:14">34:14</span> Schakaler bo där tillsammans med andra
ökendjur, och gastar ropa där till varandra; ja, där kan Lilit få ro,
där kan hon finna en vilostad.

<span id="an_34:15">34:15</span> Där reder pilormen sitt bo och lägger
sina ägg och kläcker så ut ynglet och samlar det i sitt skygd; ja, där
komma gamarna tillhopa, den ene möter där den andre.

<span id="an_34:16">34:16</span> Söken efter i HERRENS bok och läsen
däri; icke ett enda av de djuren skall utebliva, det ena skall icke
fåfängt söka det andra. Ty det är hans mun, som bjuder det, det är hans
Ande, som samlar dem tillhopa.

<span id="an_34:17">34:17</span> Det är han, som kastar lott för dem,
hans hand tillskiftar dem deras mark efter mätsnöre; till evig tid skola
de hava den till besittning, från släkte till släkte bo därpå.

<span id="an_35:1">35:1</span> Öknen och ödemarken skola glädja sig, och
hedmarken skall fröjdas och blomstra såsom en lilja.

<span id="an_35:2">35:2</span> Den skall blomstra skönt och fröjda sig,
ja, fröjda sig och jubla; Libanons härlighet skall bliva den given,
Karmels och Sarons prakt. Ja, de skola få se HERRENS härlighet, vår Guds
prakt.

<span id="an_35:3">35:3</span> Stärken maktlösa händer, given kraft åt
vacklande knän.

<span id="an_35:4">35:4</span> Sägen till de försagda: »Varen frimodiga,
frukten icke.» Se, eder Gud kommer med hämnd; vedergällning kommer från
Gud, ja, själv kommer han och frälsar eder.

<span id="an_35:5">35:5</span> Då skola de blindas ögon öppnas och de
dövas öron upplåtas.

<span id="an_35:6">35:6</span> Då skall den lame hoppa såsom en hjort,
och den stummes tunga skall jubla. Ty vatten skola bryta fram i öknen
och strömmar på hedmarken.

<span id="an_35:7">35:7</span> Av förbränt land skall bliva en sjö och
av torr mark vattenkällor; på den plats, där ökenhundar lägrade sig,
skall växa gräs jämte vass och rör.

<span id="an_35:8">35:8</span> Och en banad väg, en farväg, skall gå där
fram, och den skall kallas »den heliga vägen»; ingen oren skall färdas
därpå, den skall vara för dem själva. Den som vandrar den vägen skall
icke gå vilse, om han ock hör till de fåkunniga.

<span id="an_35:9">35:9</span> Där skall icke vara något lejon, ej
heller skall något annat vilddjur komma dit. Intet sådant skall finnas
där, men ett frälsat folk skall vandra på den.

<span id="an_35:10">35:10</span> Ja, HERRENS förlossade skola vända
tillbaka och komma till Sion med jubel; evig glädje skall kröna deras
huvuden, fröjd och glädje skola de undfå, men sorg och suckan skola fly
bort.

<span id="an_36:1">36:1</span> Och i konung Hiskias fjortonde
regeringsår hände sig, att Sanherib, konungen i Assyrien, drog upp och
angrep alla befästa städer i Juda och intog dem.

<span id="an_36:2">36:2</span> Och konungen i Assyrien sände från Lakis
åstad Rab-Sake med en stor här till Jerusalem mot konung Hiskia; och han
stannade vid Övre dammens vattenledning, på vägen till Valkarfältet.

<span id="an_36:3">36:3</span> Då gingo överhovmästaren Eljakim, Hilkias
son, och sekreteraren Sebna och kansleren Joa, Asafs son, ut till honom.

<span id="an_36:4">36:4</span> Och Rab-Sake sade till dem: »Sägen till
Hiskia: Så säger den store konungen, konungen i Assyrien: Vad är det för
en förtröstan, som du nu har hängivit dig åt?

<span id="an_36:5">36:5</span> Jag säger: Det är allenast munväder, att
du vet råd och har makt att föra kriget. På vem förtröstar du då,
eftersom du har satt dig upp mot mig?

<span id="an_36:6">36:6</span> Du förtröstar väl på den bräckta
rörstaven Egypten, men se, när någon stöder sig på den, går den i i hans
hand och genomborrar den. Ty sådan är Farao, konungen i Egypten, för
alla som förtrösta på honom.

<span id="an_36:7">36:7</span> Eller säger du kanhända till mig: 'Vi
förtrösta på HERREN, vår Gud?' Var det då icke hans offerhöjder och
altaren Hiskia avskaffade, när han sade till Juda och Jerusalem: 'Inför
detta altare skolen I tillbedja'?

<span id="an_36:8">36:8</span> Men ingå nu ett vad med min herre,
konungen i Assyrien: jag vill giva dig två tusen hästar, om du kan
skaffa dig ryttare till dem.

<span id="an_36:9">36:9</span> Huru skulle du då kunna slå tillbaka en
enda ståthållare, en av min herres ringaste tjänare? Och du sätter din
förtröstan till Egypten i hopp om att så få vagnar och ryttare!

<span id="an_36:10">36:10</span> Menar du då att jag utan HERRENS vilja
har dragit upp till detta land för att fördärva det? Nej, det är HERREN,
som har sagt till mig: Drag upp mot detta land och fördärva det.»

<span id="an_36:11">36:11</span> Då sade Eljakim och Sebna och Joa till
Rab-Sake: »Tala till dina tjänare på arameiska, ty vi förstå det
språket, och tala icke till oss på judiska inför folket som står på
muren.»

<span id="an_36:12">36:12</span> Men Rab-Sake svarade: »Är det då till
din herre och till dig, som min herre har sänt mig att tala dessa ord?
Är det icke fastmer till de män som sitta på muren och som jämte eder
skola nödgas äta sin egen träck och dricka sitt eget vatten?»

<span id="an_36:13">36:13</span> Därefter trädde Rab-Sake närmare och
ropade med hög röst på judiska och sade: »Hören den store konungens, den
assyriske konungens, ord.

<span id="an_36:14">36:14</span> Så säger konungen: Låten icke Hiskia
bedraga eder, ty han förmår icke rädda eder.

<span id="an_36:15">36:15</span> Och låten icke Hiskia förleda eder att
förtrösta på HERREN, därmed att han säger: 'HERREN skall förvisso rädda
oss; denna stad skall icke bliva given i den assyriske konungens hand.'

<span id="an_36:16">36:16</span> Hören icke på Hiskia. Ty så säger
konungen i Assyrien: Gören upp i godo med mig och given eder åt mig, så
skolen I få äta var och en av sitt vinträd och av sitt fikonträd och
dricka var och en ur sin brunn,

<span id="an_36:17">36:17</span> till dess jag kommer och hämtar eder
till ett land som är likt edert eget land, ett land med säd och vin, ett
land med bröd och vingårdar.

<span id="an_36:18">36:18</span> Låten icke Hiskia förleda eder, när han
säger: 'HERREN skall rädda oss.' Har väl någon av de andra folkens gudar
räddat sitt land ur den assyriske konungens hand?

<span id="an_36:19">36:19</span> Var äro Hamats och Arpads gudar? Var
äro Sefarvaims gudar? Eller hava de räddat Samaria ur min hand?

<span id="an_36:20">36:20</span> Vilken bland dessa länders alla gudar
har väl räddat sitt land ur min hand, eftersom I menen, att HERREN skall
rädda Jerusalem ur min hand?»

<span id="an_36:21">36:21</span> Men de tego och svarade honom icke ett
ord, ty konungen hade så bjudit och sagt: »Svaren honom icke.»

<span id="an_36:22">36:22</span> Och överhovmästaren Eljakim, Hilkias
son, och sekreteraren Sebna och kansleren Joa, Asafs son, kommo till
Hiskia med sönderrivna kläder och berättade för honom, vad Rab-Sake hade
sagt.

<span id="an_37:1">37:1</span> Då nu konung Hiskia hörde detta, rev han
sönder sina kläder och höljde sig i sorgdräkt och gick in i HERRENS hus.

<span id="an_37:2">37:2</span> Och överhovmästaren Eljakim och
sekreteraren Sebna och de äldste bland prästerna sände han, höljda i
sorgdräkt, till profeten Jesaja, Amos' son.

<span id="an_37:3">37:3</span> Och de sade till denne: »Så säger Hiskia:
En nödens, tuktans och smälekens dag är denne dag, ty fostren hava väl
kommit fram till födseln, men kraft att föda finnes icke.

<span id="an_37:4">37:4</span> Kanhända skall HERREN, din Gud, höra
Rab-Sakes ord, med vilka hans herre, konungen i Assyrien, har sänt honom
till att smäda den levande Guden, så att han straffar honom för dessa
ord som han, HERREN, din Gud, har hört. Så bed nu en bön för den
kvarleva som ännu finnes.»

<span id="an_37:5">37:5</span> När nu konung Hiskias tjänare kommo till
Jesaja,

<span id="an_37:6">37:6</span> sade Jesaja till dem: »Så skolen I säga
till eder herre: Så säger HERREN: Frukta icke för de ord som du har
hört, dem, med vilka den assyriske konungens tjänare hava hädat mig.

<span id="an_37:7">37:7</span> Se, jag skall låta en sådan ande komma in
i honom, att han på grund av ett rykte som han skall få höra vänder
tillbaka till sitt land; och jag skall låta honom falla för svärd i hans
eget land.»

<span id="an_37:8">37:8</span> Och Rab-Sake vände tillbaka och fann den
assyriske konungen upptagen med att belägra Libna; ty han hade hört, att
han hade brutit upp från Lakis.

<span id="an_37:9">37:9</span> Men när Sanherib fick höra sägas om
Tirhaka, konungen i Etiopien, att denne hade dragit ut för att strida
mot honom, skickade han, så snart han hörde detta, sändebud till Hiskia
och sade:

<span id="an_37:10">37:10</span> »Så skolen I säga till Hiskia, Juda
konung: Låt icke din Gud, som du förtröstar på, bedraga dig, i det att
du tänker: 'Jerusalem skall icke bliva givet i den assyriske konungens
hand.'

<span id="an_37:11">37:11</span> Du har ju hört, vad konungarna i
Assyrien hava gjort med alla andra länder, huru de hava givit dem till
spillo. Och du skulle nu bliva räddad!

<span id="an_37:12">37:12</span> Hava väl de folk, som mina fäder
fördärvade, Gosan, Haran, Resef och Edens barn i Telassar, blivit
räddade av sina gudar?

<span id="an_37:13">37:13</span> Var är Hamats konung och Arpads konung
och konungen över Sefarvaims stad, över Hena och Iva?»

<span id="an_37:14">37:14</span> När Hiskia hade mottagit brevet av
sändebuden och läst det, gick han upp i HERRENS hus, och där bredde
Hiskia ut det inför HERRENS ansikte.

<span id="an_37:15">37:15</span> Och Hiskia bad till HERREN och sade:

<span id="an_37:16">37:16</span> »HERRE Sebaot, Israels Gud, du som
tronar på keruberna, du allena är Gud, den som råder över alla riken på
jorden; du har gjort himmel och jord.

<span id="an_37:17">37:17</span> HERRE, böj ditt öra härtill och hör;
HERRE, öppna dina ögon och se. Ja, hör alla Sanheribs ord, det budskap,
varmed han har smädat den levande Guden.

<span id="an_37:18">37:18</span> Det är sant, HERRE, att konungarna i
Assyrien hava förött alla länder såsom ock sitt eget land.

<span id="an_37:19">37:19</span> Och de hava kastat deras gudar i elden;
ty dessa voro inga gudar, utan verk av människohänder, trä och sten;
därför kunde de förgöra dem.

<span id="an_37:20">37:20</span> Men fräls oss nu, HERRE, vår Gud, ur
hans hand, så att alla riken på jorden förnimma, att du, HERRE, är den
ende.»

<span id="an_37:21">37:21</span> Då sände Jesaja, Amos' son, bud till
Hiskia och lät säga: »Så säger HERREN, Israels Gud, jag, till vilken du
har bett angående Sanherib, konungen i Assyrien:

<span id="an_37:22">37:22</span> Detta är det ord, som HERREN har talat
om honom: Hon föraktar dig och bespottar dig, jungfrun dottern Sion; hon
skakar huvudet efter dig, dottern Jerusalem.

<span id="an_37:23">37:23</span> Vem har du smädat och hädat, och mot
vem har du upphävt din röst? Alltför högt har du upplyft dina ögon --
ja, mot Israels Helige.

<span id="an_37:24">37:24</span> Genom dina tjänare smädade du HERREN,
när du sade: 'Med mina många vagnar drog jag upp på bergens höjder,
längst upp på Libanon; jag högg ned dess höga cedrar och väldiga
cypresser; jag trängde fram till dess översta höjder, dess frodigaste
skog;

<span id="an_37:25">37:25</span> jag grävde brunnar och drack ut vatten,
och med min fot uttorkade jag alla Egyptens strömmar.'

<span id="an_37:26">37:26</span> Har du icke hört, att jag för länge
sedan beredde detta? Av ålder bestämde jag ju så; och nu har jag fört
det fram: du fick makt att ödelägga befästa städer till grusade
stenhopar.

<span id="an_37:27">37:27</span> Deras invånare blevo maktlösa, de
förfärades och stodo med skam. Det gick dem såsom gräset på marken och
gröna örter, såsom det som växer på taken, och säd, som förgås, förrän
strået har vuxit upp.

<span id="an_37:28">37:28</span> Om du sitter eller går ut eller går in,
så vet jag det, och huru du rasar mot mig.

<span id="an_37:29">37:29</span> Men då du nu så rasar mot mig och då
ditt övermod har nått till mina öron, skall jag sätta min krok i din
näsa och mitt betsel i din mun och föra dig tillbaka samma väg, som du
har kommit på.

<span id="an_37:30">37:30</span> Och detta skall för dig vara tecknet:
man skall detta år äta, vad som växer upp av spillsäd, och nästa år
självvuxen säd, men det tredje året skolen I få så och skörda och
plantera vingårdar och äta deras frukt.

<span id="an_37:31">37:31</span> Och den räddade skaran av Juda hus, som
bliver kvar, skall åter skjuta rot nedtill och bära frukt upptill.

<span id="an_37:32">37:32</span> Ty från Jerusalem skall utgå en
kvarleva, en räddad skara från Sions berg. HERREN Sebaots nitälskan
skall göra detta.

<span id="an_37:33">37:33</span> Därför säger HERREN så om konungen i
Assyrien: Han skall icke komma in i denna stad och icke skjuta någon pil
ditin; han skall icke mot den föra fram någon sköld eller kasta upp
någon vall mot den.

<span id="an_37:34">37:34</span> Samma väg han kom skall han vända
tillbaka, och in i denna stad skall han icke komma, säger HERREN.

<span id="an_37:35">37:35</span> Ty jag skall beskärma och frälsa denna
stad för min tjänare Davids skull.»

<span id="an_37:36">37:36</span> Och HERRENS ängel gick ut och slog i
assyriernas läger ett hundra åttiofem tusen man; och när man bittida
följande morgon kom ut, fick man se döda kroppar ligga där överallt.

<span id="an_37:37">37:37</span> Då bröt Sanherib, konungen i Assyrien,
upp och tågade tillbaka; och han stannade sedan i Nineve.

<span id="an_37:38">37:38</span> Men när han en gång tillbad i sin gud
Nisroks tempel, blev han dräpt med svärd av sina söner Adrammelek och
Sareser; därefter flydde dessa undan till Ararats land. Och hans son
Esarhaddon blev konung efter honom.

<span id="an_38:1">38:1</span> Vid den tiden blev Hiskia dödssjuk; och
profeten Jesaja, Amos' son, kom till honom och sade till honom: »Så
säger HERREN: Beställ om ditt hus; ty du måste dö och skall icke
tillfriskna.»

<span id="an_38:2">38:2</span> Då vände Hiskia sitt ansikte mot väggen
och bad till HERREN.

<span id="an_38:3">38:3</span> Och han sade: »Ack HERRE, tänk dock på
huru jag har vandrat inför dig i trohet och med hängivet hjärta och
gjort, vad gott är i dina ögon.» Och Hiskia grät bitterligen.

<span id="an_38:4">38:4</span> Då kom HERRENS ord till Jesaja: han sade:

<span id="an_38:5">38:5</span> »Gå och säg till Hiskia: Så säger HERREN,
din fader Davids Gud: Jag har hört din bön, jag har sett dina tårar. Se,
jag skall föröka din livstid med femton år;

<span id="an_38:6">38:6</span> jag skall ock rädda dig och denna stad ur
den assyriske konungens hand. Ja, jag skall beskärma denna stad.

<span id="an_38:7">38:7</span> Och detta skall för dig vara tecknet från
HERREN därpå att HERREN skall göra, vad han nu har lovat:

<span id="an_38:8">38:8</span> se, solvisarskuggan, som nu på Ahas'
solvisare har gått nedåt med solen, skall jag låta gå tio steg
tillbaka.» Så gick solen tillbaka på solvisaren de tio steg, som den
reda hade lagt till rygga.

<span id="an_38:9">38:9</span> En sång, skriven av Hiskia, Juda konung,
när han hade varit sjuk och tillfrisknat från sin sjukdom:

<span id="an_38:10">38:10</span> Jag tänkte: Jag går hädan i mina bästa
dagar, in genom dödsrikets portar; jag varder berövad återstoden av mina
år.

<span id="an_38:11">38:11</span> Jag tänkte: Jag får icke mer se HERREN,
HERREN i de levandes land. Hos dem som bo i förgängelsens rike får jag
ej mer skåda människor.

<span id="an_38:12">38:12</span> Min hydda ryckes upp och flyttas bort
ifrån mig såsom en herdes tält. Jag har vävt mitt liv till slut såsom en
vävare sin väv, och jag skäres nu ned från bommen; innan dagen har gått
över till natt, är du färdig med mig.

<span id="an_38:13">38:13</span> Jag måste ryta såsom ett lejon intill
morgonen; så krossas alla bin i min kropp. Ja, innan dagen har gått över
till natt, är du färdig med mig.

<span id="an_38:14">38:14</span> Jag klagade såsom en svala, såsom en
trana, jag suckade såsom en duva; matta blickade mina ögon mot höjden:
»HERRE, jag lider nöd; tag dig an min sak.»

<span id="an_38:15">38:15</span> Men vad skall jag väl säga, då han nu
har talat till mig och själv utfört sitt verk? I ro får jag nu leva alla
mina år till slut efter all min själs bedrövelse.

<span id="an_38:16">38:16</span> Herre, sådant länder till liv, min ande
har i allo sitt liv därav. Och så helar du mig -- ja, giv mig liv!

<span id="an_38:17">38:17</span> Se till mitt bästa kom denna bittra
bedrövelse över mig. I din kärlek räddade du min själ ifrån förintelsens
grop, i det du kastade alla mina synder bakom din rygg.

<span id="an_38:18">38:18</span> Ty dödsriket tackar dig icke, döden
prisar dig icke, och de som hava farit ned i graven hoppas ej mer på din
trofasthet.

<span id="an_38:19">38:19</span> De som leva, de som leva, de tacka dig,
såsom ock jag nu gör; och fäderna göra din trofasthet kunnig för barnen.

<span id="an_38:20">38:20</span> HERREN skall frälsa mig, och mina
sånger skola vi då spela i alla våra livsdagar däruppe i HERRENS hus.

<span id="an_38:21">38:21</span> Och Jesaja tillsade, att man skulle
taga en fikonkaka och lägga den såsom plåster på bulnaden, så skulle han
tillfriskna.

<span id="an_38:22">38:22</span> Men Hiskia sade: »Vad för ett tecken
gives mig därpå att jag skall få gå upp i HERRENS hus?»

<span id="an_39:1">39:1</span> Vid samma tid sände Merodak-Baladan,
Baladans son, konungen i Babel, brev och skänker till Hiskia; och han
fick höra, att denne hade varit sjuk, men blivit återställd.

<span id="an_39:2">39:2</span> Och Hiskia gladde sig över deras ankomst
och visade dem sitt förrådshus, sitt silver och guld, sina välluktande
kryddor och sina dyrbara oljor och hela sitt tyghus och allt vad som
fanns i hans skattkamrar. Intet fanns i Hiskias hus eller eljest i hans
ägo, som han icke visade dem.

<span id="an_39:3">39:3</span> Men profeten Jesaja kom till konung
Hiskia och sade till honom: »Vad hava dessa män sagt, och varifrån hava
de kommit till dig?» Hiskia svarade: »De hava kommit till mig ifrån
fjärran land, ifrån Babel.»

<span id="an_39:4">39:4</span> Han sade vidare: »Vad hava de sett i ditt
hus?» Hiskia svarade: »Allt som är i mitt hus hava de sett: intet finnes
i mina skattkamrar, som jag icke har visat dem.»

<span id="an_39:5">39:5</span> Då sade Jesaja till Hiskia: »Hör HERREN
Sebaots ord:

<span id="an_39:6">39:6</span> Se, dagar skola komma, då allt som finnes
i ditt hus och som dina fäder hava samlat ända till denna dag skall
föras bort till Babel; intet skall bliva kvar, säger HERREN.

<span id="an_39:7">39:7</span> Och söner till dig, de som skola utgå av
dig och som du skall föda, dem skall man taga, och de skola bliva
hovtjänare i den babyloniske konungens palats.»

<span id="an_39:8">39:8</span> Hiskia sade till Jesaja: »Gott är det
HERRENS ord, som du har talat.» Och han sade ytterligare: »Frid och
trygghet skola ju få råda i min tid.»

<span id="an_40:1">40:1</span> Trösten, trösten mitt folk, säger eder
Gud.

<span id="an_40:2">40:2</span> Talen ljuvligt till Jerusalem och
prediken för det, att dess vedermöda är slut, att dess missgärning är
försonad och att det har fått dubbelt igen av HERRENS hand för all sina
synder.

<span id="an_40:3">40:3</span> Hör, man ropar; »Bereden väg för HERREN i
öknen, banen på hedmarken en jämn väg för vår Gud.

<span id="an_40:4">40:4</span> Alla dalar skola höjas och alla berg och
höjder sänkas; vad ojämnt är skall jämnas, och vad oländigt är skall
bliva slät mark.

<span id="an_40:5">40:5</span> HERRENS härlighet skall varda uppenbarad,
och allt kött skall tillsammans se den. Ty så har HERRENS mun talat.»

<span id="an_40:6">40:6</span> Hör, någon talar: »Predika!», och en
annan svarar: »Vad skall jag predika?» »Allt kött är gräs och all dess
härlighet såsom ett blomster på marken.

<span id="an_40:7">40:7</span> Gräset torkar bort, blomstret förvissnar,
när HERRENS andedräkt blåser därpå.

<span id="an_40:8">40:8</span> Gräset torkar bort, blomstret förvissnar,
men vår Guds ord förbliver evinnerligen.»

<span id="an_40:9">40:9</span> Stig upp på ett högt berg, Sion, du
glädjens budbärarinna; häv upp din röst med kraft, Jerusalem, du
glädjens budbärarinna: häv upp den utan fruktan, säg till Juda stöder:
»Se, där är eder Gud!»

<span id="an_40:10">40:10</span> Ja, Herren, HERREN kommer med
väldighet, och hans arm visar sin makt. Se, han har med sig sin lön, och
hans segerbyte går framför honom.

<span id="an_40:11">40:11</span> Han för sin hjord i bet såsom en herde,
han samlar lammen i sin famn och bär dem i sitt sköte och sakta för han
moderfåren fram.

<span id="an_40:12">40:12</span> Vem är det, som mäter upp havens vatten
i sin hand och märker ut himmelens vidd med sina utspända fingrar? Vem
mäter upp stoftet på jorden med ett tredingsmått? Vem väger bergen på en
våg och höjderna på en viktskål?

<span id="an_40:13">40:13</span> Vem kan utrannsaka HERRENS Ande, och
vem kan giva honom råd och undervisa honom?

<span id="an_40:14">40:14</span> Går han till råds med någon, för att
denne skall giva honom förstånd och lära honom den rätta stigen, lära
honom kunskap och visa honom förståndets väg?

<span id="an_40:15">40:15</span> Nej, folken äro att akta såsom en
droppe ur ämbaret och såsom ett grand på vågskålen; se, havsländerna
lyfter han såsom ett stoftkorn.

<span id="an_40:16">40:16</span> Libanons skog vore icke nog till
offerved och dess djur icke nog till brännoffer.

<span id="an_40:17">40:17</span> Folken äro allasammans såsom ett intet
inför honom; såsom alls intet och idel tomhet aktas de av honom.

<span id="an_40:18">40:18</span> Vid vem viljen I då likna Gud, och vad
finnes honom likt att ställa vid hans sida?

<span id="an_40:19">40:19</span> Månne ett avgudabeläte? -- det gjutes
av någon konstnär, och guldsmeden överdrager det sedan med guld, och med
silverkedjor pryder så guldsmeden det.

<span id="an_40:20">40:20</span> Den som icke har råd att offra så
mycket, han väljer ut ett stycke trä, som icke ruttnar, och söker sig en
förfaren konstnär, som kan förfärdiga ett beläte, som ej faller omkull.

<span id="an_40:21">40:21</span> Haven I då intet förstånd? Hören I då
intet? Blev detta icke förkunnat för eder från begynnelsen? Haven I icke
förstått, vad jordens grundvalar säga?

<span id="an_40:22">40:22</span> Han är den som tronar över jordens
rund, och dess inbyggare äro såsom gräshoppor; han är den som utbreder
himmelen såsom ett flor och spänner ut den såsom ett tält att bo
inunder.

<span id="an_40:23">40:23</span> Han är den som gör furstarna till
intet, förvandlar domarna på jorden till idel tomhet.

<span id="an_40:24">40:24</span> Knappt äro de planterade, knappt äro de
sådda, knappt har deras stam slagit rot i jorden, så blåser han på dem,
och de förtorka, och en stormvind för dem bort såsom strå.

<span id="an_40:25">40:25</span> Vid vem viljen I då likna mig, så agg
jag skulle vara såsom han? säger den Helige.

<span id="an_40:26">40:26</span> Lyften upp edra ögon mot höjden och
sen: vem har skapat allt detta? Det har han som för härskaran däruppe
fram i räknade hopar; han nämner dem alla vid namn. Så stor är hans
makt, så väldig hans kraft, att icke en enda utebliver.

<span id="an_40:27">40:27</span> Huru kan du säga sådant, du Jakob, och
tala så, du Israel: »Min väg är fördold för HERREN, och min rätt är
försvunnen för min Gud»?

<span id="an_40:28">40:28</span> Vet du då icke, har du ej hört det, att
HERREN är en evig Gud, han som har skapat jordens ändar? Han bliver ej
trött och uppgives icke, hans förstånd är outrannsakligt.

<span id="an_40:29">40:29</span> Han giver den trötte kraft och förökar
den maktlöses styrka.

<span id="an_40:30">40:30</span> Ynglingar kunna bliva trötta och
uppgivas, och unga män kunna falla;

<span id="an_40:31">40:31</span> men de som bida efter HERREN hämta ny
kraft, de få nya vingfjädrar såsom örnarna. Så hasta de åstad utan att
uppgivas, de färdas framåt utan att bliva trötta.

<span id="an_41:1">41:1</span> Tigen, I havsländer, och lyssnen till
mig, och må folken hämta ny kraft; må de så komma fram och tala, ja, låt
oss med varandra träda inför rätta.

<span id="an_41:2">41:2</span> Vem har i öster låtit denne uppstå, som
mötes av seger, var han går fram? Vem giver folkslag i hans våld och gör
honom till härskare över konungar? Vem gör deras svärd till stoft och
deras bågar till strå som föres bort av vinden?

<span id="an_41:3">41:3</span> Han förjagar dem, där han går lyckosam
fram, vanliga vägar trampar icke hans fot.

<span id="an_41:4">41:4</span> Vem har verkat och utfört detta? Det har
han som från begynnelsen kallade människors släkten fram: jag, HERREN,
som är den förste och som intill det sista är densamme.

<span id="an_41:5">41:5</span> Havsländerna se det och frukta, och
jordens ändar förskräckas. Man närmar sig till varandra och kommer
tillhopa.

<span id="an_41:6">41:6</span> Den ene vill hjälpa den andre; han säger
till den andre: »Fatta mod!»

<span id="an_41:7">41:7</span> Träsnidaren sätter mod i guldsmeden,
bleckslagaren i den som hamrar på städ. Han säger om lödningen: »Den är
god» och fäster bilden med spikar, så att den ej faller omkull.

<span id="an_41:8">41:8</span> Men du Israel, min tjänare, du Jakob, som
jag har utvalt, du ättling av Abraham, min vän,

<span id="an_41:9">41:9</span> du som jag har hämtat från jordens ändar
och kallat hit från dess yttersta hörn och till vilken jag har sagt: »Du
är min tjänare, dig har jag utvalt och icke försmått»,

<span id="an_41:10">41:10</span> frukta icke, ty jag är med dig; var ej
försagd, ty jag är din Gud. Jag styrker dig, jag hjälper dig ock, jag
uppehåller dig med min rättfärdighets högra hand.

<span id="an_41:11">41:11</span> Se, alla som äro dig hätska skola komma
på skam och blygas; dina motståndare skola bliva till intet och skola
förgås.

<span id="an_41:12">41:12</span> Du skall söka efter dina vedersakare,
men icke finna dem; ja, de som strida mot dig skola bliva till intet och
få en ände.

<span id="an_41:13">41:13</span> Ty jag är HERREN, din Gud, som håller
dig vid din högra hand och som säger till dig: Frukta icke, jag hjälper
dig.

<span id="an_41:14">41:14</span> Så frukta nu icke, du mask Jakob, du
Israels lilla hop. Jag hjälper dig, säger HERREN; din förlossare är
Israels Helige.

<span id="an_41:15">41:15</span> Se, jag gör dig till en tröskvagn, ny
och med skarpa taggar, så att du skall söndertröska berg och krossa dem
till stoft och göra höjder lika agnar.

<span id="an_41:16">41:16</span> Du skall kasta dem med kastskovel, och
vinden skall föra dem bort och stormen förskingra dem; men du själv
skall fröjda dig i HERREN och berömma dig av Israels Helige.

<span id="an_41:17">41:17</span> De betryckta och fattiga söka förgäves
efter vatten, deras tunga försmäktar av törst; men jag, HERREN, skall
bönhöra dem, jag, Israels Gud, skall icke övergiva dem.

<span id="an_41:18">41:18</span> Jag skall låta strömmar rinna upp på
höjderna och källor i dalarna; jag skall göra öknen till en vattenrik
sjö och torrt land till källsprång.

<span id="an_41:19">41:19</span> Och jag skall låta cedrar och
akacieträd växa upp i öknen jämte myrten och olivträd och skall på
hedmarken plantera cypress tillsammans med alm och buxbom,

<span id="an_41:20">41:20</span> för att man skall både se och veta och
akta på och förstå, att HERRENS hand har gjort detta, att Israels Helige
har skapat det.

<span id="an_41:21">41:21</span> Så träden nu fram med eder sak, säger
HERREN; kommen med edra bevis, säger Jakobs konung.

<span id="an_41:22">41:22</span> Ja, må man komma med dem och förkunna
för oss, vad som skall ske. Var äro edra forna utsagor? Läggen fram dem,
för att vi må akta på dem och se till, huru de hava gått i fullbordan.
Eller låten oss höra, vad som nu skall komma,

<span id="an_41:23">41:23</span> förkunnen, vad framdeles skall hända,
för att vi må se, att I ären gudar. Ja, gören någonting, vad det nu vara
må, så att vi alla häpna, när vi se det.

<span id="an_41:24">41:24</span> Men se, I ären ett intet, och edert
verk är alls intet; den som utväljer eder är en styggelse.

<span id="an_41:25">41:25</span> Jag lät i norr en man uppstå, och han
kom, ja, i öster en som skulle åkalla mitt namn; och han skulle gå fram
över landsherrarna, såsom vore de lerjord, lik en krukmakare, som
trampar lera.

<span id="an_41:26">41:26</span> Vem förkunnade detta förut, så att vi
fingo veta det, eller i förväg, så att vi kunde säga: »Du hade rätt»?
Ingen fanns, som förkunnade det, ingen, som lät oss höra det, ingen, som
hörde eder tala därom.

<span id="an_41:27">41:27</span> Jag är den förste, som säger till Sion:
»Se, se där äro de», den förste, som bringar Jerusalem detta glädjens
budskap.

<span id="an_41:28">41:28</span> Jag ser mig om, men här finnes ingen,
ingen bland dessa, som kan giva besked; ingen som kan giva ett svar på
min fråga.

<span id="an_41:29">41:29</span> Se, de äro allasammans fåfänglighet,
deras verk äro ett intet, deras beläten vind och tomhet.

<span id="an_42:1">42:1</span> Se, över min tjänare som jag uppehåller,
min utkorade, till vilken min själ har behag, över honom har jag låtit
min Ande komma; han skall utbreda rätten bland folken.

<span id="an_42:2">42:2</span> Han skall icke skria eller ropa och icke
låta höra sin röst på gatorna.

<span id="an_42:3">42:3</span> Ett brutet rör skall han icke
sönderkrossa, och en tynande veke skall han icke utsläcka; han skall i
trofasthet utbreda rätten.

<span id="an_42:4">42:4</span> Hans kraft skall icke förtyna eller
brytas, intill dess att han har grundat rätten på jorden; havsländerna
vänta efter hans lag.

<span id="an_42:5">42:5</span> Så säger Gud, HERREN, han som har skapat
himmelen och utspänt den, han som har utbrett jorden med vad som alstras
därav, han som har givit liv åt folket som är därpå och ande åt dem som
vandra där:

<span id="an_42:6">42:6</span> Jag, HERREN, har kallat dig i
rättfärdighet, och jag vill fatta dig vid handen och bevara dig och
fullborda i dig förbundet med folket och sätta dig till ett ljus för
folkslagen,

<span id="an_42:7">42:7</span> för att du må öppna blinda ögon och föra
fångar ut ur fängelset, ja, ur fångenskapen dem som sitta i mörkret.

<span id="an_42:8">42:8</span> Jag, HERREN, det är mitt namn; och jag
giver icke min ära åt någon annan eller mitt lov åt belätena.

<span id="an_42:9">42:9</span> Se, vad jag förut förkunnade, det har nu
kommit. Nu förkunnar jag nya ting; förrän de visa sig, låter jag eder
höra om dem.

<span id="an_42:10">42:10</span> Sjungen till HERRENS ära en ny sång,
hans lov från jordens ända, I som faren på havet, så ock allt vad däri
är, I havsländer med edra inbyggare;

<span id="an_42:11">42:11</span> stämmen upp, du öken med dina städer
och I byar, där Kedar bor; jublen, I klippornas invånare, ropen från
bergens toppar.

<span id="an_42:12">42:12</span> Given HERREN ära och förkunnen hans lov
i havsländerna.

<span id="an_42:13">42:13</span> HERREN drager ut såsom en hjälte, han
eggar upp sig till iver såsom en krigare; han uppgiver härskri, han
ropar högt och visar sin makt mot sina fiender.

<span id="an_42:14">42:14</span> I lång tid har jag tegat, jag höll mig
stilla och betvang mig; men nu skall jag höja rop såsom en
barnaföderska, jag vill skaffa mig luft och andas ut.

<span id="an_42:15">42:15</span> Jag skall föröda berg och höjder och
låta allt gräs på dem förtorka; jag skall göra strömmar till land och
låta allt gräs på dem förtorka; jag skall göra strömmar till land och
låta sjöar torka ut.

<span id="an_42:16">42:16</span> Och de blinda skall jag leda på en väg
som de icke känna; på stigar som de icke känna skall jag föra dem. Jag
skall göra mörkret framför dem till ljus och det som är ojämnt till jämn
mark. Detta är, vad jag skall göra, och jag skall ej rygga mitt ord.

<span id="an_42:17">42:17</span> Men de som förtrösta på skurna beläten
och som säga till gjutna beläten: »I ären våra gudar», de skola vika
tillbaka och stå där med skam.

<span id="an_42:18">42:18</span> Hören, I döve; I blinde, skåden och
sen.

<span id="an_42:19">42:19</span> Vem är blind, om icke min tjänare, och
så döv som den budbärare jag sänder åstad?

<span id="an_42:20">42:20</span> Du har fått se mycket, men du aktar
icke därpå; fastän öronen hava blivit öppnade, lyssnar ingen till.

<span id="an_42:21">42:21</span> Det är HERRENS behag, för hans
rättfärdighets skull, att han vill låta sin lag komma till makt och ära.

<span id="an_42:22">42:22</span> Men detta är ett plundrat och skövlat
folk; dess ynglingar äro alla lagda i bojor, och i fängelser hållas de
gömda, de hava blivit givna till plundring, och ingen finnes, som
räddar, till skövling, och ingen säger: »Giv tillbaka.»

<span id="an_42:23">42:23</span> Ack att någon bland eder ville lyssna
härtill, för framtiden giva akt och höra härpå!

<span id="an_42:24">42:24</span> Vem har lämnat Jakob till skövling och
Israel i plundrares våld? Har icke HERREN gjort det; han, mot vilken vi
hava syndat, han, på vilkens vägar man icke ville vandra och på vilkens
lag man icke ville höra?

<span id="an_42:25">42:25</span> Därför utgöt han över dem i sin vrede
förtörnelse och krigets raseri. Och de förbrändes därav runt omkring,
men besinnade det icke; de förtärdes därav, men aktade icke därpå.

<span id="an_43:1">43:1</span> Men nu säger HERREN så, han som har
skapat dig, Jakob, han som har danat dig, Israel: Frukta icke, ty jag
har förlossat dig, jag har kallat dig vid ditt namn, du är min.

<span id="an_43:2">43:2</span> Om du ock måste gå genom vatten, så är
jag med dig, eller genom strömmar, så skola de icke fördränka dig; måste
du än gå genom eld, så skall du ej bliva svedd, och lågorna skola ej
förtära dig.

<span id="an_43:3">43:3</span> Ty jag är HERREN, din Gud, Israels
Helige, din frälsare; jag giver Egypten till lösepenning för dig,
Etiopien och Seba i ditt ställe.

<span id="an_43:4">43:4</span> Eftersom du är så dyrbar i mina ögon, så
högt aktad och så älskad av mig, därför giver jag människor till lösen
för dig och folk till lösen för ditt liv.

<span id="an_43:5">43:5</span> Frukta då icke, ty jag är med dig. Jag
skall låta dina barn komma från öster, och från väster skall jag samla
dig tillhopa.

<span id="an_43:6">43:6</span> Jag skall säga till Norden: »Giv hit» och
till södern: »Förhåll mig dem icke; för hit mina söner ifrån fjärran och
mina döttrar ifrån jordens ända,

<span id="an_43:7">43:7</span> envar som är uppkallad efter mitt namn
och som jag har skapat till min ära, envar som jag har danat och gjort.»

<span id="an_43:8">43:8</span> För hitut det blinda folket, som dock har
ögon, och de döva, som dock hava öron.

<span id="an_43:9">43:9</span> Alla folk hava kommit tillsammans,
folkslagen samla sig tillhopa. Vem bland dem finnes, som skulle kunna
förutsäga sådant? Må de låta oss höra sina forna utsagor. Må de ställa
fram sina vittnen och bevisa sin rätt, så att dessa, när de höra det,
kunna säga: »Det är sant.»

<span id="an_43:10">43:10</span> Men I ären mina vittnen, säger HERREN,
I ären min tjänare, den som jag har utvalt, på det att I mån veta och
tro mig och förstå, att det är jag; före mig är ingen Gud danad, och
efter mig skall ingen komma.

<span id="an_43:11">43:11</span> Jag, jag är HERREN, och förutom mig
finnes ingen frälsare.

<span id="an_43:12">43:12</span> Jag har förkunnat det och skaffat
frälsning, jag har kungjort det och ingen främmande gud bland eder. I
ären mina vittnen, säger HERREN; och jag är Gud.

<span id="an_43:13">43:13</span> Ja, allt framgent är jag densamme, och
ingen kan rädda från min hand. När jag vill göra något, vem kan då
avvända det?

<span id="an_43:14">43:14</span> Så säger HERREN, eder förlossare,
Israels Helige: För eder skull sänder jag mitt bud mot Babel, och jag
skall driva dem allasammans på flykten, jag skall driva kaldéerna ned på
skeppen som voro deras fröjd.

<span id="an_43:15">43:15</span> Jag är HERREN, eder Helige, Israels
skapare, eder konung.

<span id="an_43:16">43:16</span> Så säger HERREN, han som gör en väg i
havet, en stig i väldiga vatten,

<span id="an_43:17">43:17</span> han som för vagnar och hästar ditut,
ja, härskara och och stridsmakt, sedan ligga de där tillhopa och kunna
icke stå upp, de äro utsläckta, de hava slocknat såsom en veke:

<span id="an_43:18">43:18</span> Tänken icke på vad förr har varit,
akten icke på vad fordom har skett.

<span id="an_43:19">43:19</span> Se, jag vill göra något nytt. Redan nu
visar det sig; märken I det icke? Ja, jag skall göra en väg i öknen och
strömmar i ödemarken,

<span id="an_43:20">43:20</span> så att markens djur skola ära mig,
schakaler och strutsar, därför att jag låter vatten flyta i öknen,
strömmar i ödemarken, så att mitt folk, min utkorade, kan få dricka.

<span id="an_43:21">43:21</span> Det folk, som jag har danat åt mig,
skall förtälja mitt lov.

<span id="an_43:22">43:22</span> Men icke har du, Jakob, kallat mig hit,
i det du har gjort dig möda för min skull, du Israel.

<span id="an_43:23">43:23</span> Icke har du framburit åt mig dina
brännoffersfår eller ärat mig med dina slaktoffer; icke har jag vållat
dig arbete med spisoffer, ej heller möda med rökelse.

<span id="an_43:24">43:24</span> Icke har du köpt kalmus åt mig för dina
penningar eller mättat mig med dina slaktoffers fett. Nej, du har vållat
mig arbete genom dina synder och möda genom dina missgärningar.

<span id="an_43:25">43:25</span> Jag, jag är den som utplånar dina
överträdelser för min egen skull, och dina synder kommer jag icke mer
ihåg.

<span id="an_43:26">43:26</span> Låt mig höra, vad du har att säga, och
låt oss gå till rätta med varandra; tala du, för att du må finnas
rättfärdig.

<span id="an_43:27">43:27</span> Men se, redan din stamfader syndade,
och de som förde din talan begingo överträdelser mot mig.

<span id="an_43:28">43:28</span> Därför har jag måst låta helgedomens
furstar utstå vanära och har överlämnat Jakob åt tillspillogivning,
Israel åt försmädelse.

<span id="an_44:1">44:1</span> Men hör nu, du Jakob, min tjänare, du
Israel, som jag har utvalt.

<span id="an_44:2">44:2</span> Så säger HERREN, han som har skapat dig,
han som danade dig redan i moderlivet och som hjälper dig: Frukta icke,
du min tjänare Jakob, du Jesurun, som jag har utvalt.

<span id="an_44:3">44:3</span> Ty jag skall utgjuta vatten över de
törstiga och strömmar över det torra; jag skall utgjuta min Ande över
din barn och min välsignelse över dina telningar,

<span id="an_44:4">44:4</span> så att de växa upp mitt ibland gräset
såsom pilträd vid vattenbäckar.

<span id="an_44:5">44:5</span> Då skall den ene säga: »HERREN tillhör
jag», och den andre skall åberopa Jakobs namn, och en tredje skall
skriva på sin hand: »HERRENS egen» och skall bruka Israel såsom ett
ärenamn.

<span id="an_44:6">44:6</span> Så säger HERREN, Israels konung, och hans
förlossare, HERREN Sebaot: Jag är den förste, och jag är den siste, och
förutom mig finnes ingen Gud.

<span id="an_44:7">44:7</span> Och vem talar, såsom jag har gjort,
alltsedan jag lät urtidsfolket framträda? Må han förkunna det och lägga
det fram för mig. Ja, må de förkunna det tillkommande, vad som skall
ske.

<span id="an_44:8">44:8</span> Frukten icke och varen icke förskräckta.
Har jag icke för länge sedan låtit dig höra om detta och förkunnat det?
I ären ju mina vittnen. Finnes väl någon Gud förutom mig? Nej, ingen
annan klippa finnes, jag vet av ingen.

<span id="an_44:9">44:9</span> Avgudamakarna äro allasammans idel
tomhet, och deras kära gudar kunna icke hjälpa. Deras bekännare se
själva intet och förstå intet; därför måste de ock komma på skam.

<span id="an_44:10">44:10</span> Om någon formar en gud och gjuter ett
beläte, så är det honom till intet gagn.

<span id="an_44:11">44:11</span> Se, hela dess följe skall komma på
skam; konstnärerna själva äro ju allenast människor. Må de församlas, så
många de äro, och träda fram; de skola då alla tillhopa med
förskräckelse komma på skam.

<span id="an_44:12">44:12</span> Smeden tager sitt verktyg och bearbetar
sitt smide i glöden, han formar det med hammare, han bearbetar det med
kraftig arm; till äventyrs får han därvid svälta, så att han bliver
vanmäktig, och försaka att dricka, så att han bliver matt.

<span id="an_44:13">44:13</span> Träsnidaren spänner ut sitt mätsnöre
och gör märken på trästycket med sitt ritstift, han arbetar därpå med
sina eggjärn och märker ut det med passaren; och han gör så därav en
mansbild, en prydlig människogestalt, som får bo i ett hus.

<span id="an_44:14">44:14</span> Man fäller åt sig cedrar; man tager
plantor av stenek och vanlig ek och uppdrager dem åt sig bland skogens
träd; man planterar åt sig lärkträd, och regnet giver dem växt.

<span id="an_44:15">44:15</span> Detta hava människorna till bränsle;
och man tager därav och värmer sig därmed, man tänder på det och bakar
bröd därvid. Men därjämte förfärdigar man en gud därav och tillbeder
den, man gör därav ett beläte och faller ned för det.

<span id="an_44:16">44:16</span> En del av träet bränner man alltså upp
i eld, över en annan del därav tillagar man kött till att äta, steker
sin stek och äter sig mätt; när man så har värmt sig, säger man: »Gott,
nu är jag varm, nu njuter jag av brasan.»

<span id="an_44:17">44:17</span> Men av det som är kvar gör man en gud,
man gör sig ett beläte, och för det faller man ned och tillbeder, man
bönfaller inför det och säger: »Rädda mig, ty du är min gud.» --

<span id="an_44:18">44:18</span> Ja, sådana veta intet och förstå intet,
ty igentäppta äro deras ögon, så att de icke se, och deras hjärtan, så
att de intet begripa.

<span id="an_44:19">44:19</span> Ingen har så mycken eftertanke, så
mycket vett eller förstånd, att han säger: »En del därav har jag bränt
upp i eld, och på kolen har jag bakat bröd och stekt kött och har så
ätit; skulle jag då av återstoden göra en styggelse? Skulle jag falla
ned för ett stycke trä?»

<span id="an_44:20">44:20</span> Den som så håller sig till vad som
blott är aska, han är förledd av ett dårat hjärta, så att han icke
förstår att rädda sin själ, icke att tänka: »Blott fåfänglighet är, vad
jag håller i min högra hand.»

<span id="an_44:21">44:21</span> Tänk härpå, du Jakob, du Israel, ty du
är min tjänare; jag har danat dig, ja, du är min tjänare. Israel, du
varder icke förgäten av mig.

<span id="an_44:22">44:22</span> Jag utplånar dina överträdelser såsom
ett moln och dina synder såsom en sky. Vänd om till mig, ty jag
förlossar dig.

<span id="an_44:23">44:23</span> Jublen, I himlar, ty HERREN utför sitt
verk; höjen glädjerop, I jordens djup, bristen ut i jubel, I berg, du
skog med alla dina träd; ty HERREN förlossar Jakob, han bevisar sig
härlig i Israel.

<span id="an_44:24">44:24</span> Så säger HERREN, din förlossare, han
som danade dig redan i moderlivet: »Jag, HERREN, är den som för allt,
den som ensam utspänner himmelen och utan någons hjälp breder ut jorden.

<span id="an_44:25">44:25</span> Jag är den som gör lögnprofeternas
tecken om intet och gör spåmännen till dårar, den som låter de vise
komma till korta och gör deras klokhet till dårskap,

<span id="an_44:26">44:26</span> men som låter sin tjänares ord bliva
beståndande och fullbordar sina sändebuds rådslag. Jag är den som säger
om Jerusalem: »Det skall bliva bebott» och om Juda städer: »De skola
varda uppbyggda; jag skall upprätta ruinerna där.»

<span id="an_44:27">44:27</span> Jag är den som säger till havsdjupet:
»Sina ut; dina strömmar vill jag låta uttorka.»

<span id="an_44:28">44:28</span> Jag är den som säger om Kores: »Han är
min herde, han skall fullborda all min vilja, och han skall säga om
Jerusalem: 'Det skall bliva uppbyggt' och till templet: 'Din grund skall
åter varda lagd.'»

<span id="an_45:1">45:1</span> Så säger HERREN till sin smorde, till
Kores som jag har fattat vid hans högra hand, då jag nu vill slå ned
folken inför honom och lösa svärdet från konungarnas länd, då jag vill
öppna dörrarna för honom så att inga portar mer äro stängda:

<span id="an_45:2">45:2</span> Själv skall jag gå framför dig, backarna
skall jag jämna ut; kopparportarna skall jag krossa, och järnbommarna
skall jag bryta sönder.

<span id="an_45:3">45:3</span> Och jag skall giva dig dolda skatter och
bortgömda rikedomar, för att du må förnimma, att jag, HERREN, är den som
har kallat dig vid ditt namn, jag, Israels Gud.

<span id="an_45:4">45:4</span> För min tjänare Jakobs skull, för
Israels, min utkorades, skull kallade jag dig vid ditt namn och gav dig
ärenamn, innan du kände mig.

<span id="an_45:5">45:5</span> Jag är HERREN och eljest ingen, utom mig
finnes ingen Gud; innan du kände mig, omgjordade jag dig,

<span id="an_45:6">45:6</span> för att man skulle förnimma både i öster
och i väster, att alls ingen finnes förutom mig, att jag är HERREN och
eljest ingen,

<span id="an_45:7">45:7</span> jag som danar ljuset och skapar mörkret,
jag som giver lyckan och skapar olyckan. Jag, HERREN, är den som gör
allt detta.

<span id="an_45:8">45:8</span> Drypen, I himlar därovan, och må skyarna
låta rättfärdighet strömma ned. Må jorden öppna sig, och må dess frukt
bliva frälsning; rättfärdighet låte den ock växa upp. Jag, HERREN,
skapar detta.

<span id="an_45:9">45:9</span> Ve dig som vill gå till rätta med din
Skapare, ja, ve dig, du skärva bland andra skärvor av jord! Skall väl
leret säga till krukmakaren: »Vad kan du göra?» Och skall ditt verk säga
om dig: »Han har inga händer»?

<span id="an_45:10">45:10</span> Ve dig som säger till din fader: »Icke
kan du avla barn» och till hans hustru: »Icke kan du föda barn»!

<span id="an_45:11">45:11</span> Så säger HERREN, Israels Helige, som
ock är hans skapare: Frågen mig om det tillkommande; lämnen åt mig
omsorgen om mina söner, mina händer verk.

<span id="an_45:12">45:12</span> Det är jag, som har gjort jorden och
skapat människorna därpå; det är mina händer, som hava utspänt himmelen,
och hela dess härskara har jag bådat upp.

<span id="an_45:13">45:13</span> Det är ock jag, som har låtit denne
uppstå i rättfärdighet, och alla hans vägar skall jag göra jämna. Han
skall bygga upp min stad och släppa mina fångar lösa, och det icke för
betalning eller för gåvor, säger HERREN Sebaot.

<span id="an_45:14">45:14</span> Så säger HERREN: Vad egyptierna hava
förvärvat med sitt arbete och etiopiernas och Sebas resliga folk med sin
handel, det skall allt övergå i din hand och höra dig till. De skola
följa bakom dig, i kedjor skola de gå. Och de skola falla ned inför dig
och ställa sin bön till dig: »Allenast i dig är Gud, och eljest finnes
ingen, alls ingen annan Gud.»

<span id="an_45:15">45:15</span> Ja, du är sannerligen en outgrundlig
Gud, du Israels Gud, du frälsare

<span id="an_45:16">45:16</span> De komma alla på skam och varda till
blygd, de måste allasammans gå där med blygd, alla avgudamakarna.

<span id="an_45:17">45:17</span> Men Israel bliver frälst genom HERREN
med en evig frälsning; aldrig i evighet skolen I komma på skam och varda
till blygd.

<span id="an_45:18">45:18</span> Ty så säger HERREN, han som har skapat
himmelen, han som är Gud, han som har danat jorden och gjort den, han
som har berett den och som icke har skapat den till att vara öde, utan
danat den till att bebos: Jag är HERREN och eljest ingen.

<span id="an_45:19">45:19</span> Jag har icke talat i det fördolda,
någonstädes i ett mörkt land; jag har icke sagt till Jakobs släkt:
Förgäves skolen I söka mig. Jag är HERREN, som talar sanning, som
förkunnar, vad rätt är.

<span id="an_45:20">45:20</span> Så församlen eder nu och kommen hit,
träden fram allasammans, I räddade, som ären kvar av folken. Ty de hava
intet förstånd, de som föra sina träbeläten omkring i högtidståg och
bedja till en gud som icke kan frälsa.

<span id="an_45:21">45:21</span> Förkunnen något och läggen fram det;
alla tillhopa må rådslå därom. Vem har långt förut låtit eder höra detta
och för länge sedan förkunnat det? Har icke jag, HERREN, gjort det jag,
förutom vilken ingen Gud mer finnes, ingen Gud, som är rättfärdig och
som frälsar, nej, ingen finnes jämte mig.

<span id="an_45:22">45:22</span> Vänden eder till mig, så varden I
frälsta, I jordens alla ändar; ty jag är Gud och eljest ingen.

<span id="an_45:23">45:23</span> Jag har svurit vid mig själv, från min
mun har utgått ett sanningsord, ett ord, som icke skall ryggas: För mig
skola alla knän böja sig, och mig skola alla tungor giva sin ed.

<span id="an_45:24">45:24</span> Så har man betygat om mig: Allenast hos
HERREN finnes rättfärdighet och makt. Till honom skola komma med blygd
alla de som hava varit honom hätska.

<span id="an_45:25">45:25</span> Ja, genom HERREN får all Israels släkt
sin rätt, och av honom skola de berömma sig.

<span id="an_46:1">46:1</span> Bel sjunker ned, Nebo måste böja sig,
deras bilder lämnas åt djur och fänad; de som I förden omkring i
högtidståg, de lastas nu på ök som bära sig trötta av bördan.

<span id="an_46:2">46:2</span> Ja, de måste båda böja sig och sjunka
ned; de kunna icke rädda någon börda, själva vandra de bort i
fångenskap.

<span id="an_46:3">46:3</span> Så hören nu på mig, I av Jakobs hus, I
alla som ären kvar av Israels hus, I som haven varit lastade på mig allt
ifrån moderlivet och burna av mig allt ifrån modersskötet.

<span id="an_46:4">46:4</span> Ända till eder ålderdom är jag densamme,
och intill dess I varden grå, skall jag bära eder; så har jag hittills
gjort, och jag skall också framgent hålla eder uppe, jag skall bära och
rädda eder.

<span id="an_46:5">46:5</span> Med vem viljen I likna och jämföra mig,
och med vem viljen I sammanställa mig, så att jag skulle vara honom lik?

<span id="an_46:6">46:6</span> Man skakar ut guld ur pungen och väger
upp silver på vågen, och så lejer man en guldsmed att göra det till en
gud, för vilken man kan falla ned och tillbedja.

<span id="an_46:7">46:7</span> Den lyfter man på axeln och bär den bort
och sätter ned den på dess plats, för att den skall stå där och ej vika
från stället. Men ropar någon till den, så svarar den icke och frälsar
honom icke ur hans nöd.

<span id="an_46:8">46:8</span> Tänken härpå och kommen till förnuft;
besinnen eder, I överträdare.

<span id="an_46:9">46:9</span> Tänken på vad förr var, redan i
forntiden; ty jag är Gud och eljest ingen, en Gud, vilkens like icke
finnes;

<span id="an_46:10">46:10</span> jag som i förväg förkunnar, vad komma
skall, och långt förut, vad ännu ej har skett; jag som säger: »Mitt
rådslut skall gå i fullbordan, och allt vad jag vill, det gör jag»;

<span id="an_46:11">46:11</span> jag som kallar på örnen från öster och
ifrån fjärran land på mitt rådsluts man. Vad jag har bestämt, det sätter
jag ock i verket.

<span id="an_46:12">46:12</span> Så hören nu på mig, I stormodige, I som
menen, att hjälpen är långt borta.

<span id="an_46:13">46:13</span> Se, jag låter min hjälp nalkas, den är
ej långt borta, och min frälsning dröjer icke; jag giver frälsning i
Sion och min härlighet åt Israel.

<span id="an_47:1">47:1</span> Stig ned och sätt dig i stoftet, du
jungfru dotter Babel, sätt dig på jorden utan tron, du kaldéernas
dotter; ty man skall icke mer kalla dig »den bortklemade och yppiga».

<span id="an_47:2">47:2</span> Tag till kvarnen och mal mjöl, lägg av
din slöja, lyft upp släpet, blotta benet, vada genom strömmarna.

<span id="an_47:3">47:3</span> Din blygd skall varda blottad, och din
skam skall ses. Hämnd skall jag utkräva och ej skona någon människa.

<span id="an_47:4">47:4</span> Vår förlossares namn är HERREN Sebaot,
Israels Helige!

<span id="an_47:5">47:5</span> Sitt tyst och drag dig undan i mörkret,
du kaldéernas dotter; ty du skall icke mer bliva kallad »konungarikenas
drottning».

<span id="an_47:6">47:6</span> Jag förtörnades på mitt folk, jag
ohelgade min arvedel och gav dem i din hand. Och du visade dem intet
förbarmande; på gamla män lät du ditt ok tynga hårt.

<span id="an_47:7">47:7</span> Du tänkte: »Jag skall evinnerligen
förbliva en drottning» därför ville du ej akta på och tänkte ej på
änden.

<span id="an_47:8">47:8</span> Så hör nu detta, du som lever i vällust,
du som tronar så trygg, du som säger i ditt hjärta: »Jag och ingen
annan; aldrig skall jag sitta såsom änka, aldrig veta av, vad barnlöshet
är.»

<span id="an_47:9">47:9</span> Se, båda dessa olyckor skola komma över
dig med hast, på en och samma dag: både barnlöshet och änkestånd skola
komma över dig i fullaste mått, trots myckenheten av dina
trolldomskonster, trots dina besvärjelsers starka kraft.

<span id="an_47:10">47:10</span> Du kände dig trygg i din ondska, du
tänkte: »Ingen ser mig.» Din vishet och din kunskap var det, som
förförde dig, så att du så sade i ditt hjärta: »Jag och ingen annan.»

<span id="an_47:11">47:11</span> Därför skall en olycka komma över dig,
som du ej förmår besvärja bort, och ett fördärv skall falla över dig,
som du icke skall kunna avvända; ja, plötsligt skall ödeläggelse komma
över dig, när du minst anar det.

<span id="an_47:12">47:12</span> Träd fram med de besvärjelser och många
trolldomskonster som du har mödat dig med från din ungdom; se till, om
du så kan skaffa hjälp, om du så kan skrämma bort faran.

<span id="an_47:13">47:13</span> Du har arbetat dig trött med dina många
rådslag. Må de nu träda fram, må de frälsa dig, dessa som avmäta
himmelen och spana i stjärnorna och var nymånad kungöra, varifrån ditt
öde skall komma över dig.

<span id="an_47:14">47:14</span> Men se, de äro att likna vid strå som
brännes upp i eld, de kunna icke rädda sitt liv ur lågornas våld. Detta
är ju ingen koleld att värma sig framför, ingen brasa att sitta vid.

<span id="an_47:15">47:15</span> Ja, så går det för dig med dem som du
mödade dig för. Och dina handelsvänner från ungdomstiden draga bort, var
och en åt sitt håll och ingen finnes, som frälsar dig.

<span id="an_48:1">48:1</span> Hören detta, I av Jakobs hus, I som ären
uppkallade med Israels namn och flutna ur Juda källa, I som svärjen vid
HERRENS namn och prisen Israels Gud -- dock icke i sanning och
rättfärdighet,

<span id="an_48:2">48:2</span> allt medan I kallen eder efter den heliga
staden och stödjen eder på Israels Gud, på honom vilkens namn är HERREN
Sebaot.

<span id="an_48:3">48:3</span> Vad förut skedde, det hade jag för länge
sedan förkunnat; av min mun var det förutsagt, och jag hade låtit eder
höra därom. Plötsligt satte jag det i verket, och det inträffade.

<span id="an_48:4">48:4</span> Eftersom jag visste, att du var så
styvsint, ja, att din nacksena var av järn och din panna av koppar,

<span id="an_48:5">48:5</span> därför förkunnade jag det för länge sedan
och lät dig höra därom, innan det skedde, på det att du icke skulle
kunna säga: »Min gudastod har gjort det, min gudabild, den skurna eller
den gjutna har skickat det så.»

<span id="an_48:6">48:6</span> Du hade hört det, nu kan du se
alltsammans; viljen I då icke erkänna det? Nu låter jag dig åter höra om
nya ting, om fördolda ting som du ej har vetat av.

<span id="an_48:7">48:7</span> Först nu hava de blivit skapade, icke
tidigare, och förrän i dag fick du icke höra om dem, på det att du ej
skulle kunna säga: »Det visste jag ju förut.»

<span id="an_48:8">48:8</span> Du fick icke förr höra något därom eller
veta något därav, ej heller kom det tidigare för dina öron, eftersom jag
visste, huru trolös du var och att du hette »överträdare» allt ifrån
moderlivet.

<span id="an_48:9">48:9</span> Men för mitt namns skull är jag
långmodig, och för min äras skull håller jag tillbaka min vrede, så att
du icke bliver utrotad.

<span id="an_48:10">48:10</span> Se, jag har smält dig, men silver har
jag icke fått; jag har prövat dig i lidandets ugn.

<span id="an_48:11">48:11</span> För min egen skull, ja, för min egen
skull gör jag så, ty huru skulle jag kunna låta mitt namn bliva ohelgat?
Jag giver icke min ära åt någon annan.

<span id="an_48:12">48:12</span> Hör på mig, du Jakob, du Israel, som
jag har kallat. Jag är det; jag är den förste, jag är ock den siste.

<span id="an_48:13">48:13</span> Min hand har lagt jordens grund, och
min högra hand har utspänt himmelen; jag kallar på dem, då stå de där
båda.

<span id="an_48:14">48:14</span> Församlen eder, I alla, och hören: Vem
bland dessa andra har förutsagt detta, att den man, som HERREN älskar,
skall utföra hans vilja mot Babel och vara hans arm mot kaldéerna?

<span id="an_48:15">48:15</span> Jag, jag har talat detta, jag har ock
kallat honom, jag har fört honom fram, så att hans väg har blivit
lyckosam.

<span id="an_48:16">48:16</span> Träden hit till mig och hören detta;
Mina förutsägelser har jag icke talat i det fördolda; när tiden kom, att
något skulle ske, då var jag där. Och nu har Herren, HERREN sänt mig och
sänt sin Ande.

<span id="an_48:17">48:17</span> Så säger HERREN, din förlossare,
Israels Helige: Jag är HERREN, din Gud, den som lär dig, vad nyttigt är,
den som leder dig på den väg du skall vandra.

<span id="an_48:18">48:18</span> O att du ville akta på mina bud! Då
skulle frid tillflyta dig såsom en ström och din rätt såsom havets
böljor;

<span id="an_48:19">48:19</span> dina barn skulle då vara såsom sanden
och din livsfrukt såsom sandkornen, dess namn skulle aldrig bliva
utrotat eller utplånat ur min åsyn.

<span id="an_48:20">48:20</span> Dragen ut från Babel, flyn ifrån
kaldéernas land; förkunnen det med fröjderop och låten det bliva känt,
utbreden ryktet därom till jordens ända; sägen: »HERREN har förlossat
sin tjänare Jakob.»

<span id="an_48:21">48:21</span> De ledo ingen törst, när han förde dem
genom ödemarker, ty han lät vatten strömma fram ur klippan åt dem, han
klöv sönder klippan, och vattnet flödade.

<span id="an_48:22">48:22</span> Men de ogudaktiga få ingen frid, säger
HERREN.

<span id="an_49:1">49:1</span> Hören på mig, I havsländer, och akten
härpå, I folk, som bon i fjärran. HERREN kallade mig, när jag ännu var i
moderlivet, han nämnde mitt namn, medan jag låg i min moders sköte.

<span id="an_49:2">49:2</span> Och han gjorde min mun lik ett skarpt
svärd och gömde mig under sin hands skugga; han gjorde mig till en vass
pil och dolde mig i sitt koger.

<span id="an_49:3">49:3</span> Och han sade till mig: »Du är min
tjänare, Israel, genom vilken jag vill förhärliga mig.»

<span id="an_49:4">49:4</span> Men jag tänkte: »Förgäves har jag mödat
mig, fruktlöst och fåfängt har jag förtärt min kraft; dock, min rätt är
hos HERREN och min lön hos min Gud.»

<span id="an_49:5">49:5</span> Och nu säger HERREN, han som danade mig
till sin tjänare, när jag ännu var i moderlivet, på det att jag måtte
föra Jakob tillbaka till honom, så att Israel icke rycktes bort -- ty
jag är ärad i HERRENS ögon, och min Gud har blivit min starkhet --

<span id="an_49:6">49:6</span> han säger: Det är för litet för dig, då
du är min tjänare, att allenast upprätta Jakobs stammar och föra
tillbaka de bevarade av Israel; jag vill sätta dig till ett ljus för
hednafolken, för att min frälsning må nå till jordens ända.

<span id="an_49:7">49:7</span> Så säger HERREN, Israels förlossare, hans
Helige, till den djupt föraktade som är en styggelse för människor, en
träl under tyranner: Konungar skola se det och stå upp, furstar skola se
det och buga sig för HERRENS skull, som har bevisat sig trofast, för
Israels Heliges skull, som har utvalt dig.

<span id="an_49:8">49:8</span> Så säger HERREN: Jag bönhör dig i
behaglig tid, och jag hjälper dig på frälsningens dag; jag skall bevara
dig och fullborda i dig förbundet med folket, så att du skall upprätta
landet och utskifta de förödda arvslotterna

<span id="an_49:9">49:9</span> och säga till de fångna: »Dragen ut»,
till dem som sitta i mörkret: »Kommen fram.» De skola finna bete utmed
vägarna, ja, betesplatser på alla kala höjder;

<span id="an_49:10">49:10</span> de skola varken hungra eller törsta,
ökenhettan och solen skola icke skada dem, ty deras förbarmare skall
leda dem och skall föra dem till vattenkällor.

<span id="an_49:11">49:11</span> Och jag skall göra alla mina berg till
öppna vägar, och mina farvägar skola byggas höga.

<span id="an_49:12">49:12</span> Se, där komma de fjärran ifrån, ja,
somliga från norr och andra från väster, somliga ock från sinéernas
land.

<span id="an_49:13">49:13</span> Jublen, I himlar, och fröjda dig, du
jord, och bristen ut i jubel, I berg; ty HERREN tröstar sitt folk och
förbarmar sig över sina betryckta.

<span id="an_49:14">49:14</span> Men Sion säger: »HERREN har övergivit
mig, Herren har förgätit mig.»

<span id="an_49:15">49:15</span> Kan då en moder förgäta sitt barn, så
att hon icke har förbarmande med sin livsfrukt? Och om hon än kunde
förgäta sitt barn, så skulle dock jag icke förgäta dig.

<span id="an_49:16">49:16</span> Se, på mina händer har jag upptecknat
dig; dina murar stå alltid inför mina ögon.

<span id="an_49:17">49:17</span> Redan hasta dina söner fram, under det
dina förstörare och härjare draga bort ifrån dig.

<span id="an_49:18">49:18</span> Lyft upp dina ögon och se dig omkring:
alla komma församlade till dig. Så sant jag lever, säger HERREN, du
skall få ikläda dig dem alla såsom en skrud och lik en brud omgjorda dig
med dem.

<span id="an_49:19">49:19</span> Ty om du förut låg i ruiner och var
ödelagd, ja, om ock ditt land var förhärjat, så skall du nu i stället
bliva för trång för dina inbyggare, och dina fördärvare skola vara långt
borta.

<span id="an_49:20">49:20</span> Den tid stundar, då du skall få höra
sägas av barnen som föddes under din barnlöshet: »Platsen är mig för
trång, giv rum, så att jag kan bo här.»

<span id="an_49:21">49:21</span> Då skall du säga i ditt hjärta: »Vem
har fött dessa åt mig? Jag var ju barnlös och ofruktsam, landsflyktig
och fördriven; vem har då fostrat dessa? Se, jag var lämnad ensam kvar;
varifrån komma då dessa?»

<span id="an_49:22">49:22</span> Så säger Herren, HERREN: Se, jag skall
upplyfta min hand till tecken åt folken och resa upp mitt baner till
tecken åt folkslagen; då skola de bära dina söner hit i sin famn och
föra dina döttrar fram på sina axlar.

<span id="an_49:23">49:23</span> Och konungar skola vara dina barns
vårdare och furstinnor deras ammor, de skola falla ned inför dig med
ansiktet mot jorden och slicka dina fötters stoft. Och du skall
förnimma, att jag är HERREN och att de som förbida mig icke komma på
skam.

<span id="an_49:24">49:24</span> Kan man taga ifrån hjälten hans byte
eller rycka fångarna ifrån den som har segerns rätt?

<span id="an_49:25">49:25</span> Och om än så vore, säger HERREN, om man
än kunde taga ifrån hjälten hans fångar och rycka bytet ur den väldiges
hand, så skulle jag dock själv stå emot dina motståndare, och själv
skulle jag frälsa dina barn.

<span id="an_49:26">49:26</span> Ja, jag skall tvinga dina förtryckare
att äta sitt eget kött, och av sitt eget blod skola de bliva druckna
såsom av druvsaft. Och allt kött skall då förnimma, att jag, HERREN, är
din frälsare och att den Starke i Jakob är din förlossare.

<span id="an_50:1">50:1</span> Så säger HERREN: Var är eder moders
skiljebrev, det, varmed jag skulle hava förskjutit henne? Eller finnes
bland mina borgenärer någon som jag har sålt eder åt? Nej, genom edra
missgärningar bleven I sålda, och för edra överträdelsers skull blev
eder moder förskjuten.

<span id="an_50:2">50:2</span> Varför var ingen tillstädes, när jag kom?
Varför svarade ingen, när jag ropade? Har då min arm blivit för kort, så
att den ej kan förlossa, eller finnes hos mig ingen kraft till att
hjälpa? Med min näpst uttorkar jag ju havet, och strömmarna gör jag till
torrt land, så att fiskarna ruttna och dö av törst, eftersom vattnet är
borta;

<span id="an_50:3">50:3</span> själva himmelen kläder jag i mörker och
giver den sorgdräkt att bära.

<span id="an_50:4">50:4</span> Herren, HERREN har givit mig en tunga med
lärdom, så att jag förstår att genom mina ord hugsvala den trötte; han
väcker var morgon mitt öra, han väcker det till att höra på
lärjungesätt.

<span id="an_50:5">50:5</span> Ja, Herren, HERREN har öppnat mitt öra,
och jag har ej varit gensträvig, jag har ej vikit tillbaka.

<span id="an_50:6">50:6</span> Jag höll fram min rygg åt dem som slogo
mig och mina kinder åt dem som ryckte mig i skägget; jag skylde icke
mitt ansikte mot smädelse och spott.

<span id="an_50:7">50:7</span> Men Herren, HERREN hjälper mig, därför
kände jag ej smädelsen, därför gjorde jag min panna hård såsom sten; jag
visste ju, att jag ej skulle komma på skam.

<span id="an_50:8">50:8</span> Den som dömer mig fri är nära, vem vill
då gå till rätta med mig? Må han träda fram jämte mig. Vem vill vara min
anklagare? Må han komma hit till mig.

<span id="an_50:9">50:9</span> Se, Herren, HERREN hjälper mig; vem vill
då döma mig skyldig? Se, de skola allasammans falla sönder såsom en
klädnad; mal skall förtära dem.

<span id="an_50:10">50:10</span> Vem bland eder, som fruktar HERREN och
hör hans tjänares röst? Om han än vandrar i mörkret och icke ser någon
ljusning, så förtröste han dock på HERRENS namn och stödje sig vid sin
Gud.

<span id="an_50:11">50:11</span> Men se, I alla som tänden upp en brand
och väpnen eder med glödande pilar, I hemfallen själva åt lågorna från
eder brand och åt pilarna som I haven antänt. Av min hand skall detta
vederfaras eder; i kval skolen I komma att ligga.

<span id="an_51:1">51:1</span> Hören på mig, I som faren efter
rättfärdighet, I som söken HERREN. Skåden på klippan, ur vilken I ären
uthuggna, och på gruvan, ur vilken I haven framhämtats:

<span id="an_51:2">51:2</span> ja, skåden på Abraham, eder fader, och på
Sara som födde eder. Ty när han ännu var ensam, kallade jag honom och
välsignade honom och förökade honom.

<span id="an_51:3">51:3</span> Ja, HERREN skall varkunna sig över Sion,
han skall varkunna sig över alla dess ruiner; han gör dess öken lik ett
Eden och dess hedmark lik en HERRENS lustgård. Fröjd och glädje skall
höras därinne, tacksägelse och lovsångs ljud.

<span id="an_51:4">51:4</span> Akta på mig, du mitt folk; lyssna till
mig, du min menighet. Ty från mig skall lag utgå, och min rätt skall jag
sätta till ett ljus för folken.

<span id="an_51:5">51:5</span> Min rättfärdighet är nära, min frälsning
går fram, och mina armar skola skaffa rätt bland folken; havsländerna
bida efter mig och hoppas på min arm.

<span id="an_51:6">51:6</span> Lyften upp edra ögon till himmelen,
skåden ock på jorden härnere: se, himmelen skall upplösa sig såsom rök
och jorden nötas ut såsom en klädnad, och dess inbyggare skola dö såsom
mygg; men min frälsning förbliver evinnerligen, och min rättfärdighet
varder icke om intet.

<span id="an_51:7">51:7</span> Hören på mig, I som kännen
rättfärdigheten, du folk, som bär min lag i ditt hjärta; Frukten icke
för människors smädelser och varen ej förfärade för deras hån.

<span id="an_51:8">51:8</span> Ty mal skall förtära dem såsom en
klädnad, och mott skall förtära dem såsom ull; men min rättfärdighet
förbliver evinnerligen och min frälsning ifrån släkte till släkte.

<span id="an_51:9">51:9</span> Vakna upp, vakna upp, kläd dig i makt, du
HERRENS arm; vakna upp såsom i forna dagar, i förgångna tider. Var det
icke du, som slog Rahab och genomborrade draken?

<span id="an_51:10">51:10</span> Var det icke du, som uttorkade havet,
det stora djupets vatten, och som gjorde havsbottnen till en väg, där
ett frälsat folk kunde gå fram?

<span id="an_51:11">51:11</span> Ja, HERRENS förlossade skola vända
tillbaka och komma till Sion med jubel; evig glädje skall kröna deras
huvuden, fröjd och glädje skola de undfå, sorg och suckan skola fly
bort.

<span id="an_51:12">51:12</span> Jag, jag är den som tröstar eder. Vem
är då du, att du fruktar för dödliga människor, för människobarn som
bliva såsom torrt gräs?

<span id="an_51:13">51:13</span> Och därvid förgäter du HERREN, som har
skapat dig, honom som har utspänt himmelen och lagt jordens grund. Ja,
beständigt, dagen igenom, förskräckes du för förtryckarens vrede, såsom
stode han just redo till att fördärva. Men vad bliver väl av
förtryckarens vrede?

<span id="an_51:14">51:14</span> Snart skall den fjättrade lösas ur sitt
tvång; han skall icke dö och hemfalla åt graven, ej heller skall han
lida brist på bröd.

<span id="an_51:15">51:15</span> ty jag är HERREN, din Gud, han som rör
upp havet, så att dess böljor brusa, han vilkens namn är HERREN Sebaot;

<span id="an_51:16">51:16</span> och jag har lagt mina ord i din mun och
övertäckt dig med min hands skugga för att plantera en himmel och grunda
en jord och för att säga till Sion: Du är mitt folk.

<span id="an_51:17">51:17</span> Vakna upp, vakna upp, stå upp,
Jerusalem, du som av HERRENS hand har fått att dricka hans vredes
bägare, ja, du som har tömt berusningens kalk till sista droppen.

<span id="an_51:18">51:18</span> Bland alla de söner hon hade fött fanns
ingen som ledde henne, bland alla de söner hon hade fostrat ingen som
fattade henne vid handen.

<span id="an_51:19">51:19</span> Dubbel är den olycka som har drabbat
dig, och vem visar dig medlidande? Här är förödelse och förstöring,
hunger och svärd. Huru skall jag trösta dig?

<span id="an_51:20">51:20</span> Dina söner försmäktade, de lågo vid
alla gathörn, lika antiloper i jägarens garn, drabbade i fullt mått av
HERRENS vrede, av din Guds näpst.

<span id="an_51:21">51:21</span> Därför må du höra detta, du arma, som
är drucken, fastän icke av vin:

<span id="an_51:22">51:22</span> Så säger HERREN, som är din Herre, och
din Gud, som utför sitt folks sak: Se, jag tager bort ur din hand
berusningens bägare; av min vredes kalk skall du ej vidare dricka.

<span id="an_51:23">51:23</span> Och jag sätter den i dina plågares
hand, deras som sade till dig: »Fall ned, så att vi få gå fram över
dig»; och så nödgades du göra din rygg likasom till en mark och till en
gata för dem som gingo där fram.

<span id="an_52:1">52:1</span> Vakna upp, vakna upp, ikläd dig din makt,
o Sion; ikläd dig din högtidsskrud, Jerusalem, du heliga stad; ty ingen
oomskuren eller oren skall vidare komma in i dig.

<span id="an_52:2">52:2</span> Skaka stoftet av dig, stå upp och intag
din plats, Jerusalem; lös banden från din hals, du fångna dotter Sion.

<span id="an_52:3">52:3</span> Ty så säger HERREN: I haven blivit sålda
för intet; så skolen I ock utan penningar bliva lösköpta.

<span id="an_52:4">52:4</span> Ja, så säger Herren, HERREN: Mitt folk
drog i forna dagar ned till Egypten och bodde där såsom främlingar;
sedan förtryckte Assur dem utan all rätt.

<span id="an_52:5">52:5</span> Och vad skall jag nu göra här, säger
HERREN, nu då man har fört bort mitt folk utan sak, nu då dess tyranner
så skräna, säger HERREN, och mitt namn beständigt, dagen igenom, varder
smädat?

<span id="an_52:6">52:6</span> Jo, just därför skall mitt folk få lära
känna mitt namn, just därför skall det förnimma på den dagen, att jag är
den som talar; ja, se här är jag.

<span id="an_52:7">52:7</span> Huru ljuvliga äro icke glädjebudbärarens
fotsteg, när han kommer över bergen för att förkunna frid och frambära
gott budskap och förkunna frälsning, i det han säger till Sion: »Din Gud
är nu konung!»

<span id="an_52:8">52:8</span> Hör, huru dina väktare upphäva sin röst
och jubla allasammans, ty de se för sina ögon, huru HERREN vänder
tillbaka till Sion.

<span id="an_52:9">52:9</span> Ja, bristen ut i jubel tillsammans, I
Jerusalems ruiner; ty HERREN tröstar sitt folk, han förlossar Israel.

<span id="an_52:10">52:10</span> HERREN blottar sin heliga arm inför
alla hedningars ögon, och alla jordens ändar få se vår Guds frälsning.

<span id="an_52:11">52:11</span> Bort, bort, dragen ut därifrån, kommen
icke vid det orent är; dragen ut ifrån henne, renen eder, I som bären
HERRENS kärl.

<span id="an_52:12">52:12</span> Se, I behöven icke draga ut med hast,
icke vandra bort såsom flyktingar, ty HERREN går framför eder, och
Israels Gud slutar edert tåg.

<span id="an_52:13">52:13</span> Se, min tjänare skall hava framgång;
han skall bliva upphöjd och stor och högt uppsatt.

<span id="an_52:14">52:14</span> Såsom många häpnade över honom, därför
att hans utseende var vanställt mer än andra människors och hans gestalt
oansenligare än andra människobarns,

<span id="an_52:15">52:15</span> så skall han ock väcka förundran hos
många folk; ja, konungar skola förstummas i förundran över honom. Ty vad
aldrig har varit förtäljt för dem, det få de se, och vad de aldrig hava
hört, det få de förnimma.

<span id="an_53:1">53:1</span> Men vem trodde, vad som predikades för
oss, och för vem var HERRENS arm uppenbar?

<span id="an_53:2">53:2</span> Han sköt upp såsom en ringa telning inför
honom, såsom ett rotskott ur förtorkad jord. Han hade ingen gestalt
eller fägring; när vi sågo på honom, kunde hans utseende ej behaga oss.

<span id="an_53:3">53:3</span> Föraktat var han och övergiven av
människor, en smärtornas man och förtrogen med krankhet; han var såsom
en, för vilken man skyler sitt ansikte, så föraktat, att vi höllo honom
för intet.

<span id="an_53:4">53:4</span> Men det var våra krankheter han bar, våra
smärtor, dem lade han på sig, medan vi höllo honom för att vara hemsökt,
tuktad av Gud och pinad.

<span id="an_53:5">53:5</span> Ja, han var sargad för våra
överträdelsers skull och slagen för våra missgärningars skull; näpsten
var lagd på honom, för att vi skulle få frid, och genom hans sår bliva
vi helade.

<span id="an_53:6">53:6</span> Vi gingo alla vilse såsom får, var och en
av oss ville vandra sin egen väg, men HERREN lät allas vår missgärning
drabba honom.

<span id="an_53:7">53:7</span> Han blev plågad, fastän han ödmjukade sig
och icke öppnade sin mun, lik ett lamm, som föres bort att slaktas, och
lik ett får, som är tyst inför dem som klippa det ja, han öppnade icke
sin mun.

<span id="an_53:8">53:8</span> Undan våld och dom blev han borttagen,
men vem i hans släkte betänker detta? Ja, han rycktes bort ifrån de
levandes land, och för mitt folks överträdelses skull kom plåga över
honom.

<span id="an_53:9">53:9</span> Och bland de ogudaktiga fick hans in grav
bland de rika kom han först, när han var död fastän han ingen orätt hade
gjort och fastän svek icke fanns i hans mun.

<span id="an_53:10">53:10</span> Det behagade HERREN att slå honom med
krankhet: om hans liv så bleve ett skuldoffer, då skulle han få se
avkomlingar och länge leva, och HERRENS vilja skulle genom honom hava
framgång.

<span id="an_53:11">53:11</span> Ja, av den vedermöda hans själ har
utstått skall han se frukt och så bliva mättad; genom sin kunskap skall
han göra många rättfärdiga, han, den rättfärdige, min tjänare, i det han
bär deras missgärningar.

<span id="an_53:12">53:12</span> Därför skall jag tillskifta honom hans
lott bland de många, och med talrika skaror skall han få utskifta byte,
eftersom han utgav sitt liv i döden och blev räknad bland överträdare,
han som bar mångas synder och bad för överträdarna.

<span id="an_54:1">54:1</span> Jubla, du ofruktsamma, du som icke har
fött barn; brist ut i jubel och ropa av fröjd, du som icke har blivit
moder. Ty den ensamma skall hava många barn, flera än den som har man,
säger HERREN.

<span id="an_54:2">54:2</span> Vidga ut platsen för ditt tjäll, låt
spänna ut tältet, under vilket du bor, och spar icke; förläng dina
tältstreck och gör dina tältpluggar fastare.

<span id="an_54:3">54:3</span> Ty du skall utbreda dig både åt höger och
vänster, och dina avkomlingar skola taga hedningarnas länder i
besittning och åter befolka ödelagda städer.

<span id="an_54:4">54:4</span> Frukta icke, ty du skall ej komma på
skam; blygs icke, ty du skall ej varda utskämd. Nej, du skall få förgäta
din ungdoms skam, och ditt änkestånds smälek skall du icke mer komma
ihåg.

<span id="an_54:5">54:5</span> Ty den som har skapat dig är din man, han
vilkens namn är HERREN Sebaot; och Israels Helige är din förlossare, han
som kallas hela jordens Gud.

<span id="an_54:6">54:6</span> Ty såsom en övergiven kvinna i hjärtesorg
kallades du av HERREN. Sin ungdomsbrud, vill någon förskjuta henne?
säger din Gud.

<span id="an_54:7">54:7</span> Ett litet ögonblick övergav jag dig, men
i stor barmhärtighet vill jag åter församla dig.

<span id="an_54:8">54:8</span> I min förtörnelses översvall dolde jag
ett ögonblick mitt ansikte för dig, men med evig nåd vill jag nu
förbarma mig över dig, säger HERREN, din förlossare.

<span id="an_54:9">54:9</span> Ty såsom jag gjorde vid Noas flod, så gör
jag ock nu: såsom jag då svor, att Noas flod icke mer skulle komma över
jorden, så svär jag ock nu, att jag icke mer skall förtörnas på dig
eller näpsa dig.

<span id="an_54:10">54:10</span> Ja, om än bergen vika bort och höjderna
vackla, så skall min nåd icke vika ifrån dig och mitt fridsförbund icke
vackla, säger HERREN; din förbarmare.

<span id="an_54:11">54:11</span> Du arma, som har blivit så hemsökt av
stormar utan att få någon tröst, se, med spetsglans vill jag nu mura
dina stenar och giva dig grundvalar av safirer,

<span id="an_54:12">54:12</span> jag vill göra dina tinnar av rubiner
och dina portar av kristall och hela din ringmur av ädla stenar.

<span id="an_54:13">54:13</span> Och dina barn skola alla bliva HERRENS
lärjungar, och stor frid skola dina barn då hava.

<span id="an_54:14">54:14</span> Genom rättfärdighet skall du bliva
befäst. All tanke på förtryck vare fjärran ifrån dig, ty du skall intet
hava att frukta, och all tanke på fördärv, ty sådant skall icke nalkas
dig.

<span id="an_54:15">54:15</span> Om man då rotar sig samman till anfall,
så kommer det ingalunda från mig; och vilka de än äro, som rota sig
samman mot dig, så skola de falla för dig.

<span id="an_54:16">54:16</span> Se, jag är den som skapar smeden,
vilken blåser upp kolelden och så frambringar ett vapen, sådant han vill
göra det; men jag är ock den som skapar fördärvaren, vilken förstör det.

<span id="an_54:17">54:17</span> Och nu skall intet vapen, som smides
mot dig, hava någon lycka; var tunga, som upphäver sig för att gå till
rätta med dig, skall du få domfälld. Detta är HERRENS tjänares arvedel,
den rätt de skola undfå av mig, säger HERREN.

<span id="an_55:1">55:1</span> Upp, alla I som ären törstiga, kommen hit
och fån vatten; och I som inga penningar haven, kommen hit och hämten
säd och äten. Ja, kommen hit och hämten säd utan penningar och för intet
både vin och mjölk.

<span id="an_55:2">55:2</span> Varför given I ut penningar för det som
ej är bröd och edert förvärv för det som icke kan mätta? Hören på mig,
så skolen I få äta det gott är och förnöja eder med feta rätter.

<span id="an_55:3">55:3</span> Böjen edra öron hit och kommen till mig;
hören, så får eder själ leva. Jag vill sluta med eder ett evigt förbund:
att I skolen undfå all den trofasta nåd jag har lovat David.

<span id="an_55:4">55:4</span> Se, honom har jag satt till ett vittne
för folken, till en furste och hövding för folken.

<span id="an_55:5">55:5</span> Ja, du skall kalla på folkslag som du
icke känner, och folkslag, som icke känna dig, skola hasta till dig för
HERRENS, din Guds, skull, för Israels Heliges skull, när han förhärligar
dig.

<span id="an_55:6">55:6</span> Söken HERREN, medan han låter sig finnas;
åkallen honom, medan han är nära.

<span id="an_55:7">55:7</span> Den ogudaktige övergive sin väg och den
orättfärdige sina tankar och vände om till HERREN, så skall han förbarma
sig över honom, och till vår Gud, ty han skall beskära mycken
förlåtelse.

<span id="an_55:8">55:8</span> Se, mina tankar äro icke edra tankar, och
edra vägar äro icke mina vägar, säger HERREN.

<span id="an_55:9">55:9</span> Nej, så mycket som himmelen är högre än
jorden, så mycket äro ock mina vägar högre än edra vägar och mina tankar
högre än edra tankar.

<span id="an_55:10">55:10</span> Ty likasom regnet och snön faller ifrån
himmelen och icke vänder tillbaka dit igen, förrän det har vattnat
jorden och gjort den fruktsam och bärande, så att den giver säd till att
så och bröd till att äta,

<span id="an_55:11">55:11</span> så skall det ock vara med ordet som
utgår ur min mun; det skall icke vända tillbaka till mig fåfängt utan
att hava verkat, vad jag vill, och utfört det, vartill jag hade sänt ut
det.

<span id="an_55:12">55:12</span> Ty med glädje skolen I draga ut, och i
frid skolen I föras åstad. Bergen och höjderna skola brista ut i jubel,
där I gån fram, och alla träd på marken skola klappa i händerna.

<span id="an_55:13">55:13</span> Där törnsnår nu finnas skola cypresser
växa upp, och där nässlor stå skall myrten uppväxa. Och detta skall
bliva HERREN till ära och ett evigt tecken, som ej skall plånas ut.

<span id="an_56:1">56:1</span> Så säger HERREN: Akten på vad rätt är och
öven rättfärdighet, ty min frälsning kommer snart, och snart bliver min
rättfärdighet uppenbarad.

<span id="an_56:2">56:2</span> Säll är den människa, som gör detta, den
människoson, som står fast därvid, den som håller sabbaten, så att han
icke ohelgar den, och den som avhåller sin hand från att göra något ont.

<span id="an_56:3">56:3</span> Främlingen, som har slutit sig till
HERREN, må icke säga så: »Säkert skall HERREN avskilja mig från sitt
folk.» Ej heller må den snöpte säga: »Se, jag är ett förtorkat träd.»

<span id="an_56:4">56:4</span> Ty så säger HERREN: De snöpta, som hålla
mina sabbater och utvälja det mig behagar och stå fast vid mitt förbund,

<span id="an_56:5">56:5</span> åt dem skall jag i mitt hus och inom mina
murar giva en åminnelse och ett namn, en välsignelse, som är förmer än
söner och döttrar; jag skall giva dem ett evigt namn, som icke skall
varda utrotat.

<span id="an_56:6">56:6</span> Och främlingarna, som hava slutit sig
till HERREN för att tjäna honom och för att älska HERRENS namn och så
vara hans tjänare, alla som hålla sabbaten, så att de icke ohelga den,
och som stå fast vid mitt förbund,

<span id="an_56:7">56:7</span> dem skall jag låta komma till mitt heliga
berg och giva dem glädje i mitt bönehus, och deras brännoffer och
slaktoffer skola vara mig välbehagliga på mitt altare; ty mitt hus skall
kallas ett bönehus för alla folk.

<span id="an_56:8">56:8</span> Så säger Herren, HERREN, han som
församlar de fördrivna av Israel: Jag skall församla ännu flera till
honom, utöver dem som redan äro församlade till honom.

<span id="an_56:9">56:9</span> I alla djur på marken, kommen och äten,
ja, I alla skogens djur.

<span id="an_56:10">56:10</span> Väktarna här äro allasammans blinda, de
hava intet förstånd; de äro allasammans stumma hundar, som icke kunna
skälla; de ligga och drömma och vilja gärna slumra.

<span id="an_56:11">56:11</span> Men de hundarna äro ock glupska och
kunna ej bliva mätta. Ja, sådana människor äro herdar, dessa som intet
kunna förstå! De vilja allasammans vandra sin egen väg; var och en söker
sin egen vinning, alla, så många de äro.

<span id="an_56:12">56:12</span> »Kommen, jag skall hämta vin, och så
skola vi dricka oss druckna av starka drycker. Och morgondagen skall
bliva denna dag lik, en övermåttan härlig dag!»

<span id="an_57:1">57:1</span> Den rättfärdige förgås, och ingen finnes,
som tänker därpå; fromma människor ryckas bort, utan att någon lägger
märke därtill. Ja, genom ondskans makt ryckes den rättfärdige bort

<span id="an_57:2">57:2</span> och går då in i friden; de som hava
vandrat sin väg rätt fram få ro i sina vilorum.

<span id="an_57:3">57:3</span> Men träden fram hit, I söner av
teckentyderskor, I barn av äktenskapsbrytare och skökor.

<span id="an_57:4">57:4</span> Över vem gören I eder lustiga? Mot vem
spärren I upp munnen och räcken I ut tungan? Sannerligen, I ären
överträdelsens barn, en lögnens avföda,

<span id="an_57:5">57:5</span> I som upptändens av brånad vid
terebinterna, ja, under alla gröna träd, I som slakten edra barn i
dalarna, i bergsklyftornas djup.

<span id="an_57:6">57:6</span> Stenarna i din dal har du till din del,
de, just de äro din lott; också åt dem utgjuter du drickoffer och
frambär du spisoffer. Skulle jag giva mig till freds vid sådant?

<span id="an_57:7">57:7</span> På höga och stora berg redde du dig
läger; också upp på sådana begav du dig för att offra slaktoffer.

<span id="an_57:8">57:8</span> Och bakom dörren och dörrposten satte du
ditt märke. Du övergav mig; du klädde av dig och besteg ditt läger och
beredde plats där. Du gjorde upp med dem, gärna delade du läger med dem
vid första vink du såg.

<span id="an_57:9">57:9</span> Du begav dig till Melek med olja och tog
med dig dina många salvor; du sände dina budbärare till fjärran land,
ja, ända ned till dödsriket.

<span id="an_57:10">57:10</span> Om du än blev trött av din långa färd,
sade du dock icke: »Förgäves!» Så länge du kunde röra din hand, mattades
du icke.

<span id="an_57:11">57:11</span> För vem räddes och fruktade du då,
eftersom du var så trolös och eftersom du icke tänkte på mig och ej
ville akta på? Är det icke så: eftersom jag har tegat, och det sedan
länge, därför fruktar du mig icke?

<span id="an_57:12">57:12</span> Men jag skall visa, huru det är med din
rättfärdighet och med dina verk, de skola icke hjälpa dig.

<span id="an_57:13">57:13</span> När du ropar, då må ditt avgudafölje
rädda dig. Nej, en vind skall taga dem med sig allasammans och en fläkt
föra dem bort. Men den som tager sin tillflykt till mig skall få landet
till arvedel och få besitta mitt heliga berg.

<span id="an_57:14">57:14</span> Ja, det skall heta: »Banen väg, banen
och bereden väg; skaffen bort stötestenarna från mitt folks väg.»

<span id="an_57:15">57:15</span> Ty så säger den höge och upphöjde, han
som tronar till evig tid och heter »den Helige»: Jag bor i helighet uppe
i höjden, men ock hos den som är förkrossad och har en ödmjuk ande; ty
jag vill giva liv åt de ödmjukas ande och liv åt de förkrossades
hjärtan.

<span id="an_57:16">57:16</span> Ja, jag vill icke evinnerligen gå till
rätta och icke ständigt förtörnas; eljest skulle deras ande försmäkta
inför mig, de själar, som jag själv har skapat.

<span id="an_57:17">57:17</span> För hans girighetssynd förtörnades jag;
jag slog honom, och i min förtörnelse höll jag mig dold. Men i sin
avfällighet fortfor han att vandra på sitt hjärtas väg.

<span id="an_57:18">57:18</span> Hans vägar har jag sett, men nu vill
jag hela honom och leda honom och giva honom och hans sörjande tröst.

<span id="an_57:19">57:19</span> Jag skall skapa frukt ifrån hans
läppar. Frid över dem som äro fjärran och frid över dem som äro nära!
säger HERREN; jag skall hela honom.

<span id="an_57:20">57:20</span> Men de ogudaktiga äro såsom ett upprört
hav, ett som icke kan vara stilla, ett hav, vars vågor röra upp dy och
orenlighet.

<span id="an_57:21">57:21</span> De ogudaktiga hava ingen frid, säger
min Gud.

<span id="an_58:1">58:1</span> Ropa med full hals utan återhåll, häv upp
din röst såsom en basun och förkunna för mitt folk deras överträdelse,
för Jakobs hus deras synder.

<span id="an_58:2">58:2</span> Väl söka de mig dag ut och dag in och
vilja hava kunskap om mina vägar. Såsom vore de ett folk, som övade
rättfärdighet och icke övergåve sin Guds rätt, så fråga de mig om
rättfärdighetens rätter och vilja, att Gud skall komma till dem:

<span id="an_58:3">58:3</span> »Vartill gagnar det, att vi fasta, när du
icke ser det, vartill, att vi späka oss, när du icke märker det?» Men
se, på edra fastedagar sköten I edra sysslor, och alla edra arbetare
driven I blott på.

<span id="an_58:4">58:4</span> Och se, I hållen eder fasta med kiv och
split, med hugg och slag av gudlösa nävar. I hållen icke mer fasta på
sådant sätt, att I kunnen göra eder röst hörd i höjden.

<span id="an_58:5">58:5</span> Skulle detta vara en fasta, sådan som jag
vill hava? Skulle detta vara en rätt späkningsdag? Att man hänger med
huvudet såsom ett sävstrå och sätter sig i säck och aska, vill du kalla
sådant att hålla fasta, att fira en dag till HERRENS behag?

<span id="an_58:6">58:6</span> Nej, detta är den fasta, som jag vill
hava: att I lossen orättfärdiga bojor och lösen okets band, att I given
de förtryckta fria och krossen sönder alla ok,

<span id="an_58:7">58:7</span> ja, att du bryter ditt bröd åt den
hungrige och skaffar de fattiga och husvilla härbärge att du kläder den
nakne, var du ser honom, och ej drager dig undan för den som är ditt
kött och blod.

<span id="an_58:8">58:8</span> Då skall ljus bryta fram för dig såsom en
morgonrodnad, och dina sår skola läkas med hast, och din rätt skall då
gå framför dig och HERRENS härlighet följa dina spår.

<span id="an_58:9">58:9</span> Då skall HERREN svara, när du åkallar
honom; när du ropar, skall han säga: »Se, här är jag.» Om hos dig icke
får finnas någon som pålägger ok och pekar finger och talar, vad
fördärvligt är,

<span id="an_58:10">58:10</span> om du delar med dig av din nödtorft åt
den hungrige och mättar den som är i betryck, då skall ljus gå upp för
dig i mörkret, och din natt skall bliva lik middagens sken.

<span id="an_58:11">58:11</span> Och HERREN skall leda dig beständigt;
han skall mätta dig mitt i ödemarken och giva styrka åt benen i din
kropp. Och du skall vara lik en vattenrik trädgård och likna ett
källsprång, vars vatten aldrig tryter.

<span id="an_58:12">58:12</span> Och dina avkomlingar skola bygga upp de
gamla ruinerna, du skall åter upprätta grundvalar ifrån forna släkten;
och du skall kallas »han som murar igen revor», »han som återställer
stigar, så att man kan bo i landet.»

<span id="an_58:13">58:13</span> Om du är varsam med din fot på
sabbaten, så att du icke på min heliga dag utför dina sysslor; om du
kallar sabbaten din lust och HERRENS helgdag en äredag, ja, om du ärar
den, så att du icke går dina egna vägar eller sköter dina sysslor eller
talar tomma ord,

<span id="an_58:14">58:14</span> då skall du finna din lust i HERREN,
och jag skall föra dig fram över landets höjder och giva dig till näring
din fader Jakobs arvedel. Ja, så har HERRENS mun talat.

<span id="an_59:1">59:1</span> Se, HERRENS arm är icke för kort, så att
han ej kan frälsa, och hans öra är icke tillslutet, så att han ej kan
höra.

<span id="an_59:2">59:2</span> Nej, det är edra missgärningar, som
skilja eder och eder Gud från varandra, och edra synder dölja hans
ansikte för eder, så att han icke hör eder.

<span id="an_59:3">59:3</span> Ty edra händer äro fläckade av blod och
edra fingrar av missgärning, edra läppar tala lögn, och eder tunga
frambär orättfärdighet.

<span id="an_59:4">59:4</span> Ingen höjer sin röst i rättfärdighetens
namn, och ingen visar redlighet i vad till rätten hör. De förtrösta på
idel tomhet, de tala falskhet, de gå havande med olycka och föda
fördärv.

<span id="an_59:5">59:5</span> De kläcka ut basiliskägg och väva
spindelnät. Om någon äter av deras ägg, så dör han, och trampas ett
sådant sönder, så kommer en huggorm ut.

<span id="an_59:6">59:6</span> Deras spindelnät duga icke till kläder,
och de kunna ej skyla sig med vad de hava tillverkat; deras verk äro
fördärvliga verk, och våldsgärningar öva deras händer.

<span id="an_59:7">59:7</span> Deras fötter hasta till vad ont är och
äro snara, när det gäller att utgjuta oskyldigt blod; deras tankar äro
fördärvliga tankar, förödelse och förstöring är på deras vägar.

<span id="an_59:8">59:8</span> Fridens väg känna de icke, och rätten
följer ej i deras spår; de gå krokiga stigar, och ingen som vandrar så
vet, vad frid är.

<span id="an_59:9">59:9</span> Därför är rätten fjärran ifrån oss, och
rättfärdighet tillfaller oss icke; vi bida efter ljus, men se, mörker
råder, efter solsken, men vi få vandra i djupaste natt.

<span id="an_59:10">59:10</span> Vi måste famla utefter väggen såsom
blinda, famla, såsom hade vi inga ögon; vi stappla mitt på dagen, såsom
vore det skymning, mitt i vår fulla kraft äro vi såsom döda.

<span id="an_59:11">59:11</span> Vi brumma allasammans såsom björnar och
sucka alltjämt såsom duvor; vi bida efter rätten, men den kommer icke,
efter frälsningen, men den är fjärran ifrån oss.

<span id="an_59:12">59:12</span> Ty många äro våra överträdelser inför
dig, och våra synder vittna emot oss; ja, våra överträdelser hava vi för
våra ögon, och våra missgärningar känna vi.

<span id="an_59:13">59:13</span> Genom överträdelse och förnekelse hava
vi felat mot HERREN, vi hava vikit bort ifrån vår Gud; vi hava talat
förtryck och avfällighet, lögnläror hava vi förkunnat och hämtat fram ur
våra hjärtan.

<span id="an_59:14">59:14</span> Rätten tränges tillbaka, och
rättfärdigheten står långt borta, ja, sanningen vacklar på torget, och
vad rätt är kan ej komma fram.

<span id="an_59:15">59:15</span> Så måste sanningen hålla sig undan, och
den som vände sig ifrån det onda blev plundrad. Detta såg HERREN, och
det misshagade honom, att det icke fanns någon rätt.

<span id="an_59:16">59:16</span> Och han såg, att ingen trädde fram; han
förundrade sig över att ingen grep in. Då hjälpte honom hans egen arm,
och hans rättfärdighet understödde honom.

<span id="an_59:17">59:17</span> Och han klädde sig i rättfärdighet
såsom i ett pansar och satte frälsningens hjälm på sitt huvud; han
klädde sig i hämndens dräkt såsom i en livklädnad och höljde sig i
nitälskan såsom i en mantel.

<span id="an_59:18">59:18</span> Efter deras gärningar skall han nu
vedergälla dem; vrede skall han låta komma över sina ovänner och över
sina fiender lönen för vad de hava gjort; ja, havsländerna skall han
vedergälla, vad de hava gjort.

<span id="an_59:19">59:19</span> Så skall HERRENS namn bliva fruktat i
väster och hans härlighet, där solen går upp. När fienden bryter fram
lik en ström, skall HERRENS andedräkt förjaga honom.

<span id="an_59:20">59:20</span> Men såsom en förlossare kommer HERREN
för Sion och för dem i Jakob, som omvända sig från sin överträdelse,
säger HERREN.

<span id="an_59:21">59:21</span> Och detta är det förbund, som jag å min
sida gör med dem, säger HERREN: min Ande, som är över dig, och orden,
som jag har lagt i din mun, de skola icke vika ur din mun, ej heller ur
dina barns eller barnbarns mun från nu och till evig tid, säger HERREN.

<span id="an_60:1">60:1</span> Stå upp, var ljus, ty ditt ljus kommer,
och HERRENS härlighet går upp över dig.

<span id="an_60:2">60:2</span> Se, mörker övertäcker jorden och töcken
folken, men över dig uppgår HERREN, och hans härlighet uppenbaras över
dig.

<span id="an_60:3">60:3</span> Och folken skola vandra i ditt ljus och
konungarna i glansen som går upp över dig.

<span id="an_60:4">60:4</span> Lyft upp dina ögon och se dig omkring:
alla komma församlade till dig; dina söner komma fjärran ifrån, och dina
döttrar bäras fram på armen.

<span id="an_60:5">60:5</span> Då, vid den synen skall du stråla av
fröjd, och ditt hjärta skall bäva och vidga sig; ty havets rikedomar
skola föras till dig, och folkens skatter skola falla dig till.

<span id="an_60:6">60:6</span> Skaror av kameler skola övertäcka dig,
kamelfålar från Midjan och Efa; från Saba skola de alla komma, guld och
rökelse skola de bära och skola förkunna HERRENS lov.

<span id="an_60:7">60:7</span> Alla Kedars hjordar skola församlas till
dig, Nebajots vädurar skola vara dig till tjänst. Mig till välbehag
skola de offras på mitt altare, och min härlighets hus skall jag så
förhärliga.

<span id="an_60:8">60:8</span> Vilka äro dessa som komma farande lika
moln, lika duvor, som flyga till sitt duvslag?

<span id="an_60:9">60:9</span> Se, havsländerna bida efter mig, och
främst komma Tarsis' skepp; de vilja föra dina söner hem ifrån fjärran
land, och de hava med sig silver och guld åt HERRENS, din Guds, namn, åt
Israels Helige, ty han förhärligar dig.

<span id="an_60:10">60:10</span> Och främlingar skola bygga upp dina
murar, och deras konungar skola betjäna dig. Ty väl har jag slagit dig i
min förtörnelse, men i min nåd förbarmar jag mig nu över dig.

<span id="an_60:11">60:11</span> Och dina portar skola hållas öppna
beständigt, varken dag eller natt skola de stängas, så att folkens
skatter kunna föras in i dig, med deras konungar i hyllningståget.

<span id="an_60:12">60:12</span> Ty det folk eller rike, som ej vill
tjäna dig, skall förgås; ja, sådana folk skola i grund förgöras.

<span id="an_60:13">60:13</span> Libanons härlighet skall komma till
dig, både cypress och alm och buxbom, för att pryda platsen, där min
helgedom är; ty den plats, där mina fötter stå, vill jag göra ärad.

<span id="an_60:14">60:14</span> Och bugande skola dina förtryckares
söner komma till dig, och dina föraktare skola allasammans falla ned för
dina fötter. Och man skall kalla dig »HERRENS stad», »Israels Heliges
Sion».

<span id="an_60:15">60:15</span> I stället för att du var övergiven och
hatad, så att ingen ville taga vägen genom dig, skall jag göra dig till
en härlighetens boning evinnerligen och till en fröjdeort ifrån släkte
till släkte.

<span id="an_60:16">60:16</span> Och du skall dia folkens mjölk, ja,
konungabröst skall du dia; och du skall förnimma, att jag, HERREN, är
din frälsare och att den Starke i Jakob är din förlossare.

<span id="an_60:17">60:17</span> Jag skall låta guld komma i stället för
koppar och låta silver komma i stället för järn och koppar i stället för
trä och järn i stället för sten. Och jag vill sätta frid till din
överhet och rättfärdighet till din behärskare.

<span id="an_60:18">60:18</span> Man skall icke mer höra talas om våld i
ditt land, om ödeläggelse och förstöring inom dina gränser, utan du
skall kalla dina murar för »frälsning» och dina portar för »lovsång».

<span id="an_60:19">60:19</span> Solen skall icke mer vara ditt ljus om
dagen, och månen skall icke mer lysa dig med sitt sken, utan HERREN
skall vara ditt eviga ljus, och din Gud skall vara din härlighet.

<span id="an_60:20">60:20</span> Din sol skall då icke mer gå ned och
din måne icke mer taga av; ty HERREN skall vara ditt eviga ljus, och
dina sorgedagar skola hava en ände.

<span id="an_60:21">60:21</span> Och i ditt folk skola alla vara
rättfärdiga, evinnerligen skola de besitta landet; de äro ju en telning,
som jag har planterat, ett verk av mina händer, som jag vill förhärliga
mig med.

<span id="an_60:22">60:22</span> Av den minste skola komma tusen, och av
den ringaste skall bliva ett talrikt folk. Jag är HERREN; när tiden är
inne, skall jag med hast fullborda detta.

<span id="an_61:1">61:1</span> Herrens, HERRENS Ande är över mig, ty
HERREN har smort mig till att förkunna glädjens budskap för de ödmjuka;
han har sänt mig till att läka dem som hava ett förkrossat hjärta, till
att predika frihet för de fångna och förlossning för de bundna,

<span id="an_61:2">61:2</span> till att predika ett nådens år från
HERREN och en hämndens dag från vår Gud, en dag, då han skall trösta
alla sörjande,

<span id="an_61:3">61:3</span> då han skall låta de sörjande i Sion få
huvudprydnad i stället för aska, glädjeolja i stället för sorg,
högtidskläder i stället för en bedrövad ande; och de skola kallas
»rättfärdighetens terebinter», »HERRENS plantering, som han vill
förhärliga sig med».

<span id="an_61:4">61:4</span> Och de skola bygga upp de gamla ruinerna
och upprätta förfädernas ödeplatser; de skola återställa de förödda
städerna, de platser, som hava legat öde släkte efter släkte.

<span id="an_61:5">61:5</span> Främlingar skola stå redo att föra edra
hjordar i bet, och utlänningar skola bruka åt eder åkrar och vingårdar.

<span id="an_61:6">61:6</span> Men I skolen heta HERRENS präster, och
man skall kalla eder vår Guds tjänare; I skolen få njuta av folkens
skatter, och deras härlighet skall övergå till eder.

<span id="an_61:7">61:7</span> För eder skam skolen I få dubbelt igen,
och de som ledo smälek skola nu jubla över sin del. Så skola de få
dubbelt att besitta i sitt land; evig glädje skola de undfå.

<span id="an_61:8">61:8</span> Ty jag, HERREN, älskar, vad rätt är, och
hatar orättfärdigt rov; och jag skall giva dem deras lön i trofasthet
och sluta ett evigt förbund med dem.

<span id="an_61:9">61:9</span> Och deras släkte skall bliva känt bland
folken och deras avkomma bland folkslagen; alla som se dem skola märka
på dem, att de äro ett släkte, som HERREN har välsignat.

<span id="an_61:10">61:10</span> Jag gläder mig storligen i HERREN, och
min själ fröjdar sig i min Gud, ty han har iklätt mig frälsningens
klädnad och höljt mig i rättfärdighetens mantel, likasom när en brudgum
sätter högtidsbindeln på sitt huvud eller likasom när en brud pryder sig
med sina smycken.

<span id="an_61:11">61:11</span> Ty likasom jorden låter sina växter
spira fram och en trädgård sin sådd växa upp, så skall Herren, HERREN
låta rättfärdighet uppväxa och lovsång inför alla folk.

<span id="an_62:1">62:1</span> För Sions skull vill jag icke tiga, och
för Jerusalems skull vill jag ej unna mig ro, förrän dess rätt går upp
såsom solens sken och dess frälsning lyser såsom ett brinnande bloss.

<span id="an_62:2">62:2</span> Och folken skola se din rätt och alla
konungar din härlighet; och du skall få ett nytt namn, som HERRENS mun
skall bestämma.

<span id="an_62:3">62:3</span> Så skall du vara en härlig krona i
HERRENS hand, en konungslig huvudbindel i din Guds hand.

<span id="an_62:4">62:4</span> Du skall icke mer kallas »den övergivna»,
ej heller skall ditt land mer kallas »ödemark», utan du skall få heta
»hon som jag har min lust i», och ditt land skall få heta »äkta
hustrun»; ty HERREN har sin lust i dig, och ditt land har fått sin äkta
man.

<span id="an_62:5">62:5</span> Ty såsom när en ung man bliver en jungrus
äkta herre, så skola dina barn bliva dina äkta herrar, och såsom en
brudgum fröjdar sig över sin brud, så skall din Gud fröjda sig över dig.

<span id="an_62:6">62:6</span> På dina murar, Jerusalem, har jag ställt
väktare; varken dag eller natt få de någonsin tystna. I som skolen ropa
till HERREN, given eder ingen ro.

<span id="an_62:7">62:7</span> Och given honom ingen ro förrän han åter
har byggt upp Jerusalem och låtit det bliva ett ämne till lovsång på
jorden.

<span id="an_62:8">62:8</span> HERREN har svurit vid sin högra hand och
sin starka arm: Jag skall icke mer giva din säd till mat åt dina
fiender, och främlingar skola icke dricka ditt vin, frukten av din möda.

<span id="an_62:9">62:9</span> Nej, de som insamla säden skola ock äta
den och skola lova HERREN, och de som inbärga vinet skola dricka det i
min helgedoms gårdar.

<span id="an_62:10">62:10</span> Dragen ut, dragen ut genom portarna,
bereden väg för folket; banen, ja, banen en farväg rensen den från
stenar, resen upp ett baner för folken.

<span id="an_62:11">62:11</span> Hör, HERREN höjer ett rop, och det når
till jordens ända: Sägen till dottern Sion: Se, din frälsning kommer.
Se, han har med sig sin lön, och hans segerbyte går framför honom.

<span id="an_62:12">62:12</span> Och man skall kalla dem »det heliga
folket», »HERRENS förlossade»; och dig själv skall man kalla »den
mångbesökta staden», »staden, som ej varder övergiven».

<span id="an_63:1">63:1</span> Vem är han som kommer från Edom, från
Bosra i högröda kläder, så präktig i sin dräkt, så stolt i sin stora
kraft? »Det är jag, som talar i rättfärdighet, jag, som är en mästare
till att frälsa.»

<span id="an_63:2">63:2</span> Varför är din dräkt så röd? Varför likna
dina kläder en vintrampares?

<span id="an_63:3">63:3</span> »Jo, en vinpress har jag trampat, jag
själv allena, och ingen i folken bistod mig. Jag trampade dem i min
vrede, trampade sönder dem i min förtörnelse. Då stänkte deras blod på
mina kläder, och så fick jag hela min dräkt nedfläckad.

<span id="an_63:4">63:4</span> Ty en hämndedag hade jag beslutit, och
mitt förlossningsår hade kommit.

<span id="an_63:5">63:5</span> Och jag skådade omkring mig, men ingen
hjälpare fanns; jag stod där i förundran, men ingen fanns, som
understödde mig. Då hjälpte mig min egen arm, och min förtörnelse
understödde mig.

<span id="an_63:6">63:6</span> Jag trampade ned folken i min vrede och
gjorde dem druckna i min förtörnelse, och jag lät deras blod rinna ned
på jorden.»

<span id="an_63:7">63:7</span> HERRENS nådegärningar vill jag förkunna,
ja, HERRENS lov, efter allt vad HERREN har gjort mot oss, den nåderike
mot Israels hus, vad han har gjort mot dem efter sin barmhärtighet och
sin stora nåd.

<span id="an_63:8">63:8</span> Ty han sade: »De äro ju mitt folk, barn,
som ej svika.» Och så blev han deras frälsare.

<span id="an_63:9">63:9</span> I all deras nöd var ingen verklig nöd, ty
hans ansiktes ängel frälste dem. Därför att han älskade dem och ville
skona dem, förlossade han dem. Han lyfte dem upp och bar dem alltjämt, i
forna tider.

<span id="an_63:10">63:10</span> Men de voro gensträviga, och de
bedrövade hans heliga Ande; därför förvandlades han till deras fiende,
han själv stridde mot dem.

<span id="an_63:11">63:11</span> Då tänkte hans folk på forna tider, de
tänkte på Mose: Var är nu han som förde dem upp ur havet, jämte herdarna
för hans hjord? Var är han som lade i deras bröst sin helige Ande,

<span id="an_63:12">63:12</span> var är han som lät sin härliga arm gå
fram vid Moses högra sida, han som klöv vattnet framför dem och så
gjorde sig ett evigt namn,

<span id="an_63:13">63:13</span> han som lät dem färdas genom djupen,
såsom hästar färdas genom öknen, utan att stappla?

<span id="an_63:14">63:14</span> Likasom när boskapen går ned i dalen så
fördes de av HERRENS Ande till ro. Ja, så ledde du ditt folk och gjorde
dig ett härligt namn.

<span id="an_63:15">63:15</span> Skåda ned från himmelen och se härtill
från din heliga och härliga boning. Var äro nu din nitälskan och dina
väldiga gärningar, var är ditt hjärtas varkunnsamhet och din
barmhärtighet? De hålla sig tillbaka från mig.

<span id="an_63:16">63:16</span> Du är ju dock vår fader; ty Abraham vet
icke av oss, och Israel känner oss icke. Men du, HERRE, är vår fader;
»vår förlossare av evighet», det är ditt namn.

<span id="an_63:17">63:17</span> Varför, o HERRE, låter du oss då gå
vilse från dina vägar och förhärdar våra hjärtan, så att vi ej frukta
dig? Vänd tillbaka för dina tjänares skull, för din arvedels stammars
skull.

<span id="an_63:18">63:18</span> Allenast helt kort fick ditt heliga
folk behålla sin besittning; våra ovänner trampade ned din helgedom.

<span id="an_63:19">63:19</span> Det är oss nu så, som om du aldrig hade
varit herre över oss, om om vi ej hade blivit uppkallade efter ditt
namn.

<span id="an_64:1">64:1</span> O att du läte himmelen rämna och fore
hitned, så att bergen skälvde inför dig,

<span id="an_64:2">64:2</span> likasom när ris antändes av eld och
vatten genom eld bliver sjudande, så att du gjorde ditt namn kunnigt
bland dina ovänner och folken darrade för dig!

<span id="an_64:3">64:3</span> O att du fore hitned med underbara
gärningar som vi icke kunde vänta, så att bergen skälvde inför dig!

<span id="an_64:4">64:4</span> Aldrig någonsin har man ju hört, aldrig
har något öra förnummit, aldrig har något öga sett en annan Gud än dig
handla så mot dem som vänta efter honom.

<span id="an_64:5">64:5</span> Du kom dem till mötes, som övade
rättfärdighet med fröjd, dem som på dina vägar tänkte på dig. Men se, du
blev förtörnad, och vi stodo där såsom syndare. Så hava vi länge stått;
skola vi väl bliva frälsta?

<span id="an_64:6">64:6</span> Vi blevo allasammans lika orena
människor, och all vår rättfärdighet var såsom en fläckad klädnad. Vi
vissnade allasammans såsom löv, och våra missgärningar förde oss bort
såsom vinden.

<span id="an_64:7">64:7</span> Ingen fanns, som åkallade ditt namn,
ingen, som vaknade upp för att hålla sig till dig; ty du dolde ditt
ansikte för oss och lät oss försmäkta genom vår missgärning.

<span id="an_64:8">64:8</span> Men HERRE, du är ju vår fader; vi äro
leret, och du är den som har danat oss, vi äro allasammans verk av din
hand.

<span id="an_64:9">64:9</span> Var då ej så högeligen förtörnad, HERRE;
och tänk icke evinnerligen på vår missgärning; nej, se därtill att vi
allasammans äro ditt folk.

<span id="an_64:10">64:10</span> Dina heliga städer hava blivit en öken,
Sion har blivit en öken, Jerusalem en ödemark.

<span id="an_64:11">64:11</span> Vårt heliga och härliga tempel, där
våra fäder lovade dig, det har blivit uppbränt i eld; och allt vad
dyrbart vi ägde har lämnats åt förödelsen.

<span id="an_64:12">64:12</span> Kan du vid allt detta hålla dig
tillbaka, o HERRE? Kan du tiga stilla och plåga oss så svårt?

<span id="an_65:1">65:1</span> Jag har låtit mig bliva uppenbar för dem
som icke frågade efter mig, jag har låtit mig finnas av dem som icke
sökte mig; till ett folk som icke var uppkallat efter mitt namn har jag
sagt: Se, här är jag, här är jag.

<span id="an_65:2">65:2</span> Hela dagen har jag uträckt mina händer
till ett gensträvigt folk som vandrar på den väg som icke är god, i det
att de följa sina egna tankar --

<span id="an_65:3">65:3</span> ett folk, som beständigt förtörnar mig
utan att hava någon försyn, som frambär offer i lustgårdar och tänder
offereld på tegelaltaren,

<span id="an_65:4">65:4</span> som har sitt tillhåll bland gravar och
tillbringar natten i undangömda nästen, som äter svinens kött och har
vederstygglig spis i sina kärl,

<span id="an_65:5">65:5</span> som säger: »Bort med dig, kom icke vid
mig, ty jag är helig för dig.» De äro såsom rök i min näsa, en eld, som
brinner beständigt.

<span id="an_65:6">65:6</span> Se, detta står upptecknat inför mina
ögon; jag skall icke tiga, förrän jag har givit vedergällning, ja,
vedergällning i deras sköte,

<span id="an_65:7">65:7</span> både för deras egna missgärningar och för
deras fäders, säger HERREN, vedergällning för att de tände offereld på
bergen och för att de smädade mig på höjderna; ja, först skall jag mäta
upp lönen åt dem i deras sköte.

<span id="an_65:8">65:8</span> Så säger HERREN: Likasom man säger om en
druvklase, när däri finnes saft: »Fördärva den icke, ty välsignelse är
däri», så skall ock jag göra för mina tjänares skull: jag skall icke
fördärva alltsammans.

<span id="an_65:9">65:9</span> Jag skall låta en avkomma utgå från
Jakob, från Juda en arvinge till mina berg; ty mina utkorade skola
besitta landet, och mina tjänare skola bo däri.

<span id="an_65:10">65:10</span> Saron skall bliva en betesmark för får
och Akors dal en lägerplats för fäkreatur, och de skola givas åt mitt
folk, när det söker mig.

<span id="an_65:11">65:11</span> Men I som övergiven HERREN och förgäten
mitt heliga berg, I som duken bord åt Gad och iskänken vindryck åt Meni,

<span id="an_65:12">65:12</span> eder har jag bestämt åt svärdet, och I
skolen alla få böja eder ned till att slaktas, därför att I icke
svaraden, när jag kallade, och icke hörden, när jag talade, utan
gjorden, vad ont var i mina ögon, och utvalden det som var mig
misshagligt.

<span id="an_65:13">65:13</span> Därför säger Herren, HERREN så: Se,
mina tjänare skola äta, men I skolen hungra; se, mina tjänare skola
dricka, men I skolen törsta; se, mina tjänare skola glädjas, men I
skolen få blygas.

<span id="an_65:14">65:14</span> Ja, mina tjänare skola jubla i sitt
hjärtas fröjd, men I skolen ropa i edert hjärtas plåga och jämra eder i
förtvivlan.

<span id="an_65:15">65:15</span> Och I skolen lämna edert namn till ett
förbannelsens ord, så att mina utkorade skola säga: »Sådan död give dig
Herren, HERREN.» Men åt sina tjänare skall han giva ett annat namn:

<span id="an_65:16">65:16</span> den som då välsignar sig i landet skall
välsigna sig i »den sannfärdige Guden», och den som svär i landet, han
skall svärja vid »den sannfärdige Guden». Ty de förra bedrövelserna äro
då förgätna och dolda för mina ögon.

<span id="an_65:17">65:17</span> Ty se, jag vill skapa nya himlar och en
ny jord; och man skall ej mer komma ihåg det förgångna eller tänka
därpå.

<span id="an_65:18">65:18</span> Nej, I skolen fröjdas och jubla till
evig tid över det som jag skapar; ty se, jag vill skapa Jerusalem till
jubel och dess folk till fröjd.

<span id="an_65:19">65:19</span> Och jag skall jubla över Jerusalem och
fröjda mig över mitt folk, och där skall icke mer höras gråt eller
klagorop.

<span id="an_65:20">65:20</span> Där skola icke mer finnas barn som leva
allenast några dagar, ej heller gamla män, som icke fylla sina dagars
mått; nej, den som dör ung skall dö först vid hundra års ålder, och
först vid hundra års ålder skall syndaren drabbas av förbannelsen.

<span id="an_65:21">65:21</span> När de bygga hus, skola de ock få bo i
dem; när de plantera vingårdar, skola de ock få äta deras frukt.

<span id="an_65:22">65:22</span> När de bygga hus, skall det ej bliva
andra, som få bo i dem; när de plantera något, skall det ej bliva andra,
som få äta därav. Ty samma ålder, som ett träd uppnår, skall man uppnå i
mitt folk, och mina utkorade skola själva njuta av sina händers verk.

<span id="an_65:23">65:23</span> De skola icke möda sig förgäves, och
barnen, som de föda, drabbas ej av plötslig död; ty de äro ett släkte av
HERRENS välsignade, och deras avkomlingar få leva kvar bland dem.

<span id="an_65:24">65:24</span> Och det skall ske, att förrän de ropa,
skall jag svara, och medan de ännu tala, skall jag höra.

<span id="an_65:25">65:25</span> Då skola vargar gå i bet tillsammans
med lamm, och lejon skola äta halm likasom oxar, och stoft skall vara
ormens föda. Ingenstädes på mitt heliga berg skall man då göra, vad ont
och fördärvligt är, säger HERREN.

<span id="an_66:1">66:1</span> Så säger HERREN: Himmelen är min tron,
och jorden är min fotapall; vad för ett hus skullen I då kunna bygga åt
mig, och vad för en plats skulle tjäna mig till vilostad?

<span id="an_66:2">66:2</span> Min hand har ju gjort allt detta, och så
har allt detta blivit till, säger HERREN. Men till den skådar jag ned,
som är betryckt och har en förkrossad ande, och till den som fruktar för
mitt ord.

<span id="an_66:3">66:3</span> Den däremot, som slaktar sin offertjur,
men ock är en mandråpare, den som offrar sitt lamm, men tillika krossar
nacken på en hund, den som frambär ett spisoffer, men därvid frambär
svinblod, den som offrar rökelse, men därunder hyllar en fåfänglig avgud
-- likasom det lyster dessa att gå sina egna vägar och likasom deras
själ har behag till deras styggelser,

<span id="an_66:4">66:4</span> så lyster det ock mig att fara illa fram
med dem och att låta förskräckelse komma över dem, eftersom ingen
svarade, när jag kallade, och eftersom de icke hörde, när jag talade,
utan gjorde, vad ont var i mina ögon, och hade sin lust i att göra, vad
mig misshagligt var.

<span id="an_66:5">66:5</span> Hören HERRENS ord, I som frukten för hans
ord. Edra bröder, som hata eder och stöta eder bort för mitt namns
skull, de säga: »Må HERREN förhärliga sig, så att vi få se eder glädje.»
Men de skola komma på skam.

<span id="an_66:6">66:6</span> Hör, huru det larmar i staden, hör dånet
i templet! Hör dånet, när HERREN vedergäller sina fiender, vad de hava
gjort!

<span id="an_66:7">66:7</span> Innan Sion har känt någon födslovånda,
föder hon barnet; innan kval har kommit över henne, bliver hon förlöst
med ett gossebarn.

<span id="an_66:8">66:8</span> Vem har hört något sådant, vem har sett
något dylikt? Kan då ett land komma till liv på en enda dag, eller kan
ett folk födas i ett ögonblick, eftersom Sion födde fram sina barn, just
då våndan begynte?

<span id="an_66:9">66:9</span> Ja, ty skulle jag väl låta fostret bliva
fullgånget, men icke giva kraft att föda fram det? säger HERREN. Eller
skulle jag giva kraft att föda, men sedan hålla fostret tillbaka? säger
din Gud.

<span id="an_66:10">66:10</span> Glädjens med Jerusalem och fröjden eder
över henne, alla I som haven henne kär; jublen högt med henne, alla I
som haven sörjt över henne.

<span id="an_66:11">66:11</span> Så skolen I få dia eder mätta vid
hennes hugsvalelses bröst; så skolen I få suga med lust av hennes rika
barm.

<span id="an_66:12">66:12</span> Ty så säger HERREN: Se, jag vill låta
frid komma över henne såsom en ström och folkens rikedomar såsom en
översvämmande flod, och I skolen så få dia, I skolen bliva burna på
armen och skolen få sitta i knäet och bliva smekta.

<span id="an_66:13">66:13</span> Såsom en moder tröstar sin son, så
skall jag trösta eder; ja, i Jerusalem skolen I få tröst.

<span id="an_66:14">66:14</span> Och edra hjärtan skola glädja sig, när
I fån se detta, och benen i edra kroppar skola hava livskraft såsom
spirande gräs; och man skall förnimma, att HERRENS hand är med hans
tjänare och att ogunst kommer över hans fiender.

<span id="an_66:15">66:15</span> Ty se, HERREN skall komma i eld, och
hans vagnar skola vara såsom en stormvind; och han skall låta sin vrede
drabba med hetta och sin näpst med eldslågor.

<span id="an_66:16">66:16</span> Ty HERREN skall hålla dom med eld, och
med sitt svärd skall han slå allt kött, och många skola de vara, som
bliva slagna av HERREN.

<span id="an_66:17">66:17</span> De som låta inviga sig och rena sig
till gudstjänst i lustgårdar, anförda av en som står där i mitten, de
som äta svinkött och annan styggelse, ja, också möss, de skola
allasammans förgås, säger HERREN.

<span id="an_66:18">66:18</span> Jag känner deras gärningar och tankar.
Den tid kommer, då jag skall församla alla folk och tungomål; och de
skola komma och se min härlighet.

<span id="an_66:19">66:19</span> Och jag skall göra ett tecken bland
dem; och några av dem som bliva räddade skall jag sända såsom budbärare
till hednafolken, till Tarsis, till Pul och Lud, bågskyttfolken, till
Tubal och Javan, till havsländerna i fjärran, som icke hava hört något
om mig eller sett min härlighet; och de skola förkunna min härlighet
bland folken.

<span id="an_66:20">66:20</span> Och på hästar och i vagnar och
bärstolar och på mulåsnor och dromedarer skola de från alla folk föra
alla edra bröder fram till mitt heliga berg i Jerusalem såsom ett
spisoffer åt HERREN, säger HERREN, likasom Israels barn i rena kärl föra
fram spisoffer till HERRENS hus.

<span id="an_66:21">66:21</span> Och jämväl sådana skall jag taga till
mina präster, till mina leviter, säger HERREN.

<span id="an_66:22">66:22</span> Ty likasom de nya himlar och den nya
jord, som jag vill göra, bliva beståndande inför mig, säger HERREN, så
skall det ock vara med edra barn och med edert namn.

<span id="an_66:23">66:23</span> Och nymånadsdag efter nymånadsdag och
sabbatsdag efter sabbatsdag skall det ske, att allt kött kommer och
tillbeder inför mig, säger HERREN.

<span id="an_66:24">66:24</span> Och man skall gå ut och se med lust,
huru de människor, som avföllo från mig, nu ligga där döda; ty deras
mask skall icke dö, och deras eld skall icke utsläckas, och de skola
vara till vämjelse för allt kött.

------------------------------------------------------------------------

[Next: Jeremiah](jer)
