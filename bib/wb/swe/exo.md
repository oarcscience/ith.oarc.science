[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](gen)  [Next](lev.md) 

------------------------------------------------------------------------

### Swedish Bible: Exodus

<span id="an_1:1">1:1</span> Och dessa äro namnen på Israels söner, som
kommo till Egypten; med Jakob kommo de, var och en med sitt hus:

<span id="an_1:2">1:2</span> Ruben, Simeon, Levi och Juda,

<span id="an_1:3">1:3</span> Isaskar, Sebulon och Benjamin,

<span id="an_1:4">1:4</span> Dan och Naftali, Gad och Aser.

<span id="an_1:5">1:5</span> Tillsammans utgjorde de som hade utgått
från Jakobs länd sjuttio personer; men Josef var redan förut i Egypten.

<span id="an_1:6">1:6</span> Och Josef dog och alla hans bröder och hela
det släktet.

<span id="an_1:7">1:7</span> Men Israels barn voro fruktsamma och växte
till och förökade sig och blevo övermåttan talrika, så att landet blev
uppfyllt av dem.

<span id="an_1:8">1:8</span> Då uppstod en ny konung över Egypten, en
som icke visste av Josef.

<span id="an_1:9">1:9</span> Och denne sade till sitt folk: »Se, Israels
barns folk är oss för stort och mäktigt.

<span id="an_1:10">1:10</span> Välan, låt oss då gå klokt till väga med
dem; eljest kunde de ännu mer föröka sig; och om ett krig komme på,
kunde de förena sig med våra fiender och begynna krig mot oss och sedan
draga bort ur landet.»

<span id="an_1:11">1:11</span> Alltså satte man arbetsfogdar över dem
och förtryckte dem med trälarbeten. Och de måste bygga åt Farao
förrådsstäder, Pitom och Raamses.

<span id="an_1:12">1:12</span> Men ju mer man förtryckte dem, dess mer
förökade de sig, och dess mer utbredde de sig, så att man begynte gruva
sig för Israels barn.

<span id="an_1:13">1:13</span> Därför pålade egyptierna Israels barn
ytterligare tvångsarbeten

<span id="an_1:14">1:14</span> och förbittrade deras liv med hårt arbete
på murbruk och tegel och med alla slags arbeten på marken korteligen,
med tvångsarbeten av alla slag, som de läto dem utföra

<span id="an_1:15">1:15</span> Och konungen i Egypten talade till de
hebreiska kvinnor -- den ena hette Sifra, den andra Pua -- som hjälpte
barnaföderskorna,

<span id="an_1:16">1:16</span> han sade: »När I förlösen de hebreiska
kvinnorna, så sen efter, då de föda: om det är ett gossebarn, så döden
det; är det ett flickebarn, så må det leva.»

<span id="an_1:17">1:17</span> Men hjälpkvinnorna fruktade Gud och
gjorde icke såsom konungen i Egypten hade sagt till dem, utan läto
barnen leva.

<span id="an_1:18">1:18</span> Då kallade konungen i Egypten
hjälpkvinnorna till sig och sade till dem: »Varför gören I så och låten
barnen leva?»

<span id="an_1:19">1:19</span> Hjälpkvinnorna svarade Farao: »De
hebreiska kvinnorna äro icke såsom de egyptiska. De äro kraftigare;
förrän hjälpkvinnan kommer till dem, hava de fött.»

<span id="an_1:20">1:20</span> Och Gud lät det gå väl för
hjälpkvinnorna; och folket förökade sig och blev mycket talrikt.

<span id="an_1:21">1:21</span> Eftersom hjälpkvinnorna fruktade Gud, lät
han deras hus förkovras.

<span id="an_1:22">1:22</span> Då bjöd Farao allt sitt folk och sade:
»Alla nyfödda gossebarn- skolen I kasta i Nilfloden, men all flickebarn
mån I låta leva.»

<span id="an_2:1">2:1</span> Och en man av Levis hus gick åstad och tog
till hustru Levis dotter.

<span id="an_2:2">2:2</span> Och hustrun blev havande och födde en son.
Och hon såg att det var ett vackert barn och dolde honom i tre månader.

<span id="an_2:3">2:3</span> Men när hon icke längre kunde dölja honom,
tog hon en kista av rör, beströk den med jordbeck och tjära och lade
barnet däri och satte den så i vassen vid stranden av Nilfloden.

<span id="an_2:4">2:4</span> Och hans syster ställde sig ett stycke
därifrån, för att se huru det skulle gå med honom.

<span id="an_2:5">2:5</span> Och Faraos dotter kom ned till floden för
att bada, och hennes tärnor gingo utmed floden. När hon nu fick se
kistan i vassen, sände hon sin tjänarinna dit och lät hämta den till
sig.

<span id="an_2:6">2:6</span> Och när hon öppnade den, fick hon se barnet
och såg att det var en gosse, och han grät. Då ömkade hon sig över honom
och sade: »Detta är ett av de hebreiska barnen.»

<span id="an_2:7">2:7</span> Men hans syster frågade Faraos dotter:
»Vill du att jag skall gå och kalla hit till dig en hebreisk amma som
kan amma upp barnet åt dig?»

<span id="an_2:8">2:8</span> Faraos dotter svarade henne: »Ja, gå.» Då
gick flickan och kallade dit barnets moder.

<span id="an_2:9">2:9</span> Och Faraos dotter sade till henne: »Tag
detta barn med dig, och amma upp det åt mig, så vill jag giva dig lön
därför.» Och kvinnan tog barnet och ammade upp det.

<span id="an_2:10">2:10</span> När sedan gossen hade vuxit upp; förde
hon honom till Faraos dotter, och denna upptog honom såsom sin son och
gav honom namnet Mose, »ty», sade hon, »ur vattnet har jag dragit upp
honom».

<span id="an_2:11">2:11</span> På den tiden hände sig att Mose, sedan
han hade blivit stor, gick ut till sina bröder och såg på deras
trälarbete. Och han fick se att en egyptisk man slog en hebreisk man, en
av hans bröder.

<span id="an_2:12">2:12</span> då vände han sig åt alla sidor, och när
han såg att ingen annan människa fanns där, slog han ihjäl egyptiern och
gömde honom i sanden.

<span id="an_2:13">2:13</span> Dagen därefter gick han åter ut och fick
då se två hebreiska män träta med varandra. Då sade han till den som
gjorde orätt: »Skall du slå din landsman?»

<span id="an_2:14">2:14</span> Han svarade: »Vem har satt dig till
hövding och domare över oss? Vill du dräpa mig, såsom du dräpte
egyptiern?» Då blev Mose förskräckt och tänkte: »Så har då saken blivit
känd.»

<span id="an_2:15">2:15</span> Också fick Farao höra om denna sak och
ville dräpa Mose. Men Mose flydde bort undan Farao; och han stannade i
Midjans land; där satte han sig vid en brunn.

<span id="an_2:16">2:16</span> Och prästen i Midjan hade sju döttrar.
Dessa kommo nu för att hämta upp vatten och skulle fylla hoarna för att
vattna sin faders får.

<span id="an_2:17">2:17</span> Då kommo herdarna och ville driva bort
dem; men Mose stod upp och hjälpte dem och vattnade deras får.

<span id="an_2:18">2:18</span> När de sedan kommo hem till sin fader
Reguel, sade han: »Varför kommen I så snart hem i dag?»

<span id="an_2:19">2:19</span> De svarade: »En egyptisk man hjälpte oss
mot herdarna; därtill hämtade han upp vatten åt oss och vattnade fåren.»

<span id="an_2:20">2:20</span> Då sade han till sina döttrar: »Var är
han då? Varför läten I mannen bliva kvar där? Inbjuden honom att komma
och äta med oss».

<span id="an_2:21">2:21</span> Och Mose beslöt sig för att stanna hos
mannen, och denne gav åt Mose sin dotter Sippora till hustru.

<span id="an_2:22">2:22</span> Hon födde en son, och han gav honom
namnet Gersom, »ty», sade han, »jag är en främling i ett land som icke
är mitt».

<span id="an_2:23">2:23</span> Så förflöt en lång tid, och därunder dog
konungen i Egypten. Men Israels barn suckade över sin träldom och
klagade; och deras rop över träldomen steg upp till Gud.

<span id="an_2:24">2:24</span> Och Gud hörde deras jämmer, och Gud
tänkte på sitt förbund med Abraham, Isak och Jakob.

<span id="an_2:25">2:25</span> Och Gud såg till Israels barn, och Gud
lät sig vårda om dem.

<span id="an_3:1">3:1</span> Och Mose vaktade fåren åt sin svärfader
Jetro, prästen i Midjan. Och han drev en gång fåren bortom öknen och kom
så till Guds berg Horeb.

<span id="an_3:2">3:2</span> Där uppenbarade sig HERRENS ängel för honom
i en eldslåga som slog upp ur en buske. Han såg att busken brann av
elden, och att busken dock icke blev förtärd.

<span id="an_3:3">3:3</span> Då tänkte Mose: »Jag vill gå ditbort och
betrakta den underbara synen och se varför busken icke brinner upp.»

<span id="an_3:4">3:4</span> När då HERREN såg att han gick åstad för
att se, ropade Gud till honom ur busken och sade: »Mose! Mose!» Han
svarade: »Här är jag.»

<span id="an_3:5">3:5</span> Då sade han: »Träd icke hit; drag dina skor
av dina fötter, ty platsen där du står är helig mark.»

<span id="an_3:6">3:6</span> Och han sade ytterligare: »Jag är din
faders Gud, Abrahams Gud, Isaks Gud och Jakobs Gud.» Då skylde Mose sitt
ansikte, ty han fruktade för att se på Gud.

<span id="an_3:7">3:7</span> Och HERREN sade: »Jag har nogsamt sett mitt
folks betryck i Egypten, och jag har hört huru de ropa över sina
plågare; jag vet vad de måste lida.

<span id="an_3:8">3:8</span> Därför har jag stigit ned för att rädda dem
ur egyptiernas våld och föra dem från det landet upp till ett gott och
rymligt land, ett land som flyter av mjölk och honung, det land där
kananéer, hetiter, amoréer, perisséer, hivéer och jebuséer bo.

<span id="an_3:9">3:9</span> Fördenskull, eftersom Israels barns rop har
kommit till mig, och jag därjämte har sett huru egyptierna förtrycka
dem,

<span id="an_3:10">3:10</span> därför må du nu gå åstad, jag vill sända
dig till Farao; och du skall föra mitt folk, Israels barn, ut ur
Egypten»

<span id="an_3:11">3:11</span> Men Mose sade till Gud: »Vem är jag, att
jag skulle gå till Farao, och att jag skulle föra Israels barn ut ur
Egypten?»

<span id="an_3:12">3:12</span> Han svarade: »Jag vill vara med dig. Och
detta skall för dig vara tecknet på att det är jag som har sänt dig: när
du har fört folket ut ur Egypten, skolen I hålla gudstjänst på detta
berg.»

<span id="an_3:13">3:13</span> Då sade Mose till Gud: »När jag nu kommer
till Israels barn och säger till dem: 'Edra fäders Gud har sänt mig till
eder', och de fråga mig; 'Vad är hans namn?', vad skall jag då svara
dem?»

<span id="an_3:14">3:14</span> Gud sade till Mose: »Jag är den jag är.»
Och han sade vidare: »Så skall du säga till Israels barn: 'Jag är' har
sänt mig till eder.

<span id="an_3:15">3:15</span> Och Gud sade ytterligare till Mose: »Så
skall du säga till Israels barn: HERREN, edra fäders Gud, Abrahams Gud,
Isaks Gud och Jakobs Gud, har sänt mig till eder. Detta skall vara mitt
namn evinnerligen, och så skall man nämna mig från släkte till släkte.

<span id="an_3:16">3:16</span> Gå nu åstad och församla de äldste i
Israel, och säg till dem: HERREN, edra fäders Gud, Abrahams, Isaks och
Jakobs Gud, har uppenbarat sig för mig, och han har sagt: 'Jag har sett
till eder och har sett det som vederfares eder Egypten;

<span id="an_3:17">3:17</span> därför är nu mitt ord: jag vill föra eder
bort ifrån betrycket i Egypten upp till kananéernas, hetiternas,
amoréernas, perisséernas, hivéernas och jebuséernas land, ett land som
flyter av mjölk och honung.'

<span id="an_3:18">3:18</span> Och de skola lyssna till dina ord; och du
skall tillika med de äldste i Israel gå till konungen i Egypten, och I
skolen säga till honom: HERREN, hebréernas Gud, har visat sig för oss,
så låt oss nu gå tre dagsresor in i öknen och offra åt HERREN, vår Gud.'

<span id="an_3:19">3:19</span> Dock vet jag att konungen i Egypten icke
skall tillstädja eder att gå, icke ens när han får känna min starka
hand.

<span id="an_3:20">3:20</span> Men jag skall räcka ut min hand och slå
Egypten med alla slags under, som jag vill göra där; sedan skall han
släppa eder.

<span id="an_3:21">3:21</span> Och jag vill låta detta folk finna nåd
för egyptiernas ögon, så att I, när I dragen bort, icke skolen draga
bort med tomma händer;

<span id="an_3:22">3:22</span> utan var kvinna skall av sin grannkvinna
och av den främmande kvinna som bor i hennes hus begära klenoder av
silver och guld, så ock kläder. Dessa skolen I sätta på edra söner och
döttrar. Så skolen I taga byte från egyptierna.»

<span id="an_4:1">4:1</span> Mose svarade och sade: »Men om de nu icke
tro mig eller lyssna till mina ord, utan säga: 'HERREN har icke
uppenbarat sig för dig'?»

<span id="an_4:2">4:2</span> Då sade HERREN till honom: »Vad är det du
har i din hand?»

<span id="an_4:3">4:3</span> Han svarade: »En stav.» Han sade: »Kasta
den på marken.» När han då kastade den på marken, förvandlades den till
en orm; och Mose flydde för honom.

<span id="an_4:4">4:4</span> Men HERREN sade till Mose: »Räck ut din
hand och tag honom i stjärten.» Då räckte han ut sin hand och grep
honom; och han förvandlades åter till en stav i hans hand.

<span id="an_4:5">4:5</span> Och HERREN sade: »Så skola de. tro att
HERREN, deras fäders Gud, Abrahams Gud, Isaks Gud och Jakobs Gud, har
uppenbarat sig för dig.

<span id="an_4:6">4:6</span> Och HERREN sade ytterligare till honom:
»Stick din hand i barmen.» Och han stack sin hand i barmen. När han
sedan drog ut den, se, då var handen vit såsom snö av spetälska.

<span id="an_4:7">4:7</span> Åter sade han. »Stick din hand tillbaka i
barmen.» Och han stack sin hand tillbaka i barmen. När han sedan drog ut
den igen ur barmen, se, då var den åter lik hans övriga kropp.

<span id="an_4:8">4:8</span> Och HERREN sade: »Om de icke vilja tro dig
eller akta på det första tecknet, så måste de tro det andra tecknet.

<span id="an_4:9">4:9</span> Men om de icke ens tro dessa två tecken
eller lyssna till dina ord, så tag av Nilflodens vatten och gjut ut det
på torra landet, så skall vattnet, som du har tagit ur floden,
förvandlas till blod på torra landet.»

<span id="an_4:10">4:10</span> Då sade Mose till HERREN: »Ack I Herre,
jag är ingen talför man; jag har icke varit det förut, och jag är det
icke heller nu, sedan du har talat till din tjänare, ty jag har ett
trögt målföre och en trög tunga.

<span id="an_4:11">4:11</span> HERREN sade till honom: »Vem har givit
människan munnen, eller vem gör henne stum eller döv, seende eller
blind? Är det icke jag, HERREN?

<span id="an_4:12">4:12</span> Så gå nu åstad, jag skall vara med din
mun och lära dig vad du skall tala.»

<span id="an_4:13">4:13</span> Men han sade: »Ack Herre, sänd ditt
budskap med vilken annan du vill.»

<span id="an_4:14">4:14</span> Då upptändes HERRENS vrede mot Mose, och
han sade: »Har du icke din broder Aron, leviten? Jag vet att han är en
man som kan tala. Och han går nu åstad för att möta dig, och när han får
se dig, skall han glädjas i sitt hjärta.

<span id="an_4:15">4:15</span> Och du skall tala till honom och lägga
orden i hans mun; och jag skall vara med din mun och med hans mun, och
jag skall lära eder vad I skolen göra.

<span id="an_4:16">4:16</span> Och han skall tala för dig till folket;
alltså skall han vara för dig såsom mun, och du skall vara för honom
såsom en gud.

<span id="an_4:17">4:17</span> Och du skall taga i din hand denna stav,
med vilken du skall göra dina tecken.»

<span id="an_4:18">4:18</span> Därefter vände Mose tillbaka till sin
svärfader Jeter och sade till honom: »Låt mig vända tillbaka till mina
bröder i Egypten, för att se om de ännu leva.» Jetro sade till Mose: »Gå
i frid.»

<span id="an_4:19">4:19</span> Och HERREN sade till Mose i Midjan: »Vänd
tillbaka till Egypten, ty alla de män äro döda, som stodo efter ditt
liv.»

<span id="an_4:20">4:20</span> Då tog Mose sin hustru och sina söner och
satte dem på sin åsna och for tillbaka till Egyptens land; och Mose tog
Guds stav i sin hand.

<span id="an_4:21">4:21</span> Och HERREN sade till Mose: »När du nu
vänder tillbaka till Egypten så se till, att du inför Farao gör alla de
under som jag har givit dig makt att göra. Men jag skall förstocka hans
hjärta, så att han icke släpper folket.

<span id="an_4:22">4:22</span> Och då skall du säga till Farao: Så säger
HERREN: Israel är min förstfödde son,

<span id="an_4:23">4:23</span> och jag har sagt till dig: 'Släpp min
son, så att han kan hålla gudstjänst åt mig.' Men du har icke velat
släppa honom. Därför skall jag nu dräpa din förstfödde son.

<span id="an_4:24">4:24</span> Och under resan hände sig att HERREN på
ett viloställe kom emot honom och ville döda honom.

<span id="an_4:25">4:25</span> Då tog Sippora en skarp sten och skar
bort förhuden på sin son och berörde honom därmed nedtill och sade: »Du
är mig en blodsbrudgum.»

<span id="an_4:26">4:26</span> Så lät han honom vara. Då sade hon åter:
»Ja, en blodsbrudgum till omskärelse.»

<span id="an_4:27">4:27</span> Och HERREN sade till Aron: »Gå åstad och
möt Mose i öknen.» Då gick han åstad och träffade honom på Guds berg;
och han kysste honom.

<span id="an_4:28">4:28</span> Och Mose berättade för Aron allt vad
HERREN hade talat, när han sände honom, och om alla de tecken som han
hade bjudit honom att göra.

<span id="an_4:29">4:29</span> Sedan gingo Mose och Aron åstad och
församlade alla Israels barns äldste.

<span id="an_4:30">4:30</span> Och Aron omtalade allt vad HERREN hade
talat till Mose; och han gjorde tecknen inför folkets ögon.

<span id="an_4:31">4:31</span> Då trodde folket; och när de hörde att
HERREN hade sett till Israels barn, och att han hade sett deras betryck,
böjde de sig ned och tillbådo.

<span id="an_5:1">5:1</span> Därefter kommo Mose och Aron och sade till
Farao: »Så säger HERREN, Israels Gud: Släpp mitt folk, så att de kunna
hålla högtid åt mig i öknen.»

<span id="an_5:2">5:2</span> Men Farao svarade: »Vem är HERREN, eftersom
jag på hans befallning skulle släppa Israel? Jag vet icke av HERREN och
vill ej heller släppa Israel.»

<span id="an_5:3">5:3</span> Då sade de: »Hebréernas Gud har visat sig
för oss. Så låt oss nu gå tre dagsresor in i öknen och offra åt HERREN,
vår Gud, för att han icke må komma över oss med pest eller med svärd.»

<span id="an_5:4">5:4</span> Men konungen i Egypten svarade dem: »Mose
och Aron, varför dragen I folket ifrån dess arbete? Gån bort till edra
dagsverken.

<span id="an_5:5">5:5</span> Ytterligare sade Farao: »Folket är ju redan
alltför talrikt i landet, och likväl viljen I skaffa dem frihet ifrån
deras dagsverken!»

<span id="an_5:6">5:6</span> Därefter bjöd Farao samma dag fogdarna och
tillsyningsmännen över folket och sade:

<span id="an_5:7">5:7</span> »I skolen icke vidare såsom förut giva
folket halm till att göra tegel. Låten dem själva gå och skaffa sig
halm.

<span id="an_5:8">5:8</span> Men samma antal tegel som de förut hava
gjort skolen I ändå ålägga dem, utan något avdrag; ty de äro lata,
därför ropa de och säga: 'Låt oss gå och offra åt vår Gud.'

<span id="an_5:9">5:9</span> Man måste lägga tungt arbete på dessa
människor, så att de därigenom få något att göra och icke akta på
lögnaktigt tal.»

<span id="an_5:10">5:10</span> Då gingo fogdarna och tillsyningsmännen
över folket ut och sade till folket: »Så säger Farao: Jag vill icke
längre giva eder halm.

<span id="an_5:11">5:11</span> Gån själva och skaffen eder halm, var I
kunnen finna sådan; men i edert arbete skall intet avdrag göras.»

<span id="an_5:12">5:12</span> Då spridde sig folket över hela Egyptens
land och samlade strå för att bruka det såsom halm.

<span id="an_5:13">5:13</span> Och fogdarna drevo på dem och sade:
»Fullgören edert arbete, var dag det för den dagen bestämda, likasom när
man gav eder halm.»

<span id="an_5:14">5:14</span> Och Israels barns tillsyningsmän, de som
Faraos fogdar hade satt över dem, fingo uppbära hugg och slag, och man
sade till dem: »Varför haven I icke såsom förut fullgjort edert
förelagda dagsverke i tegel, varken i går eller i dag?»

<span id="an_5:15">5:15</span> Då kommo Israels barns tillsyningsmän och
ropade till Farao och sade: »Varför gör du så mot dina tjänare?

<span id="an_5:16">5:16</span> Ingen halm giver man åt dina tjänare, och
likväl säger man till oss: 'Skaffen fram tegel.' Och se, dina tjänare få
nu uppbära hugg och slag, fastän skulden ligger hos ditt eget folk.»

<span id="an_5:17">5:17</span> Men han svarade: »I ären lata, ja lata
ären I. Därför sägen I: 'Låt oss gå och offra åt HERREN.'

<span id="an_5:18">5:18</span> Nej, gån i stället till edert arbete.
Halm skall man icke giva eder, men det bestämda antalet tegel måsten I
ändå lämna.»

<span id="an_5:19">5:19</span> Då märkte Israels barns tillsyningsmän
att det var illa ställt för dem, eftersom de hade fått det svaret att de
icke skulle få något avdrag i det antal tegel, som de skulle lämna för
var dag.

<span id="an_5:20">5:20</span> Och när de kommo ut ifrån Farao, träffade
de Mose och Aron, som stodo där för att möta dem;

<span id="an_5:21">5:21</span> och de sade till dem: »Må HERREN hemsöka
eder och döma eder, eftersom I haven gjort oss förhatliga för Farao och
hans tjänare och satt dem svärdet i hand till att dräpa oss.

<span id="an_5:22">5:22</span> Då vände sig Mose åter till HERREN och
sade: »Herre, varför har du gjort så illa mot detta folk? Varför har du
sänt mig?

<span id="an_5:23">5:23</span> Allt ifrån den tid då jag gick till Farao
för att tala i ditt namn har han ju gjort illa mot detta folk, och du
har ingalunda räddat ditt folk.

<span id="an_6:1">6:1</span> Men HERREN sade till Mose: »Nu skall du få
se vad jag skall göra med Farao; ty genom min starka hand skall han
nödgas släppa dem, ja, han skall genom min starka hand nödgas driva dem
ut ur sitt land.»

<span id="an_6:2">6:2</span> Och Gud talade till Mose och sade till
honom: »Jag är HERREN.

<span id="an_6:3">6:3</span> För Abraham, Isak och Jakob uppenbarade jag
mig såsom 'Gud den Allsmäktige', men under mitt namn 'HERREN' var jag
icke känd av dem.

<span id="an_6:4">6:4</span> Och jag upprättade ett förbund med dem och
lovade att giva dem Kanaans land, det land där de bodde såsom
främlingar.

<span id="an_6:5">6:5</span> Och nu har jag hört Israels barns jämmer
över att egyptierna hålla dem i träldom, och jag har kommit ihåg mitt
förbund.

<span id="an_6:6">6:6</span> Säg därför till Israels barn: 'Jag är
HERREN, och jag skall föra eder ut från trälarbetet hos egyptierna och
rädda eder från träldomen under dem, och jag skall förlossa eder med
uträckt arm och genom stora straffdomar.

<span id="an_6:7">6:7</span> Och jag skall taga eder till mitt folk och
vara eder Gud; och I skolen förnimma att jag är HERREN eder Gud, han som
för eder ut från trälarbetet hos egyptierna.

<span id="an_6:8">6:8</span> Och jag skall föra eder till det land som
jag med upplyft hand har lovat giva åt Abraham, Isak och Jakob; det
skall jag giva eder till besittning. Jag är HERREN.'»

<span id="an_6:9">6:9</span> Detta allt sade Mose till Israels barn, men
de hörde icke på Mose, av otålighet och för det hårda arbetets skull.

<span id="an_6:10">6:10</span> Därefter talade HERREN till Mose och
sade:

<span id="an_6:11">6:11</span> »Gå och tala med Farao, konungen i
Egypten, att han släpper Israels barn ut ur sitt land.»

<span id="an_6:12">6:12</span> Men Mose talade inför HERREN och sade:
»Israels barn höra ju icke på mig; huru skulle då Farao vilja höra mig
-- mig som har oomskurna läppar?»

<span id="an_6:13">6:13</span> Men HERREN talade till Mose och Aron och
gav dem befallning till Israels barn och till Farao, konungen i Egypten,
om att Israels barn skulle föras ut ur Egyptens land.

<span id="an_6:14">6:14</span> Dessa voro huvudmännen för deras
familjer. Rubens, Israels förstföddes, söner voro Hanok och Pallu,
Hesron och Karmi. Dessa voro Rubens släkter.

<span id="an_6:15">6:15</span> Simeons söner voro Jemuel, Jamin, Ohad,
Jakin, Sohar och Saul, den kananeiska kvinnans son. Dessa voro Simeons
släkter.

<span id="an_6:16">6:16</span> Och dessa voro namnen på Levis söner,
efter deras ättföljd: Gerson, Kehat och Merari. Och Levi blev ett hundra
trettiosju år gammal.

<span id="an_6:17">6:17</span> Gersons söner voro Libni och Simei, efter
deras släkter.

<span id="an_6:18">6:18</span> Kehats söner voro Amram, Jishar, Hebron
och Ussiel. Och Kehat blev ett hundra trettiotre år gammal.

<span id="an_6:19">6:19</span> Meraris söner voro Maheli och Musi. Dessa
voro leviternas släkter, efter deras ättföljd.

<span id="an_6:20">6:20</span> Men Amram tog sin faders syster Jokebed
till hustru, och hon födde åt honom Aron och Mose. Och Amram blev ett
hundra trettiosju år gammal.

<span id="an_6:21">6:21</span> Jishars söner voro Kora, Nefeg och Sikri.

<span id="an_6:22">6:22</span> Ussiels söner voro Misael, Elsafan och
Sitri.

<span id="an_6:23">6:23</span> Och Aron tog till hustru Eliseba,
Amminadabs dotter, Nahesons syster, och hon födde åt honom Nadab och
Abihu, Eleasar och Itamar.

<span id="an_6:24">6:24</span> Koras söner voro Assir, Elkana och
Abiasaf. Dessa voro koraiternas släkter.

<span id="an_6:25">6:25</span> Och Eleasar, Arons son, tog en av Putiels
döttrar till hustru, och hon födde åt honom Pinehas. Dessa voro
huvudmännen för leviternas familjer, efter deras släkter.

<span id="an_6:26">6:26</span> Så förhöll det sig med Aron och Mose, dem
till vilka HERREN sade: »Fören Israels barn ut ur Egyptens land, efter
deras härskaror.

<span id="an_6:27">6:27</span> Det var dessa som talade med Farao,
konungen i Egypten, om att de skulle föra Israels barn ut ur Egypten. Så
förhöll det sig med Mose och Aron,

<span id="an_6:28">6:28</span> Och när HERREN talade till Mose i
Egyptens land,

<span id="an_6:29">6:29</span> talade han så till Mose: »Jag är HERREN.
Tala till Farao, konungen i Egypten, allt vad jag talar till dig.»

<span id="an_6:30">6:30</span> Men Mose sade inför HERREN: »Se, jag har
oomskurna läppar; huru skulle då Farao vilja höra på mig?»

<span id="an_7:1">7:1</span> Men HERREN sade till Mose: »Se, jag har
satt dig att vara såsom en gud för Farao, och din broder Aron skall vara
din profet.

<span id="an_7:2">7:2</span> Du skall tala allt vad jag bjuder dig;
sedan skall din broder Aron tala med Farao om att han måste släppa
Israels barn ut ur sitt land.

<span id="an_7:3">7:3</span> Men jag skall förhärda Faraos hjärta och
skall göra många tecken och under i Egyptens land.

<span id="an_7:4">7:4</span> Farao skall icke höra på eder; men jag
skall lägga min hand på Egypten och skall föra mina härskaror, mitt
folk, Israels barn, ut ur Egyptens land, genom stora straffdomar.

<span id="an_7:5">7:5</span> Och egyptierna skola förnimma att jag är
HERREN, när jag räcker ut min hand över Egypten och för Israels barn ut
från dem.»

<span id="an_7:6">7:6</span> Och Mose och Aron gjorde så; de gjorde
såsom HERREN hade bjudit dem.

<span id="an_7:7">7:7</span> Men Mose var åttio år gammal och Aron
åttiotre år gammal, när de talade med Farao.

<span id="an_7:8">7:8</span> Och HERREN talade till Mose och Aron och
sade:

<span id="an_7:9">7:9</span> »När Farao talar till eder och säger:
'Låten oss se något under', då skall du säga till Aron: 'Tag din stav
och kasta den inför Farao', så skall den bliva en stor orm.»

<span id="an_7:10">7:10</span> Då gingo Mose och Aron till Farao och
gjorde såsom HERREN hade bjudit. Aron kastade sin stav inför Farao och
hans tjänare, och den blev en stor orm.

<span id="an_7:11">7:11</span> Då kallade också Farao till sig sina vise
och trollkarlar; och dessa, de egyptiska spåmännen, gjorde ock detsamma
genom sina hemliga konster:

<span id="an_7:12">7:12</span> de kastade var och en sin stav, och dessa
blevo stora ormar. Men Arons stav uppslukade deras stavar.

<span id="an_7:13">7:13</span> Dock förblev Faraos hjärta förstockat,
och han hörde icke på dem, såsom HERREN hade sagt.

<span id="an_7:14">7:14</span> Därefter sade HERREN till Mose: »Faraos
hjärta är tillslutet, han vill icke släppa folket.

<span id="an_7:15">7:15</span> Gå till Farao i morgon bittida -- han går
nämligen då ut till vattnet -- och ställ dig i hans väg, på stranden av
Nilfloden. Och tag i din hand staven som förvandlades till en orm.

<span id="an_7:16">7:16</span> Och säg till honom: HERREN, hebréernas
Gud, sände mig till dig och lät säga dig: 'Släpp mitt folk, så att de
kunna hålla gudstjänst åt mig i öknen.' Men se, du har hitintills icke
velat höra.

<span id="an_7:17">7:17</span> Därför säger nu HERREN så: 'Härav skall
du förnimma att jag är HERREN: se, med staven som jag håller i min hand
vill jag slå på vattnet i Nilfloden, och då skall det förvandlas till
blod.

<span id="an_7:18">7:18</span> Och fiskarna i floden skola dö, och
floden skall bliva stinkande, så att egyptierna skola vämjas vid att
dricka vatten ifrån floden.'»

<span id="an_7:19">7:19</span> Och HERREN sade till Mose: »Säg till
Aron: Tag din stav, och räck ut din hand över egyptiernas vatten, över
deras strömmar, kanaler och sjöar och alla andra vattensamlingar, så
skola de bliva blod; över hela Egyptens land skall vara blod, både i
träkärl och i stenkärl.»

<span id="an_7:20">7:20</span> Och Mose och Aron gjorde såsom HERREN
hade bjudit. Han lyfte upp staven och slog vattnet i Nilfloden inför
Faraos och hans tjänares ögon; då förvandlades allt vatten floden till
blod.

<span id="an_7:21">7:21</span> Och fiskarna i floden dogo, och floden
blev stinkande, så att egyptierna icke kunde dricka vatten ifrån floden;
och blodet var över hela Egyptens land.

<span id="an_7:22">7:22</span> Men de egyptiska spåmännen gjorde
detsamma genom sina hemliga konster. Så förblev Faraos hjärta
förstockat, och han hörde icke på dem, såsom HERREN hade sagt.

<span id="an_7:23">7:23</span> Och Farao vände om och gick hem och
aktade icke heller på detta.

<span id="an_7:24">7:24</span> Men i hela Egypten grävde man runt
omkring Nilfloden efter vatten till att dricka; ty vattnet i floden
kunde man icke dricka.

<span id="an_7:25">7:25</span> Och så förgingo sju dagar efter det att
HERREN hade slagit Nilfloden.

<span id="an_8:1">8:1</span> Därefter sade HERREN till Mose: »Gå till
Farao och säg till honom: Så säger HERREN: Släpp mitt folk, så att de
kunna hålla gudstjänst åt mig.

<span id="an_8:2">8:2</span> Men om du icke vill släppa dem, se, då
skall jag hemsöka hela ditt land med paddor.

<span id="an_8:3">8:3</span> Nilfloden skall frambringa ett vimmel av
paddor, och de skola stiga upp och komma in i ditt hus och i din
sovkammare och upp i din säng, och in i dina tjänares hus och bland ditt
folk, och i dina bakugnar och baktråg.

<span id="an_8:4">8:4</span> Ja, på dig själv och ditt folk och alla
dina tjänare skola paddorna stiga upp.»

<span id="an_8:5">8:5</span> Och HERREN sade till Mose: »Säg till Aron:
Räck ut din hand med din stav över strömmarna, kanalerna och sjöarna,
och låt så paddor stiga upp över Egyptens land.»

<span id="an_8:6">8:6</span> Då räckte Aron ut sin hand över Egyptens
vatten, och paddor stego upp och övertäckte Egyptens land.

<span id="an_8:7">8:7</span> Men spåmännen gjorde detsamma genom sina
hemliga konster och läto paddor stiga upp över Egyptens land.

<span id="an_8:8">8:8</span> Då kallade Farao Mose och Aron till sig och
sade: »Bedjen till HERREN, att han tager bort paddorna från mig och mitt
folk, så skall jag släppa folket, så att de kunna offra åt HERREN.»

<span id="an_8:9">8:9</span> Mose sade till Farao: »Dig vare tillstatt
att förelägga mig en tid inom vilken jag, genom att bedja för dig och
dina tjänare och ditt folk, skall skaffa bort paddorna från dig och dina
hus, så att de finnas kvar allenast i Nilfloden.

<span id="an_8:10">8:10</span> Han svarade: »Till i morgon.» Då sade
han: »Må det ske såsom du har sagt, så att du får förnimma att ingen är
såsom HERREN, vår Gud.

<span id="an_8:11">8:11</span> Paddorna skola vika bort ifrån dig och
dina hus och ifrån dina tjänare och ditt folk och skola finnas kvar
allenast i Nilfloden.»

<span id="an_8:12">8:12</span> Så gingo Mose och Aron ut ifrån Farao.
Och Mose ropade till HERREN om hjälp mot paddorna som han hade låtit
komma över Farao.

<span id="an_8:13">8:13</span> Och HERREN gjorde såsom Mose hade begärt:
paddorna dogo och försvunno ifrån husen, gårdarna och fälten.

<span id="an_8:14">8:14</span> Och man kastade dem tillsammans i högar,
här en och där en; och landet uppfylldes av stank.

<span id="an_8:15">8:15</span> Men när Farao såg att han hade fått
lättnad, tillslöt han sitt hjärta och hörde icke på dem, såsom HERREN
hade sagt.

<span id="an_8:16">8:16</span> Därefter sade HERREN till Mose: »Säg till
Aron: Räck ut din stav och slå i stoftet på jorden, så skall därav bliva
mygg i hela Egyptens land.»

<span id="an_8:17">8:17</span> Och de gjorde så: Aron räckte ut sin hand
med sin stav och slog i stoftet på jorden; då kom mygg på människor och
boskap. Av allt stoft på marken blev mygg i hela Egyptens land.

<span id="an_8:18">8:18</span> Och spåmännen ville göra detsamma genom
sina hemliga konster och försökte skaffa fram mygg, men de kunde icke.
Och myggen kom på människor och boskap.

<span id="an_8:19">8:19</span> Då sade spåmännen till Farao: »Detta är
Guds finger.» Men Faraos hjärta förblev förstockat, och han hörde icke
på dem, såsom HERREN hade sagt.

<span id="an_8:20">8:20</span> Därefter sade HERREN till Mose: »Träd i
morgon bittida fram inför Farao -- han går nämligen då ut till vattnet
-- och säg till honom: så säger HERREN: Släpp mitt folk, så att de kunna
hålla guds tjänst åt mig.

<span id="an_8:21">8:21</span> Ty om du icke släpper mitt folk, de, då
skall jag sända svärmar av flugor över dig och dina tjänare och ditt
folk och dina hus, så att egyptiernas hus skola bliva uppfyllda av
flugsvärmar, ja, själva marken på vilken de stå.

<span id="an_8:22">8:22</span> Men på den dagen skall jag göra ett
undantag för landet Gosen, där mitt folk bor, så att inga flugsvärmar
skola finnas där, på det att du må förnimma att jag är HERREN här i
landet.

<span id="an_8:23">8:23</span> Så skall jag förlossa mitt folk och göra
en åtskillnad mellan mitt folk och ditt. I morgon skall detta tecken
ske.»

<span id="an_8:24">8:24</span> Och HERREN gjorde så: stora flugsvärmar
kommo in i Faraos och i hans tjänares hus; och överallt i Egypten blev
landet fördärvat av flugsvärmarna.

<span id="an_8:25">8:25</span> Då kallade Farao Mose och Aron till sig
och sade: »Gån åstad och offren åt eder Gud här i landet.»

<span id="an_8:26">8:26</span> Men Mose svarade: »Det går icke an att vi
göra så; ty vi offra åt HERREN, vår Gud, sådant som för egyptierna är en
styggelse. Om vi nu inför egyptiernas ögon offra sådant som för dem är
en styggelse, skola de säkert stena oss.

<span id="an_8:27">8:27</span> Så låt oss nu gå tre dagsresor in i öknen
och offra åt HERREN, vår Gud, såsom han befaller oss.»

<span id="an_8:28">8:28</span> Då sade Farao: »Jag vill släppa eder, så
att I kunnen offra åt HERREN, eder Gud, i öknen; allenast mån I icke gå
alltför långt bort. Bedjen för mig.

<span id="an_8:29">8:29</span> Mose svarade: »Ja, när jag kommer ut från
dig, skall jag bedja till HERREN, så att flugsvärmarna i morgon vika
bort ifrån Farao, ifrån hans tjänare och hans folk. Allenast må Farao
icke mer handla svikligt och vägra att släppa folket, så att de kunna
offra åt HERREN.

<span id="an_8:30">8:30</span> Och Mose gick ut ifrån Farao och bad till
HERREN.

<span id="an_8:31">8:31</span> Och HERREN gjorde såsom Mose sade begärt:
han skaffade bort flugsvärmarna ifrån Farao, ifrån hans tjänare och hans
folk, så att icke en enda fluga blev kvar.

<span id="an_8:32">8:32</span> Men Farao tillslöt sitt hjärta också
denna gång och släppte icke folket.

<span id="an_9:1">9:1</span> Därefter sade HERREN till Mose: »Gå till
Farao och tala till honom: Så säger HERREN, hebréernas Gud: Släpp mitt
folk, så att de kunna hålla gudstjänst åt mig.

<span id="an_9:2">9:2</span> Ty om du icke vill släppa dem, utan
kvarhåller dem längre,

<span id="an_9:3">9:3</span> se, då skall HERRENS hand med en mycket
svår pest komma över din boskap på marken, över hästar, åsnor och
kameler, över fäkreatur och får.

<span id="an_9:4">9:4</span> Men HERREN skall därvid göra en åtskillnad
mellan israeliternas boskap och egyptiernas, så att intet av de djur som
tillhöra Israels barn skall dö.»

<span id="an_9:5">9:5</span> Och HERREN bestämde en tid och sade: »I
morgon skall HERREN göra så i landet.»

<span id="an_9:6">9:6</span> Och dagen därefter gjorde HERREN så, och
all egyptiernas boskap dog. Men av Israels barns boskap dog icke ett
enda djur;

<span id="an_9:7">9:7</span> när Farao sände och hörde efter, se, då
hade icke så mycket som ett enda djur av Israels boskap dött. Men Faraos
hjärta var tillslutet, och han släppte icke folket

<span id="an_9:8">9:8</span> Därefter sade HERREN till Mose och Aron:
»Tagen edra händer fulla med sot ur smältugnen, och må sedan Mose strö
ut det, upp mot himmelen, inför Faraos ögon,

<span id="an_9:9">9:9</span> så skall därav bliva ett damm över hela
Egyptens land, och därav skola uppstå bulnader, som slå ut med blåsor,
på människor och boskap i hela Egyptens land.»

<span id="an_9:10">9:10</span> Då togo de sot ur smältugnen och trädde
inför Farao, och Mose strödde ut det, upp mot himmelen; och därav
uppstodo bulnader, som slogo ut med blåsor, på människor och boskap.

<span id="an_9:11">9:11</span> Och spåmännen kunde icke hålla stånd mot
Mose för bulnadernas skull, ty bulnader uppstodo på spåmännen såväl som
på alla andra egyptier.

<span id="an_9:12">9:12</span> Men HERREN förstockade Faraos hjärta, så
att han icke hörde på dem, såsom HERREN hade sagt till Mose.

<span id="an_9:13">9:13</span> Därefter sade HERREN till Mose: »Träd i
morgon bittida fram inför Farao och säg till honom: Så säger HERREN,
hebréernas Gud: Släpp mitt folk, så att de kunna hålla gudstjänst åt
mig.

<span id="an_9:14">9:14</span> Annars skall jag nu sända alla mina
hemsökelser över dig själv och över dina tjänare och ditt folk, på det
att du må förnimma att ingen är såsom jag på hela jorden.

<span id="an_9:15">9:15</span> Ty jag hade redan räckt ut min land för
att slå dig och ditt folk med pest, så att du skulle bliva utrotad från
jorden;

<span id="an_9:16">9:16</span> men jag skonade dig, just därför att jag
ville låta min kraft bliva uppenbarad för dig och mitt namn bliva
förkunnat på hela jorden.

<span id="an_9:17">9:17</span> Om du ytterligare lägger hinder i vägen
för mitt folk och icke släpper dem,

<span id="an_9:18">9:18</span> se, då skall jag i morgon vid denna tid
låta ett mycket svårt hagel komma, sådant att dess like icke har varit i
Egypten, allt ifrån den dag dess grund blev lagd ända till nu.

<span id="an_9:19">9:19</span> Så sänd nu bort och låt bärga din boskap
och allt vad du annars har ute på marken. Ty alla människor och all
boskap som då finnas ute på marken och icke hava kommit under tak, de
skola träffas av haglet och bliva dödade.»

<span id="an_9:20">9:20</span> Den som nu bland Faraos tjänare fruktade
HERRENS ord, han lät sina tjänare och sin boskap söka skydd i husen;

<span id="an_9:21">9:21</span> men den som icke aktade på HERRENS ord,
han lät sina tjänare och sin boskap bliva kvar ute på marken.

<span id="an_9:22">9:22</span> Och HERREN sade till Mose: »Räck din hand
upp mot himmelen, så skall hagel falla över hela Egyptens land, över
människor och boskap och över alla markens örter i Egyptens land.»

<span id="an_9:23">9:23</span> Då räckte Mose sin stav upp mot himmelen,
och HERREN lät det dundra och hagla, och eld for ned mot jorden, så lät
HERREN hagel komma över Egyptens land.

<span id="an_9:24">9:24</span> Och det haglade, och bland hagelskurarna
flammade eld; och haglet var så svårt, att dess like icke hade varit i
hela Egyptens land från den tid det blev befolkat.

<span id="an_9:25">9:25</span> Och i hela Egyptens land slog haglet ned
allt som fanns på marken, både människor och djur; och haglet slog ned
alla markens örter och slog sönder alla markens träd.

<span id="an_9:26">9:26</span> Allenast i landet Gosen, där Israels barn
voro, haglade det icke.

<span id="an_9:27">9:27</span> Då sände Farao och lät kalla till sig
Mose och Aron och sade till dem: »Jag har syndat denna gång. Det är
HERREN som är rättfärdig; jag och mitt folk hava gjort orätt.

<span id="an_9:28">9:28</span> Bedjen till HERREN, ty hans dunder och
hagel har varat länge nog; så skall jag släppa eder, och I skolen icke
behöva bliva kvar längre.»

<span id="an_9:29">9:29</span> Mose svarade honom: »När jag kommer ut ur
staden, skall jag uträcka mina händer till HERREN; då skall dundret
upphöra och intet hagel mer komma, på det att du må förnimma att landet
är HERRENS.

<span id="an_9:30">9:30</span> Dock vet jag väl att du och dina tjänare
ännu icke frukten för HERREN Gud.»

<span id="an_9:31">9:31</span> Så slogos då linet och kornet ned, ty
kornet hade gått i ax och linet stod i knopp;

<span id="an_9:32">9:32</span> men vetet och spälten slogos icke ned, ty
de äro sensäd.

<span id="an_9:33">9:33</span> Och Mose gick ifrån Farao ut ur staden
och uträckte sina händer till HERREN; och dundret och haglet upphörde,
och regnet strömmade icke mer ned på jorden.

<span id="an_9:34">9:34</span> Men när Farao såg att regnet och haglet
och dundret hade upphört, framhärdade han i sin synd och tillslöt sitt
hjärta, han själv såväl som hans tjänare.

<span id="an_9:35">9:35</span> Så förblev Faraos hjärta förstockat, och
han släppte icke Israels barn, såsom HERREN hade sagt genom Mose.

<span id="an_10:1">10:1</span> Därefter sade HERREN till Mose: »Gå till
Farao; ty jag har tillslutit hans och hans tjänares hjärtan, för att jag
skulle göra dessa mina tecken mitt ibland dem,

<span id="an_10:2">10:2</span> och för att du sedan skulle kunna
förtälja för din son och din sonson vilka stora gärningar jag har utfört
bland egyptierna, och vilka tecken jag har gjort bland dem, så att I
förnimmen att jag är HERREN.»

<span id="an_10:3">10:3</span> Då gingo Mose och Aron till Farao och
sade till honom: »Så säger HERREN, hebréernas Gud: Huru länge vill du
vara motsträvig och icke ödmjuka dig inför mig? Släpp mitt folk, så att
de kunna hålla gudstjänst åt mig.

<span id="an_10:4">10:4</span> Ty om du icke vill släppa mitt folk, se,
då skall jag i morgon låta gräshoppor komma över ditt land.

<span id="an_10:5">10:5</span> Och de skola övertäcka marken så att man
icke kan se marken; och de skola äta upp återstoden av den kvarleva som
har blivit över åt eder efter haglet, och de skola aväta alla edra träd,
som växa på marken.

<span id="an_10:6">10:6</span> Och dina hus skola bliva uppfyllda av
dem, så ock alla dina tjänares hus och alla egyptiers hus, så att dina
fäder och dina faders fäder icke hava sett något sådant, från den dag de
blevo till på jorden ända till denna dag.» Och han vände sig om och gick
ut ifrån Farao.

<span id="an_10:7">10:7</span> Men Faraos tjänare sade till honom: »Huru
länge skall denne vara oss till förfång? Släpp männen, så att de kunna
hålla gudstjänst åt HERREN, sin Gud. Inser du icke ännu att Egypten
bliver fördärvat?»

<span id="an_10:8">10:8</span> Då hämtade man Mose och Aron tillbaka
till Farao. Och han sade till dem: »I mån gå åstad och hålla gudstjänst
åt HERREN, eder Gud. Men vilka äro nu de som skola gå?»

<span id="an_10:9">10:9</span> Mose svarade: »Vi vilja gå både unga och
gamla; vi vilja gå med söner och döttrar, med får och fäkreatur; ty en
HERRENS högtid skola vi hålla.»

<span id="an_10:10">10:10</span> Då sade han till dem: »Må HERREN: vara
med eder lika visst som jag släpper eder med edra kvinnor och barn! Där
ser man att I haven ont i sinnet!

<span id="an_10:11">10:11</span> Nej; I män mån gå åstad och hålla
gudstjänst åt HERREN; det var ju detta som I begärden.» Och man drev dem
ut ifrån Farao.

<span id="an_10:12">10:12</span> Och HERREN sade till Mose: »Räck ut din
hand över Egyptens land, så att gräshoppor komma över Egyptens land och
äta upp alla örter i landet, allt vad haglet har lämnat kvar.»

<span id="an_10:13">10:13</span> Då räckte Mose ut sin stav över
Egyptens land, och HERREN lät en östanvind blåsa över landet hela den
dagen och hela natten; och när det blev morgon, förde östanvinden
gräshopporna fram med sig.

<span id="an_10:14">10:14</span> Och gräshopporna kommo över hela
Egyptens land och slogo i stor mängd ned över hela Egyptens område; en
sådan myckenhet av gräshoppor hade aldrig tillförne kommit och skall
icke heller hädanefter komma.

<span id="an_10:15">10:15</span> De övertäckte hela marken, så att
marken blev mörk; och de åto upp alla örter i landet och all frukt på
träden, allt som haglet hade lämnat kvar; intet grönt blev kvar på
träden eller på markens örter i hela Egyptens land.

<span id="an_10:16">10:16</span> Då kallade Farao med hast Mose och Aron
till sig och sade: »Jag har syndat mot HERREN, eder Gud, och mot eder.

<span id="an_10:17">10:17</span> Men förlåt nu min synd denna enda gång;
och bedjen till HERREN, eder Gud, att han avvänder allenast denna
dödsplåga ifrån mig.»

<span id="an_10:18">10:18</span> Då gick han ut ifrån Farao och bad till
HERREN.

<span id="an_10:19">10:19</span> Och HERREN vände om vinden och lät en
mycket stark västanvind komma; denna fattade i gräshopporna och kastade
dem i Röda havet, så att icke en enda gräshoppa blev kvar inom Egyptens
hela område.

<span id="an_10:20">10:20</span> Men HERREN förstockade Faraos hjärta,
så att han icke släppte Israels barn.

<span id="an_10:21">10:21</span> Därefter sade HERREN till Mose: »Räck
din hand upp mot himmelen, så skall över Egyptens land komma ett sådant
mörker, att man kan taga på det.»

<span id="an_10:22">10:22</span> Då räckte Mose sin hand upp mot
himmelen, och ett tjockt mörker kom över hela Egyptens land i tre dagar.

<span id="an_10:23">10:23</span> Ingen kunde se den andre, och ingen
kunde röra sig från sin plats i tre dagar. Men alla Israels barn hade
ljust där de bodde.

<span id="an_10:24">10:24</span> Då kallade Farao Mose till sig och
sade: »Gån åstad och hållen gudstjänst åt HERREN; låten allenast edra
får och fäkreatur bliva kvar. Också edra kvinnor och barn må gå med
eder.»

<span id="an_10:25">10:25</span> Men Mose sade: »Du måste ock låta oss
få slaktoffer och brännoffer att offra åt HERREN, vår Gud.

<span id="an_10:26">10:26</span> Också vår boskap måste gå med oss, och
icke en klöv får bliva kvar; ty därav måste vi taga det varmed vi skola
hålla gudstjänst åt HERREN, vår Gud. Och förrän vi komma dit, veta vi
själva icke vad vi böra offra åt HERREN.»

<span id="an_10:27">10:27</span> Men HERREN förstockade Faraos hjärta,
så att han icke ville släppa dem.

<span id="an_10:28">10:28</span> Och Farao sade till honom: »Gå bort
ifrån mig, och tag dig till vara för att ännu en gång komma inför mitt
ansikte; ty på den dag du kommer inför mitt ansikte skall du dö.»

<span id="an_10:29">10:29</span> Mose svarade: »Du har talat rätt; jag
skall icke vidare komma inför ditt ansikte.»

<span id="an_11:1">11:1</span> Därefter sade HERREN till Mose: »Ännu en
plåga skall jag låta komma över Farao och över Egypten; sedan skall han
släppa eder härifrån; ja, han skall till och med driva eder ut härifrån,
när han släpper eder.

<span id="an_11:2">11:2</span> Så tala nu till folket, och säg att var
och en av dem, man såväl som kvinna, skall av sin nästa begära klenoder
av silver och guld.»

<span id="an_11:3">11:3</span> Och HERREN lät folket finna nåd för
egyptiernas ögon. Ja, mannen Mose hade stort anseende i Egyptens land,
både hos Faraos tjänare och hos folket.

<span id="an_11:4">11:4</span> Och Mose sade: »Så säger HERREN: Vid
midnattstid skall jag gå fram genom Egypten.

<span id="an_11:5">11:5</span> Och då skall allt förstfött i Egyptens
land dö, från den förstfödde hos Farao, som sitter på tronen, ända till
den förstfödde hos tjänstekvinnan, som arbetar vid handkvarnen, så ock
allt förstfött ibland boskapen.

<span id="an_11:6">11:6</span> Och ett stort klagorop skall upphävas i
hela Egyptens land, sådant att dess like aldrig har varit hört och
aldrig mer skall höras.

<span id="an_11:7">11:7</span> Men icke en hund skall gläfsa mot någon
av Israels barn, varken mot människor eller mot boskap. Så skolen I
förnimma att HERREN gör en åtskillnad mellan Egypten och Israel.

<span id="an_11:8">11:8</span> Då skola alla dina tjänare här komma ned
till mig och buga sig för mig och säga: 'Drag ut, du själv med allt
folket som följer dig.' Och sedan skall jag draga ut.» Därefter gick han
bort ifrån Farao i vredesmod.

<span id="an_11:9">11:9</span> Men HERREN sade till Mose: »Farao skall
neka att höra eder, på det att jag må låta många under ske i Egyptens
land.»

<span id="an_11:10">11:10</span> Och Mose och Aron gjorde alla dessa
under inför Farao; men HERREN förstockade Faraos hjärta, så att han icke
släppte Israels barn ut ur sitt land.

<span id="an_12:1">12:1</span> Och HERREN talade till Mose och Aron i
Egyptens land och sade:

<span id="an_12:2">12:2</span> Denna månad skall hos eder vara den
främsta månaden, den skall hos eder vara den första av årets månader.

<span id="an_12:3">12:3</span> Talen till Israels hela menighet och
sägen: På tionde dagen i denna månad skall var husfader taga sig ett
lamm, så att vart hushåll får ett lamm.

<span id="an_12:4">12:4</span> Men om hushållet är för litet till ett
lamm, så skola husfadern och hans närmaste granne taga ett lamm
tillsammans, efter personernas antal. För vart lamm skolen I beräkna ett
visst antal, i mån av vad var och en äter.

<span id="an_12:5">12:5</span> Ett felfritt årsgammalt lamm av hankön
skolen I utvälja; av fåren eller av getterna skolen I taga det.

<span id="an_12:6">12:6</span> Och I skolen förvara det intill fjortonde
dagen i denna månad; då skall man -- Israels hela församlade menighet --
slakta det vid aftontiden.

<span id="an_12:7">12:7</span> Och man skall taga av blodet och stryka
på båda dörrposterna och på övre dörrträet i husen där man äter det.

<span id="an_12:8">12:8</span> Och man skall äta köttet samma natt; det
skall vara stekt på eld, och man skall äta det med osyrat bröd jämte
bittra örter.

<span id="an_12:9">12:9</span> I skolen icke äta något därav rått eller
kokt i vatten, utan det skall vara stekt på eld, med huvud, fötter och
innanmäte.

<span id="an_12:10">12:10</span> Och I skolen icke lämna något därav
kvar till morgonen; skulle något därav bliva kvar till morgonen, skolen
I bränna upp det i eld.

<span id="an_12:11">12:11</span> Och I skolen äta det så: I skolen vara
omgjordade kring edra länder, hava edra skor på fötterna och edra stavar
i händerna. Och I skolen äta det med hast. Detta är HERRENS Påsk.

<span id="an_12:12">12:12</span> Ty jag skall på den natten gå fram
genom Egyptens land och slå allt förstfött i Egyptens land, både
människor och boskap; och över Egyptens alla gudar skall jag hålla dom;
jag är HERREN.

<span id="an_12:13">12:13</span> Och blodet skall vara ett tecken, eder
till räddning, på de hus i vilka I ären; ty när jag ser blodet, skall
jag gå förbi eder. Och ingen hemsökelse skall drabba eder med fördärv,
när jag slår Egyptens land.

<span id="an_12:14">12:14</span> Och I skolen hava denna dag till en
åminnelsedag och fira den såsom en HERRENS högtid. Såsom en evärdlig
stiftelse skolen I fira den, släkte efter släkte.

<span id="an_12:15">12:15</span> I sju dagar skolen I äta osyrat bröd;
redan på första dagen skolen I skaffa bort all surdeg ur edra hus. Ty
var och en som äter något syrat, från den första dagen till den sjunde,
han skall utrotas ur Israel.

<span id="an_12:16">12:16</span> På den första dagen skolen I hålla en
helig sammankomst; I skolen ock på den sjunde dagen hålla en helig
sammankomst. På dem skall intet arbete göras; allenast det som var och
en behöver till mat, det och intet annat må av eder tillredas.

<span id="an_12:17">12:17</span> Och I skolen hålla det osyrade brödets
högtid, eftersom jag på denna samma dag har fört edra härskaror ut ur
Egyptens land. Därför skolen I, släkte efter släkte, hålla denna dag
såsom en evärdlig stiftelse.

<span id="an_12:18">12:18</span> I första månaden, på fjortonde dagen i
månaden, om aftonen, skolen I äta osyrat bröd, och I skolen fortfara
därmed ända till aftonen på tjuguförsta dagen i månaden.

<span id="an_12:19">12:19</span> I sju dagar må ingen surdeg finnas i
edra hus; ty var och en son äter något syrligt, han skall utrotas ur
Israels menighet, evad han är främling eller inföding i landet.

<span id="an_12:20">12:20</span> Intet syrligt skolen I äta; var I än
ären bosatta skolen I äta osyrat bröd.

<span id="an_12:21">12:21</span> Och Mose kallade till sig alla de
äldste i Israel och sade till dem: »Begiven eder hem, och tagen eder ett
lamm för vart hushåll och slakten påskalammet.

<span id="an_12:22">12:22</span> Och tagen en knippa isop och doppen den
i blodet som är i skålen, och bestryken det övre dörr träet och båda
dörrposterna med blodet som är i skålen; och ingen av eder må gå ut
genom sin hus dörr intill morgonen.

<span id="an_12:23">12:23</span> Ty HERREN skall gå fram för att hemsöka
Egypten; men när ha ser blodet på det övre dörrträet och på de två
dörrposterna, skall HERREN gå förbi dörren och icke tillstädja
Fördärvaren att komma i i edra hus och hemsöka eder.

<span id="an_12:24">12:24</span> Detta skolen I hålla; det skall vara en
stadga för dig och dina barn till evärdlig tid.

<span id="an_12:25">12:25</span> Och när I kommen in i det land som
HERREN skall giva åt eder, såsom han har lovat, skolen I hålla denna
gudstjänst.

<span id="an_12:26">12:26</span> När då edra barn fråga eder: 'Vad
betyder denna eder gudstjänst?',

<span id="an_12:27">12:27</span> skolen I svara: 'Det är ett påskoffer
åt HERREN, därför att han gick förbi Israels barns hus i Egypten, när
han hemsökte Egypten, men skonade våra hus.'» Då böjde folket sig ned
och tillbad.

<span id="an_12:28">12:28</span> Och Israels barn gingo åstad och gjorde
så; de gjorde såsom HERREN hade bjudit Mose och Aron.

<span id="an_12:29">12:29</span> Och vid midnattstiden slog HERREN allt
förstfött i Egyptens land, från den förstfödde hos Farao, som satt på
tronen, ända till den förstfödde hos fången, som satt i fängelset, så
ock allt förstfött ibland boskapen.

<span id="an_12:30">12:30</span> Då stod Farao upp om natten jämte alla
sina tjänare och alla egyptier, och ett stort klagorop upphävdes i
Egypten; ty intet hus fanns, där icke någon död låg.

<span id="an_12:31">12:31</span> Och han kallade Mose och Aron till sig
om natten och sade: »Stån upp och dragen ut från mitt folk, I själva och
Israels barn; och gån åstad och hållen gudstjänst åt HERREN, såsom I
haven begärt.

<span id="an_12:32">12:32</span> Tagen ock edra får och edra fäkreatur,
såsom I haven begärt, och gån åstad, och välsignen därvid mig.»

<span id="an_12:33">12:33</span> Och egyptierna trängde på folket för
att med hast få dem ut ur landet, ty de tänkte: »Eljest dö vi
allasammans.»

<span id="an_12:34">12:34</span> Och folket tog med sig sin deg, innan
den ännu hade blivit syrad; de togo sina baktråg och lindade in dem i
mantlarna och buro dem på sina axlar.

<span id="an_12:35">12:35</span> Och Israels barn hade gjort såsom Mose
sade: de hade av egyptierna begärt deras klenoder av silver och guld, så
ock kläder.

<span id="an_12:36">12:36</span> Och HERREN hade låtit folket finna nåd
för egyptiernas ögon, så att de gåvo dem vad de begärde. Så togo de byte
från egyptierna.

<span id="an_12:37">12:37</span> Och Israels barn bröto upp och drogo
från Rameses till Suckot, vid pass sex hundra tusen män till fots,
förutom kvinnor och barn.

<span id="an_12:38">12:38</span> En hop folk av allahanda slag drog ock
åstad med dem, därtill får och fäkreatur, boskap i stor myckenhet.

<span id="an_12:39">12:39</span> Och av degen som de hade fört med sig
ur Egypten bakade de osyrade kakor, ty den hade icke blivit syrad; de
hade ju drivits ut ur Egypten utan att få dröja; ej heller hade de
kunnat tillreda någon reskost åt sig.

<span id="an_12:40">12:40</span> Men den tid Israels barn hade bott i
Egypten var fyra hundra trettio år.

<span id="an_12:41">12:41</span> Just på den dag då de fyra hundra
trettio åren voro förlidna drogo alla HERRENS härskaror ut ur Egyptens
land.

<span id="an_12:42">12:42</span> En HERRENS vakenatt var detta, när han
skulle föra dem ut ur Egyptens land; denna samma natt är HERRENS, en
högtidsvaka för alla Israels barn, släkte efter släkte.

<span id="an_12:43">12:43</span> Och HERREN sade till Mose och Aron:
»Detta är stadgan om påskalammet: Ingen utlänning skall äta därav;

<span id="an_12:44">12:44</span> men en träl som är köpt för penningar
må äta därav, sedan du ha omskurit honom.

<span id="an_12:45">12:45</span> En inhysesman och en legodräng må icke
äta därav.

<span id="an_12:46">12:46</span> I ett och samma hus skall det ätas; du
skall icke föra något av köttet ut ur huset, och intet ben skolen I
sönderslå därpå.

<span id="an_12:47">12:47</span> Israels hela menighet skall iakttaga
detta.

<span id="an_12:48">12:48</span> Och om någon främling bor hos dig och
vill hålla HERRENS påskhögtid, så skall allt mankön hos honom omskäras,
och sedan må han komma och hålla den; han skall då vara såsom en
inföding i landet. Men ingen oomskuren må äta därav.

<span id="an_12:49">12:49</span> En och samma lag skall gälla för
infödingen och för främlingen som bor ibland eder.»

<span id="an_12:50">12:50</span> Och alla Israels barn gjorde så; de
gjorde såsom HERREN hade bjudit Mose och Aron.

<span id="an_12:51">12:51</span> Så förde då HERREN på denna samma dag
Israels barn ut ur Egyptens land, efter deras härskaror.

<span id="an_13:1">13:1</span> Och HERREN talade till Mose och sade:

<span id="an_13:2">13:2</span> »Helga åt mig allt förstfött, allt hos
Israels barn, som öppnar moderlivet, evad det är människor eller boskap;
mig tillhör det.

<span id="an_13:3">13:3</span> Och Mose sade till folket: »Kommen ihåg
denna dag, på vilken I haven dragit ut ur Egypten, ur träldomshuset; ty
med stark hand har HERREN fört eder ut därifrån. Fördenskull må intet
syrat ätas.

<span id="an_13:4">13:4</span> På denna dag i månaden Abib dragen I nu
ut.

<span id="an_13:5">13:5</span> Och när HERREN låter dig komma in i
kananéernas, hetiternas, amoréernas, hivéernas och jebuséernas land, som
han med ed har lovat dina fäder att giva dig, ett land som flyter av
mjölk och honung, då skall du hålla denna gudstjänst i denna månad:

<span id="an_13:6">13:6</span> I sju dagar skall du äta osyrat bröd, och
på sjunde dagen skall hållas en HERRENS högtid.

<span id="an_13:7">13:7</span> Under de sju dagarna skall man äta osyrat
bröd; intet syrat skall man se hos dig, ej heller skall man se någon
surdeg hos dig, i hela ditt land.

<span id="an_13:8">13:8</span> Och du skall på den dagen berätta för din
son och säga: 'Sådant gör jag av tacksamhet för vad HERREN gjorde med
mig, när jag drog ut ur Egypten.'

<span id="an_13:9">13:9</span> Och det skall vara för dig såsom ett
tecken på din hand och såsom ett påminnelsemärke på din panna, för att
HERRENS lag må vara i din mun; ty med stark hand har HERREN fört dig ut
ur Egypten.

<span id="an_13:10">13:10</span> Och denna stadga skall du hålla på
bestämd tid, år efter år.

<span id="an_13:11">13:11</span> Och när HERREN låter dig komma in i
kananéernas land, såsom han med ed har lovat dig och dina fäder, och
giver det åt dig,

<span id="an_13:12">13:12</span> då skall du överlämna åt HERREN allt
det som öppnar moderlivet. Allt som öppnar moderlivet av det som födes
bland din boskap skall, om det är hankön, höra HERREN till.

<span id="an_13:13">13:13</span> Men allt bland åsnor som öppnar
moderlivet skall du lösa med ett får, och om du icke vill lösa det,
skall du krossa nacken på det. Och allt förstfött av människa bland dina
söner skall du lösa.

<span id="an_13:14">13:14</span> Och när din son i framtiden frågar dig:
'Vad betyder detta?', skall du svara honom så: 'Med stark hand har
HERREN fört oss ut ur Egypten, ur träldomshuset;

<span id="an_13:15">13:15</span> ty då Farao i sin hårdnackenhet icke
ville släppa oss, dräpte HERREN allt förstfött i Egyptens land, det
förstfödda såväl ibland människor som ibland boskap. Därför offrar jag
åt HERREN allt som öppnar moderlivet och är hankön, och allt förstfött
bland mina söner löser jag.'

<span id="an_13:16">13:16</span> Och det skall vara såsom ett tecken på
din hand och såsom ett märke på din panna; ty med stark hand har HERREN
fört oss ut ur Egypten.»

<span id="an_13:17">13:17</span> När Farao nu hade släppt folket, förde
Gud dem icke på den väg som gick igenom filistéernas land, fastän denna
var den genaste; ty Gud tänkte att folket, när det fick se krig hota,
kunde ångra sig och vända tillbaka till Egypten;

<span id="an_13:18">13:18</span> därför lät Gud folket taga en omväg
genom öknen åt Röda havet till. Och Israels barn drogo väpnade upp ur
Egyptens land.

<span id="an_13:19">13:19</span> Och Mose tog med sig Josefs ben; ty
denne hade tagit en ed av Israels barn och sagt: »När Gud ser till eder,
fören då mina ben härifrån med eder.»

<span id="an_13:20">13:20</span> Så bröto de upp från Suckot och lägrade
sig i Etam, där öknen begynte.

<span id="an_13:21">13:21</span> Och HERREN gick framför dem, om dagen i
en molnstod, för att leda dem på vägen, och om natten i en eldstod, för
att lysa dem; så kunde de tåga både dag och natt.

<span id="an_13:22">13:22</span> Molnstoden upphörde icke om dagen att
gå framför folket, ej heller eldstoden om natten.

<span id="an_14:1">14:1</span> Och HERREN talade till Mose och sade:

<span id="an_14:2">14:2</span> »Säg till Israels barn att de skola vända
om och lägra sig framför Pi-Hahirot, mellan Migdol och havet; mitt
framför Baal-Sefon skolen I lägra eder vid havet.

<span id="an_14:3">14:3</span> Men Farao skall tänka att Israels barn
hava farit vilse i landet och blivit instängda i öknen.

<span id="an_14:4">14:4</span> Och jag skall förstocka Faraos hjärta, så
att han förföljer dem; och jag skall förhärliga mig på Farao och hela
hans här, på det att egyptierna må förnimma att jag är HERREN.» Och de
gjorde så.

<span id="an_14:5">14:5</span> Då man nu berättade för konungen i
Egypten att folket hade flytt, förvandlades Faraos och hans tjänares
hjärtan mot folket, och de sade: »Huru illa gjorde vi icke, när vi
släppte Israel, så att de nu icke mer skola tjäna oss!»

<span id="an_14:6">14:6</span> Och han lät spänna för sina vagnar och
tog sitt folk med sig;

<span id="an_14:7">14:7</span> han tog sex hundra utvalda vagnar, och
alla vagnar som eljest funnos i Egypten, och kämpar på dem alla.

<span id="an_14:8">14:8</span> Ty HERREN förstockade Faraos, den
egyptiske konungens, hjärta, så att han förföljde Israels barn, när de
nu drogo ut med upplyft hand.

<span id="an_14:9">14:9</span> Och egyptierna, alla Faraos hästar,
vagnar och ryttare och hela hans här, förföljde dem och hunno upp dem,
där de voro lägrade vid havet, vid Pi-Hahirot, framför Baal-Sefon.

<span id="an_14:10">14:10</span> När så Farao var helt nära, lyfte
Israels barn upp sina ögon och fingo se att egyptierna kommo tågande
efter dem. Då blevo Israels barn mycket förskräckta och ropade till
HERREN.

<span id="an_14:11">14:11</span> Och de sade till Mose: »Funnos då inga
gravar i Egypten, eftersom du har fört oss hit till att dö i öknen? Huru
illa gjorde du icke mot oss, när du förde oss ut ur Egypten!

<span id="an_14:12">14:12</span> Var det icke det vi sade till dig i
Egypten? Vi sade ju: 'Låt oss vara, så att vi få tjäna egyptierna.' Ty
det vore oss bättre att tjäna egyptierna än att dö i öknen.»

<span id="an_14:13">14:13</span> Då svarade Mose folket: »Frukten icke;
stån fasta, så skolen I se vilken frälsning HERREN i dag skall bereda
eder; ty aldrig någonsin skolen I mer få se egyptierna så, som I sen dem
i dag.

<span id="an_14:14">14:14</span> HERREN skall strida för eder, och I
skolen vara stilla därvid.»

<span id="an_14:15">14:15</span> Och HERREN sade till Mose: »Varför
ropar du till mig? Säg till Israels barn att de draga vidare.

<span id="an_14:16">14:16</span> Men lyft du upp din stav, och räck ut
din hand över havet, och klyv det itu, så att Israels barn kunna gå mitt
igenom havet på torr mark.

<span id="an_14:17">14:17</span> Och se, jag skall förstocka egyptiernas
hjärtan, så att de följa efter dem; och jag skall förhärliga mig på
Farao och hela hans här, på hans vagnar och ryttare.

<span id="an_14:18">14:18</span> Och egyptierna skola förnimma att jag
är HERREN, när jag förhärligar mig på Farao, på hans vagnar och
ryttare.»

<span id="an_14:19">14:19</span> Och Guds ängel, som hade gått framför
Israels här, flyttade sig nu och gick bakom dem; molnstoden, som hade
gått framför dem, flyttade sig och tog plats bakom dem.

<span id="an_14:20">14:20</span> Den kom så emellan egyptiernas här och
Israels här; och molnet var där med mörker, men tillika upplyste det
natten. Så kunde den ena hären icke komma inpå den andra under hela
natten.

<span id="an_14:21">14:21</span> Och Mose räckte ut sin hand över havet;
då drev HERREN undan havet genom en stark östanvind som blåste hela
natten, och han gjorde så havet till torrt land; och vattnet klövs itu.

<span id="an_14:22">14:22</span> Och Israels barn gingo mitt igenom
havet på torr mark, under det att vattnet stod såsom en mur till höger
och till vänster om dem.

<span id="an_14:23">14:23</span> Och egyptierna, alla Faraos hästar,
vagnar och ryttare, förföljde dem och kommo efter dem ut till mitten av
havet.

<span id="an_14:24">14:24</span> Men när morgonväkten var inne, blickade
HERREN på egyptiernas här ur eldstoden och molnskyn och sände förvirring
i egyptiernas här;

<span id="an_14:25">14:25</span> och han lät hjulen falla ifrån deras
vagnar, så att det blev dem svårt att komma framåt. Då sade egyptierna:
»Låt oss fly för Israel, ty HERREN strider för dem mot egyptierna.»

<span id="an_14:26">14:26</span> Men HERREN sade till Mose: »Räck ut din
hand över havet, så att vattnet vänder tillbaka och kommer över
egyptierna, över deras vagnar och ryttare.»

<span id="an_14:27">14:27</span> Då räckte Mose ut sin hand över havet,
och mot morgonen vände havet tillbaka till sin vanliga plats, och
egyptierna som flydde möttes därav; och HERREN kringströdde egyptierna
mitt i havet.

<span id="an_14:28">14:28</span> Och vattnet som vände tillbaka
övertäckte vagnarna och ryttarna, hela Faraos här, som hade kommit efter
dem ut i havet; icke en enda av dem kom undan.

<span id="an_14:29">14:29</span> Men Israels barn gingo på torr mark
mitt igenom havet, och vattnet stod såsom en mur till höger och till
vänster om dem.

<span id="an_14:30">14:30</span> Så frälste HERREN på den dagen Israel
från egyptiernas hand, och Israel såg egyptierna ligga döda på
havsstranden.

<span id="an_14:31">14:31</span> Och när Israel såg huru HERREN hade
bevisat sin stora makt på egyptierna, fruktade folket HERREN; och de
trodde på HERREN och på hans tjänare Mose.

<span id="an_15:1">15:1</span> Då sjöngo Mose och Israels barn denna
lovsång till HERRENS ära; de sade: »Jag vill sjunga till HERRENS ära, ty
högt är han upphöjd. Häst och man störtade han i havet.

<span id="an_15:2">15:2</span> HERREN är min starkhet och min lovsång,
Och han blev mig till frälsning. Han är min Gud, jag vill ära honom, min
faders Gud, jag vill upphöja honom.

<span id="an_15:3">15:3</span> HERREN är en stridsman, 'HERREN' är hans
namn.

<span id="an_15:4">15:4</span> Faraos vagnar och härsmakt kastade han i
havet, hans utvalda kämpar dränktes i Röda havet.

<span id="an_15:5">15:5</span> De övertäcktes av vattenmassor, sjönko i
djupet såsom stenar.

<span id="an_15:6">15:6</span> Din högra hand, HERRE, du härlige och
starke, din högra hand, HERRE, krossar fienden.

<span id="an_15:7">15:7</span> Genom din stora höghet slår du ned dina
motståndare; du släpper lös din förgrymmelse, den förtär dem såsom strå.

<span id="an_15:8">15:8</span> För en fnysning av din näsa uppdämdes
vattnen, böljorna reste sig och samlades hög, vattenmassorna stelnade i
havets djup.

<span id="an_15:9">15:9</span> Fienden sade: 'Jag vill förfölja dem,
hinna upp dem, jag vill utskifta byte, släcka min hämnd på dem; jag vill
draga ut mitt svärd, min hand skall förgöra dem.'

<span id="an_15:10">15:10</span> Du andades på dem, då övertäckte dem
havet; de sjönko såsom bly i de väldiga vattnen.

<span id="an_15:11">15:11</span> Vilken bland gudar liknar dig, HERRE?
Vem är dig lik, du härlige och helige, du fruktansvärde och högtlovade,
du som gör under?

<span id="an_15:12">15:12</span> Du räckte ut din högra hand, då
uppslukades de av jorden.

<span id="an_15:13">15:13</span> Men du ledde med din nåd det folk du
hade förlossat, du förde dem med din makt till din heliga boning.

<span id="an_15:14">15:14</span> Folken hörde det och måste då darra, av
ångest grepos Filisteens inbyggare.

<span id="an_15:15">15:15</span> Då förskräcktes Edoms furstar, Moabs
hövdingar grepos av bävan, alla Kanaans inbyggare försmälte av ångest.

<span id="an_15:16">15:16</span> Ja, över dem faller förskräckelse och
fruktan; för din arms väldighet stå de såsom förstenade, medan ditt folk
tågar fram, o HERRE medan det tågar fram, det folk du har förvärvat.

<span id="an_15:17">15:17</span> Du för dem in och planterar dem på din
arvedels berg, på den plats, o HERRE, som du har gjort till din boning,
i den helgedom, Herre, som dina händer hava berett.

<span id="an_15:18">15:18</span> HERREN är konung alltid och
evinnerligen!»

<span id="an_15:19">15:19</span> Ty när Faraos hästar med hans vagnar
och ryttare hade kommit ned i havet, lät HERREN havets vatten vända
tillbaka och komma över dem, sedan Israels barn på torr mark hade gått
mitt igenom havet.

<span id="an_15:20">15:20</span> Och profetissan Mirjam, Arons syster,
tog en puka i sin hand, och alla kvinnorna följde efter henne med pukor
och dans.

<span id="an_15:21">15:21</span> Och Mirjam sjöng för dem: »Sjungen till
HERRENS ära, ty högt är han upphöjd. Häst och man störtade han i havet.»

<span id="an_15:22">15:22</span> Därefter lät Mose israeliterna bryta
upp från Röda havet, och de drogo ut i öknen Sur; och tre dagar vandrade
de i öknen utan att finna vatten.

<span id="an_15:23">15:23</span> Så kommo de till Mara; men de kunde
icke dricka vattnet i Mara, ty det var bittert. Därav fick stället
namnet Mara.

<span id="an_15:24">15:24</span> Då knorrade folket emot Mose och sade:
»Vad skola vi dricka?»

<span id="an_15:25">15:25</span> Men han ropade till HERREN; och HERREN
visade honom ett visst slags trä, som han kastade i vattnet, och så blev
vattnet sött. Där förelade han folket lag och rätt, och där satte han
det på prov.

<span id="an_15:26">15:26</span> Han sade: »Om du hör HERRENS, din Guds,
röst och gör vad rätt är i hans ögon och lyssnar till hans bud och
håller alla hans stadgar, så skall jag icke lägga på dig någon av de
sjukdomar som jag lade på egyptierna, ty jag är HERREN, din läkare.»

<span id="an_15:27">15:27</span> Sedan kommo de till Elim; där funnos
tolv vattenkällor och sjuttio palmträd. Och de lägrade sig där vid
vattnet.

<span id="an_16:1">16:1</span> Därefter bröt Israels barns hela menighet
upp från Elim och kom till öknen Sin, mellan Elim och Sinai, på femtonde
dagen i andra månaden efter sitt uttåg ur Egyptens land.

<span id="an_16:2">16:2</span> Och Israels barns hela menighet knorrade
emot Mose och Aron i öknen;

<span id="an_16:3">16:3</span> Israels barn sade till dem: »Ack att vi
hade fått dö för HERRENS hand i Egyptens land, där vi sutto vid
köttgrytorna och hade mat nog att äta! Men I haven fört oss hitut i
öknen för att låta hela denna hop dö av hunger.»

<span id="an_16:4">16:4</span> Då sade HERREN till Mose: »Se, jag vill
låta bröd från himmelen regna åt eder. Och folket skall gå ut och samla
för var dag så mycket som behöves. Så skall jag sätta dem på prov, för
att se om de vilja vandra efter min lag eller icke.

<span id="an_16:5">16:5</span> Och när de på den sjätte dagen tillreda
vad de hava fört hem, skall det vara dubbelt mot vad de eljest för var
dag samla in.»

<span id="an_16:6">16:6</span> Och Mose och Aron sade till alla Israels
barn: »I afton skolen I förnimma att det är HERREN som har fört eder ut
ur Egyptens land,

<span id="an_16:7">16:7</span> och i morgon skolen I se HERRENS
härlighet, HERREN har nämligen hört huru I knorren mot honom. Ty vad äro
vi, att I knorren mot oss?»

<span id="an_16:8">16:8</span> Och Mose sade ytterligare: »Detta skall
ske därigenom att HERREN i afton giver eder kött att äta, och i morgon
bröd att mätta eder med då nu HERREN har hört huru I knorren mot honom.
Ty vad äro vi? Det är icke mot oss I knorren, utan mot HERREN.»

<span id="an_16:9">16:9</span> Och Mose sade till Aron: »Säg till
Israels barns hela menighet Träden fram inför HERREN, ty han har hört
huru I knorren.»

<span id="an_16:10">16:10</span> När sedan Aron talade till Israels
barns hela menighet, vände de sig mot öknen, och se, då visade sig
HERRENS härlighet i molnskyn.

<span id="an_16:11">16:11</span> Och HERREN talade till Mose och sade:

<span id="an_16:12">16:12</span> »Jag har hört huru Israels barn knorra.
Tala till dem och säg: Vid aftontiden skolen I få kött att äta och i
morgon skolen I få bröd att mätta eder med; så skolen I förnimma att jag
är HERREN, eder Gud.»

<span id="an_16:13">16:13</span> Och om aftonen kommo vaktlar och
övertäckte lägret, och följande morgon låg dagg fallen runt omkring
lägret.

<span id="an_16:14">16:14</span> Och när daggen som hade fallit gick
bort, se, då låg över öknen på jorden något fint, såsom fjäll, något
fint, likt rimfrost.

<span id="an_16:15">16:15</span> När Israels barn sågo detta, frågade de
varandra: »Vad är det?» Ty de visste icke vad det var. Men Mose sade
till dem: »Detta är brödet som HERREN har givit eder till föda.

<span id="an_16:16">16:16</span> Och så har HERREN bjudit: Samlen därav,
var och en så mycket han behöver till mat; en gomer på var person skolen
I taga, efter antalet av edert husfolk, var och en åt så många som han
har i sitt tält.»

<span id="an_16:17">16:17</span> Och Israels barn gjorde så, och den ene
samlade mer, den andre mindre.

<span id="an_16:18">16:18</span> Men när de mätte upp det med
gomer-mått, hade den som hade samlat mycket intet till överlopps, och de
som hade samlat litet, honom fattades intet; var och en hade så mycket
samlat, som han behövde till mat.

<span id="an_16:19">16:19</span> Och Mose sade till dem: »Ingen må
behålla något kvar härav till i morgon.

<span id="an_16:20">16:20</span> Men de lydde icke Mose, utan somliga
behöllo något därav kvar till följande morgon. Då växte maskar däri, och
det blev illaluktande. Och Mose blev förtörnad på dem.

<span id="an_16:21">16:21</span> Så samlade de därav var morgon, var och
en så mycket han behövde till mat. Men när solhettan kom smälte det
bort.

<span id="an_16:22">16:22</span> På den sjätte dagen hade de samlat
dubbelt så mycket av brödet, två gomer för var och en. Och menighetens
hövdingar kommo alla och omtalade detta för Mose.

<span id="an_16:23">16:23</span> Då sade han till dem: »Detta är efter
HERRENS ord; i morgon är sabbatsvila, en HERRENS heliga sabbat. Baken nu
vad I viljen baka, och koken vad I viljen koka, men allt som är till
överlopps skolen I ställa i förvar hos eder till i morgon.»

<span id="an_16:24">16:24</span> Och de ställde det i förvar till
följande morgon, såsom Mose hade bjudit; och nu blev det icke
illaluktande, ej heller kom mask däri.

<span id="an_16:25">16:25</span> Och Mose sade: »Äten det i dag, ty i
dag är HERRENS sabbat; i dag skolen I intet finna på marken.

<span id="an_16:26">16:26</span> I sex dagar skolen I samla därav, men
på sjunde dagen är sabbat; då skall intet vara att finna.»

<span id="an_16:27">16:27</span> Likväl gingo några av folket på den
sjunde dagen ut för att samla, men de funno intet.

<span id="an_16:28">16:28</span> Då sade HERREN till Mose: »Huru länge
viljen I vara motsträviga och icke hålla mina bud och lagar?

<span id="an_16:29">16:29</span> Se, HERREN har givit eder sabbaten;
därför giver han eder på den sjätte dagen bröd för två dagar. Så stannen
då hemma, var och en hos sig; ingen må gå hemifrån på den sjunde dagen.»

<span id="an_16:30">16:30</span> Alltså höll folket sabbat på den sjunde
dagen.

<span id="an_16:31">16:31</span> Och Israels barn kallade det manna. Och
det liknade korianderfrö, det var vitt, och det smakade såsom semla med
honung.

<span id="an_16:32">16:32</span> Och Mose sade: »Så har HERREN bjudit:
En gomer härav skall förvaras åt edra efterkommande, för att de må se
det bröd som jag gav eder att äta i öknen, när jag förde eder ut ur
Egyptens land.

<span id="an_16:33">16:33</span> Och Mose sade till Aron: »Tag ett kärl
och lägg däri en gomer manna, och ställ det inför HERREN till att
förvaras åt edra efterkommande.»

<span id="an_16:34">16:34</span> Då gjorde man såsom HERREN hade bjudit
Mose, och Aron ställde det framför vittnesbördet till att förvaras.

<span id="an_16:35">16:35</span> Och Israels barn åto manna i fyrtio år,
till dess de kommo till bebott land; de åto manna, till dess de kommo
till gränsen av Kanaans land. --

<span id="an_16:36">16:36</span> En gomer är tiondedelen av en efa.

<span id="an_17:1">17:1</span> Därefter bröt Israels barns hela menighet
upp från öknen Sin och tågade från lägerplats till lägerplats, efter
HERRENS befallning. Och de lägrade sig i Refidim; där hade folket intet
vatten att dricka.

<span id="an_17:2">17:2</span> Då begynte folket tvista med Mose och
sade: »Given oss vatten att dricka.» Mose svarade dem: »Varför tvisten I
med mig? Varför fresten I HERREN?»

<span id="an_17:3">17:3</span> Men eftersom folket där törstade efter
vatten, knorrade de ytterligare emot Mose och sade: »Varför har du fört
oss upp ur Egypten, så att vi, våra barn och vår boskap nu måste dö av
törst?»

<span id="an_17:4">17:4</span> Då ropade Mose till HERREN och sade: »Vad
skall jag göra med detta folk? Det fattas icke mycket i att de stena
mig.»

<span id="an_17:5">17:5</span> HERREN svarade Mose: »Gå framför folket,
och tag med dig några av de äldste i Israel. Och tag i din hand staven
med vilken du slog Nilfloden, och begiv dig åstad.

<span id="an_17:6">17:6</span> Se, jag vill stå där framför dig på
Horebs klippa, och du skall slå på klippan, och vatten skall då komma ut
ur den, så att folket får dricka.» Och Mose gjorde så inför de äldste i
Israel.

<span id="an_17:7">17:7</span> Och han gav stället namnet Massa och
Meriba, därför att Israels barn hade tvistat och frestat HERREN och
sagt: »Är HERREN ibland oss eller icke?»

<span id="an_17:8">17:8</span> Därefter kom Amalek och gav sig i strid
med Israel i Refidim.

<span id="an_17:9">17:9</span> Då sade Mose till Josua: »Välj ut manskap
åt oss, och drag så åstad till strid mot Amalek. I morgon skall jag
ställa mig överst på höjden, med Guds stav i min hand.»

<span id="an_17:10">17:10</span> Och Josua gjorde såsom Mose hade
tillsagt honom, och gav sig i strid med Amalek. Men Mose, Aron och Hur
stego upp överst på höjden.

<span id="an_17:11">17:11</span> Och så länge Mose höll upp sin hand,
rådde Israel, men när han lät sin hand sjunka, rådde Amalek.

<span id="an_17:12">17:12</span> Och när Moses händer blevo tunga, togo
de en sten och lade under honom, och på den satte han sig; sedan stödde
Aron och Hur hans händer, en på vardera sidan. Så höllos hans händer
stadiga, till dess solen gick ned.

<span id="an_17:13">17:13</span> Och Josua slog Amalek och dess folk med
svärdsegg.

<span id="an_17:14">17:14</span> Och HERREN sade till Mose: »Teckna upp
detta till en åminnelse i en bok, och inprägla det hos Josua, ty jag
skall så i grund utplåna minnet av Amalek, att det icke mer skall finnas
under himmelen.»

<span id="an_17:15">17:15</span> Och Mose byggde ett altare och gav det
namnet HERREN mitt baner.

<span id="an_17:16">17:16</span> Och han sade: »Ja, jag lyfter min hand
upp mot HERRENS tron och betygar att HERREN skall strida mot Amalek från
släkte till släkte.»

<span id="an_18:1">18:1</span> Och Jetro, prästen i Midjan, Moses
svärfader, fick höra allt vad Gud hade gjort med Mose och med sitt folk
Israel, huru HERREN hade fört Israel ut ur Egypten.

<span id="an_18:2">18:2</span> Då tog Jetro, Moses svärfader, med sig
Sippora, Moses hustru, som denne förut hade sänt hem,

<span id="an_18:3">18:3</span> så ock hennes två söner -- av dessa hade
den ene fått namnet Gersom, »ty», sade Mose, »jag är en främling i ett
land som icke är mitt»,

<span id="an_18:4">18:4</span> och den andre namnet Elieser, »ty», sade
han, »min faders Gud blev mig till hjälp och räddade mig ifrån Faraos
svärd». --

<span id="an_18:5">18:5</span> Då så Jetro, Moses svärfader, kom med
Moses söner och hans hustru till honom i öknen, där han hade slagit upp
sitt läger vid Guds berg,

<span id="an_18:6">18:6</span> lät han säga till Mose: »Jag, din
svärfader Jetro, kommer till dig med din hustru och hennes båda söner.»

<span id="an_18:7">18:7</span> Då gick Mose sin svärfader till mötes och
bugade sig för honom och kysste honom. Och när de hade hälsat varandra,
gingo de in i tältet.

<span id="an_18:8">18:8</span> Och Mose förtäljde för sin svärfader allt
vad HERREN hade gjort med Farao och egyptierna, för Israels skull, och
alla de vedermödor som de hade haft att utstå på vägen, och huru HERREN
hade räddat dem.

<span id="an_18:9">18:9</span> Och Jetro fröjdade sig över allt det goda
som HERREN hade gjort mot Israel, i det han hade räddat dem ur
egyptiernas hand.

<span id="an_18:10">18:10</span> Och Jetro sade: »Lovad vare HERREN, som
har räddat eder ur egyptiernas hand och ur Faraos hand, HERREN, som har
räddat folket undan egyptiernas hand!

<span id="an_18:11">18:11</span> Nu vet jag att HERREN är större än alla
andra gudar, ty så bevisade han sig, när man handlade övermodigt mot
detta folk.»

<span id="an_18:12">18:12</span> Och Jetro, Moses svärfader, frambar ett
brännoffer och några slaktoffer åt Gud; och Aron och alla de äldste i
Israel kommo och höllo måltid med Moses svärfader inför Gud.

<span id="an_18:13">18:13</span> Dagen därefter satte Mose sig för att
döma folket, och folket stod omkring Mose från morgonen ända till
aftonen.

<span id="an_18:14">18:14</span> Då nu Moses svärfader såg allt vad han
hade att beställa med folket, sade han: »Vad är det allt du har att
bestyra med folket? Varför sitter du här till doms ensam under det att
allt folket måste stå omkring dig från morgonen ända till aftonen?»

<span id="an_18:15">18:15</span> Mose svarade sin svärfader: »Folket
kommer till mig för att fråga Gud.

<span id="an_18:16">18:16</span> De komma till mig, när de hava någon
rättssak, och jag dömer då mellan dem; och jag kungör då för dem Guds
stadgar och lagar.»

<span id="an_18:17">18:17</span> Då sade Moses svärfader till honom: »Du
går icke till väga på det rätta sättet.

<span id="an_18:18">18:18</span> Både du själv och folket omkring dig
måsten ju bliva uttröttade; ett sådant förfaringssätt är dig för svårt,
du kan icke ensam bestyra detta.

<span id="an_18:19">18:19</span> Så lyssna nu till mina ord; jag vill
giva dig ett råd, och Gud skall vara med dig. Du må vara folkets målsman
inför Gud och framlägga deras ärenden inför Gud.

<span id="an_18:20">18:20</span> Och du må upplysa dem om stadgar och
lagar och kungöra dem den väg de skola vandra och vad de skola göra.

<span id="an_18:21">18:21</span> Men sök ut åt dig bland allt folket
dugande män som frukta Gud, pålitliga män som hata orätt vinning, och
sätt dessa till föreståndare för dem, somliga över tusen, andra över
hundra, andra över femtio och andra över tio.

<span id="an_18:22">18:22</span> Dessa må alltid döma folket. Kommer
något viktigare ärende före, må de hänskjuta det till dig, men alla
ringare ärenden må de själva avdöma. Så skall du göra din börda lättare,
därigenom att de bära den med dig.

<span id="an_18:23">18:23</span> Om du vill så göra och Gud så bjuder
dig, skall du kunna hålla ut; och allt folket här skall då kunna gå hem
i frid.»

<span id="an_18:24">18:24</span> Och Mose lyssnade till sin svärfaders
ord och gjorde allt vad denne hade sagt.

<span id="an_18:25">18:25</span> Mose utvalde dugande män ur hela Israel
och gjorde dem till huvudmän för folket, till föreståndare somliga över
tusen, andra över hundra, andra över femtio och andra över tio.

<span id="an_18:26">18:26</span> Dessa skulle alltid döma folket. Alla
svårare ärenden skulle de hänskjuta till Mose, men alla ringare ärenden
skulle de själva avdöma.

<span id="an_18:27">18:27</span> Därefter lät Mose sin svärfader fara
hem, och denne begav sig till sitt land igen.

<span id="an_19:1">19:1</span> På den dag då den tredje månaden ingick
efter Israels barns uttåg ur Egyptens land kommo de in i Sinais öken.

<span id="an_19:2">19:2</span> Ty de bröto upp från Refidim och kommo så
till Sinais öken och lägrade sig i öknen; Israel lägrade sig där mitt
emot berget.

<span id="an_19:3">19:3</span> Och Mose steg upp till Gud; då ropade
HERREN till honom uppifrån berget och sade: »Så skall du säga till
Jakobs hus, så skall du förkunna för Israels barn:

<span id="an_19:4">19:4</span> 'I haven själva sett vad jag har gjort
med egyptierna, och huru jag har burit eder på örnvingar och fört eder
till mig.

<span id="an_19:5">19:5</span> Om I nu hören min röst och hållen mitt
förbund, så skolen I vara min egendom framför alla andra folk, ty hela
jorden är min;

<span id="an_19:6">19:6</span> Och I skolen vara mig ett rike av präster
och ett heligt folk.' Detta är vad du skall tala till Israels barn.

<span id="an_19:7">19:7</span> När Mose kom tillbaka, sammankallade han
de äldste i folket och förelade dem allt detta som HERREN hade bjudit
honom.

<span id="an_19:8">19:8</span> Då svarade allt folket med en mun och
sade: »Allt vad HERREN har talat vilja vi göra.» Och Mose gick tillbaka
till HERREN med folkets svar.

<span id="an_19:9">19:9</span> Och HERREN sade till Mose: »Se, jag skall
komma till dig i en tjock molnsky, för att folket skall höra, när jag
talar med dig, och så tro på dig evärdligen.» Och Mose framförde folkets
svar till HERREN.

<span id="an_19:10">19:10</span> Då sade HERREN till Mose: »Gå till
folket, och helga dem i dag och i morgon, och I åt dem två sina kläder.

<span id="an_19:11">19:11</span> Och må de hålla sig redo till i
övermorgon; ty i övermorgon skall HERREN stiga ned på Sinai berg inför
allt folkets ögon.

<span id="an_19:12">19:12</span> Och du skall märka ut en gräns för
folket runt omkring och säga: 'Tagen eder till vara för att stiga upp på
berget eller komma vid dess fot. Var och en som kommer vid berget skall
straffas med döden;

<span id="an_19:13">19:13</span> men ingen hand må komma vid honom, utan
han skall stenas eller skjutas ihjäl. Evad det är djur eller människa,
skall en sådan mista livet.' När jubelhornet ljuder med utdragen ton, då
må de stiga upp på berget.»

<span id="an_19:14">19:14</span> Och Mose steg ned från berget till
folket och helgade folket, och de tvådde sina kläder.

<span id="an_19:15">19:15</span> Och han sade till folket: »Hållen eder
redo till i övermorgon; ingen komme vid en kvinna.»

<span id="an_19:16">19:16</span> På tredje dagen, när det hade blivit
morgon, begynte det dundra och blixtra, och en tung molnsky kom över
berget, och ett mycket starkt basunljud hördes; och allt folket i lägret
bävade.

<span id="an_19:17">19:17</span> Men Mose förde folket ut ur lägret, Gud
till mötes; och de ställde sig nedanför berget.

<span id="an_19:18">19:18</span> Och hela Sinai berg höljdes i rök, vid
det att HERREN kom ned därpå i eld; och en rök steg upp därifrån, lik
röken från en smältugn, och hela berget bävade storligen.

<span id="an_19:19">19:19</span> Och basunljudet blev allt starkare och
starkare. Mose talade, och Gud svarade honom med hög röst.

<span id="an_19:20">19:20</span> Och HERREN steg ned på Sinai berg, på
toppen av berget, och HERREN kallade Mose upp till bergets topp; då steg
Mose ditupp.

<span id="an_19:21">19:21</span> Och HERREN sade till Mose: »Stig ned
och varna folket, så att de icke tränga sig fram för att se HERREN, ty
då skola många av dem falla.

<span id="an_19:22">19:22</span> Jämväl prästerna, som få nalkas HERREN,
skola helga sig, för att HERREN icke må låta dem drabbas av fördärv.»

<span id="an_19:23">19:23</span> Men Mose svarade HERREN: »Folket kan
icke stiga upp på Sinai berg, ty du har själv varnat oss och sagt att
jag skulle märka ut en gräns omkring berget och helga det.»

<span id="an_19:24">19:24</span> Då sade HERREN till honom: »Gå ditned,
och kom sedan åter upp och hav Aron med dig. Men prästerna och folket må
icke tränga sig fram för att stiga upp till HERREN på det att han icke
må låta dem drabbas av fördärv.»

<span id="an_19:25">19:25</span> Och Mose steg ned till folket och sade
dem detta.

<span id="an_20:1">20:1</span> Och Gud talade alla dessa ord och sade:

<span id="an_20:2">20:2</span> Jag är HERREN, din Gud, som har fört dig
ut ur Egyptens land, ur träldomshuset.

<span id="an_20:3">20:3</span> Du skall inga andra gudar hava jämte mig.

<span id="an_20:4">20:4</span> Du skall icke göra dig något beläte eller
någon bild, vare sig av det som är uppe i himmelen, eller av det som är
nere på jorden, eller av det som är i vattnet under jorden.

<span id="an_20:5">20:5</span> Du skall icke tillbedja sådana, ej heller
tjäna dem; ty jag, HERREN, din Gud, är en nitälskande Gud, som hemsöker
fädernas missgärning på barn och efterkommande i tredje och fjärde led,
när man hatar mig,

<span id="an_20:6">20:6</span> men som gör nåd med tusenden, när man
älskar mig och håller mina bud.

<span id="an_20:7">20:7</span> Du skall icke missbruka HERRENS, din
Guds, namn, ty HERREN skall icke låta den bliva ostraffad, som
missbrukar hans namn.

<span id="an_20:8">20:8</span> Tänk på sabbatsdagen, så att du helgar
den.

<span id="an_20:9">20:9</span> Sex dagar skall du arbeta och förrätta
alla dina sysslor;

<span id="an_20:10">20:10</span> men den sjunde dagen är HERRENS, din
Guds, sabbat; då skall du ingen syssla förrätta, ej heller din son eller
din dotter, ej heller din tjänare eller din tjänarinna eller din
dragare, ej heller främlingen som är hos dig inom dina portar.

<span id="an_20:11">20:11</span> Ty på sex dagar gjorde HERREN himmelen
och jorden och havet och allt vad i dem är, men han vilade på sjunde
dagen; därför har HERREN välsignat sabbatsdagen och helgat den.

<span id="an_20:12">20:12</span> Hedra din fader och din moder, för att
du må länge leva i det land som HERREN, din Gud, vill giva dig.

<span id="an_20:13">20:13</span> Du skall icke dräpa.

<span id="an_20:14">20:14</span> Du skall icke begå äktenskapsbrott.

<span id="an_20:15">20:15</span> Du skall icke stjäla.

<span id="an_20:16">20:16</span> Du skall icke bära falskt vittnesbörd
mot din nästa.

<span id="an_20:17">20:17</span> Du skall icke hava begärelse till din
nästas hus. Du skall icke hava begärelse till din nästas hustru, ej
heller till hans tjänare eller hans tjänarinna, ej heller till hans oxe
eller hans åsna, ej heller till något annat som tillhör din nästa.

<span id="an_20:18">20:18</span> Och allt folket förnam dundret och
eldslågorna och basunljudet och röken från berget; och när folket förnam
detta, bävade de och höllo sig på avstånd.

<span id="an_20:19">20:19</span> Och de sade till Mose: »Tala du till
oss, så vilja vi höra, men låt icke Gud tala till oss, på det att vi
icke må dö.»

<span id="an_20:20">20:20</span> Men Mose sade till folket: »Frukten
icke, ty Gud har kommit för att sätta eder på prov, och för att I skolen
hava hans fruktan för ögonen, så att I icke synden.»

<span id="an_20:21">20:21</span> Alltså höll folket sig på avstånd,
under det att Mose gick närmare till töcknet i vilket Gud var.

<span id="an_20:22">20:22</span> Och HERREN sade till Mose: Så skall du
säga till Israels barn: I haven själva förnummit att jag har talat till
eder från himmelen.

<span id="an_20:23">20:23</span> I skolen icke göra eder gudar jämte
mig; gudar av silver eller guld skolen I icke göra åt eder.

<span id="an_20:24">20:24</span> Ett altare av jord skall du göra åt mig
och offra därpå dina brännoffer och tackoffer, din småboskap och dina
fäkreatur. Överallt på den plats där jag stiftar en åminnelse åt mitt
namn skall jag komma till dig och välsigna dig.

<span id="an_20:25">20:25</span> Men om du vill göra åt mig ett altare
av stenar, så må du icke bygga det av huggen sten; ty om du kommer vid
stenen med din mejsel, så oskärar du den.

<span id="an_20:26">20:26</span> Icke heller må du stiga upp till mitt
altare på trappor, på det att icke din blygd må blottas därinvid.

<span id="an_21:1">21:1</span> Dessa äro de rätter som du skall
förelägga dem:

<span id="an_21:2">21:2</span> Om du köper en hebreisk träl, skall han
tjäna i sex år, men på det sjunde skall han givas fri, utan lösen.

<span id="an_21:3">21:3</span> Har han kommit allena, så skall han givas
fri allena; var han gift, så skall hans hustru givas fri med honom.

<span id="an_21:4">21:4</span> Har hans herre givit honom en hustru, och
har denna fött honom söner eller döttrar, så skola hustrun och hennes
barn tillhöra hennes herre, och allenast mannen skall givas fri.

<span id="an_21:5">21:5</span> Men om trälen säger: »Jag har min herre,
min hustru och mina barn så kära, att jag icke vill givas fri»,

<span id="an_21:6">21:6</span> då skall hans herre föra honom fram för
Gud och ställa honom vid dörren eller dörrposten, och hans herre skall
genomborra hans öra med en syl; därefter vare han hans träl evärdligen.

<span id="an_21:7">21:7</span> Om någon säljer sin dotter till trälinna,
så skall hon icke givas fri såsom trälarna givas fria.

<span id="an_21:8">21:8</span> Misshagar hon sin herre, sedan denne
förut har ingått förbindelse med henne, så låte han henne köpas fri.
Till främmande folk have han icke makt att sälja henne, när han så har
handlat trolöst mot henne.

<span id="an_21:9">21:9</span> Men om han låter sin son ingå förbindelse
med henne, så förunne han henne döttrars rätt.

<span id="an_21:10">21:10</span> Tager han sig ännu en hustru, så göre
han icke någon minskning i den förras kost, beklädnad eller
äktenskapsrätt.

<span id="an_21:11">21:11</span> Om han icke låter henne njuta sin rätt
i dessa tre stycken, så skall hon givas fri, utan lösen och betalning.

<span id="an_21:12">21:12</span> Den som slår någon, så att han dör, han
skall straffas med döden.

<span id="an_21:13">21:13</span> Men om han icke traktade efter den
andres liv, utan Gud lät denne oförvarandes träffas av hans hand, så
skall jag anvisa dig en ort dit han kan fly.

<span id="an_21:14">21:14</span> Men om någon begår det dådet att han
dräper sin nästa med list, så skall du gripa honom, vore han ock invid
mitt altare, och han måste dö.

<span id="an_21:15">21:15</span> Den som slår sin fader eller sin moder,
han skall straffas med döden.

<span id="an_21:16">21:16</span> Den som stjäl en människa, vare sig han
sedan säljer den stulne, eller denne finnes kvar hos honom, han skall
straffas med döden.

<span id="an_21:17">21:17</span> Den som uttalar förbannelser över sin
fader eller sin moder, han skall straffas med döden.

<span id="an_21:18">21:18</span> Om män tvista med varandra, och den ene
slår den andre med en sten eller med knuten hand, så att denne väl icke
dör, men bliver sängliggande,

<span id="an_21:19">21:19</span> dock att han sedan kommer sig och kan
gå ute, stödd vid sin stav, så skall den som slog honom vara fri ifrån
straff; allenast ersätte han honom för den tid han har förlorat och
besörje sjukvård åt honom.

<span id="an_21:20">21:20</span> Om någon slår sin träl eller sin
trälinna med en käpp, så att den slagne dör under hans hand, så skall
han straffas därför.

<span id="an_21:21">21:21</span> Men om den slagne lever en eller två
dagar, skall han icke straffas, ty det var hans egna penningar.

<span id="an_21:22">21:22</span> Om män träta med varandra, och någon av
dem stöter till en havande kvinna, så att hon föder fram sitt foster,
men eljest ingen olycka sker, så böte han vad kvinnans man ålägger honom
och betale efter skiljedomares prövning.

<span id="an_21:23">21:23</span> Men om olycka sker, skall liv givas för
liv,

<span id="an_21:24">21:24</span> öga för öga, tand för tand, hand för
hand, fot för fot,

<span id="an_21:25">21:25</span> brännskada för brännskada, sår för sår,
blånad för blånad.

<span id="an_21:26">21:26</span> Om någon slår sin träl eller sin
trälinna i ögat och fördärvar det, så släppe han den skadade fri, till
ersättning för ögat.

<span id="an_21:27">21:27</span> Sammalunda, om någon slår ut en tand på
sin träl eller sin trälinna, så släppe han den skadade fri, till
ersättning för tanden.

<span id="an_21:28">21:28</span> Om en oxe stångar någon till döds, man
eller kvinna, så skall oxen stenas, och köttet må icke ätas; men oxens
ägare vara fri ifrån straff.

<span id="an_21:29">21:29</span> Men om oxen förut har haft vanan att
stångas, och hans ägare har blivit varnad, men denne ändå icke tager
vara på honom, och oxen så dödar någon, man eller kvinna, då skall oxen
stenas, och hans ägare skall ock dödas.

<span id="an_21:30">21:30</span> Men skulle lösepenning bliva denne
ålagd, så give han till lösen för sitt liv så mycket som ålägges honom.

<span id="an_21:31">21:31</span> Är det en gosse eller en flicka som har
blivit stångad av oxen, så skall med denne förfaras efter samma lag.

<span id="an_21:32">21:32</span> Men om oxen stångar en träl eller en
trälinna, så skall ägaren giva åt den stångades herre trettio siklar
silver, och oxen skall stenas.

<span id="an_21:33">21:33</span> Om någon öppnar en brunn, eller om
någon gräver en ny brunn och icke täcker över den, och sedan en oxe
eller en åsna faller däri,

<span id="an_21:34">21:34</span> så skall brunnens ägare giva ersättning
i penningar åt djurets ägare, men den döda kroppen skall vara hans.

<span id="an_21:35">21:35</span> Om någons oxe stångar en annans oxe, så
att denne dör, så skola de sälja den levande oxen och dela betalningen
för honom och därjämte dela den döda kroppen.

<span id="an_21:36">21:36</span> Var det däremot känt att oxen förut
hade vanan att stångas, men tog hans ägare ändå icke vara på honom, så
skall han ersätta oxe med oxe, men den döda kroppen skall vara hans.

<span id="an_22:1">22:1</span> Om någon stjäl en oxe eller ett får och
slaktar eller säljer djuret, så skall han giva fem oxar i ersättning för
oxen, och fyra får för fåret.

<span id="an_22:2">22:2</span> Ertappas tjuven vid inbrottet och bliver
slagen till döds, så vilar ingen blodskuld på dråparen.

<span id="an_22:3">22:3</span> Men hade solen gått upp, när de skedde,
då är det blodskuld. Tjuven skall giva full ersättning; äger han intet,
så skall han säljas, till gäldande av vad han har stulit.

<span id="an_22:4">22:4</span> Om det stulna djuret, det må vara oxe
eller åsna eller får, påträffas levande i hans våld, skall han giva
dubbel ersättning.

<span id="an_22:5">22:5</span> Om någon låter avbeta en åker eller
vingård, eller släpper sin boskap lös, så att denna betar på en annans
åker, då skall han ersätta skadan med det bästa från sin åker och med
det bästa från sin vingård.

<span id="an_22:6">22:6</span> Om eld kommer lös och fattar i
törnhäckar, och därvid sädesskylar bliva uppbrända eller oskuren säd
eller annat på åkern, så skall den som har vållat branden giva full
ersättning.

<span id="an_22:7">22:7</span> Om någon giver åt en annan penningar
eller gods att förvara, och detta bliver stulet ur hans hus, så skall
tjuven, om han ertappas, giva dubbel ersättning.

<span id="an_22:8">22:8</span> Ertappas icke tjuven, då skall man föra
husets ägare fram för Gud, på det att det må utrönas om han icke har
förgripit sig på sin nästas tillhörighet.

<span id="an_22:9">22:9</span> Om fråga uppstår angående orättrådigt
tillgrepp -- det må gälla oxe eller åsna eller får eller kläder eller
något annat som har förlorats -- och någon påstår att en orättrådighet
verkligen har ägt rum, så skall båda parternas sak komma inför Gud. Den
som Gud dömer skyldig, han skall ersätta den andre dubbelt.

<span id="an_22:10">22:10</span> Om någon giver åt en annan i förvar en
åsna eller en oxe eller ett får, eller vilket annat husdjur det vara må,
och detta dör eller bliver skadat eller bortrövat, utan att någon ser
det,

<span id="an_22:11">22:11</span> Så skall det dem emellan komma till en
ed vid HERREN, för att det må utrönas om den ene icke har förgripit sig
på den andres tillhörighet; denna ed skall ägaren antaga och den andre
behöver icke giva någon ersättning.

<span id="an_22:12">22:12</span> Men om det har blivit bortstulet från
honom, då skall han ersätta ägaren därför.

<span id="an_22:13">22:13</span> Har det blivit ihjälrivet, skall han
föra fram det ihjälrivna djuret såsom bevis; han behöver då icke giva
ersättning därför.

<span id="an_22:14">22:14</span> Om någon lånar ett djur av en annan,
och detta bliver skadat eller dör, och dess ägare därvid icke är
tillstädes, så skall han giva full ersättning.

<span id="an_22:15">22:15</span> Är dess ägare tillstädes, då behöver
han icke giva ersättning. Var djuret lejt, då är legan ersättning.

<span id="an_22:16">22:16</span> Om någon förför en jungfru som icke är
trolovad och lägrar henne, så skall han giva brudgåva för henne och taga
henne till hustru.

<span id="an_22:17">22:17</span> Vägrar hennes fader att giva henne åt
honom, då skall han gälda en så stor penningsumma som man plägar giva i
brudgåva för en jungfru.

<span id="an_22:18">22:18</span> En trollkvinna skall du icke låta leva.

<span id="an_22:19">22:19</span> Var och en som beblandar sig med något
djur skall straffas med döden.

<span id="an_22:20">22:20</span> Den som offrar åt andra gudar än åt
HERREN allena, han skall givas till spillo.

<span id="an_22:21">22:21</span> En främling skall du icke förorätta
eller förtrycka; I haven ju själva varit främlingar i Egyptens land.

<span id="an_22:22">22:22</span> Änkor och faderlösa skolen I icke
behandla illa.

<span id="an_22:23">22:23</span> Behandlar du dem illa, så skall jag
förvisso höra deras rop, när de ropa till mig;

<span id="an_22:24">22:24</span> och min vrede skall upptändas, och jag
skall dräpa eder med svärd; så att edra egna hustrur bliva änkor och
edra barn faderlösa.

<span id="an_22:25">22:25</span> Lånar du penningar åt någon fattig hos
dig bland mitt folk, så skall du icke handla mot honom såsom en ockrare;
I skolen icke pålägga honom någon ränta.

<span id="an_22:26">22:26</span> Har du av din nästa tagit hans mantel i
pant, så skall du giva den tillbaka åt honom, innan solen går ned;

<span id="an_22:27">22:27</span> den är ju det enda täcke han har, och
med den skyler han sin kropp. Vad skall han eljest hava på sig, när han
ligger och sover? Om han måste ropa till mig, så skall jag höra, ty jag
är barmhärtig.

<span id="an_22:28">22:28</span> Gud skall du icke häda, och över en
hövding i ditt folk skall du icke uttala förbannelser.

<span id="an_22:29">22:29</span> Av det som fyller din lada och av det
som flyter ifrån din press skall du utan dröjsmål frambära din gåva. Den
förstfödde bland dina söner skall du giva åt mig.

<span id="an_22:30">22:30</span> På samma sätt skall du göra med dina
fäkreatur och din småboskap. I sju dagar skola de stanna hos sina
mödrar; på åttonde dagen skall du giva dem åt mig.

<span id="an_22:31">22:31</span> Och I skolen vara mig ett heligt: folk;
kött av ett djur som har blivit ihjälrivet på marken skolen I icke äta,
åt hundarna skolen I kasta det.

<span id="an_23:1">23:1</span> Du skall icke utsprida falskt rykte; åt
den som har en orätt sak skall du icke giva ditt bistånd genom att bliva
ett orättfärdigt vittne.

<span id="an_23:2">23:2</span> Du skall icke följa med hopen i vad ont
är, eller vittna så i någon sak, att du böjer dig efter hopen och
vränger rätten.

<span id="an_23:3">23:3</span> Du skall icke vara partisk för den ringe
i någon hans sak.

<span id="an_23:4">23:4</span> Om du träffar på din fiendes oxe eller
åsna som har kommit vilse, så skall du föra djuret tillbaka till honom.

<span id="an_23:5">23:5</span> Om du ser din oväns åsna ligga dignad
under sin börda, så skall du ingalunda lämna mannen ohulpen, utan hjälpa
honom att lösa av bördan.

<span id="an_23:6">23:6</span> Du skall icke i någon sak vränga rätten
för den fattige som du har hos dig.

<span id="an_23:7">23:7</span> Du skall hålla dig fjärran ifrån orätt
sak; du skall icke dräpa den som är oskyldig och har rätt, ty jag skall
icke giva rätt åt någon som är skyldig.

<span id="an_23:8">23:8</span> Du skall icke taga mutor, ty mutor
förblinda de seende och förvrida de rättfärdigas sak.

<span id="an_23:9">23:9</span> En främling skall du icke förtrycka; I
veten ju huru främlingen känner det, eftersom I själva haven varit
främlingar i Egyptens land.

<span id="an_23:10">23:10</span> I sex år skall du beså din jord och
inbärga dess gröda;

<span id="an_23:11">23:11</span> men under det sjunde året skall du låta
den vila och ligga orörd, för att de fattiga bland ditt folk må äta
därav; vad de lämna kvar, det må ätas av markens djur. Så skall du ock
göra med din vingård och med din olivplantering.

<span id="an_23:12">23:12</span> Sex dagar skall du göra ditt arbete,
men på sjunde dagen skall du hålla vilodag, för att din oxe och din åsna
må hava ro, och din tjänstekvinnas son och främlingen må njuta vila.

<span id="an_23:13">23:13</span> I alla de stycken om vilka jag har
talat till eder skolen I taga eder till vara. Och andra gudars namn
skolen I icke nämna; de skola icke höras i din mun.

<span id="an_23:14">23:14</span> Tre gånger om året skall du hålla
högtid åt mig.

<span id="an_23:15">23:15</span> Det osyrade brödets högtid skall du
hålla: i sju dagar skall du äta osyrat bröd, såsom jag har bjudit dig,
på den bestämda tiden i månaden Abib, eftersom du då drog ut ur Egypten;
men med tomma händer skall ingen träda fram inför mitt ansikte.

<span id="an_23:16">23:16</span> Du skall ock hålla skördehögtiden, när
du skördar förstlingen av ditt arbete, av det du har sått på marken.
Bärgningshögtiden skall du ock hålla, vid årets utgång, när du inbärgar
frukten av ditt arbete från marken.

<span id="an_23:17">23:17</span> Tre gånger om året skall allt ditt
mankön träda fram inför HERRENS, din Herres, ansikte.

<span id="an_23:18">23:18</span> Du skall icke offra blodet av mitt
slaktoffer jämte något som är syrat. Och det feta av mitt högtidsoffer
skall icke lämnas kvar över natten till morgonen.

<span id="an_23:19">23:19</span> Det första av din marks
förstlingsfrukter skall du föra till HERRENS, din Guds, hus. Du skall
icke koka en killing i dess moders mjölk.

<span id="an_23:20">23:20</span> Se, jag skall sända en ängel framför
dig, som skall bevara dig på vägen och föra dig till den plats som jag
har utsett.

<span id="an_23:21">23:21</span> Tag dig till vara inför honom och hör
hans röst, var icke gensträvig mot honom, han skall icke hava fördrag
med edra överträdelser, ty mitt namn är i honom.

<span id="an_23:22">23:22</span> Men om du hör hans röst och gör allt
vad jag säger, så skall jag bliva en fiende till dina fiender och en
ovän till dina ovänner.

<span id="an_23:23">23:23</span> Ty min ängel skall gå framför dig och
skall föra dig till amoréernas, hetiternas, perisséernas, kananéernas,
hivéernas och jebuséernas land, och jag skall utrota dem.

<span id="an_23:24">23:24</span> Du må icke tillbedja deras gudar eller
tjäna dem eller göra såsom man där gör, utan du skall slå dem ned i
grund och bryta sönder deras stoder.

<span id="an_23:25">23:25</span> Men HERREN, eder Gud, skolen I tjäna,
så skall han för dig välsigna både mat och dryck; sjukdom skall jag då
ock avvända från dig.

<span id="an_23:26">23:26</span> I ditt land skall då icke finnas någon
kvinna som föder i otid eller är ofruktsam. Dina dagars mått skall jag
göra fullt.

<span id="an_23:27">23:27</span> Förskräckelse för mig skall jag sända
framför dig och vålla förvirring bland alla de folk som du kommer till,
och jag skall driva alla dina fiender på flykten för dig.

<span id="an_23:28">23:28</span> Jag skall sända getingar framför dig,
och de skola förjaga hivéerna, kananéerna och hetiterna undan för dig.

<span id="an_23:29">23:29</span> Dock skall jag icke på ett och samma år
förjaga dem för dig, på det att icke landet så må bliva en ödemark och
vilddjuren föröka sig till din skada;

<span id="an_23:30">23:30</span> utan småningom skall jag förjaga dem
för dig, till dess du har förökat dig, så att du kan taga landet till
din arvedel.

<span id="an_23:31">23:31</span> Och jag skall låta ditt lands gränser
gå från Röda havet till filistéernas hav, och från öknen till floden; ty
jag skall giva landets inbyggare i eder hand, och du skall förjaga dem,
så att de fly för dig.

<span id="an_23:32">23:32</span> Du må icke sluta förbund med dem eller
deras gudar.

<span id="an_23:33">23:33</span> De skola icke få bo kvar i ditt land,
på det att de icke må förleda dig till synd mot mig; ty du kunde ju
komma att tjäna deras gudar, och detta skulle bliva dig till en snara.

<span id="an_24:1">24:1</span> Och han sade till Mose: »Stig upp till
HERREN, du själv jämte Aron, Nadab och Abihu och sjuttio av de äldste i
Israel; och I skolen tillbedja på avstånd.

<span id="an_24:2">24:2</span> Mose allena må träda fram till HERREN, de
andra må icke träda fram; ej heller må folket stiga ditupp med honom.»

<span id="an_24:3">24:3</span> Och Mose kom till folket och förkunnade
för det alla HERRENS ord och alla hans rätter. Då svarade allt folket
med en mun och sade: »Efter alla de ord HERREN har talat vilja vi göra.»

<span id="an_24:4">24:4</span> Därefter upptecknade Mose alla HERRENS
ord. Och följande morgon stod han bittida upp och byggde ett altare
nedanför berget. Och han reste där tolv stoder, efter Israels tolv
stammar.

<span id="an_24:5">24:5</span> Och han sände israeliternas unga män
åstad till att offra brännoffer, så ock slaktoffer av tjurar till
tackoffer åt HERREN.

<span id="an_24:6">24:6</span> Och Mose tog hälften av blodet och slog
det i skålarna, och den andra hälften av blodet stänkte han på altaret.

<span id="an_24:7">24:7</span> Och han tog förbundsboken och, föreläste
den för folket. Och de sade: »Allt vad HERREN har sagt vilja vi göra och
lyda.

<span id="an_24:8">24:8</span> Då tog Mose blodet och stänkte därav på
folket och sade: »Se, detta är förbundets blod, det förbunds som HERREN
har slutit med eder, i enlighet med alla dessa ord.»

<span id="an_24:9">24:9</span> Och Mose och Aron, Nadab och Abihu och
sjuttio av de äldste i Israel stego ditupp.

<span id="an_24:10">24:10</span> Och de fingo se Israels Gud; och under
hans fötter var likasom ett inlagt golv av safirer, likt själva himmelen
i klarhet.

<span id="an_24:11">24:11</span> Men han lät icke sin hand drabba
Israels barns ypperste, utan sedan de hade skådat Gud, åto de och
drucko.

<span id="an_24:12">24:12</span> Och HERREN sade till Mose: »Stig upp
till mig på berget och bliv kvar där, så skall jag giva dig stentavlorna
och lagen och budorden som jag har skrivit, till undervisning för
dessa.»

<span id="an_24:13">24:13</span> Då begav sig Mose åstad med sin tjänare
Josua; och Mose steg upp på Guds berg.

<span id="an_24:14">24:14</span> Men till de äldste sade han: »Vänten
här på oss, till dess att vi komma tillbaka till eder. Se, Aron och Hur
äro hos eder; den som har något att andraga, han må vända sig till dem.»

<span id="an_24:15">24:15</span> Så steg Mose upp på berget, och
molnskyn övertäckte berget.

<span id="an_24:16">24:16</span> Och HERRENS härlighet vilade på Sinai
berg, och molnskyn övertäckte det i sex dagar; men den sjunde dagen
kallade han på Mose ur skyn.

<span id="an_24:17">24:17</span> Och HERRENS härlighet tedde sig inför
Israels barns ögon såsom en förtärande eld, på toppen av berget.

<span id="an_24:18">24:18</span> Och Mose gick mitt in i skyn och steg
upp på berget. Sedan blev Mose kvar på berget i fyrtio dagar och fyrtio
nätter.

<span id="an_25:1">25:1</span> Och HERREN talade till Mose och sade:

<span id="an_25:2">25:2</span> Säg till Israels barn att de upptaga en
gärd åt mig; av var och en som har ett därtill villigt hjärta skolen I
upptaga denna gärd åt mig.

<span id="an_25:3">25:3</span> Och detta är vad I skolen upptaga av dem
såsom gärd: guld, silver och koppar

<span id="an_25:4">25:4</span> mörkblått, purpurrött, rosenrött och vitt
garn och gethår,

<span id="an_25:5">25:5</span> rödfärgade vädurskinn, tahasskinn,
akacieträ,

<span id="an_25:6">25:6</span> olja till ljusstaken, kryddor till
smörjelseoljan och till den välluktande rökelsen,

<span id="an_25:7">25:7</span> äntligen onyxstenar och
infattningsstenar, till att användas för efoden och för bröstskölden.

<span id="an_25:8">25:8</span> Och de skola göra åt mig en helgedom, för
att jag må bo mitt ibland dem.

<span id="an_25:9">25:9</span> Tabernaklet och alla dess tillbehör
skolen I göra alldeles efter de mönsterbilder som jag visar dig.

<span id="an_25:10">25:10</span> De skola göra en ark av akacieträ, två
och en halv aln lång, en och en halv aln bred och en och en halv aln
hög.

<span id="an_25:11">25:11</span> Och du skall överdraga den med rent
guld, innan och utan skall du överdraga den; och du skall på den göra en
rand av guld runt omkring.

<span id="an_25:12">25:12</span> Och du skall till den gjuta fyra ringar
av guld och sätta dem över de fyra fötterna, två ringar på ena sidan och
två ringar på andra sidan.

<span id="an_25:13">25:13</span> Och du skall göra stänger av akacieträ
och överdraga dem med guld.

<span id="an_25:14">25:14</span> Och stängerna skall du skjuta in i
ringarna, på sidorna av arken, så att man med dem kan bära arken.

<span id="an_25:15">25:15</span> Stängerna skola sitta kvar i ringarna
på arken; de få icke dragas ut ur dem.

<span id="an_25:16">25:16</span> Och i arken skall du lägga
vittnesbördet, som jag skall giva dig.

<span id="an_25:17">25:17</span> Och du skall göra en nådastol av rent
guld, två och en halv aln lång och en och en halv aln bred.

<span id="an_25:18">25:18</span> Och du skall göra två keruber av guld;
i drivet arbete skall du göra dem och sätta dem vid de båda ändarna av
nådastolen.

<span id="an_25:19">25:19</span> Du skall göra en kerub till att sätta
vid ena ändan, och en kerub till att sätta vid andra ändan. I ett stycke
med nådastolen skolen I göra keruberna vid dess båda ändar.

<span id="an_25:20">25:20</span> Och keruberna skola breda ut sina
vingar och hålla dem uppåt, så att de övertäcka nådastolen med sina
vingar, under det att de hava sina ansikten vända mot varandra; ned mot
nådastolen skola keruberna vända sina ansikten.

<span id="an_25:21">25:21</span> Och du skall sätta nådastolen ovanpå
arken, och i arken skall du lägga vittnesbördet, som jag skall giva dig.

<span id="an_25:22">25:22</span> Och där skall jag uppenbara mig för
dig; från nådastolen, från platsen mellan de två keruberna, som stå på
vittnesbördets ark, skall jag tala med dig om alla bud som jag genom dig
vill giva Israels barn.

<span id="an_25:23">25:23</span> Du skall ock göra ett bord av
akacieträ, två alnar långt, en aln brett och en och en halv aln högt.

<span id="an_25:24">25:24</span> Och du skall överdraga det med rent
guld; och du skall göra en rand av guld därpå runt omkring

<span id="an_25:25">25:25</span> Och runt omkring det skall du göra en
list av en hands bredd, och runt omkring listen skall du göra en rand av
guld.

<span id="an_25:26">25:26</span> Och du skall till bordet göra fyra
ringar av guld och sätta ringarna i de fyra hörnen vid de fyra fötterna.

<span id="an_25:27">25:27</span> Invid listen skola ringarna sitta, för
att stänger må skjutas in i dem, så att man kan bära bordet.

<span id="an_25:28">25:28</span> Och du skall göra stängerna av
akacieträ och överdraga dem med guld, och med dem skall bordet bäras.

<span id="an_25:29">25:29</span> Du skall ock göra därtill fat och
skålar, kannor och bägare, med vilka man skall utgjuta drickoffer; av
rent guld skall du göra dem.

<span id="an_25:30">25:30</span> Och du skall beständigt hava skådebröd
liggande på bordet inför mitt ansikte.

<span id="an_25:31">25:31</span> Du skall ock göra en ljusstake av rent
guld. I drivet arbete skall ljusstaken göras, med sin fotställning och
sitt mittelrör; kalkarna därpå, kulor och blommor skola vara i ett
stycke med den.

<span id="an_25:32">25:32</span> Och sex armar skola utgå från
ljusstakens sidor, tre armar från ena sidan och tre armar från andra
sidan.

<span id="an_25:33">25:33</span> På den ena armen skola vara tre kalkar,
liknande mandelblommor, vardera bestående av en kula och en blomma, och
på den andra armen sammalunda tre kalkar, liknande mandelblommor,
vardera bestående av en kula och en blomma så skall det vara på de sex
arma som utgå från ljusstaken.

<span id="an_25:34">25:34</span> Men på själva ljusstaken skola vara
fyra kalkar, liknande mandelblommor, med sina kulor och blommor.

<span id="an_25:35">25:35</span> En kula skall sättas under del första
armparet som utgår från ljusstaken, i ett stycke med den, och en kula
under det andra armparet som utgår från ljusstaken, i ett stycke med
den, och en kula under det tredje armparet som utgår från ljusstaken, i
ett stycke med den: alltså under de sex armar som utgå från ljusstaken.

<span id="an_25:36">25:36</span> Deras kulor och armar skola vara: i ett
stycke med den, alltsammans ett enda stycke i drivet arbete av rent
guld.

<span id="an_25:37">25:37</span> Och du skall till den göra sju lampor,
och lamporna skall man sätta upp så, att den kastar sitt sken över
platsen därframför.

<span id="an_25:38">25:38</span> Och lamptänger och brickor till den
skall du göra av rent guld.

<span id="an_25:39">25:39</span> Av en talent rent guld skall man göra
den med alla dessa tillbehör.

<span id="an_25:40">25:40</span> Och se till, att du gör detta efter de
mönsterbilder som hava blivit dig visade på berget.

<span id="an_26:1">26:1</span> Tabernaklet skall du göra av tio
tygvåder; av tvinnat vitt garn och av mörkblått, purpurrött och
rosenrött garn skall du göra dem, med keruber på, i konstvävnad.

<span id="an_26:2">26:2</span> Var våd skall vara tjuguåtta alnar lång
och fyra alnar bred; alla våderna skola hava samma mått.

<span id="an_26:3">26:3</span> Fem av våderna skola fogas tillhopa med
varandra; likaså skola de fem övriga våderna fogas tillhopa med
varandra.

<span id="an_26:4">26:4</span> Och du skall sätta öglor av mörkblått
garn i kanten på den ena våden, ytterst på det hopfogade stycket; så
skall du ock göra i kanten på den våd som sitter ytterst i det andra
hopfogade stycket.

<span id="an_26:5">26:5</span> Femtio öglor skall du sätta på den ena
våden, och femtio öglor skall du sätta ytterst på motsvarande våd i det
andra hopfogade stycket, så att öglorna svara emot varandra.

<span id="an_26:6">26:6</span> Och du skall göra femtio häktor av guld
och foga tillhopa våderna med varandra medelst häktorna, så att
tabernaklet utgör ett helt.

<span id="an_26:7">26:7</span> Du skall ock göra tygvåder av gethår till
ett täckelse över tabernaklet; elva sådana våder skall du göra.

<span id="an_26:8">26:8</span> Var vad skall vara trettio alnar lång och
fyra alnar bred; de elva våderna skola hava samma mått.

<span id="an_26:9">26:9</span> Fem av våderna skall du foga tillhopa
till ett särskilt stycke, och likaledes de sex övriga våderna till ett
särskilt stycke, och den sjätte våden skall du lägga dubbel på framsidan
av tältet.

<span id="an_26:10">26:10</span> Och du skall satta femtio öglor i
kanten på den ena våden, den som sitter ytterst i det ena hopfogade
stycket, och femtio öglor i kanten på motsvarande våd i det andra
hopfogade stycket.

<span id="an_26:11">26:11</span> Och du skall göra femtio häktor av
koppar och haka in häktorna i öglorna och foga täckelset tillhopa, så
att det utgör ett helt.

<span id="an_26:12">26:12</span> Men vad överskottet av täckelsets våder
angår, det som räcker över, så skall den halva våd som räcker över hänga
ned på baksidan av tabernaklet.

<span id="an_26:13">26:13</span> Och den aln på vardera sidan, som på
längden av täckelsets våder räcker över, skall hänga ned på båda sidorna
av tabernaklet för att övertäcka det.

<span id="an_26:14">26:14</span> Vidare skall du göra ett överdrag av
rödfärgade vädurskinn till täckelset, och ytterligare ett överdrag av
tahasskinn att lägga ovanpå detta.

<span id="an_26:15">26:15</span> Bräderna till tabernaklet skall du göra
av akacieträ, och de skola ställas upprätt.

<span id="an_26:16">26:16</span> Tio alnar långt och en och en halv aln
brett skall vart bräde vara.

<span id="an_26:17">26:17</span> Vart bräde skall hava två tappar,
förbundna sinsemellan med en list; så skall du göra på alla bräderna
till tabernaklet.

<span id="an_26:18">26:18</span> Och av tabernaklets bräder skall du
sätta tjugu på södra sidan, söderut.

<span id="an_26:19">26:19</span> Och du skall göra fyrtio fotstycken av
silver att sätta under de tjugu bräderna, två fotstycken under vart
bräde för dess två tappar.

<span id="an_26:20">26:20</span> Likaledes skall du på tabernaklets
andra sida, den norra sidan, sätta tjugu bräder,

<span id="an_26:21">26:21</span> med deras fyrtio fotstycken av silver,
två fotstycken under vart bräde.

<span id="an_26:22">26:22</span> Men på baksidan av tabernaklet,
västerut, skall du sätta sex bräder.

<span id="an_26:23">26:23</span> Och två bräder skall du sätta på
tabernaklets hörn, på baksidan;

<span id="an_26:24">26:24</span> och vartdera av dessa skall vara
sammanfogat av två nedtill, och likaledes sammanhängande upptill, till
den första ringen. Så skall det vara med dem båda. Dessa skola sättas i
de båda hörnen.

<span id="an_26:25">26:25</span> Således bliver det åtta bräder med
tillhörande fotstycken av silver, sexton fotstycken, nämligen två
fotstycken under vart bräde.

<span id="an_26:26">26:26</span> Och du skall göra tvärstänger av
akacieträ, fem till de bräder som äro på tabernaklets ena sida

<span id="an_26:27">26:27</span> och fem tvärstänger till de bräder som
äro på tabernaklets andra sida, och fem tvärstänger till de bräder som
äro på tabernaklets baksida, västerut.

<span id="an_26:28">26:28</span> Och den mellersta tvärstången, den som
sitter mitt på bräderna, skall gå tvärs över, från den ena ändan till
den andra.

<span id="an_26:29">26:29</span> Och bräderna skall du överdraga med
guld, och ringarna på dem, i vilka tvärstängerna skola skjutas in, skall
du göra av guld, och tvärstängerna skall du överdraga med guld.

<span id="an_26:30">26:30</span> Och du skall sätta upp tabernaklet,
sådant det skall vara, såsom det har blivit dig visat på berget.

<span id="an_26:31">26:31</span> Du skall ock göra en förlåt av
mörkblått, purpurrött, rosenrött och tvinnat vitt garn; den skall göras
i konstvävnad, med keruber på.

<span id="an_26:32">26:32</span> Och du skall hänga upp den på fyra
stolpar av akacieträ, som skola vara överdragna med guld och hava bakar
av guld och stå på fyra fotstycken av silver.

<span id="an_26:33">26:33</span> Och du skall hänga upp förlåten under
häktorna, och föra dit vittnesbördets ark och ställa den innanför
förlåten; och så skall förlåten för eder vara en skiljevägg mellan det
heliga och det allraheligaste.

<span id="an_26:34">26:34</span> Och du skall sätta nådastolen på
vittnesbördets ark inne i det allraheligaste.

<span id="an_26:35">26:35</span> Men bordet skall du ställa utanför
förlåten, och ljusstaken mitt emot bordet, på tabernaklets södra sida;
bordet skall du alltså ställa på norra sidan.

<span id="an_26:36">26:36</span> Och du skall göra ett förhänge för
ingången till tältet, i brokig vävnad av mörkblått, purpurrött,
rosenrött och tvinnat vitt garn.

<span id="an_26:37">26:37</span> Och du skall till förhänget göra fem
stolpar av akacieträ och överdraga dem med guld, och hakarna på dem
skola vara av guld, och du skall till dem gjuta fem fotstycken av
koppar.

<span id="an_27:1">27:1</span> Du skall ock göra ett altare av
akacieträ, fem alnar långt och fem alnar brett -- så att altaret bildar
en liksidig fyrkant -- och tre alnar högt.

<span id="an_27:2">27:2</span> Och du skall göra hörn därtill, Som skola
sitta i dess fyra hörn; i ett stycke därmed skola hörnen vara. Och du
skall överdraga det med koppar.

<span id="an_27:3">27:3</span> Och kärl till att föra bort askan skall
du göra därtill, så ock skovlar, skålar, gafflar och fyrfat. Alla dess
tillbehör skall du göra av koppar.

<span id="an_27:4">27:4</span> Och du skall göra ett galler därtill, ett
nätverk av koppar, och på nätet skall du sätta fyra ringar av koppar i
dess fyra hörn.

<span id="an_27:5">27:5</span> Och du skall sätta det under avsatsen på
altaret, nedtill, så att nätet räcker upp till mitten av altaret.

<span id="an_27:6">27:6</span> Och du skall göra stänger till altaret,
stänger av akacieträ, och överdraga dem med koppar.

<span id="an_27:7">27:7</span> Och stängerna skola skjutas in i
ringarna, så att stängerna sitta på altarets båda sidor, när man bär
det.

<span id="an_27:8">27:8</span> Ihåligt skall du göra det, av plankor.
Såsom det har blivit dig visat på berget, så skall det göras.

<span id="an_27:9">27:9</span> Du skall ock göra en förgård till
tabernaklet. För den södra sidan, söderut, skola omhängen till förgården
göras av tvinnat vitt garn, hundra alnar långa -- detta för den ena
sidan;

<span id="an_27:10">27:10</span> Och stolparna till dem skola vara tjugu
och dessas fotstycken tjugu, av koppar, men stolparnas hakar och kransar
skola vara av silver.

<span id="an_27:11">27:11</span> Likaledes skola för norra långsidan
omhängen göras, hundra alnar långa; och stolparna till dem skola vara
tjugu och dessas fotstycken tjugu, av koppar, men stolparnas hakar och
kransar skola vara av silver.

<span id="an_27:12">27:12</span> Och förgårdens västra kortsida skall
hava omhängen som äro femtio alnar långa; stolparna till dem skola vara
tio och dessas fotstycken tio.

<span id="an_27:13">27:13</span> Och förgårdens bredd på fram sidan,
österut, skall vara femtio alnar

<span id="an_27:14">27:14</span> Och omhängena skola vara femton alnar
långa på ena sidan därav, med tre stolpar på tre fotstycken;

<span id="an_27:15">27:15</span> likaledes skola omhängena på andra
sidan vara femton alnar långa med tre stolpar på tre fotstycken.

<span id="an_27:16">27:16</span> Och till förgårdens port skall göras
ett förhänge, tjugu alnar långt i brokig vävnad av mörkblått,
purpurrött, rosenrött och tvinnat vitt garn, med fyra stolpar på fyra
fotstycken.

<span id="an_27:17">27:17</span> Alla stolparna runt omkring för gården
skola vara försedda med kransar av silver och hava hakar av silver; men
deras fotstycken skola vara av koppar.

<span id="an_27:18">27:18</span> Förgården skall vara hundra alnar lång
och femtio alnar bred utefter hela längden; omhägnaden skall vara fem
alnar hög, av tvinnat vitt garn; och fotstyckena skola vara av koppar.

<span id="an_27:19">27:19</span> Alla tabernaklets tillbehör för allt
arbete därvid, så ock alla dess pluggar och alla förgårdens pluggar
skola vara av koppar.

<span id="an_27:20">27:20</span> Och du skall bjuda Israels barn att
bära till dig ren olja, av stötta oliver, till ljusstaken, så att
lamporna dagligen kunna sättas upp.

<span id="an_27:21">27:21</span> I uppenbarelsetältet, utanför den
förlåt som hänger framför vittnesbördet, skola Aron och hans söner sköta
den, från aftonen till morgonen, inför HERRENS ansikte. Detta skall vara
en evärdlig stadga från släkte till släkte, en gärd av Israels barn.

<span id="an_28:1">28:1</span> Och du skall låta din broder Aron och
hans söner med honom, träd fram till dig ur Israels barns krets för att
de må bliva plåster åt mig Aron själv och hans söner: Nadab och Abihu,
Eleasar och Itamar.

<span id="an_28:2">28:2</span> Och du skall göra åt din broder Aron
heliga kläder, till ära och prydnad.

<span id="an_28:3">28:3</span> Och du skall tillsäga alla edra
konstförfarna män, som jag har uppfyllt med vishetens ande, att de skola
göra kläder åt Aron, för att har må helgas till att bliva präst åt mig.

<span id="an_28:4">28:4</span> Och dessa äro de kläder som de skola
göra: bröstsköld, efod, kåpa, rutig livklädnad, huvudbindel och bälte.
De skola göra heliga kläder åt din broder Aron och hans söner, för att
han må bliva präst åt mig.

<span id="an_28:5">28:5</span> Och härtill skola de taga av guldet och
av det mörkblåa, det purpurröda, det rosenröda och det vita garnet.

<span id="an_28:6">28:6</span> Efoden skola de göra av guld och av
mörkblått purpurrött, rosenrött och tvinnat vitt garn, i konstvävnad.

<span id="an_28:7">28:7</span> Den skall vid sina båda ändar hava två
axelstycken, som skola fästas ihop, så att den hållen hopfäst.

<span id="an_28:8">28:8</span> Och skärpet, som skall sitta på efoden
och sammanhålla den, skall vara av samma slags vävnad och i ett stycke
med den: av guld och av mörkblått, purpurrött, rosenrött och tvinnat
vitt garn.

<span id="an_28:9">28:9</span> Och du skall taga två onyxstenar och på
dem inrista Israels söners namn,

<span id="an_28:10">28:10</span> sex av namnen på den ena stenen och de
sex övrigas namn på den andra stenen, efter ättföljd.

<span id="an_28:11">28:11</span> Med stensnidarkonst, såsom man graverar
signetringar, skall du inrista Israels söners namn på de två stenarna.
Med nätverk av guld skall du omgiva dessa.

<span id="an_28:12">28:12</span> Och du skall satta de båda stenarna på
efodens axelstycken, för att stenarna må bringa Israels barn i
åminnelse; Aron skall bära deras namn inför HERRENS ansikte på sina båda
axlar, för att bringa dem i åminnelse.

<span id="an_28:13">28:13</span> Och du skall göra flätverk av guld,

<span id="an_28:14">28:14</span> så ock två kedjor av rent guld; i virat
arbete skall du göra dessa, såsom man gör snodder. Och du skall fästa de
snodda kedjorna vid flätverken.

<span id="an_28:15">28:15</span> En domssköld skall du göra i
konstvävnad; du skall göra den i samma slags vävnad som efoden: av guld
och av mörkblått, purpurrött, rosenrött och tvinnat vitt garn skall du
göra den.

<span id="an_28:16">28:16</span> Den skall vara liksidigt fyrkantig och
hava form av en väska, ett kvarter lång och ett kvarter bred.

<span id="an_28:17">28:17</span> Och du skall besätta den med infattade
stenar, ordnade på fyra rader: i första raden en karneol, en topas och
en smaragd;

<span id="an_28:18">28:18</span> i andra raden en karbunkel, en safir
och en kalcedon;

<span id="an_28:19">28:19</span> i tredje raden en hyacint, en agat och
en ametist;

<span id="an_28:20">28:20</span> i fjärde raden en krysolit, en onyx och
en jaspis. Omgivna med flätverk av guld skola de sitta i sin infattning.

<span id="an_28:21">28:21</span> Stenarna skola vara tolv, efter Israels
söners namn, en för vart namn; var sten skall bära namnet på en av de
tolv stammarna, inristat på samma sätt som man graverar signetringar.

<span id="an_28:22">28:22</span> Och du skall till bröstskölden göra
kedjor i virat arbete, såsom man gör snodder, av rent guld.

<span id="an_28:23">28:23</span> Vidare skall du till bröstskölden göra
två ringar av guld och sätta dessa båda ringar i två av bröstsköldens
hörn.

<span id="an_28:24">28:24</span> Och du skall fästa de båda
guldsnodderna vid de båda ringarna, i bröstsköldens hörn.

<span id="an_28:25">28:25</span> Och de två snoddernas båda andra ändar
skall du fästa vid de två flätverken och så fästa dem vid efodens
axelstycken på dess framsida.

<span id="an_28:26">28:26</span> Och du skall göra två andra ringar av
guld och sätta dem i bröstsköldens båda andra hörn, vid den kant därpå,
som är vänd inåt mot efoden.

<span id="an_28:27">28:27</span> Och ytterligare skall du göra två
ringar av guld och fästa dem vid efodens båda axelstycken, nedtill på
dess framsida, där den fästes ihop, ovanför efodens skärp.

<span id="an_28:28">28:28</span> Och man skall knyta fast bröstskölden
med ett mörkblått snöre, Som går från dess ringar in i efodens ringar,
så att den sitter ovanför efodens skärp, på det att bröstskölden icke må
lossna från efoden.

<span id="an_28:29">28:29</span> Aron skall så bära Israels söners namn
i domsskölden på sitt hjärta, när han går in helgedomen, för att bringa
dem i åminnelse inför HERRENS ansikte beständigt.

<span id="an_28:30">28:30</span> Och du skall lägga urim och tummim in i
domsskölden, så att de ligga på Arons hjärta, när han ingår inför
HERRENS ansikte; och Aron skall så bära Israels barns dom på sitt hjärta
inför HERRENS ansikte beständigt.

<span id="an_28:31">28:31</span> Efodkåpan skall du göra helt och hållet
av mörkblått tyg;

<span id="an_28:32">28:32</span> och mitt på den skall vara en öppning
för huvudet, och denna öppning skall omgivas med en vävd kant, likasom
öppningen på en pansarskjorta, för att den icke slitas sönder.

<span id="an_28:33">28:33</span> Och på dess nedre fåll skall du sätta
granatäpplen, gjorda av mörkblått, purpurrött och rosenrött garn, runt
omkring fållen, och bjällror av guld mellan dessa runt omkring:

<span id="an_28:34">28:34</span> en bjällra av guld och så ett
granatäpple, sedan en bjällra av guld och så åter ett granatäpple, runt
omkring fållen på kåpan.

<span id="an_28:35">28:35</span> Och denna skall Aron hava på sig, när
han gör tjänst, så att det höres, när han går in i helgedomen inför
HERRENS ansikte, och när han går ut -- detta på det att han icke må dö.

<span id="an_28:36">28:36</span> Du skall ock göra en plåt av rent guld,
och på den skall du rista, såsom man graverar signetringar: »Helgad åt
HERREN.»

<span id="an_28:37">28:37</span> Och du skall fästa den vid ett
mörkblått snöre, och den skall sitta på huvudbindeln; på framsidan av
huvudbindeln skall den sitta.

<span id="an_28:38">28:38</span> Den skall sitta på Arons panna, och
Aron skall bära den missgärning som vidlåder de heliga gåvor Israels
barn bära fram, när de giva några heliga gåvor; den skall sitta på hans
panna beständigt, för att de må bliva välbehagliga inför HERRENS
ansikte.

<span id="an_28:39">28:39</span> Du skall ock väva en rutig livklädnad
av vitt garn, och du skall göra en huvudbindel av vitt garn; och ett
bälte skall du göra i brokig vävnad.

<span id="an_28:40">28:40</span> Också åt Arons söner skall du göra
livklädnader, och du skall göra bälten åt dem; och huvor skall du göra
åt dem, till ära och prydnad. Och detta skall du kläda på din broder
Aron och hans söner jämte honom;

<span id="an_28:41">28:41</span> och du skall smörja dem och företaga
handfyllning med dem och helga dem till att bliva präster åt mig.

<span id="an_28:42">28:42</span> Och du skall göra åt dem benkläder av
linne, som skyla deras blygd; dessa skola räcka från länderna ned på
låren.

<span id="an_28:43">28:43</span> Och Aron och hans söner skola hava dem
på sig, när de gå in i uppenbarelsetältet eller träda fram till altaret
för att göra tjänst i helgedomen -- detta på det att de icke må komma
att bära på missgärning och så träffas av döden. Detta skall vara en
evärdlig stadga för honom och hans avkomlingar efter honom.

<span id="an_29:1">29:1</span> Och detta är vad du skall göra med dem
för att helga dem till att bliva präster åt mig: Tag en ungtjur och två
vädurar, felfria djur,

<span id="an_29:2">29:2</span> och osyrat bröd och osyrade kakor,
begjutna med olja, och osyrade tunnkakor, smorda med olja; av fint
vetemjöl skall du baka dem.

<span id="an_29:3">29:3</span> Och du skall lägga dem i en och samma
korg och bära fram dem i korgen såsom offergåva, när du för fram tjuren
och de två vädurarna.

<span id="an_29:4">29:4</span> Därefter skall du föra Aron och hans
söner fram till uppenbarelsetältets ingång och två dem med vatten.

<span id="an_29:5">29:5</span> Och du skall taga kläderna och sätta på
Aron livklädnaden och efodkåpan och själva efoden och bröstskölden; och
du skall fästa ihop alltsammans på honom med efodens skärp.

<span id="an_29:6">29:6</span> Och du skall sätta huvudbindeln på hans
huvud och fästa det heliga diademet på huvudbindeln.

<span id="an_29:7">29:7</span> Och du skall taga smörjelseoljan och
gjuta på hans huvud och smörja honom.

<span id="an_29:8">29:8</span> Och du skall föra fram hans söner och
sätta livklädnader på dem.

<span id="an_29:9">29:9</span> Och du skall omgjorda dem, Aron och hans
söner, med bälten och binda huvor på dem. Och de skola hava prästadömet
såsom en evärdlig rätt. Så skall du företaga handfyllning med Aron och
hans söner.

<span id="an_29:10">29:10</span> Och du skall föra tjuren fram inför
uppenbarelsetältet, och Aron och hans söner skola lägga sina händer på
tjurens huvud.

<span id="an_29:11">29:11</span> Sedan skall du slakta tjuren inför
HERRENS ansikte, vid ingången till uppenbarelsetältet.

<span id="an_29:12">29:12</span> Och du skall taga av tjurens blod och
stryka med ditt finger på altarets hörn; men allt det övriga skall du
gjuta ut vid foten av altaret.

<span id="an_29:13">29:13</span> Och du skall taga allt det fett som
omsluter inälvorna, så ock leverfettet och båda njurarna med det fett
som sitter på dem, och förbränna det på altaret.

<span id="an_29:14">29:14</span> Men köttet av tjuren och hans hud och
hans orenlighet skall du bränna upp i eld utanför lägret. Det är ett
syndoffer.

<span id="an_29:15">29:15</span> Och du skall taga den ena väduren, och
Aron och hans söner skola lägga sina händer på vädurens huvud.

<span id="an_29:16">29:16</span> Sedan skall du slakta väduren och taga
hans blod och stänka på altaret runt omkring;

<span id="an_29:17">29:17</span> men själva väduren skall du dela i dess
stycken, och du skall två inälvorna och fötterna och lägga dem på
styckena och huvudet.

<span id="an_29:18">29:18</span> Och du skall förbränna hela väduren på
altaret; det är ett brännoffer åt HERREN. En välbehaglig lukt, ett
eldsoffer åt HERREN är det.

<span id="an_29:19">29:19</span> Därefter skall du taga den andra
väduren, och Aron och hans söner skola lägga sina händer på vädurens
huvud.

<span id="an_29:20">29:20</span> Sedan skall du slakta väduren och taga
av hans blod och bestryka Arons högra örsnibb och hans söners högra
örsnibb och tummen på deras högra hand och stortån på deras högra fot;
men det övriga blodet skall det stänka på altaret runt omkring.

<span id="an_29:21">29:21</span> Och du skall taga av blodet på altaret
och av smörjelseoljan och stänka på Aron och hans kläder, och likaledes
på hans söner och hans söners kläder; så bliver han helig, han själv
såväl som hans kläder, och likaledes hans söner såväl som hans söners
kläder.

<span id="an_29:22">29:22</span> Och du skall taga fettet av väduren,
svansen och det fett som omsluter inälvorna, så ock leverfettet och båda
njurarna med fettet på dem, därtill det högra lårstycket ty detta är
handfyllningsväduren.

<span id="an_29:23">29:23</span> Och du skall taga en rundkaka, en
oljebrödskaka och en tunnkaka ur korgen med de osyrade bröden, som står
inför HERRENS ansikte.

<span id="an_29:24">29:24</span> Och du skall lägga alltsammans på Arons
och hans söners händer och vifta det såsom ett viftoffer inför HERRENS
ansikte.

<span id="an_29:25">29:25</span> Sedan skall du taga det ur deras:
händer och förbränna det på altaret ovanpå brännoffret, till en
välbehaglig lukt inför HERREN; det är ett eldsoffer åt HERREN.

<span id="an_29:26">29:26</span> Och du skall taga bringan av Arons
handfyllningsvädur och vifta den såsom ett viftoffer inför HERRENS
ansikte, och detta skall vara din del.

<span id="an_29:27">29:27</span> Så skall du helga viftoffersbringan och
offergärdslåret, det som viftas och det som gives såsom offergärd, de
delar av handfyllningsväduren, som skola tillhöra Aron och hans söner.

<span id="an_29:28">29:28</span> Och detta skall tillhöra Aron och; hans
söner såsom en evärdlig rätt av Israels barn, ty det är en offergärd.
Det skall vara en gärd av Israels barn, av deras tackoffer, en gärd av
dem åt HERREN.

<span id="an_29:29">29:29</span> Och Arons heliga kläder skola hans
söner hava efter honom, för att de i dem må bliva smorda och mottaga
handfyllning.

<span id="an_29:30">29:30</span> I sju dagar skall den av hans söner,
som bliver präst i hans ställe, ikläda sig dem, den som skall gå in i
uppenbarelsetältet för att göra tjänst i helgedomen.

<span id="an_29:31">29:31</span> Och du skall taga handfyllningsväduren
och koka hans kött på en helig plats.

<span id="an_29:32">29:32</span> Och vädurens kött jämte brödet: som är
i korgen skola Aron och hans söner äta vid ingången till
uppenbarelsetältet; de skola äta detta,

<span id="an_29:33">29:33</span> det som har använts till att bringa
försoning vid deras handfyllning och helgande, men ingen främmande får
ta därav, ty det är heligt.

<span id="an_29:34">29:34</span> Och om något av handfyllningsköttet
eller av brödet bliver över till följande morgon, så skall du i eld
bränna upp detta som har blivit över; det får icke ätas, ty det är
heligt.

<span id="an_29:35">29:35</span> Så skall du göra med Aron och hans
söner, i alla stycken såsom jag har bjudit dig. Sju dagar skall deras
handfyllning vara.

<span id="an_29:36">29:36</span> Och var dag skall du offra en tjur
såsom syndoffer till försoning och rena altaret, i det du bringar
försoning för det; och du skall smörja det för att helga det.

<span id="an_29:37">29:37</span> I sju dagar skall du bringa försoning
för altaret och helga det. Så bliver altaret högheligt; var och en som
kommer vid altaret bliver helig.

<span id="an_29:38">29:38</span> Och detta är vad du skall offra på
altaret: två årsgamla lamm för var dag beständigt.

<span id="an_29:39">29:39</span> Det ena lammet skall du offra om
morgonen, och det andra lammet skall du offra vid aftontiden,

<span id="an_29:40">29:40</span> och till det första lammet en
tiondedels efa fint mjöl, begjutet med en fjärdedels hin olja av stötta
oliver, och såsom drickoffer en fjärdedels hin vin.

<span id="an_29:41">29:41</span> Det andra lammet skall du offra vid
aftontiden; med likadant spisoffer och drickoffer som om morgonen skall
du offra det, till en välbehaglig lukt, ett eldsoffer åt HERREN.

<span id="an_29:42">29:42</span> Detta skall vara edert dagliga
brännoffer från släkte till släkte, vid ingången till
uppenbarelsetältet, inför HERRENS ansikte, där jag skall uppenbara mig
för eder, för att där tala med dig.

<span id="an_29:43">29:43</span> Där skall jag uppenbara mig för Israels
barn, och det rummet skall bliva helgat av min härlighet.

<span id="an_29:44">29:44</span> Och jag skall helga uppenbarelsetältet
och altaret, och Aron och hans söner skall jag helga till att bliva
präster åt mig.

<span id="an_29:45">29:45</span> Och jag skall bo mitt ibland Israels
barn och vara deras Gud.

<span id="an_29:46">29:46</span> Och de skola förnimma att jag är
HERREN, deras Gud, som förde dem ut ur Egyptens land, för att jag skulle
bo mitt ibland dem. Jag är HERREN, deras Gud.

<span id="an_30:1">30:1</span> Och du skall göra ett altare för att
antända rökelse därpå, av akacieträ skall du göra det.

<span id="an_30:2">30:2</span> Det skall vara en aln långt och en aln
brett -- en liksidig fyrkant -- och två alnar högt; dess horn skola vara
i ett stycke därmed.

<span id="an_30:3">30:3</span> Och du skall överdraga det med rent guld,
dess skiva, dess väggar runt omkring och dess hörn; och du skall göra en
rand av guld därpå runt omkring.

<span id="an_30:4">30:4</span> Och du skall till det göra två ringar av
guld och sätta dem nedanför randen, på dess båda sidor; på de båda
sidostyckena skall du sätta dem. De skola vara där, för att stänger må
skjutas in i dem, så att man med dem kan bära altaret.

<span id="an_30:5">30:5</span> Och du skall göra stängerna av akacieträ
och överdraga dem med guld.

<span id="an_30:6">30:6</span> Och du skall ställa det framför den
förlåt som hänger framför vittnesbördets ark, så att det står framför
nådastolen, som är ovanpå vittnesbördet, där jag skall uppenbara mig för
dig.

<span id="an_30:7">30:7</span> Och Aron skall antända välluktande
rökelse därpå; var morgon, när han tillreder lamporna, skall han antända
rökelse;

<span id="an_30:8">30:8</span> och likaledes skall Aron antända rökelse,
när han vid aftontiden sätter upp lamporna. Detta skall vara det dagliga
rökoffret inför HERRENS ansikte, från släkte till släkte.

<span id="an_30:9">30:9</span> I skolen icke låta någon främmande
rökelse komma därpå, ej heller brännoffer eller spisoffer; och intet
drickoffer skolen utgjuta därpå.

<span id="an_30:10">30:10</span> Och Aron skall en gång om året bringa
försoning för dess horn; med blod av försoningssyndoffret skall han en
gång om året bringa försoning för det, släkte efter släkte. Det är
högheligt för HERREN.

<span id="an_30:11">30:11</span> Och HERREN talade till Mose och sade:

<span id="an_30:12">30:12</span> När du räknar antalet av Israels barn,
nämligen av dem som inmönstras, skall vid mönstringen var och en giva åt
HERREN en försoningsgåva för sig, på det att ingen hemsökelse må drabba
dem vid mönstringen.

<span id="an_30:13">30:13</span> Detta är vad var och en som upptages
bland de inmönstrade skall giva: en halv sikel, efter helgedomssikelns
vikt -- sikeln räknad till tjugu gera -- en halv sikel såsom offergärd
åt HERREN,

<span id="an_30:14">30:14</span> Var och en som upptages bland de
inmönstrade, var och en som är tjugu år gammal eller därutöver, skall
giva detta såsom offergärd åt HERREN.

<span id="an_30:15">30:15</span> Den rike skall icke giva mer och den
fattige icke mindre än en halv sikel, när I given offergärden åt HERREN,
till att bringa försoning för eder.

<span id="an_30:16">30:16</span> Och du skall taga försoningspenningarna
av Israels barn och använda dem till arbetet vid uppenbarelsetältet. Så
skall ske, för att Israels barn må vara i åminnelse inför HERRENS
ansikte, och för att försoning må bringas för eder.

<span id="an_30:17">30:17</span> Och HERREN talade till Mose och sade:

<span id="an_30:18">30:18</span> Du skall ock göra ett bäcken av koppar
med en fotställning av koppar, till tvagning, och ställa det mellan
uppenbarelsetältet och altaret och gjuta vatten däri.

<span id="an_30:19">30:19</span> Och Aron och hans söner skola två sina
händer och fötter med vatten därur.

<span id="an_30:20">30:20</span> När de gå in i uppenbarelsetältet,
skola de två sig med vatten, på del att de icke må dö; så ock när de
träda fram till altaret för att göra tjänst genom att antända eldsoffer
åt HERREN.

<span id="an_30:21">30:21</span> De skola två sina händer och fötter, på
det att de icke må dö. Och detta skall vara en evärdlig stadga för dem:
för honom själv och hans avkomlingar från släkte till släkte.

<span id="an_30:22">30:22</span> Och HERREN talade till Mose och sade:

<span id="an_30:23">30:23</span> Tag dig ock kryddor av yppersta slag:
fem hundra siklar myrradropp, hälften så mycket kanel av finaste slag,
alltså två hundra femtio siklar, likaledes två hundra femtio siklar
kalmus av finaste slag,

<span id="an_30:24">30:24</span> därtill fem hundra siklar kassia, efter
helgedomssikelns vikt, och en hin olivolja.

<span id="an_30:25">30:25</span> Och du skall av detta göra en helig
smörjelseolja, en konstmässigt beredd salva; det skall vara en helig
smörjelseolja.

<span id="an_30:26">30:26</span> Och du skall därmed smörja
uppenbarelsetältet, vittnesbördets ark,

<span id="an_30:27">30:27</span> bordet med alla dess tillbehör,
ljusstaken med dess tillbehör, rökelsealtaret,

<span id="an_30:28">30:28</span> brännoffersaltaret med alla dess
tillbehör, äntligen bäckenet med dess fotställning.

<span id="an_30:29">30:29</span> Och du skall helga dem, så att de bliva
högheliga; var och en som sedan kommer vid dem bliver helig.

<span id="an_30:30">30:30</span> Och Aron och hans söner skall du
smörja, och du skall helga dem till att bliva präster åt mig.

<span id="an_30:31">30:31</span> Och till Israels barn skall du tala och
säga: Detta skall vara min heliga smörjelseolja hos eder, från släkte
till släkte.

<span id="an_30:32">30:32</span> På ingen annan människas kropp må den
komma, ej heller mån I göra någon annan så sammansatt som denna. Helig
är den, helig skall den vara för eder.

<span id="an_30:33">30:33</span> Den som bereder en sådan salva, och den
som använder något därav på någon främmande, han skall utrotas ur sin
släkt.

<span id="an_30:34">30:34</span> Ytterligare sade HERREN till Mose: Tag
dig välluktande kryddor, stakte och sjönagel och galban, och jämte dessa
vällukter rent rökelseharts, lika mycket av vart slag,

<span id="an_30:35">30:35</span> och gör därav rökelse, en konstmässigt
beredd blandning, saltad, ren, helig.

<span id="an_30:36">30:36</span> Och en del av den skall du stöta till
pulver och lägga framför vittnesbördet i uppenbarelsetältet, där jag
vill uppenbara mig för dig. Höghelig skall den vara för eder.

<span id="an_30:37">30:37</span> Och ingen annan rökelse mån I göra åt
eder så sammansatt som denna skall vara. Helig skall den vara dig för
HERREN.

<span id="an_30:38">30:38</span> Den som gör sådan för att njuta av dess
lukt, han skall utrotas ur sin släkt.

<span id="an_31:1">31:1</span> Och HERREN talade till Mose och sade:

<span id="an_31:2">31:2</span> Se, jag har kallat och nämnt Besalel, son
till Uri, son till Hur, av Juda stam;

<span id="an_31:3">31:3</span> och jag har uppfyllt honom med Guds Ande,
med vishet och förstånd och kunskap och med allt slags slöjdskicklighet,

<span id="an_31:4">31:4</span> till att tänka ut konstarbeten, till att
arbeta i guld, silver och koppar,

<span id="an_31:5">31:5</span> till att snida stenar för infattning och
till att snida i trä, korteligen, till att utföra alla slags arbeten.

<span id="an_31:6">31:6</span> Och se, jag har givit honom till
medhjälpare Oholiab, Ahisamaks son, av Dans stam, och åt alla edra
konstförfarna män har jag givit vishet i hjärtat. Dessa skola kunna göra
allt vad jag har bjudit dig:

<span id="an_31:7">31:7</span> uppenbarelsetältet, vittnesbördets ark,
nådastolen därpå, alla uppenbarelsetältets tillbehör,

<span id="an_31:8">31:8</span> bordet med dess tillbehör, den gyllene
ljusstaken med alla dess tillbehör, rökelsealtaret,

<span id="an_31:9">31:9</span> brännoffersaltaret med alla dess
tillbehör, bäckenet med dess fotställning,

<span id="an_31:10">31:10</span> de stickade kläderna och prästen Arons
andra heliga kläder, så och hans söners prästkläder,

<span id="an_31:11">31:11</span> äntligen smörjelseoljan och den
välluktande rökelsen till helgedomen. De skola utföra sitt arbete i alla
stycken såsom jag har bjudit dig.

<span id="an_31:12">31:12</span> Och HERREN talade till Mose och sade:

<span id="an_31:13">31:13</span> Tala du till Israels barn och säg: Mina
sabbater skolen I hålla, ty de äro ett tecken mellan mig och eder, från
släkte till släkte, för att I skolen veta att jag är HERREN, som helgar
eder.

<span id="an_31:14">31:14</span> Så hållen nu sabbaten, ty den skall
vara eder helig. Den som ohelgar den skall straffas med döden; ty var
och en som på den dagen gör något arbete, han skall utrotas ur sin
släkt.

<span id="an_31:15">31:15</span> Sex dagar skall arbete göras, men på
sjunde dagen är vilosabbat, en HERRENS helgdag. Var och en som gör något
arbete på sabbatsdagen skall straffas med döden.

<span id="an_31:16">31:16</span> Och Israels barn skola hålla sabbaten,
så att de fira den släkte efter släkte, såsom ett evigt förbund.

<span id="an_31:17">31:17</span> Den skall vara ett evärdligt tecken
mellan mig och Israels barn; ty på sex dagar gjorde HERREN himmel och
jord, men på sjunde dagen vilade han och tog sig ro.

<span id="an_31:18">31:18</span> När han nu hade talat ut med; Mose på
Sinai berg, gav han honom vittnesbördets två tavlor, tavlor av sten, på
vilka Gud hade skrivit med sitt finger.

<span id="an_32:1">32:1</span> Men när folket såg att Mose dröjde att
komma ned från berget, församlade de sig omkring Aron och sade till
honom: »Upp, gör oss en gud som kan gå framför oss; ty vi veta icke vad
som har vederfarits denne Mose, honom som förde oss upp ur Egyptens
land.»

<span id="an_32:2">32:2</span> Då sade Aron till dem: »Tagen
guldringarna ut ur öronen på edra hustrur, edra söner och edra döttrar,
och bären dem till mig.

<span id="an_32:3">32:3</span> Då tog allt folket av sig guldringarna
som de hade i öronen, och de buro dem till Aron;

<span id="an_32:4">32:4</span> och han tog emot guldet av dem och
formade det med en mejsel och gjorde därav en gjuten kalv. Och de sade:
»Detta är din Gud, Israel, han som har fört dig upp ur Egyptens land.»

<span id="an_32:5">32:5</span> När Aron såg detta, byggde han ett altare
åt honom. Och Aron lät utropa och säga: »I morgon bliver en HERRENS
högtid.»

<span id="an_32:6">32:6</span> Dagen därefter stodo de bittida upp och
offrade brännoffer och buro fram tackoffer, och folket satte sig ned
till att äta och dricka, och därpå stodo de upp till att leka.

<span id="an_32:7">32:7</span> Då sade HERREN till Mose: »Gå ditned, ty
ditt folk, som du har fört upp ur Egyptens land, har tagit sig till, vad
fördärvligt är.

<span id="an_32:8">32:8</span> De hava redan vikit av ifrån den väg som
jag bjöd dem gå; de hava gjort sig en gjuten kalv. Den hava de tillbett,
åt den hava de offrat, och sagt: 'Detta är din Gud, Israel, han som har
fört dig upp ur Egyptens land.»

<span id="an_32:9">32:9</span> Och HERREN sade ytterligare till Mose:
»Jag ser att detta folk är ett hårdnackat folk.

<span id="an_32:10">32:10</span> Så låt mig nu vara, på det att min
vrede må brinna mot dem, och på det att jag må förgöra dem; dig vill jag
sedan göra till ett stort folk.»

<span id="an_32:11">32:11</span> Men Mose bönföll inför HERREN, sin Gud,
och sade: »HERRE, varför skulle din vrede brinna mot ditt folk, som du
med stor kraft och stark hand har fört ut ur Egyptens land?

<span id="an_32:12">32:12</span> Varför skulle egyptierna få säga: 'Till
deras olycka har han fört dem ut, till att dräpa dem bland bergen och
förgöra dem från jorden'? Vänd dig ifrån din vredes glöd, och ångra det
onda du nu har i sinnet mot ditt folk.

<span id="an_32:13">32:13</span> Tänk på Abraham, Isak och Israel, dina
tjänare, åt vilka du med ed vid dig själv har givit det löftet: 'Jag
skall göra eder säd talrik såsom stjärnorna på himmelen, och hela det
land som jag har talat om skall jag giva åt eder säd, och de skola få
det till evärdlig arvedel.'»

<span id="an_32:14">32:14</span> Då ångrade HERREN det onda som han hade
hotat att göra mot sitt folk.

<span id="an_32:15">32:15</span> Och Mose vände sig om och steg ned från
berget, och han hade med sig vittnesbördets två tavlor. Och på tavlornas
båda sidor var skrivet både på den ena sidan och på den andra var
skrivet.

<span id="an_32:16">32:16</span> Och tavlorna voro gjorda av Gud, och
skriften var Guds skrift, inristad på tavlorna.

<span id="an_32:17">32:17</span> När Josua nu hörde huru folket skriade,
sade han till Mose: »Krigsrop höres i lägret.»

<span id="an_32:18">32:18</span> Men han svarade: »Det är varken
segerrop som höres, ej heller är det ett ropande såsom efter nederlag;
det är sång jag hör.»

<span id="an_32:19">32:19</span> När sedan Mose kom närmare lägret och
fick se kalven och dansen, upptändes hans vrede, och han kastade
tavlorna ifrån sig och slog sönder dem nedanför berget.

<span id="an_32:20">32:20</span> Sedan tog han kalven som de hade gjort,
och brände den i eld och krossade den till stoft; detta strödde han i
vattnet och gav det åt Israels barn att dricka.

<span id="an_32:21">32:21</span> Och Mose sade till Aron: »Vad har
folket gjort dig, eftersom du har kommit dem att begå en så stor synd?»

<span id="an_32:22">32:22</span> Aron svarade: »Min herres vrede må icke
upptändas; du vet själv att detta folk är ont.

<span id="an_32:23">32:23</span> De sade till mig: 'Gör oss en gud som
kan gå framför oss; ty vi veta icke vad som har vederfarits denne Mose,
honom som förde oss upp ur Egyptens land.'

<span id="an_32:24">32:24</span> Då sade jag till dem: 'Den som har guld
tage det av sig'; och de gåvo det åt mig. Och jag kastade det i elden,
och så kom kalven till.»

<span id="an_32:25">32:25</span> Då nu Mose såg att folket var
lössläppt, eftersom Aron, till skadeglädje för deras fiender, hade
släppt dem lösa,

<span id="an_32:26">32:26</span> ställde han sig i porten till lägret
och ropade: »Var och en som hör HERREN till komme hit till mig.» Då
församlade sig till honom alla Levi barn.

<span id="an_32:27">32:27</span> Och han sade till dem: »Så säger
HERREN, Israels Gud: Var och en binde sitt svärd vid sin länd. Gån så
igenom lägret, fram och tillbaka, från den ena porten till den andra,
Och dräpen vem I finnen, vore det också broder eller vän eller frände.

<span id="an_32:28">32:28</span> Och Levi barn gjorde såsom Mose hade
sagt; och på den dagen föllo av folket vid pass tre tusen män.

<span id="an_32:29">32:29</span> Och Mose sade: »Eftersom I nu haven
stått emot edra egna söner och bröder, mån I i dag taga handfyllning
till HERRENS tjänst, för att välsignelse i dag må komma över eder.»

<span id="an_32:30">32:30</span> Dagen därefter sade Mose till folket:
»I haven begått en stor synd. Jag vill nu stiga upp till HERREN och se
till, om jag kan bringa försoning för eder synd.»

<span id="an_32:31">32:31</span> Och Mose gick tillbaka till HERREN och
sade: »Ack, detta folk har begått en stor synd; de hava gjort sig en gud
av guld.

<span id="an_32:32">32:32</span> Men förlåt dem nu deras synd; varom
icke, så utplåna mig ur boken som du skriver i.»

<span id="an_32:33">32:33</span> Men HERREN svarade Mose: »Den som har
syndat mot mig, honom skall jag utplåna ur min bok.

<span id="an_32:34">32:34</span> Gå nu och för folket dit jag har sagt
dig; se, min ängel skall gå framför dig. Men när min hemsökelses dag
kommer, skall jag på dem hemsöka deras synd.»

<span id="an_32:35">32:35</span> Så straffade HERREN folket, därför att
de hade gjort kalven, den som Aron gjorde.

<span id="an_33:1">33:1</span> Och HERREN sade till Mose: »Upp, drag
åstad härifrån med folket som du har fört upp ur Egyptens land, och
begiv dig till det land som jag med ed har lovat åt Abraham, Isak och
Jakob, i det jag sade: 'Åt din säd skall jag giva det.'

<span id="an_33:2">33:2</span> Jag skall sända en ängel framför dig och
förjaga kananéerna, amoréerna, hetiterna, perisséerna, hivéerna och
jebuséerna,

<span id="an_33:3">33:3</span> för att du må komma till ett land som
flyter av mjölk och honung. Ty eftersom du är ett hårdnackat folk, vill
jag icke själv draga upp med dig; jag kunde då förgöra dig under vägen.»

<span id="an_33:4">33:4</span> När folket hörde detta stränga tal, blevo
de sorgsna, och ingen tog sina smycken på sig.

<span id="an_33:5">33:5</span> Och HERREN sade till Mose: »Säg till
Israels barn: I ären ett hårdnackat folk. Om jag allenast ett ögonblick
droge med dig, skulle jag förgöra dig. Men lägg nu av dig dina smycken,
så vill jag se till, vad jag skall göra med dig.»

<span id="an_33:6">33:6</span> Så togo då Israels barn av sig sina
smycken och voro utan dem allt ifrån vistelsen vid Horebs berg.

<span id="an_33:7">33:7</span> Men Mose hade för sed att taga tältet och
slå upp det ett stycke utanför lägret; och han kallade det
»uppenbarelsetältet». Och var och en som ville rådfråga HERREN måste gå
ut till uppenbarelsetältet utanför lägret.

<span id="an_33:8">33:8</span> Och så ofta Mose gick ut till tältet,
stod allt folket upp, och var och en ställde sig vid ingången till sitt
tält och skådade efter Mose, till dess han hade kommit in i tältet.

<span id="an_33:9">33:9</span> Och så ofta Mose kom in i tältet, steg
molnstoden ned och blev stående vid ingången till tältet; och han talade
med Mose.

<span id="an_33:10">33:10</span> Och allt folket såg molnstoden stå vid
ingången till tältet; då föll allt folket ned och tillbad, var och en
vid ingången till sitt tält.

<span id="an_33:11">33:11</span> Och HERREN talade med Mose ansikte mot
ansikte, såsom när den ena människan talar med den andra. Sedan vände
Mose tillbaka till lägret; men hans tjänare Josua, Nuns son, en ung man,
lämnade icke tältet.

<span id="an_33:12">33:12</span> Och Mose sade till HERREN: »Väl säger
du till mig: 'För detta folk ditupp'; men du har icke låtit mig veta vem
du vill sända med mig Du har dock sagt: 'Jag känner dig vid namn, och du
har funnit nåd för mina ögon.'

<span id="an_33:13">33:13</span> Om jag alltså har funnit nåd för dina
ögon, så låt mig se dina vägar och lära känna dig; jag vill ju finna nåd
för dina ögon. Och se därtill, att detta folk är ditt folk.»

<span id="an_33:14">33:14</span> Han sade: »Skall jag då själv gå med
och föra dig till ro?»

<span id="an_33:15">33:15</span> Han svarade honom: »Om du icke själv
vill gå med, så låt oss alls icke draga upp härifrån.

<span id="an_33:16">33:16</span> Ty varigenom skall man kunna veta att
jag och ditt folk hava funnit nåd för dina ögon, om icke därigenom att
du går med oss, så att vi, jag och ditt folk, utmärkas framför alla
andra folk på jorden?»

<span id="an_33:17">33:17</span> HERREN svarade Mose: »Vad du nu har
begärt skall jag ock göra; ty du har funnit nåd för mina ögon, och jag
känner dig vid namn.»

<span id="an_33:18">33:18</span> Då sade han: »Låt mig alltså se din
härlighet.»

<span id="an_33:19">33:19</span> Han svarade: »Jag skall låta all min
skönhet gå förbi dig där du står, och jag skall utropa namnet 'HERREN'
inför dig; jag skall vara nådig mot den jag vill vara nådig emot, och
skall förbarma mig över den jag vill förbarma mig över.

<span id="an_33:20">33:20</span> Ytterligare sade han: »Mitt ansikte kan
du dock icke få se, ty ingen människa kan se mig och leva.»

<span id="an_33:21">33:21</span> Därefter sade HERREN: »Se, här är en
plats nära intill mig; ställ dig där på klippan.

<span id="an_33:22">33:22</span> När nu min härlighet går förbi, skall
jag låta dig stå där i en klyfta på berget, och jag skall övertäcka dig
med min hand, till dess jag har gått förbi.

<span id="an_33:23">33:23</span> Sedan skall jag taga bort min hand, och
då skall du få se mig på ryggen; men mitt ansikte kan ingen se.»

<span id="an_34:1">34:1</span> Och HERREN sade till Mose: »Hugg ut åt
dig två stentavlor, likadana som de förra voro, så vill jag skriva på
tavlorna samma ord som stodo på de förra tavlorna, vilka du slog sönder.

<span id="an_34:2">34:2</span> Och var redo till i morgon, du skall då
på morgonen stiga upp på Sinai berg och ställa dig på toppen av berget,
mig till mötes,

<span id="an_34:3">34:3</span> men ingen må stiga upp med dig, och på
hela berget för ingen annan visa sig; ej heller må får och fäkreatur gå
i bet framemot detta berg.»

<span id="an_34:4">34:4</span> Och han högg ut två stentavlor likadana
som de förra voro. Och bittida följande morgon begav sig Mose upp på
Sinai berg, såsom HERREN hade bjudit honom, och tog de två stentavlorna
med sig.

<span id="an_34:5">34:5</span> Då steg HERREN ned i molnskyn. Och han
ställde sig där nära intill honom och åkallade HERRENS namn.

<span id="an_34:6">34:6</span> Och HERREN gick förbi honom, där han
stod, och utropade: »HERREN! HERREN! -- en Gud, barmhärtig och nådig,
långmodig och stor i mildhet och trofasthet,

<span id="an_34:7">34:7</span> som bevarar nåd mot tusenden, som
förlåter missgärning och överträdelse och synd, men som ingalunda låter
någon bliva ostraffad, utan hemsöker fädernas missgärning på barn och
barnbarn och efterkommande i tredje och fjärde led.»

<span id="an_34:8">34:8</span> Då böjde Mose sig med hast ned mot jorden
och tillbad

<span id="an_34:9">34:9</span> och sade: »Om jag har funnit nåd för dina
ögon, Herre, så må Herren gå med oss. Ty väl är det ett hårdnackat folk,
men du vill ju förlåta oss vår missgärning och synd och taga oss till
din arvedel.»

<span id="an_34:10">34:10</span> Han svarade: »Välan, jag vill sluta ett
förbund. Inför hela ditt folk skall jag göra under, sådana som icke hava
blivit gjorda i något land eller bland något folk. Och hela det folk som
du tillhör skall se att HERRENS gärningar äro underbara, de som jag
skall göra med dig.

<span id="an_34:11">34:11</span> Håll de bud som jag i dag giver dig.
Se, jag skall förjaga för dig amoréerna, kananéerna, hetiterna,
perisséerna, hivéerna och jebuséerna.

<span id="an_34:12">34:12</span> Tag dig till vara för att sluta förbund
med inbyggarna i det land dit du kommer, och låt dem icke bliva till en
snara bland eder.

<span id="an_34:13">34:13</span> Fastmer skolen I bryta ned deras
altaren och slå sönder deras stoder och hugga ned deras Aseror.

<span id="an_34:14">34:14</span> Ja, du skall icke tillbedja någon annan
gud, ty HERREN heter Nitälskare; en nitälskande Gud är han.

<span id="an_34:15">34:15</span> Du må icke sluta något förbund med
landets inbyggare. Ty i trolös avfällighet löpa de efter sina gudar och
offra åt sina gudar; och när de då inbjuda dig, kommer du att äta av
deras offer;

<span id="an_34:16">34:16</span> du tager ock deras döttrar till hustrur
åt dina söner, och när då deras döttrar i avfällighet löpa efter sina
gudar, skola de förleda dina söner till att likaledes löpa efter deras
gudar.

<span id="an_34:17">34:17</span> Gjutna gudar skall du icke göra åt dig.

<span id="an_34:18">34:18</span> Det osyrade brödets högtid skall, du
hålla: i sju dagar skall du äta osyrat bröd, såsom jag har bjudit dig,
på den bestämda tiden i månaden Abib; ty i månaden Abib drog du ut ur
Egypten.

<span id="an_34:19">34:19</span> Allt det som öppnar moderlivet skall
höra mig till, också allt hankön bland din boskap, som öppnar
moderlivet, såväl av fäkreaturen som av småboskapen.

<span id="an_34:20">34:20</span> Men vad som bland åsnor öppnar
moderlivet skall du lösa med ett får, och om du icke vill lösa det,
skall du krossa nacken på det. Var förstfödd bland dina söner skall du
läsa. Och ingen skall med tomma händer träda fram inför mitt ansikte.

<span id="an_34:21">34:21</span> Sex dagar skall du arbeta, men på
sjunde dagen skall du hålla vilodag; både under plöjningstiden och under
skördetiden skall du hålla vilodag.

<span id="an_34:22">34:22</span> Och veckohögtiden skall du hålla, för
förstlingen av veteskörden, så ock bärgningshögtiden, när året har gått
till ända.

<span id="an_34:23">34:23</span> Tre gånger om året skall allt ditt
mankön träda fram inför HERRENS, din herres, Israels Guds, ansikte.

<span id="an_34:24">34:24</span> Ty jag skall fördriva folk för dig och
utvidga ditt område; och ingen skall stå efter ditt land, när du drager
upp, tre gånger om året, för att träda fram inför HERRENS, din Guds,
ansikte.

<span id="an_34:25">34:25</span> Du skall icke offra blodet av mitt
slaktoffer jämte något som är syrat. Och påskhögtidens slaktoffer skall
icke lämnas kvar över natten till morgonen.

<span id="an_34:26">34:26</span> Det första av din marks
förstlingsfrukter skall du föra till HERRENS, din Guds, hus. Du skall
icke koka en killing i dess moders mjölk.»

<span id="an_34:27">34:27</span> Och HERREN sade till Mose: »Teckna upp
åt dig dessa ord; ty i enlighet med dessa ord har jag slutit ett förbund
med dig och med Israel.»

<span id="an_34:28">34:28</span> Och han blev kvar där hos HERREN i
fyrtio dagar och fyrtio nätter, utan att äta och utan att dricka. Och
han skrev på tavlorna förbundets ord, de tio orden.

<span id="an_34:29">34:29</span> När sedan Mose steg ned från Sinai
berg, och på vägen ned från berget hade vittnesbördets två tavlor med
sig, visste han icke att hans ansiktes hy hade blivit strålande därav
att han hade talat med honom.

<span id="an_34:30">34:30</span> Och när Aron och alla Israels barn sågo
huru Moses ansiktes hy strålade, fruktade de för att komma honom nära.

<span id="an_34:31">34:31</span> Men Mose ropade till dem; då vände Aron
och menighetens alla hövdingar tillbaka till honom, och Mose talade till
dem.

<span id="an_34:32">34:32</span> Därefter kommo alla Israels barn fram
till honom, och han gav dem alla de bud som HERREN hade förkunnat för
honom på Sinai berg.

<span id="an_34:33">34:33</span> Och när Mose hade slutat sitt tal till
dem, hängde han ett täckelse för sitt ansikte.

<span id="an_34:34">34:34</span> Men så ofta Mose skulle träda inför
HERRENS ansikte för att tala med honom, lade han av täckelset, till dess
han åter gick ut. Och sedan han hade kommit ut, förkunnade han för
Israels barn det som hade blivit honom bjudet.

<span id="an_34:35">34:35</span> Då sågo Israels barn var gång huru
Moses ansiktes by strålade, och Mose hängde då åter täckelset över sitt
ansikte, till dess han ånyo skulle gå in för att tala med honom.

<span id="an_35:1">35:1</span> Och Mose församlade Israels barns hela
menighet och sade till dem: »Detta är vad HERREN har bjudit eder att
göra:

<span id="an_35:2">35:2</span> Sex dagar skall arbete göras, men på
sjunde dagen skolen I hava helgdag, en HERRENS vilosabbat. Var och en
som på den dagen gör något arbete skall dödas.

<span id="an_35:3">35:3</span> I skolen icke tända upp eld på:
sabbatsdagen, var I än ären bosatta.

<span id="an_35:4">35:4</span> Och Mose sade till Israels barns hela
menighet: »Detta är vad HERREN har bjudit och sagt:

<span id="an_35:5">35:5</span> Låten bland eder upptaga en gärd åt
HERREN, så att var och en som har ett därtill villigt hjärta bär fram
denna gård åt HERREN: guld, silver och koppar,

<span id="an_35:6">35:6</span> mörkblått, purpurrött, rosenrött och vitt
garn och gethår,

<span id="an_35:7">35:7</span> rödfärgade vädurskinn, tahasskinn,
akacieträ,

<span id="an_35:8">35:8</span> olja till ljusstaken, kryddor till
smörjelseoljan och till den välluktande rökelsen,

<span id="an_35:9">35:9</span> äntligen onyxstenar och
infattningsstenar, till att användas för efoden och för bröstskölden.

<span id="an_35:10">35:10</span> Och alla konstförfarna män bland eder
må komma och förfärdiga allt vad HERREN har bjudit:

<span id="an_35:11">35:11</span> tabernaklet, dess täckelse och
överdraget till detta, dess häktor, bräder, tvärstänger, stolpar och
fotstycken,

<span id="an_35:12">35:12</span> arken med dess stänger, nådastolen och
den förlåt som skall hänga framför den,

<span id="an_35:13">35:13</span> bordet med dess stänger och alla dess
tillbehör och skådebröden,

<span id="an_35:14">35:14</span> ljusstaken med dess tillbehör och dess
lampor, oljan till ljusstaken,

<span id="an_35:15">35:15</span> rökelsealtaret med dess stänger,
smörjelseoljan och den välluktande rökelsen, förhänget för ingången till
tabernaklet,

<span id="an_35:16">35:16</span> brännoffersaltaret med tillhörande
koppargaller, dess stänger och alla dess tillbehör, bäckenet med dess
fotställning,

<span id="an_35:17">35:17</span> omhängena till förgården, dess stolpar
och fotstycken, förhänget för porten till förgården,

<span id="an_35:18">35:18</span> tabernaklets pluggar och förgårdens
pluggar med deras streck,

<span id="an_35:19">35:19</span> äntligen de stickade kläderna till
tjänsten i helgedomen och prästen Arons andra heliga kläder, så ock hans
söners prästkläder.»

<span id="an_35:20">35:20</span> Och Israels barns hela menighet gick
sin väg bort ifrån Mose.

<span id="an_35:21">35:21</span> Sedan kommo de tillbaka, var och en som
av sitt hjärta manades därtill; och var och en som hade en därtill
villig ande bar fram en gärd åt HERREN till förfärdigande av
uppenbarelsetältet och till allt arbete därvid och till de heliga
kläderna.

<span id="an_35:22">35:22</span> De kommo, både män och kvinnor, och
framburo, var och en efter sitt hjärtas villighet, spännen, örringar,
fingerringar och halssmycken, alla slags klenoder av guld, var och en
som kunde offra åt HERREN någon gåva av guld.

<span id="an_35:23">35:23</span> Och var och en som hade i sin ägo
mörkblått, purpurrött, rosenrött eller vitt garn eller gethår eller
rödfärgade vädurskinn eller tahasskinn bar fram det.

<span id="an_35:24">35:24</span> Och var och en som kunde giva såsom
gärd något av silver eller koppar bar fram sin gärd åt HERREN. Och var
och en som hade i sin ägo akacieträ till förfärdigande av något slags
arbete bar fram det.

<span id="an_35:25">35:25</span> Och alla konstförfarna kvinnor spunno
med sina händer mörkblått, purpurrött, rosenrött och vitt garn och buro
fram sin spånad;

<span id="an_35:26">35:26</span> och alla kvinnor som av sitt hjärta
manades därtill och hade lärt konsten spunno gethår.

<span id="an_35:27">35:27</span> Och hövdingarna buro fram onyxstenar
och infattningsstenar, till att användas för efoden och för
bröstskölden,

<span id="an_35:28">35:28</span> vidare kryddor och olja, till att
användas för ljusstaken och smörjelseoljan och den välluktande rökelsen.

<span id="an_35:29">35:29</span> Var och en av Israels barn, man eller
kvinna, vilkens hjärta var villigt att bära fram något till
förfärdigande av allt det som HERREN genom Mose hade bjudit att man
skulle göra, bar fram sin frivilliga gåva åt HERREN.

<span id="an_35:30">35:30</span> och Mose sade till Israels barn: »Sen,
HERREN har kallat och nämnt Besalel, son till Uri, son till Hur, av Juda
stam;

<span id="an_35:31">35:31</span> och han har uppfyllt honom med Guds
Ande, med vishet, med förstånd och kunskap och med allt slags
slöjdskicklighet,

<span id="an_35:32">35:32</span> både till att tänka ut konstarbeten och
till att arbeta i guld, silver och koppar,

<span id="an_35:33">35:33</span> till att smida stenar för infattning:
och till att snida i trä, korteligen, till att utföra alla slags
konstarbeten.

<span id="an_35:34">35:34</span> Åt honom och åt Oholiab, Ahisamaks son,
av Dans stam, har han ock givit förmåga att undervisa andra.

<span id="an_35:35">35:35</span> Han har uppfyllt deras hjärtan med
vishet till att utföra alla slags snideriarbeten och konstvävnader och
brokiga vävnader av mörkblått, purpurrött, rosenrött och vitt garn, så
ock andra vävnader, korteligen, alla slags arbeten och särskilt
konstvävnadsarbeten.

<span id="an_36:1">36:1</span> Och Besalel och Oholiab och alla andra
konstförfarna män, åt vilka HERREN har givit vishet och förstånd till
att veta huru de skola utföra allt arbete vid helgedomens förfärdigande,
skola utföra det, i alla stycken såsom HERREN har bjudit.»

<span id="an_36:2">36:2</span> Därefter kallade Mose till sig Besalel
och Oholiab och alla de andra konstförfarna männen, åt vilka HERREN hade
givit vishet i hjärtat, alla som av sitt hjärta manades att träda fram
för att utföra arbetet.

<span id="an_36:3">36:3</span> Och de mottogo från Mose hela den gärd
som Israels barn hade burit fram till utförande av arbetet vid
helgedomens förfärdigande. Men man fortfor att bära fram till honom
frivilliga gåvor, morgon efter morgon.

<span id="an_36:4">36:4</span> Då kommo alla de konstförfarna män som
utförde allt arbetet till helgedomen, var och en från det arbete som han
utförde,

<span id="an_36:5">36:5</span> och sade till Mose: »Folket bär fram mer
än som behöves för att verkställa det arbete som HERREN har bjudit oss
att utföra.»

<span id="an_36:6">36:6</span> Då bjöd Mose att man skulle låta utropa i
lägret: »Ingen, vare sig man eller kvinna, må vidare arbeta för att göra
något till helgedomen.» Så avhölls folket ifrån att bära fram flera
gåvor.

<span id="an_36:7">36:7</span> Ty vad man hade skaffat samman var
tillräckligt för allt det arbete som skulle göras, och man hade till och
med över.

<span id="an_36:8">36:8</span> Så gjorde nu alla de konstförfarna
arbetarna tabernaklet av tio tygvåder; av tvinnat vitt garn och av
mörkblått, purpurrött och rosenrött garn gjorde man dem, med keruber på,
i konstvävnad.

<span id="an_36:9">36:9</span> Var våd gjordes tjuguåtta alnar lång och
fyra alnar bred; alla våderna fingo samma mått.

<span id="an_36:10">36:10</span> Och man fogade tillhopa fem av våderna
med varandra; likaså fogade man tillhopa de fem övriga våderna med
varandra.

<span id="an_36:11">36:11</span> Och man satte öglor av mörkblått garn i
kanten på den ena våden, ytterst på det hopfogade stycket; så gjorde man
ock i kanten på den våd som satt ytterst i det andra hopfogade stycket.

<span id="an_36:12">36:12</span> Femtio öglor satte man på den ena
våden, och femtio öglor satte man ytterst på motsvarande våd i det andra
hopfogade stycket, så att öglorna svarade emot varandra.

<span id="an_36:13">36:13</span> Och man gjorde femtio häktor av guld
och fogade våderna tillhopa med varandra medelst häktorna, så att
tabernaklet utgjorde ett helt.

<span id="an_36:14">36:14</span> Man gjorde och tygvåder av gethår till
ett täckelse över tabernaklet; elva sådana våder gjorde man.

<span id="an_36:15">36:15</span> Var våd gjordes trettio alnar lång och
fyra alnar bred, de elva våderna fingo samma mått.

<span id="an_36:16">36:16</span> Fem av våderna fogade man tillhopa till
ett särskilt stycke,

<span id="an_36:17">36:17</span> och likaledes de sex övriga våderna
till ett särskilt stycke. Och man satte femtio öglor i kanten på den våd
som satt ytterst i det ena hopfogade stycket, och femtio öglor satte man
i kanten på motsvarande våd i det andra hopfogade stycket.

<span id="an_36:18">36:18</span> Och man gjorde femtio häktor av koppar
för att foga tillhopa täckelset, så att det kom att utgöra ett helt.

<span id="an_36:19">36:19</span> Vidare gjorde man ett överdrag av
rödfärgade vädurskinn till täckelset, och ytterligare ett överdrag av
tahasskinn att lägga ovanpå detta.

<span id="an_36:20">36:20</span> Bräderna till tabernaklet gjorde man av
akacieträ och ställde dem upprätt.

<span id="an_36:21">36:21</span> Tio alnar långt och en och en halv aln
brett gjordes vart bräde.

<span id="an_36:22">36:22</span> På vart bräde sattes två tappar,
förbundna sinsemellan med en list; så gjorde man på alla bräderna till
tabernaklet.

<span id="an_36:23">36:23</span> Och av tabernaklets bräder satte man
tjugu på södra sidan, söderut.

<span id="an_36:24">36:24</span> Och man gjorde fyrtio fotstycken av
silver att sätta under de tjugu bräderna, två fotstycken under vart
bräde för dess två tappar.

<span id="an_36:25">36:25</span> Likaledes satte man på tabernaklets
andra sida, den norra sidan, tjugu bräder,

<span id="an_36:26">36:26</span> med deras fyrtio fotstycken av silver,
två fotstycken under vart bräde.

<span id="an_36:27">36:27</span> Men på baksidan av tabernaklet,
västerut, satte man sex bräder.

<span id="an_36:28">36:28</span> Och två bräder satte man på
tabernaklets hörn, på baksidan;

<span id="an_36:29">36:29</span> och vartdera av dessa var sammanfogat
av två nedtill, och likaledes sammanhängande upptill, till den första
ringen. Så gjorde man med dem båda, i de båda hörnen.

<span id="an_36:30">36:30</span> Således blev det åtta bräder med
tillhörande fotstycken av silver, sexton fotstycken, nämligen två
fotstycken under vart bräde.

<span id="an_36:31">36:31</span> Och man gjorde tvärstänger av
akacieträ, fem till de bräder som voro på tabernaklets ena sida,

<span id="an_36:32">36:32</span> och fem tvärstänger till de bräder som
voro på tabernaklets andra sida, och fem tvärstänger till de bräder som
voro på tabernaklets baksida, västerut.

<span id="an_36:33">36:33</span> Och man satte den mellersta tvärstången
så, att den gick tvärs över, mitt på bräderna, från den ena ändan till
den andra.

<span id="an_36:34">36:34</span> Och bräderna överdrog man med guld, och
ringarna på dem, i vilka tvärstängerna skulle skjutas in, gjorde man av
guld, och tvärstängerna överdrog man med guld.

<span id="an_36:35">36:35</span> Man gjorde ock förlåten av mörkblått,
purpurrött, rosenrött och tvinnat vitt garn; man gjorde den i
konstvävnad, med keruber på.

<span id="an_36:36">36:36</span> Och man gjorde till den fyra stolpar av
akacieträ och överdrog dem med guld, och hakarna till dem gjordes av
guld, och man göt till dem fyra fotstycken av silver.

<span id="an_36:37">36:37</span> Och man gjorde ett förhänge för
ingången till tältet, i brokig vävnad av mörkblått, purpurrött,
rosenrött och tvinnat vitt garn,

<span id="an_36:38">36:38</span> och till detta fem stolpar med deras
hakar; och deras knoppar och deras kransar överdrog man med guld, och
deras fem fotstycken gjordes av koppar.

<span id="an_37:1">37:1</span> Och Besalel gjorde arken av akacieträ,
två och en halv aln lång, en och en halv aln bred och en och en halv aln
hög.

<span id="an_37:2">37:2</span> Och han överdrog den med rent guld innan
och utan; och han gjorde på den en rand av guld runt omkring.

<span id="an_37:3">37:3</span> Och han göt till den fyra ringar: av guld
och satte dem över de fyra fötterna, två ringar på ena sidan och två
ringar på andra sidan.

<span id="an_37:4">37:4</span> Och han gjorde stänger av akacieträ och
överdrog dem med guld.

<span id="an_37:5">37:5</span> Och stängerna sköt han in i ringarna, på
sidorna av arken, så att man kunde bära arken.

<span id="an_37:6">37:6</span> Och han gjorde en nådastol av rent guld,
två och en halv aln lång och en och en halv aln bred.

<span id="an_37:7">37:7</span> Och han gjorde två keruber av guld; i
drivet arbete gjorde han dem och satte dem vid de båda ändarna av
nådastolen,

<span id="an_37:8">37:8</span> en kerub vid ena ändan och en kerub vid
andra ändan. I ett stycke med nådastolen gjorde han keruberna vid dess
båda ändar.

<span id="an_37:9">37:9</span> Och keruberna bredde ut sina vingar och
höllo dem uppåt, så att de övertäckte nådastolen med sina vingar, under
det att de hade sina ansikten vända mot varandra; ned mot nådastolen
vände keruberna sina ansikten.

<span id="an_37:10">37:10</span> Han gjorde ock bordet av akacieträ, två
alnar långt, en aln brett och en och en halv aln högt.

<span id="an_37:11">37:11</span> Och han överdrog det med rent guld; och
han gjorde en rand av guld därpå runt omkring.

<span id="an_37:12">37:12</span> Och runt omkring det gjorde han en list
av en hands bredd, och runt omkring listen gjorde han en rand av guld.

<span id="an_37:13">37:13</span> Och han göt till bordet fyra ringar av
guld och satte ringarna i de fyra hörnen vid de fyra fötterna.

<span id="an_37:14">37:14</span> Invid listen sattes ringarna, för att
stängerna skulle skjutas in i dem, så att man kunde bära bordet.

<span id="an_37:15">37:15</span> Och han gjorde stängerna av akacieträ
och överdrog dem med guld; så kunde man bära bordet.

<span id="an_37:16">37:16</span> Och han gjorde kärlen till bordet av
rent guld, faten och skålarna, bägarna och kannorna med vilka man skulle
utgjuta drickoffer.

<span id="an_37:17">37:17</span> Han gjorde ock ljusstaken av rent guld.
I drivet arbete gjorde han ljusstaken med dess fotställning och dess
mittelrör; kalkarna därpå, kulor och blommor, gjordes i ett stycke med
den.

<span id="an_37:18">37:18</span> Och sex armar utgingo från ljusstakens
sidor, tre armar från ena sidan och tre armar från andra sidan.

<span id="an_37:19">37:19</span> På den ena armen sattes tre kalkar,
liknande mandelblommor, vardera bestående av en kula och en blomma, och
på den andra armen sammalunda tre kalkar, liknande mandelblommor,
vardera bestående av en kula och en blomma; så gjordes på de sex armar
som utgingo från ljusstaken

<span id="an_37:20">37:20</span> Men på själva ljusstaken sattes fyra
kalkar, liknande mandelblommor, med sina kulor och blommor.

<span id="an_37:21">37:21</span> En kula sattes under det första
armparet som utgick från ljusstaken, i ett stycke med den, och en kula
under det andra armparet som utgick från ljusstaken, i ett stycke med
den, och en kula under det tredje armparet som utgick från ljusstaken, i
ett stycke med den: alltså under de sex armar som utgingo från den.

<span id="an_37:22">37:22</span> Deras kulor och armar gjordes i ett
stycke med den, alltsammans ett enda stycke i drivet arbete av rent
guld.

<span id="an_37:23">37:23</span> Och han gjorde till den sju lampor, så
ock lamptänger och brickor till den av rent guld.

<span id="an_37:24">37:24</span> Av en talent rent guld gjorde han den
med alla dess tillbehör.

<span id="an_37:25">37:25</span> Och han gjorde rökelsealtaret av
akacieträ, en aln långt och en aln brett -- en liksidig fyrkant -- och
två alnar högt; dess horn gjordes i ett stycke därmed.

<span id="an_37:26">37:26</span> Och han överdrog det med rent guld,
dess skiva, dess väggar runt omkring och dess hörn; och han gjorde en
rand av guld därpå runt omkring.

<span id="an_37:27">37:27</span> Och han gjorde till det två ringar av
guld och satte dem nedanför randen, på dess båda sidor, på de båda
sidostyckena, för att stänger skulle skjutas in i dem, så att män med
dem kunde bära altaret.

<span id="an_37:28">37:28</span> Och han gjorde stängerna av akacieträ
och överdrog dem med guld.

<span id="an_37:29">37:29</span> Han gjorde ock den heliga
smörjelseoljan och den rena, välluktande rökelsen, konstmässigt beredda.

<span id="an_38:1">38:1</span> Han gjorde ock brännoffersaltaret av
akacieträ, fem alnar långt och fem alnar brett -- en liksidig fyrkant --
och tre alnar högt.

<span id="an_38:2">38:2</span> Och han gjorde hörn därtill och satte dem
i dess fyra hörn; i ett stycke därmed gjordes hörnen. Och han överdrog
det med koppar.

<span id="an_38:3">38:3</span> Och han gjorde altarets alla tillbehör,
askkärlen, skovlarna, skålarna, gafflarna och fyrfaten. Alla dess
tillbehör gjorde han av koppar.

<span id="an_38:4">38:4</span> Och han gjorde till altaret ett galler,
ett nätverk av koppar, och satte det under dess avsats, nedtill, så att
det räckte upp till mitten.

<span id="an_38:5">38:5</span> Och han göt fyra ringar och satte dem i
de fyra hörnen på koppargallret, för att stängerna skulle skjutas in i
dem.

<span id="an_38:6">38:6</span> Och han gjorde stängerna av akacieträ och
överdrog dem med koppar.

<span id="an_38:7">38:7</span> Och han sköt stängerna in i ringarna på
altarets sidor, så att man kunde bära det med dem. Ihåligt gjorde han
det, av plankor.

<span id="an_38:8">38:8</span> Han gjorde ock bäckenet av koppar med
dess fotställning av koppar och använde därtill speglar, som hade
tillhört de kvinnor vilka hade tjänstgöring vid ingången till
uppenbarelsetältet.

<span id="an_38:9">38:9</span> Han gjorde ock förgården. För den södra
sidan, söderut, gjordes omhängena till förgården av tvinnat sitt garn,
hundra alnar långa;

<span id="an_38:10">38:10</span> till dem gjordes tjugu stolpar, och
till dessa tjugu fotstycken, av koppar, men stolparnas hakar och kransar
gjordes av silver.

<span id="an_38:11">38:11</span> Likaledes gjordes de för norra sidan
hundra alnar långa; till dem gjordes tjugu stolpar, och till dessa tjugu
fotstycken, av koppar, men stolparnas hakar och kransar gjordes av
silver.

<span id="an_38:12">38:12</span> Och för västra sidan gjordes omhängen
som voro femtio alnar långa; till dem gjordes tio stolpar, och till
dessa tio fotstycken, men stolparnas hakar och kransar gjordes av
silver.

<span id="an_38:13">38:13</span> Och för framsidan, österut, gjordes de
femtio alnar långa.

<span id="an_38:14">38:14</span> Omhängena gjordes femton alnar långa på
ena sidan därav, med tre stolpar på tre fotstycken; likaledes gjordes
omhängena på andra sidan femton alnar långa -- alltså lika på båda sidor
om porten till förgården -- med tre stolpar på tre fotstycken.

<span id="an_38:15">38:15</span> Alla omhängena runt omkring förgården
gjordes av tvinnat vitt garn;

<span id="an_38:16">38:16</span> och fotstyckena till stolparna gjordes
av koppar, men stolparnas hakar och kransar gjordes av silver, och deras
knoppar överdrogos med silver;

<span id="an_38:17">38:17</span> alla förgårdens stolpar försågos med
kransar av silver.

<span id="an_38:18">38:18</span> Och förhänget för porten till förgården
gjordes i brokig vävnad av mörkblått, purpurrött, rosenrött och tvinnat
vitt garn, tjugu alnar långt och fem alnar högt, efter tygets bredd, i
likhet med förgårdens omhängen;

<span id="an_38:19">38:19</span> och till det gjordes fyra stolpar på
fyra fotstycken, av koppar; men deras hakar gjordes av silver, och deras
knoppar överdrogos med silver, och deras kransar gjordes av silver.

<span id="an_38:20">38:20</span> Alla pluggarna till tabernaklet och
till förgården runt omkring gjordes av koppar.

<span id="an_38:21">38:21</span> Följande är vad som beräknas hava
åtgått till tabernaklet, vittnesbördets tabernakel, vilken beräkning
gjordes efter Moses befallning genom leviternas försorg, under ledning
av Itamar, prästen Arons son;

<span id="an_38:22">38:22</span> och Besalel, son till Uri, son till
Hur, av Juda stam, förfärdigade allt vad HERREN hade bjudit Mose,

<span id="an_38:23">38:23</span> och till medhjälpare hade han Oholiab,
Ahisamaks son, av Dans stam, en man kunnig i snideri och konstvävnad och
i konsten att väva brokigt med mörkblått, purpurrött, rosenrött och vitt
garn.

<span id="an_38:24">38:24</span> Det guld som användes till arbetet, vid
förfärdigandet av hela helgedomen, det guld som hade blivit givet såsom
offer, utgjorde sammanlagt tjugunio talenter och sju hundra trettio
siklar, efter helgedomssikelns vikt.

<span id="an_38:25">38:25</span> Och det silver som gavs av dem i
menigheten, vilka inmönstrades, utgjorde ett hundra talenter och ett
tusen sju hundra sjuttiofem siklar, efter helgedomssikelns vikt.

<span id="an_38:26">38:26</span> En beka, det är en halv sikel, efter
helgedomssikelns vikt, kom på var person, på var och en som upptogs
bland de inmönstrade, var och en som var tjugu år gammal eller
därutöver: sex hundra tre tusen fem hundra femtio personer.

<span id="an_38:27">38:27</span> Och de hundra talenterna silver
användes till gjutningen av fotstyckena för helgedomen och av
fotstyckena för förlåten, ett hundra talenter till ett hundra
fotstycken, en talent till vart fotstycke.

<span id="an_38:28">38:28</span> Och de ett tusen sju hundra sjuttiofem
siklarna användes till att göra hakar till stolparna och till att
överdraga deras knoppar och göra kransar till dem.

<span id="an_38:29">38:29</span> Och den koppar som hade blivit given
såsom offer utgjorde sjuttio talenter och två tusen fyra hundra siklar.

<span id="an_38:30">38:30</span> Därav gjorde man fotstyckena till
uppenbarelsetältets ingång, så ock kopparaltaret med tillhörande
koppargaller och altarets alla tillbehör,

<span id="an_38:31">38:31</span> vidare fotstyckena till förgården, runt
omkring, och fotstyckena till förgårdens port, äntligen alla
tabernaklets pluggar och alla förgårdens pluggar, runt omkring.

<span id="an_39:1">39:1</span> Och av det mörkblåa, det purpurröda och
det rosenröda garnet gjorde man stickade kläder till tjänsten i
helgedomen; och man gjorde de andra heliga kläderna som Aron skulle
hava, såsom HERREN hade bjudit Mose.

<span id="an_39:2">39:2</span> Efoden gjorde man av guld och av
mörkblått, purpurrött, rosenrött och tvinnat vitt garn.

<span id="an_39:3">39:3</span> Man hamrade ut guldet till tunna plåtar
och skar dessa i trådar, så att man kunde väva in det i det mörkblåa,
det purpurröda, det rosenröda och det vita garnet, med konstvävnad.

<span id="an_39:4">39:4</span> Till den gjorde man axelstycken, som
skulle fästas ihop; vid sina båda ändar fästes den ihop.

<span id="an_39:5">39:5</span> Och skärpet, som skulle sitta på efoden
och sammanhålla den, gjordes i ett stycke med den och av samma slags
vävnad: av guld och av mörkblått, purpurrött, rosenrött och tvinnat vitt
garn, allt såsom HERREN hade bjudit Mose.

<span id="an_39:6">39:6</span> Och onyxstenarna omgav man med flätverk
av guld; på dem voro Israels söners namn inristade, på samma sätt som
man graverar signetringar.

<span id="an_39:7">39:7</span> Och man satte dem på efodens axelstycken,
för att stenarna skulle bringa Israels barn i åminnelse, allt såsom
HERREN hade bjudit Mose.

<span id="an_39:8">39:8</span> Bröstskölden gjorde man i konstvävnad, i
samma slags vävnad som efoden: av guld och av mörkblått, purpurrött,
rosenrött och tvinnat vitt garn.

<span id="an_39:9">39:9</span> Bröstskölden gjordes liksidigt fyrkantig,
i form av en väska gjorde man den: ett kvarter lång och ett kvarter
bred, i form av en väska.

<span id="an_39:10">39:10</span> Och man besatte den med fyra rader
stenar: i första raden en karneol, en topas och en smaragd;

<span id="an_39:11">39:11</span> i andra raden en karbunkel, en safir
och en kalcedon;

<span id="an_39:12">39:12</span> i tredje raden en hyacint, en agat och
en ametist;

<span id="an_39:13">39:13</span> i fjärde raden en krysolit, en onyx och
en jaspis. Med flätverk av guld blevo de omgivna i sina infattningar.

<span id="an_39:14">39:14</span> Stenarna voro tolv, efter Israels
söners namn, en för vart namn; var sten bar namnet på en av de tolv
stammarna, inristat på samma sätt som man graverar signetringar.

<span id="an_39:15">39:15</span> Och man gjorde till bröstskölden kedjor
i virat arbete, såsom man gör snodder, av rent guld.

<span id="an_39:16">39:16</span> Man gjorde vidare två flätverk av guld
och två ringar av guld och satte dessa båda ringar i två av
bröstsköldens hörn.

<span id="an_39:17">39:17</span> Och man fäste de båda guldsnodderna vid
de båda ringarna, i bröstsköldens hörn.

<span id="an_39:18">39:18</span> Och de två snoddernas båda andra ändar
fäste man vid de två flätverken och fäste dem så vid efodens axelstycken
på dess framsida.

<span id="an_39:19">39:19</span> Och man gjorde två andra ringar av guld
och satte dem i bröstsköldens båda andra hörn, vid den kant därpå, som
var vänd inåt mot efoden.

<span id="an_39:20">39:20</span> Och ytterligare gjorde man två ringar
av guld och fäste dem vid efodens båda axelstycken, nedtill på dess
framsida, där den fästes ihop, ovanför efodens skärp.

<span id="an_39:21">39:21</span> Och man knöt fast bröstskölden med ett
mörkblått snöre, som gick från dess ringar in i efodens ringar, så att
den satt ovanför efodens skärp, på det att bröstskölden icke skulle
lossna från efoden, allt såsom HERREN hade bjudit Mose.

<span id="an_39:22">39:22</span> Efodkåpan gjorde man av vävt tyg, helt
och hållet mörkblått.

<span id="an_39:23">39:23</span> Och mitt på kåpan gjordes en öppning,
lik öppningen på en pansarskjorta; öppningen omgavs nämligen med en
kant, för att den icke skulle slitas sönder.

<span id="an_39:24">39:24</span> Och på kåpans nedre fåll satte man
granatäpplen, gjorda av mörkblått, purpurrött och rosenrött tvinnat
garn.

<span id="an_39:25">39:25</span> Och man gjorde bjällror av rent guld
och satte dessa bjällror mellan granatäpplena runt omkring fållen på
kåpan, mellan granatäpplena:

<span id="an_39:26">39:26</span> en bjällra och så ett granatäpple,
sedan en bjällra och så åter ett granatäpple, runt omkring fållen på
kåpan, att bäras vid tjänstgöringen, såsom HERREN hade bjudit Mose.

<span id="an_39:27">39:27</span> Och man gjorde åt Aron och hans söner
livklädnaderna av vitt garn, i vävt arbete,

<span id="an_39:28">39:28</span> huvudbindeln av vitt garn,
högtidshuvorna av vitt garn och linnebenkläderna av tvinnat vitt garn,

<span id="an_39:29">39:29</span> äntligen bältet av tvinnat vitt garn
och av mörkblått, purpurrött och rosenrött garn, i brokig vävnad, allt
såsom HERREN hade bjudit Mose.

<span id="an_39:30">39:30</span> Och man gjorde plåten till det heliga
diademet av rent guld, och på den skrev man, såsom man graverar
signetringar: »Helgad åt HERREN.»

<span id="an_39:31">39:31</span> Och man fäste vid den ett mörkblått
snöre och satte den ovanpå huvudbindeln, allt såsom HERREN hade bjudit
Mose.

<span id="an_39:32">39:32</span> Så blev då allt arbetet på
uppenbarelsetältets tabernakel fullbordat. Israels barn utförde det; de
gjorde i alla stycken såsom HERREN hade bjudit Mose.

<span id="an_39:33">39:33</span> Och de förde fram till Mose
tabernaklet, dess täckelse och alla dess tillbehör, dess häktor, bräder,
tvärstänger, stol par och fotstycken,

<span id="an_39:34">39:34</span> överdraget av rödfärgade vädurskinn och
överdraget av tahasskinn och den förlåt som skulle hänga framför arken,

<span id="an_39:35">39:35</span> vidare vittnesbördets ark med dess
stänger, så ock nådastolen,

<span id="an_39:36">39:36</span> bordet med alla dess tillbehör och
skådebröden,

<span id="an_39:37">39:37</span> den gyllene ljusstaken, lamporna som
skulle sättas på den och alla dess andra tillbehör, oljan till
ljusstaken,

<span id="an_39:38">39:38</span> det gyllene altaret, smörjelseoljan och
den välluktande rökelsen, förhänget för ingången till tältet,

<span id="an_39:39">39:39</span> kopparaltaret med tillhörande
koppargaller, dess stänger och alla dess tillbehör, bäckenet med dess
fotställning.

<span id="an_39:40">39:40</span> omhängena till förgården, dess stolpar
och fotstycken, förhänget för porten till förgården, dess streck och
pluggar, alla redskap till arbetet vid uppenbarelsetältets tabernakel

<span id="an_39:41">39:41</span> äntligen de stickade kläderna till
tjänsten i helgedomen och prästen Arons andra heliga kläder, så ock hans
söners prästkläder.

<span id="an_39:42">39:42</span> Såsom HERREN hade bjudit Mose så hade
Israels barn i alla stycken gjort allt arbete.

<span id="an_39:43">39:43</span> Och Mose besåg allt arbetet och fann
att de hade utfört det, att de hade gjort såsom HERREN hade bjudit. Och
Mose välsignade dem

<span id="an_40:1">40:1</span> Och HERREN talade till Mose och sade:

<span id="an_40:2">40:2</span> »När den första månaden ingår, skall du
på första dagen i månaden uppsätta uppenbarelsetältets tabernakel.

<span id="an_40:3">40:3</span> Och du skall däri sätta vittnesbördets
ark och hänga förlåten framför arken.

<span id="an_40:4">40:4</span> Och du skall föra bordet ditin och lägga
upp på detta vad där skall vara upplagt; och du skall föra ditin
ljusstaken och sätta upp lamporna på den.

<span id="an_40:5">40:5</span> Och du skall ställa det gyllene
rökelsealtaret framför vittnesbördets ark; och du skall sätta upp
förhänget för ingången till tabernaklet.

<span id="an_40:6">40:6</span> Och brännoffersaltaret skall du ställa
framför ingången till uppenbarelsetältets tabernakel.

<span id="an_40:7">40:7</span> Och du skall ställa bäckenet mellan
uppenbarelsetältet och altaret och gjuta vatten däri.

<span id="an_40:8">40:8</span> Och du skall sätta upp förgårdshägnaden
runt omkring och hänga upp förhänget för porten till förgården.

<span id="an_40:9">40:9</span> Och du skall taga smörjelseoljan och
smörja tabernaklet och allt vad däri är och helga det jämte alla dess
tillbehör, så att det bliver heligt.

<span id="an_40:10">40:10</span> Du skall ock smörja brännoffersaltaret
jämte alla dess tillbehör och helga altaret; så bliver altaret
högheligt.

<span id="an_40:11">40:11</span> Du skall ock smörja bäckenet jämte dess
fotställning och helga det.

<span id="an_40:12">40:12</span> Därefter skall du föra Aron och hans
söner fram till uppenbarelsetältets ingång och två dem med vatten.

<span id="an_40:13">40:13</span> Och du skall sätta på Aron del heliga
kläderna, och smörja honom och helga honom till att bliva präst åt mig

<span id="an_40:14">40:14</span> Och du skall föra fram hans söner och
sätta livklädnader på dem.

<span id="an_40:15">40:15</span> Och du skall smörja dem, såsom du
smorde deras fader, till att bliva präster åt mig. Så skall denna deras
smörjelse bliva för dem en invigning till ett evärdligt prästadöme,
släkte efter släkte.

<span id="an_40:16">40:16</span> Och Mose gjorde detta; han gjorde i
alla stycken såsom HERREN hade bjudit honom.

<span id="an_40:17">40:17</span> Så blev då tabernaklet uppsatt i första
månaden av andra året, på första dagen i månaden.

<span id="an_40:18">40:18</span> Då satte Mose upp tabernaklet. Han lade
ut dess fotstycken, ställde fast dess bräder, sköt in dess tvärstänger
och satte upp dess stolpar.

<span id="an_40:19">40:19</span> Och han bredde täckelset över
tabernaklet och lade ovanpå täckelset dess överdrag allt såsom HERREN
hade bjudit Mose.

<span id="an_40:20">40:20</span> Och han tog vittnesbördet och lade det
in i arken och satte stängerna på arken; och han satte nådastolen ovanpå
arken.

<span id="an_40:21">40:21</span> Sedan förde han arken in i tabernaklet
och satte upp förlåten som skulle hänga framför arken, och hängde så för
vittnesbördets ark, allt såsom HERREN hade bjudit Mose.

<span id="an_40:22">40:22</span> Och han satte bordet i
uppenbarelsetältet, vid tabernaklets norra sida, utanför förlåten,

<span id="an_40:23">40:23</span> och lade upp på detta de bröd som
skulle vara upplagda inför HERRENS ansikte, allt såsom HERREN hade
bjudit Mose.

<span id="an_40:24">40:24</span> Och han ställde ljusstaken in i
uppenbarelsetältet, mitt emot bordet, på tabernaklets södra sida,

<span id="an_40:25">40:25</span> och satte upp lamporna inför HERRENS
ansikte, såsom HERREN hade bjudit Mose.

<span id="an_40:26">40:26</span> Och han ställde det gyllene altaret in
i uppenbarelsetältet, framför förlåten,

<span id="an_40:27">40:27</span> och antände välluktande rökelse därpå,
såsom HERREN hade bjudit Mose.

<span id="an_40:28">40:28</span> Och han satte upp förhänget för
ingången till tabernaklet.

<span id="an_40:29">40:29</span> Och brännoffersaltaret ställde han vid
ingången till uppenbarelsetältets tabernakel och offrade brännoffer och
spisoffer därpå, såsom HERREN hade bjudit Mose.

<span id="an_40:30">40:30</span> Och han ställde bäckenet mellan
uppenbarelsetältet och altaret och göt vatten till tvagning däri.

<span id="an_40:31">40:31</span> Och Mose och Aron och hans söner tvådde
sedermera sina händer och fötter med vatten därur;

<span id="an_40:32">40:32</span> så ofta de skulle gå in i
uppenbarelsetältet eller träda fram till altaret, tvådde de sig, såsom
HERREN hade bjudit Mose.

<span id="an_40:33">40:33</span> Och han satte upp förgårdshägnaden runt
omkring tabernaklet och altaret, och hängde upp förhänget för porten
till förgården. Så fullbordade Mose allt arbetet.

<span id="an_40:34">40:34</span> Då övertäckte molnskyn
uppenbarelsetältet, och HERRENS härlighet uppfyllde tabernaklet;

<span id="an_40:35">40:35</span> och Mose kunde icke gå in i
uppenbarelsetältet, eftersom molnskyn vilade däröver och HERRENS
härlighet uppfyllde tabernaklet.

<span id="an_40:36">40:36</span> Och så ofta molnskyn höjde sig från
tabernaklet, bröto Israels barn upp; så gjorde de under hela sin
vandring.

<span id="an_40:37">40:37</span> Men så länge molnskyn icke höjde sig,
bröto de icke upp, utan stannade ända till den dag då den åter höjde
sig.

<span id="an_40:38">40:38</span> Ty HERRENS molnsky vilade om dagen över
tabernaklet, och om natten var eld i den; så var det inför alla Israels
barns ögon under hela deras vandring.

------------------------------------------------------------------------

[Next: Leviticus](lev.md)
