[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](jde) 

------------------------------------------------------------------------

### Swedish Bible: Revelation

<span id="an_1:1">1:1</span> Detta är en uppenbarelse från Jesus
Kristus, en som Gud gav honom för att visa sina tjänare, vad som snart
skall ske. Och medelst ett budskap genom sin ängel gav han det till
känna för sin tjänare Johannes,

<span id="an_1:2">1:2</span> som här vittnar och frambär Guds ord och
Jesu Kristi vittnesbörd, allt vad han själv har sett.

<span id="an_1:3">1:3</span> Salig är den som får uppläsa denna
profetias ord, och saliga äro de som få höra dem och som taga vara på,
vad däri är skrivet; ty tiden är nära.

<span id="an_1:4">1:4</span> Johannes hälsar de sju församlingarna i
provinsen Asien. Nåd vare med eder och frid från honom som är, och som
var, och som skall komma, så ock från de sju andar, som stå inför hans
tron,

<span id="an_1:5">1:5</span> och från Jesus Kristus, det trovärdiga
vittnet, den förstfödde bland de döda, den som är härskaren över
konungarna på jorden. Honom som älskar oss, och som har löst oss från
våra synder med sitt blod

<span id="an_1:6">1:6</span> och gjort oss till ett konungadöme, till
präster åt sin Gud och Fader, honom tillhör äran och väldet i
evigheternas evigheter, amen.

<span id="an_1:7">1:7</span> Se, han kommer med skyarna, och allas ögon
skola se honom, ja ock deras som hava stungit honom; och alla släkter på
jorden skola jämra sig vid hans åsyn. Ja, amen.

<span id="an_1:8">1:8</span> Jag är A och O, säger Herren Gud, han som
är, och som var, och som skall komma, den Allsmäktige.

<span id="an_1:9">1:9</span> Jag, Johannes, eder broder, som med eder
har del i bedrövelsen och riket och ståndaktigheten i Jesus, jag befann
mig på den ö som heter Patmos, för Guds ords och Jesu vittnesbörds
skull.

<span id="an_1:10">1:10</span> Jag kom i andehänryckning på Herrens dag
och fick då bakom mig höra en stark röst, lik ljudet av en basun,

<span id="an_1:11">1:11</span> och den sade: »Skriv upp i en bok vad du
får se, och sänd den till de sju församlingarna i Efesus och Smyrna och
Pergamus och Tyatira och Sardes och Filadelfia och Laodicea.»

<span id="an_1:12">1:12</span> Och jag vände mig om för att se vad det
var för en röst som talade till mig; och när jag vände mig om, fick jag
se sju gyllene ljusstakar

<span id="an_1:13">1:13</span> och mitt i bland ljusstakarna någon som
liknade en människoson, klädd i en fotsid klädnad och omgjordad kring
bröstet med ett gyllene bälte.

<span id="an_1:14">1:14</span> Hans huvud och hår var vitt såsom vit
ull, såsom snö, och hans ögon voro såsom eldslågor.

<span id="an_1:15">1:15</span> Hans fötter liknade glänsande malm, när
den har blivit glödgad i en ugn. Och hans röst var såsom bruset av stora
vatten.

<span id="an_1:16">1:16</span> I sin högra hand hade han sju stjärnor,
och från hans mun utgick ett skarpt tveeggat svärd, och hans ansikte var
såsom solen, när den skiner i sin fulla kraft.

<span id="an_1:17">1:17</span> När jag såg honom, föll jag ned för hans
fötter, såsom hade jag varit död. Men han lade sin högra hand på mig och
sade: »Frukta icke. Jag är den förste och den siste

<span id="an_1:18">1:18</span> och den levande; jag var död, men se, jag
lever i evigheternas evigheter och jag har nycklarna till döden och
dödsriket.

<span id="an_1:19">1:19</span> Så skriv nu upp, vad du har sett, och
skriv upp både vad som nu är, och vad som härefter skall ske.

<span id="an_1:20">1:20</span> Vad angår hemligheten med de sju
stjärnorna, som du har sett i min högra hand, och de sju gyllene
ljusstakarna, så må du veta att de sju stjärnorna äro de sju
församlingarnas änglar, och att de sju ljusstakarna äro de sju
församlingarna.»

<span id="an_2:1">2:1</span> Skriv till Efesus' församlings ängel: »Så
säger han som håller de sju stjärnorna i sin högra hand, han som går
omkring bland de sju gyllene ljusstakarna:

<span id="an_2:2">2:2</span> Jag känner dina gärningar och ditt arbete
och din ståndaktighet, och jag vet att du icke kan lida onda människor;
du har prövat dem som säga sig vara apostlar, men icke äro det, och har
funnit dem vara lögnare.

<span id="an_2:3">2:3</span> Och du är ståndaktig och har burit mycket
för mitt namns skull och har icke förtröttats.

<span id="an_2:4">2:4</span> Men jag har det emot dig, att du har
övergivit din första kärlek.

<span id="an_2:5">2:5</span> Betänk då varifrån du har fallit, och
bättra dig, och gör åter sådana gärningar som du gjorde under din första
tid. Varom icke, så skall jag komma över dig och skall flytta din
ljusstake från dess plats, såframt du icke gör bättring.

<span id="an_2:6">2:6</span> Men den berömmelsen har du, att du hatar
nikolaiternas gärningar, som också jag hatar. --

<span id="an_2:7">2:7</span> Den som har öra, han höre vad Anden säger
till församlingarna. Den som vinner seger, åt honom skall jag giva att
äta av livets träd, som står i Guds paradis.»

<span id="an_2:8">2:8</span> Och skriv till Smyrnas församlings ängel:
»Så säger den förste och den siste, han som var död och åter har blivit
levande:

<span id="an_2:9">2:9</span> Jag känner din bedrövelse och din fattigdom
-- dock, du är rik! -- och jag vet vilken försmädelse du utstår av dem
som säga sig vara judar, men icke äro detta, utan äro en Satans
synagoga.

<span id="an_2:10">2:10</span> Frukta icke för det som du skall få lida.
Se, djävulen skall kasta somliga av eder i fängelse, för att I skolen
sättas på prov; och I skolen få utstå bedrövelse i tio dagar. Var trogen
intill döden, så skall jag giva dig livets krona,

<span id="an_2:11">2:11</span> Den som har öra, han höre vad Anden säger
till församlingarna. Den som vinner seger, han skall förvisso icke lida
någon skada av den andra döden.»

<span id="an_2:12">2:12</span> Och skriv till Pergamus' församlings
ängel: »Så säger han som har det skarpa tveeggade svärdet:

<span id="an_2:13">2:13</span> Jag vet var du bor: där varest Satan har
sin tron. Och dock håller du fast vid mitt namn; och tron på mig
förnekade du icke ens på den tid då Antipas, mitt vittne, min trogne
tjänare, blev dräpt hos eder -- där varest Satan bor.

<span id="an_2:14">2:14</span> Men jag har något litet emot dig: du har
hos dig några som hålla fast vid Balaams lära, hans som lärde Balak huru
han skulle lägga en stötesten för Israels barn, så att de skulle äta
kött från avgudaoffer och bedriva otukt.

<span id="an_2:15">2:15</span> Så har också du några som på lika sätt
hålla sig till nikolaiternas lära.

<span id="an_2:16">2:16</span> Gör då bättring; varom icke, så skall jag
snart komma över dig och skall strida mot dem med min muns svärd.

<span id="an_2:17">2:17</span> Den som har öra, han höre vad Anden säger
till församlingarna. Den som vinner seger, åt honom skall jag giva av
det fördolda mannat; och jag skall giva honom en vit sten och ett nytt
namn skrivet på den stenen, ett namn som ingen känner, utom den som får
det.»

<span id="an_2:18">2:18</span> Och skriv till Tyatiras församlings
ängel: »Så säger Guds Son, han som har ögon såsom eldslågor, han vilkens
fötter likna glänsande malm:

<span id="an_2:19">2:19</span> Jag känner dina gärningar och din kärlek
och din tro, och jag vet huru du har tjänat och varit ståndaktig, och
huru dina sista gärningar äro flera än dina första.

<span id="an_2:20">2:20</span> Men jag har det emot dig att du är så
efterlåten mot kvinnan Jesabel -- hon som säger sig vara en profetissa
och uppträder såsom lärare och förleder mina tjänare till att bedriva
otukt och till att äta kött från avgudaoffer.

<span id="an_2:21">2:21</span> Jag har givit henne tid till bättring,
men hon vill icke göra bättring och upphöra med sin otukt.

<span id="an_2:22">2:22</span> Se, jag vill lägga henne ned på
sjuksängen; och över dem som med henne begå äktenskapsbrott vill jag
sända stor vedermöda, såframt de icke bättra sig och upphöra med att
göra hennes gärningar.

<span id="an_2:23">2:23</span> Och hennes barn skall jag dräpa. Och alla
församlingarna skola förnimma, att jag är den som rannsakar njurar och
hjärtan; och jag skall giva var och en av eder efter hans gärningar.

<span id="an_2:24">2:24</span> Men till eder, I andra som bon i Tyatira,
till eder alla som icke haven denna lära, då I ju icke »haven lärt känna
djupheterna», såsom de säga -- ja, Satans djupheter! -- till eder säger
jag: Jag lägger icke på eder någon ny börda;

<span id="an_2:25">2:25</span> hållen allenast fast vid det som I haven,
till dess jag kommer.

<span id="an_2:26">2:26</span> Den som vinner seger och intill änden
troget gör mina gärningar, åt honom skall jag giva makt över
hedningarna.

<span id="an_2:27">2:27</span> och han skall styra dem med järnspira,
likasom när man krossar lerkärl,

<span id="an_2:28">2:28</span> såsom ock jag har fått den makten av min
Fader; och jag skall giva honom morgonstjärnan.

<span id="an_2:29">2:29</span> Den som har öra, han höre vad Anden säger
till församlingarna.»

<span id="an_3:1">3:1</span> Och skriv till Sardes' församlings ängel:
»Så säger han som har Guds sju andar och de sju stjärnorna: Jag känner
dina gärningar; du har det namnet om dig, att du lever, men du är död.

<span id="an_3:2">3:2</span> Vakna upp och håll dig vaken, och styrk det
som ännu är kvar, det som har varit nära att dö. Ty jag har icke funnit
dina gärningar vara fullkomliga inför min Gud.

<span id="an_3:3">3:3</span> Tänk nu på huru du undfick ordet och hörde
det, och tag vara på därpå och gör bättring. Om du icke håller dig
vaken, så skall jag komma såsom en tjuv, och du skall förvisso icke veta
vilken stund jag kommer över dig.

<span id="an_3:4">3:4</span> Dock kunna hos dig i Sardes nämnas några få
som icke hava fläckat sina kläder; och dessa skola vandra med mig i vita
kläder, ty de äro värdiga därtill.

<span id="an_3:5">3:5</span> Den som vinner seger, han skall så bliva
klädd i vita kläder, och jag skall aldrig utplåna hans namn ur livets
bok, utan kännas vid hans namn inför min Fader och inför hans änglar.

<span id="an_3:6">3:6</span> Den som har öra, han höre vad Anden säger
till församlingarna.»

<span id="an_3:7">3:7</span> Och skriv till Filadelfias församlings
ängel: »Så säger den Helige, den Sannfärdige, han som har 'Davids
nyckel', han som 'upplåter, och ingen kan tillsluta', han som
'tillsluter, och ingen upplåter':

<span id="an_3:8">3:8</span> Jag känner dina gärningar. Se, jag har
låtit dig finna en öppen dörr, som ingen kan tillsluta. Ty väl är din
kraft ringa, men du har tagit vara på mitt ord och icke förnekat mitt
namn.

<span id="an_3:9">3:9</span> Se, jag vill överlämna åt dig några från
Satans synagoga, några av dem som säga sig vara judar, men icke äro det,
utan ljuga; ja, jag vill göra så, att de komma ock falla ned för dina
fötter, och de skola förstå, att jag har fått dig kär.

<span id="an_3:10">3:10</span> Eftersom du har tagit vara på mitt bud om
ståndaktighet, skall ock jag taga vara på dig och frälsa dig ut ur den
prövningens stund som skall komma över hela världen, för att sätta
jordens inbyggare på prov.

<span id="an_3:11">3:11</span> Jag kommer snart; håll fast det du har,
så att ingen tager din krona.

<span id="an_3:12">3:12</span> Den som vinner seger, honom skall jag
göra till en pelare i min Guds tempel, och han skall aldrig mer lämna
det; och jag skall skriva på honom min Guds namn och namnet på min Guds
stad, det nya Jerusalem, som kommer ned från himmelen, från min Gud, så
ock mitt eget nya namn.

<span id="an_3:13">3:13</span> Den som har öra, han höre vad Anden säger
till församlingarna.

<span id="an_3:14">3:14</span> Och skriv till Laodiceas församlings
ängel: »Så säger han som är Amen, den trovärdiga och sannfärdiga
vittnet, begynnelsen till Guds skapelse:

<span id="an_3:15">3:15</span> Jag känner dina gärningar: du är varken
kall eller varm. Jag skulle önska att du vore antingen kall eller varm.

<span id="an_3:16">3:16</span> Men nu, då du är ljum och varken varm
eller kall, skall jag utspy dig ur min mun.

<span id="an_3:17">3:17</span> Du säger ju: 'Jag är rik, ja, jag har
vunnit rikedomar och behöver intet'; och du vet icke att du just är
eländig och ömkansvärd och fattig och blind och naken.

<span id="an_3:18">3:18</span> Så råder jag dig då att du köper av mig
guld som är luttrat i eld, för att du skall bliva rik, och att du köper
vita kläder till att kläda dig i, för att din nakenhets skam icke skall
bliva uppenbar, och att du köper ögonsalva till att smörja dina ögon
med, för att du skall kunna se.

<span id="an_3:19">3:19</span> 'Alla som jag älskar, dem tuktar och agar
jag.' Så gör nu bättring med all flit.

<span id="an_3:20">3:20</span> Se, jag står för dörren och klappar; om
någon lyssnar till min röst och upplåter dörren, så skall jag gå in till
honom och hålla måltid med honom och han med mig.

<span id="an_3:21">3:21</span> Den som vinner seger, honom skall jag
låta sitta med mig på min tron, likasom jag själv har vunnit seger och
satt mig med min Fader på hans tron.

<span id="an_3:22">3:22</span> Den som har öra, han höre vad Anden säger
till församlingarna.

<span id="an_4:1">4:1</span> Sedan fick jag se en dörr vara öppnad i
himmelen; och den röst, lik ljudet av en basun, som jag förut hade hört
tala till mig, sade: »Kom hit upp, så skall jag visa dig, vad som skall
ske härefter.»

<span id="an_4:2">4:2</span> I detsamma kom jag i andehänryckning. Och
jag fick se en tron vara framsatt i himmelen, och någon satt på den
tronen;

<span id="an_4:3">4:3</span> och han som satt därpå var till utseendet
såsom jaspissten och karneol. Och runt omkring tronen gick en regnbåge,
som till utseendet var såsom en smaragd.

<span id="an_4:4">4:4</span> Och jag såg tjugufyra andra troner runt
omkring tronen, och på de tronerna sutto tjugufyra äldste, klädda i vita
kläder, med gyllene kransar på sina huvuden.

<span id="an_4:5">4:5</span> Och från tronen utgingo ljungeldar och
dunder och tordön; och framför tronen brunno sju eldbloss, det är Guds
sju andar.

<span id="an_4:6">4:6</span> Framför tronen syntes ock likasom ett
glashav, likt kristall; och runt omkring tronen stodo fyra väsenden, ett
mitt för var sida av tronen och de voro fullsatta med ögon framtill och
baktill.

<span id="an_4:7">4:7</span> Och det första väsendet liknade ett lejon,
det andra väsendet liknade en ung tjur, det tredje väsendet hade ett
ansikte såsom en människa, det fjärde väsendet liknade en flygande örn.

<span id="an_4:8">4:8</span> Och vart och ett av de fyra väsendena hade
sex vingar; runt omkring, jämväl under vingarna voro de fullsatta med
ögon. Och dag och natt sade de utan uppehåll: »Helig, helig, helig är
Herren Gud den Allsmäktige, han som var, och som är, och som skall
komma.»

<span id="an_4:9">4:9</span> Och när väsendena hembära pris och ära och
tack åt honom som sitter på tronen och tillbedja honom som lever i
evigheternas evigheter,

<span id="an_4:10">4:10</span> då falla de tjugufyra äldste ned inför
honom som sitter på tronen, och tillbedja honom som lever i evigheternas
evigheter, och lägga sina kransar ned inför tronen och säga;

<span id="an_4:11">4:11</span> »Du, vår Herre och Gud, är värdig att
mottaga pris och ära och makt, ty du har skapat allting, och därför att
så var din vilja, kom det till och blev skapat.»

<span id="an_5:1">5:1</span> Och i högra handen på honom som satt på
tronen såg jag en bokrulle, med skrift både på insidan och på utsidan,
och förseglad med sju insegel.

<span id="an_5:2">5:2</span> Och jag såg en väldig ängel som utropade
med hög röst: »Vem är värdig att öppna bokrullen och bryta dess
insegel?»

<span id="an_5:3">5:3</span> Men ingen, vare sig i himmelen eller på
jorden eller under jorden, kunde öppna bokrullen eller se vad som stod
däri.

<span id="an_5:4">5:4</span> Och jag grät bittert över att ingen befanns
vara värdig att öppna bokrullen eller se, vad som stod däri.

<span id="an_5:5">5:5</span> Men en av de äldste sade till mig: »Gråt
icke. Se, lejonet av Juda stam, telningen från Davids rot, har vunnit
seger, så att han kan öppna bokrullen och och bryta dess sju insegel.»

<span id="an_5:6">5:6</span> Då fick jag se att mellan tronen och de
fyra väsendena och de äldste stod ett lamm, som såg ut såsom hade det
varit slaktat. Det hade sju horn och sju ögon, det är Guds sju andar,
vilka äro utsända över hela jorden.

<span id="an_5:7">5:7</span> Och det trädde fram och tog bokrullen ur
högra handen på honom som satt på tronen.

<span id="an_5:8">5:8</span> Och när han tog bokrullen, föllo de fyra
väsendena och de tjugufyra äldste ned inför Lammet; och de hade var och
en sin harpa och hade gyllene skålar, fulla med rökelse, det är de
heligas böner.

<span id="an_5:9">5:9</span> Och de sjöngo en ny sång som lydde så: »Du
är värdig att taga bokrullen och att bryta dess insegel, ty du har
blivit slaktad, och med ditt blod har du åt Gud köpt människor, av alla
stammar och tungomål och folk och folkslag,

<span id="an_5:10">5:10</span> och gjort dem åt vår Gud till ett
konungadöme och till präster, och de skola regera på jorden»

<span id="an_5:11">5:11</span> Och i min syn fick jag höra röster av
många änglar runt omkring tronen och omkring väsendena och de äldste;
och deras antal var tio tusen gånger tio tusen och tusen gånger tusen.

<span id="an_5:12">5:12</span> Och de sade med hög röst: »Lammet som
blev slaktat, är värdigt att mottaga makten, så ock rikedom och vishet
och starkhet och ära, och pris och lov.»

<span id="an_5:13">5:13</span> Och allt skapat, både i himmelen och på
jorden och under jorden och på havet, och allt vad i dem var, hörde jag
säga: »Honom, som sitter på tronen, och Lammet tillhör lovet och äran
och priset och väldet i evigheternas evigheter.»

<span id="an_5:14">5:14</span> Och de fyra väsendena sade »amen», och de
äldste föllo ned och tillbådo.

<span id="an_6:1">6:1</span> Och jag såg Lammet bryta det första av de
sju inseglen; och jag hörde ett av de fyra väsendena säga såsom med
tordönsröst: »Kom.»

<span id="an_6:2">6:2</span> Då fick jag se en vit häst; och mannen som
satt på den hade en båge, och en segerkrans blev honom given, och han
drog ut såsom segrare och för att segra.

<span id="an_6:3">6:3</span> Och när det bröt det andra inseglet, hörde
jag det andra väsendet säga »Kom.»

<span id="an_6:4">6:4</span> Då kom en annan häst fram, en som var röd;
och åt mannen som satt på den blev givet att taga friden bort från
jorden, så att människorna skulle slakta varandra. Och ett stort svärd
blev honom givet.

<span id="an_6:5">6:5</span> Och när det bröt det tredje inseglet, hörde
jag det tredje väsendet säga »Kom.» Då fick jag se en svart häst; och
mannen som satt på den hade en vågskål i sin hand.

<span id="an_6:6">6:6</span> Och jag hörde likasom en röst mitt ibland
de fyra väsendena säga: »Ett mått vete för en silverpenning och tre mått
korn för en silverpenning! Och oljan och vinet må du icke skada.»

<span id="an_6:7">6:7</span> Och när det bröt det fjärde inseglet, hörde
jag det fjärde väsendets röst säga: »Kom.»

<span id="an_6:8">6:8</span> Då fick jag se en blekgul häst; och mannen
som satt på den, hans namn var Döden, och Dödsriket följde med honom.
Och åt dem gavs makt över fjärdedelen av jorden, så att de skulle få
dräpa med svärd och genom hungersnöd och pest och genom vilddjuren på
jorden.

<span id="an_6:9">6:9</span> Och när det bröt det femte inseglet, såg
jag under altaret de människors själar, som hade blivit slaktade för
Guds ords skull och för det vittnesbörds skull, som de hade.

<span id="an_6:10">6:10</span> Och de ropade med hög röst och sade:
»Huru länge, du helige och sannfärdige Herre, skall du dröja att hålla
dom och att utkräva vårt blod av jordens inbyggare?»

<span id="an_6:11">6:11</span> Och åt var och en av dem gavs en vit,
fotsid klädnad, och åt dem blev tillsagt att de ännu en liten tid skulle
giva sig till ro, till dess jämväl skaran av deras medtjänare och
bröder, som skulle bliva dräpta likasom de själva, hade blivit
fulltalig.

<span id="an_6:12">6:12</span> Och jag såg Lammet bryta det sjätte
inseglet. Då blev det en stor jordbävning, och solen blev svart som en
sorgdräkt, och månen blev hel och hållen såsom blod;

<span id="an_6:13">6:13</span> och himmelens stjärnor föllo ned på
jorden, såsom när ett fikonträd fäller sina omogna frukter, då det
skakas av en stark vind.

<span id="an_6:14">6:14</span> Och himmelen vek undan, såsom när en
bokrulle rullas tillhopa; och alla berg och öar flyttades bort ifrån sin
plats.

<span id="an_6:15">6:15</span> Och konungarna på jorden och stormännen
och krigsöverstarna och alla de rika och de väldiga, ja, alla, både
trälar och fria, dolde sig i hålor och bland bergsklippor.

<span id="an_6:16">6:16</span> Och de sade till bergen och klipporna:
»Fallen över oss och döljen oss för dens ansikte, som sitter på tronen,
och för Lammets vrede.

<span id="an_6:17">6:17</span> Ty deras vredes stora dag är kommen, och
vem kan bestå?»

<span id="an_7:1">7:1</span> Sedan såg jag fyra änglar stå vid jordens
fyra hörn och hålla tillbaka jordens fyra vindar, för att ingen vind
skulle blåsa över jorden eller över havet eller mot något träd.

<span id="an_7:2">7:2</span> Och jag såg en annan ängel träda fram ifrån
öster med den levande Gudens signet. Och han ropade med hög röst till de
fyra änglar som hade fått sig givet att skada jorden och havet,

<span id="an_7:3">7:3</span> och sade: »Gören icke jorden eller havet
eller träden någon skada, förrän vi hava tecknat vår Guds tjänare med
insegel på deras pannor.»

<span id="an_7:4">7:4</span> Och jag fick höra antalet av dem som voro
tecknade med insegel, ett hundra fyrtiofyra tusen tecknade, av alla
Israels barns stammar;

<span id="an_7:5">7:5</span> av Juda stam tolv tusen tecknade, av Rubens
stam tolv tusen, av Gads stam tolv tusen,

<span id="an_7:6">7:6</span> av Asers stam tolv tusen, av Neftalims stam
tolv tusen, av Manasses' stam tolv tusen,

<span id="an_7:7">7:7</span> av Simeons stam tolv tusen, av Levi stam
tolv tusen, av Isaskars stam tolv tusen,

<span id="an_7:8">7:8</span> av Sabulons stam tolv tusen, av Josefs stam
tolv tusen, av Benjamins stam tolv tusen tecknade.

<span id="an_7:9">7:9</span> Sedan fick jag se en stor skara, som ingen
kunde räkna, en skara ur alla folkslag och stammar och folk och tungomål
stå inför tronen och inför Lammet; och de voro klädda i vita, fotsida
kläder och hade palmer i sina händer.

<span id="an_7:10">7:10</span> Och de ropade med hög röst och sade:
»Frälsningen tillhör vår Gud, honom som sitter på tronen, och Lammet.»

<span id="an_7:11">7:11</span> Och alla änglar, som stodo runt omkring
tronen och omkring de äldste och de fyra väsendena, föllo ned på sina
ansikten inför tronen och tillbådo Gud

<span id="an_7:12">7:12</span> och sade: »Amen. Lovet och priset och
visheten och tacksägelsen och äran och makten och starkheten tillhöra
vår Gud i evigheternas evigheter. Amen.»

<span id="an_7:13">7:13</span> Och en av de äldste tog till orda och
sade till mig: »Dessa som äro klädda i de vita, fotsida kläderna, vilka
äro de, och varifrån hava de kommit?»

<span id="an_7:14">7:14</span> Jag svarade honom: »Min herre, du vet
själv det.» Då sade han till mig: »Dessa äro de som komma ur den stora
bedrövelsen, och som hava tvagit sina kläder och gjort dem vita i
Lammets blod.

<span id="an_7:15">7:15</span> Därför stå de inför Guds tron och tjäna
honom, dag och natt, i hans tempel. Och han som sitter på tronen skall
slå upp sitt tabernakel över dem.

<span id="an_7:16">7:16</span> 'De skola icke mer hungra och icke mer
törsta, och solens hetta skall icke träffa dem, ej heller eljest någon
brännande hetta.

<span id="an_7:17">7:17</span> Ty Lammet, som står mitt för tronen,
skall vara deras herde och leda dem till livets vattenkällor, och 'Gud
skall avtorka alla tårar från deras ögon'.»

<span id="an_8:1">8:1</span> Och när Lammet bröt det sjunde inseglet,
uppstod i himmelen en tystnad, som varade vid pass en halv timme.

<span id="an_8:2">8:2</span> Och jag fick se de sju änglar, som stå
inför Gud; åt dem gåvos sju basuner.

<span id="an_8:3">8:3</span> Och en annan ängel kom och ställde sig vid
altaret, och han hade ett gyllene rökelsekar; och mycken rökelse var
given åt honom, för att han skulle lägga den till alla de heligas böner
på det gyllene altare som stod framför tronen.

<span id="an_8:4">8:4</span> Och ur ängelns hand steg röken av rökelsen
med de heligas böner upp inför Gud.

<span id="an_8:5">8:5</span> Och ängeln tog rökelsekaret och fyllde det
med eld från altaret och kastade elden ned på jorden. Då kommo tordön
och dunder och ljungeldar och jordbävning.

<span id="an_8:6">8:6</span> Och de sju änglarna, som hade de sju
basunerna, gjorde sig redo att stöta i sina basuner.

<span id="an_8:7">8:7</span> Och den förste stötte i sin basun. Då kom
hagel och eld, blandat med blod, och det kastades ned på jorden; och
tredjedelen av jorden brändes upp, och tredjedelen av träden brändes
upp, och allt grönt gräs brändes upp.

<span id="an_8:8">8:8</span> Och den andre ängeln stötte i sin basun. Då
var det som om ett stort brinnande berg hade blivit kastat i havet; och
tredjedelen av havet blev blod.

<span id="an_8:9">8:9</span> Och tredjedelen av de levande varelser som
funnos i havet omkom; och tredjedelen av skeppen förgicks.

<span id="an_8:10">8:10</span> Och den tredje ängeln stötte i sin basun.
Då föll från himmelen en stor stjärna, brinnande såsom ett bloss; och
den föll ned över tredjedelen av strömmarna och över vattenkällorna.

<span id="an_8:11">8:11</span> Och stjärnans namn var Malört. Och
tredjedelen av vattnet blev bitter malört; och många människor omkommo
genom vattnet, därför att det hade blivit så bittert.

<span id="an_8:12">8:12</span> Och den fjärde ängeln stötte i sin basun.
Då drabbade hemsökelsen tredjedelen av solen och tredjedelen av månen
och tredjedelen av stjärnorna, så att tredjedelen av dem förmörkades och
dagen miste tredjedelen av sitt ljus, sammalunda ock natten.

<span id="an_8:13">8:13</span> Sedan fick jag i min syn höra en örn, som
flög fram uppe i himlarymden, ropa med hög röst: »Ve, ve, ve över
jordens inbyggare, när de tre övriga änglar, som skola stöta i basun,
låta sina basuner ljuda!»

<span id="an_9:1">9:1</span> Och den femte ängeln stötte i sin basun. Då
såg jag en stjärna vara fallen ifrån himmelen ned på jorden; och åt
henne gavs nyckeln till avgrundens brunn.

<span id="an_9:2">9:2</span> Och hon öppnade avgrundens brunn. Då steg
en rök upp ur brunnen, lik röken från en stor ugn, och solen och luften
förmörkades av röken från brunnen.

<span id="an_9:3">9:3</span> Och ur röken kommo gräshoppor ut över
jorden; och åt dem gavs samma makt som skorpionerna på jorden hava.

<span id="an_9:4">9:4</span> Och dem blev tillsagt, att de icke skulle
skada gräset på jorden eller något annat grönt eller något träd, utan
allenast de människor som icke hade Guds insegel på sina pannor.

<span id="an_9:5">9:5</span> Och åt dem blev givet att, icke att döda
dem, men att plåga dem i fem månader; och plågan, som de vållade var
såsom den plåga en skorpion åstadkommer, när den stinger en människa.

<span id="an_9:6">9:6</span> På den tiden skola människorna söka döden,
men icke kunna finna den; de skola åstunda att dö, men döden skall fly
undan ifrån dem.

<span id="an_9:7">9:7</span> Och gräshopporna tedde sig såsom hästar,
rustade till strid. På sina huvuden hade de likasom kransar, som syntes
vara av guld. Deras ansikten voro såsom människors ansikten.

<span id="an_9:8">9:8</span> De hade hår såsom kvinnors hår, och deras
tänder voro såsom lejons.

<span id="an_9:9">9:9</span> De hade bröst, som liknade järnpansar; och
rasslet av deras vingar var såsom vagnsrasslet, när många hästar med
sina vagnar störta fram till strid.

<span id="an_9:10">9:10</span> De hade stjärtar med gaddar, såsom
skorpioner hava; och i deras stjärtar låg den makt de hade fått att i
fem månader skada människorna.

<span id="an_9:11">9:11</span> Till konung över sig hade de avgrundens
ängel, vilkens namn på hebreiska är Abaddon och som på grekiska har
namnet Apollyon.

<span id="an_9:12">9:12</span> Det första ve har gått till ända; se,
efter detta komma ännu två andra ve.

<span id="an_9:13">9:13</span> Och den sjätte ängeln stötte i sin basun.
Då hörde jag en röst från de fyra hornen på det gyllene altare, som stod
inför Guds ansikte,

<span id="an_9:14">9:14</span> säga till den sjätte ängeln, den som hade
basunen: »Lös de fyra änglar, som hållas bundna invid den stora floden
Eufrat.»

<span id="an_9:15">9:15</span> Och de fyra änglarna löstes, de som just
för den timmen, på den dagen, i den månaden, under det året hade hållits
redo att dräpa tredjedelen av människorna.

<span id="an_9:16">9:16</span> Och antalet ryttare i de ridande skarorna
var två gånger tio tusen gånger tio tusen; jag fick höra att de voro så
många.

<span id="an_9:17">9:17</span> Och hästarna och männen som sutto på dem
tedde sig för min syn på detta sätt: männen hade eldröda och mörkblå och
svavelgula pansar; och hästarna hade huvuden såsom lejon, och ur deras
gap gick ut eld och rök och svavel.

<span id="an_9:18">9:18</span> Av dessa tre plågor -- av elden och röken
och svavlet som gick ut ur deras gap -- dödades tredjedelen av
människorna.

<span id="an_9:19">9:19</span> Ty hästarnas makt låg i deras gap och i
deras svansar. Deras svansar liknade nämligen ormar, och hade huvuden,
och med dem var det, som de gjorde skada.

<span id="an_9:20">9:20</span> Men de återstående människorna, de som
icke hade blivit dödade genom dessa plågor, gjorde icke bättring; de
vände sig icke ifrån belätena, som de hade gjort med egna händer, och
upphörde icke att tillbedja onda andar och avgudar av guld och silver
och koppar och sten och trä, som varken kunna se eller höra eller gå.

<span id="an_9:21">9:21</span> De gjorde icke bättring och upphörde icke
med sina mordgärningar och trolldomskonster, sin otukt och sitt tjuveri.

<span id="an_10:1">10:1</span> Och jag såg en annan väldig ängel komma
ned från himmelen. Han var klädd i en sky och hade regnbågen över sitt
huvud, och hans ansikte var såsom solen, och hans ben voro såsom
eldpelare;

<span id="an_10:2">10:2</span> och i sin hand hade han en öppen liten
bokrulle. Och han satte sin högra fot på havet och sin vänstra på
jorden.

<span id="an_10:3">10:3</span> Och han ropade med hög röst, såsom när
ett lejon ryter. Och när han hade ropat, läto de sju tordönen höra sina
röster.

<span id="an_10:4">10:4</span> Och sedan de sju tordönen hade talat,
tänkte jag skriva, men jag fick då höra en röst från himmelen säga: »Göm
såsom under insegel vad de sju tordönen hava talat, och skriv icke upp
det.»

<span id="an_10:5">10:5</span> Och ängeln, som jag såg stå på havet och
på jorden, lyfte sin högra hand upp mot himmelen

<span id="an_10:6">10:6</span> och svor vid honom som lever i
evigheternas evigheter, vid honom som har skapat himmelen och vad däri
är, och jorden och vad därpå är, och havet och vad däri är, och sade:
»Ingen tid skall mer givas,

<span id="an_10:7">10:7</span> utan i de dagar, då den sjunde ängelns
röst höres, när det sker att han stöter i sin basun, då är Guds hemliga
rådslut fullbordat, i enlighet med det glada budskap som han har
förkunnat för sina tjänare profeterna.»

<span id="an_10:8">10:8</span> Och den röst som jag hade hört från
himmelen hörde jag nu åter tala till mig; den sade: »Gå och tag den
öppna bokrulle som ängeln har i sin hand, han som står på havet och på
jorden.»

<span id="an_10:9">10:9</span> Då gick jag bort till ängeln och bad
honom att han skulle giva mig bokrullen. Och han sade till mig: »Tag den
och ät upp den; den skall vålla dig bitter plåga i din buk, men i din
mun skall den vara söt såsom honung.»

<span id="an_10:10">10:10</span> Då tog jag bokrullen ur ängelns hand
och åt upp den; och den var i min mun söt såsom honung, men när jag hade
ätit upp den, kände jag bitter plåga i min buk.

<span id="an_10:11">10:11</span> Och mig blev sagt: »Du måste än
ytterligare profetera om många folk och folkslag och tungomål och
konungar.

<span id="an_11:1">11:1</span> Och ett rör, likt en mätstång, gavs åt
mig, och mig blev sagt: »Stå upp och mät Guds tempel och altaret tillika
med dem som tillbedja därinne.

<span id="an_11:2">11:2</span> Men lämna å sido templets yttre förgård
och mät den icke; ty den är prisgiven åt hedningarna, och de skola under
fyrtiotvå månader förtrampa den heliga staden.

<span id="an_11:3">11:3</span> Och jag skall låta mina två vittnen under
ett tusen två hundra sextio dagar profetera, höljda i säcktyg.

<span id="an_11:4">11:4</span> Dessa vittnen äro de två olivträd och de
två ljusstakar som stå inför jordens Herre.

<span id="an_11:5">11:5</span> Och om någon vill göra dem skada, så går
eld ut ur deras mun och förtär deras ovänner; ja, om någon vill göra dem
skada, så skall han bliva dödad på det sättet.

<span id="an_11:6">11:6</span> De hava makt att tillsluta himmelen, så
att intet regn faller under den tid de profetera; de hava ock makt över
vattnet, att förvandla det till blod, och makt att slå jorden med alla
slags plågor, så ofta de vilja.

<span id="an_11:7">11:7</span> Och när de hava till fullo framburit sitt
vittnesbörd, skall vilddjuret, det som skall stiga upp ur avgrunden,
giva sig i strid med dem och skall övervinna dem och döda dem.

<span id="an_11:8">11:8</span> Och deras döda kroppar skola bliva
liggande på gatan i den stora staden som, andligen talat, heter Sodom
och Egypten, den stad där också deras Herre blev korsfäst.

<span id="an_11:9">11:9</span> Och människor av allahanda folk och
stammar och tungomål och folkslag skola i tre och en halv dagar se deras
döda kroppar ligga där, och de skola icke tillstädja att kropparna
läggas i någon grav.

<span id="an_11:10">11:10</span> Och jordens inbyggare skola glädjas
över vad som har vederfarits dem och skola fröjda sig och sända varandra
gåvor; ty dessa två profeter hade varit en plåga för jordens inbyggare.»

<span id="an_11:11">11:11</span> Men efter tre och en halv dagar kom
livets ande från Gud in i dem, och de reste sig upp på sina fötter; och
en stor fruktan föll över dem som sågo dem.

<span id="an_11:12">11:12</span> Och de hörde en stark röst från
himmelen, som sade till dem: »Kommen hit upp.» Då stego de i en sky upp
till himmelen, i sina ovänners åsyn.

<span id="an_11:13">11:13</span> Och i samma stund blev det en stor
jordbävning, och tiondedelen av staden störtade samman, och genom
jordbävningen omkommo sju tusen människor; och de övriga blevo
förskräckta och gåvo ära åt Gud i himmelen.

<span id="an_11:14">11:14</span> Det andra ve har gått till ända; se,
det tredje ve kommer snart.

<span id="an_11:15">11:15</span> Och den sjunde ängeln stötte i sin
basun. Då ljödo i himmelen starka röster som sade: »Väldet över världen
har blivit vår Herres och hans Smordes, och han skall vara konung i
evigheternas evigheter.»

<span id="an_11:16">11:16</span> Och de tjugufyra äldste, som sutto på
sina troner inför Gud, föllo ned på sina ansikten och tillbådo Gud

<span id="an_11:17">11:17</span> och sade: »Vi tacka dig, Herre Gud, du
Allsmäktige, du som är, och som var, för att du har tagit i besittning
din stora makt och trätt fram såsom konung.

<span id="an_11:18">11:18</span> Folken vredgades, men din vredes dag
har nu kommit, och den tid då de döda skola få sin dom, och då du skall
löna dina tjänare profeterna och de heliga och dem som frukta ditt namn,
både små och stora, och då du skall fördärva dem som fördärva jorden.»

<span id="an_11:19">11:19</span> Och Guds tempel i himmelen öppnades,
och hans förbundsark blev synlig i hans tempel. Då kommo ljungeldar och
dunder och tordön och jordbävning och starkt hagel.

<span id="an_12:1">12:1</span> Och ett stort tecken visade sig i
himmelen: där syntes en kvinna, som hade solen till sin klädnad och
månen under sina fötter, och en krans av tolv stjärnor på sitt huvud.

<span id="an_12:2">12:2</span> Hon var havande och ropade i barnsnöd och
födslovånda.

<span id="an_12:3">12:3</span> Ännu ett annat tecken visade sig i
himmelen: där syntes en stor röd drake, som hade sju huvuden och tio
horn, och på sina huvuden sju kronor.

<span id="an_12:4">12:4</span> Och hans stjärt drog med sig tredjedelen
av himmelens stjärnor och kastade den ned på jorden. Och draken stod
framför kvinnan som skulle föda, ty han ville uppsluka hennes barn, när
hon hade fött det.

<span id="an_12:5">12:5</span> Och hon födde ett barn gossebarn, som en
gång skall styra alla folk med järnspira. Men hennes barn blev uppryckt
till Gud och till hans tron;

<span id="an_12:6">12:6</span> Och kvinnan flydde ut i öknen, där hon
har en plats sig beredd av Gud, och där hon skulle få sitt uppehälle
under ett tusen två hundra sextio dagar.

<span id="an_12:7">12:7</span> Och en strid uppstod i himmelen: Mikael
och hans änglar gåvo sig i strid med draken; och draken och hans änglar
stridde mot dem,

<span id="an_12:8">12:8</span> men de förmådde intet mot dem, och i
himmelen fanns nu icke mer någon plats för dem.

<span id="an_12:9">12:9</span> Och den store draken, den gamle ormen,
blev nedkastad, han som kallas Djävul och Satan, och som förvillar hela
världen; han blev nedkastad till jorden, och hans änglar kastades ned
jämte honom.

<span id="an_12:10">12:10</span> Och jag hörde en stark röst i himmelen
säga: »Nu har frälsningen och makten och riket blivit vår Guds, och
väldet hans Smordes; ty våra bröders åklagare är nedkastad, han som dag
och natt anklagade dem inför vår Gud.

<span id="an_12:11">12:11</span> De övervunno honom i kraft av Lammets
blod och i kraft av sitt vittnesbörds ord: de älskade icke så sitt liv,
att de drogo sig undan döden.

<span id="an_12:12">12:12</span> Glädjens fördenskull, I himlar och I
som bon i dem. Men ve dig, du jord, och dig, du hav! Ty djävulen har
kommit ned till eder i stor vrede, eftersom han vet att den tid han har
kvar är kort.»

<span id="an_12:13">12:13</span> Och när draken såg att han var
nedkastad på jorden, förföljde han kvinnan, som hade fött gossebarnet.

<span id="an_12:14">12:14</span> Men åt kvinnan gåvos den stora örnens
två vingar, för att hon skulle flyga ut i öknen till den plats där hon
skulle få sitt uppehälle under en tid och tider och en halv tid, fjärran
ifrån ormens åsyn.

<span id="an_12:15">12:15</span> Då sprutade ormen ur sitt gap vatten
efter kvinnan såsom en ström, för att strömmen skulle bortföra henne.

<span id="an_12:16">12:16</span> Men jorden kom kvinnan till hjälp;
jorden öppnade sin mun och drack upp strömmen, som draken hade sprutat
ut ur sitt gap.

<span id="an_12:17">12:17</span> Och draken vredgades än mer på kvinnan
och gick åstad för att föra krig mot de övriga av hennes säd, mot dem
som hålla Guds bud och hava Jesu vittnesbörd.

<span id="an_12:18">12:18</span> Och han ställde sig på sanden invid
havet.

<span id="an_13:1">13:1</span> Då såg jag ett vilddjur stiga upp ur
havet; det hade tio horn och sju huvuden, och på sina horn hade det tio
kronor och på sina huvuden hädiska namn.

<span id="an_13:2">13:2</span> Och vilddjuret, som jag såg, liknade en
panter, men det hade fötter såsom en björn och gap såsom ett lejon. Och
draken gav det sin makt och sin tron och gav det stor myndighet.

<span id="an_13:3">13:3</span> Och jag såg ett av dess huvuden vara
likasom sårat till döds, men dess dödssår blev läkt. Och hela jorden såg
med förundran efter vilddjuret.

<span id="an_13:4">13:4</span> Och de tillbådo draken, därför att han
hade givit vilddjuret sådan myndighet; de tillbådo och vilddjuret och
sade »Vem är lik vilddjuret, och vem kan strida mot det?»

<span id="an_13:5">13:5</span> Och det fick en mun sig given, som talade
stora ord och vad hädiskt var, och det fick makt att så göra under
fyrtiotvå månader.

<span id="an_13:6">13:6</span> Och den öppnade sin mun till att föra
hädiskt tal mot Gud, till att häda hans namn och hans tabernakel och dem
som bo i himmelen.

<span id="an_13:7">13:7</span> Och det fick makt att föra krig mot de
heliga och att övervinna dem; och det fick makt över alla stammar och
folk och tungomål och folkslag.

<span id="an_13:8">13:8</span> Och alla jordens inbyggare skola
tillbedja det, ja, envar som icke har sitt namn från världens begynnelse
skrivet i livets bok, det slaktade Lammets bok.

<span id="an_13:9">13:9</span> Den som har öra, han höre.

<span id="an_13:10">13:10</span> Den som för andra bort i fångenskap,
han skall själv bliva bortförd i fångenskap; den som dräper andra med
svärd, han skall själv bliva dräpt med svärd. Här gäller det för de
heliga att hava ståndaktighet och tro.

<span id="an_13:11">13:11</span> Och jag såg ett annat vilddjur stiga
upp ur jorden; det hade två horn, lika ett lamms, och det talade såsom
en drake.

<span id="an_13:12">13:12</span> Och det utövar det första vilddjurets
hela myndighet, i dess åsyn. Och det kommer jorden och dem som bo därpå
att tillbedja det första vilddjuret, det vars dödssår blev läkt.

<span id="an_13:13">13:13</span> Och det gör stora tecken, så att det
till och med låter eld i människornas åsyn falla ned från himmelen på
jorden.

<span id="an_13:14">13:14</span> Och genom de tecken, som det har fått
makt att göra i vilddjurets åsyn, förvillar det jordens inbyggare; det
förmår genom sitt tal jordens inbyggare att göra en bild åt vilddjuret,
det som var sårat med svärd, men åter kom till liv.

<span id="an_13:15">13:15</span> Och det fick makt att giva ande åt
vilddjurets bild, så att vilddjurets bild till och med kunde tala och
kunde låta döda alla som icke tillbådo vilddjurets bild.

<span id="an_13:16">13:16</span> Och det förmår alla, både små och
stora, både rika och fattiga, både fria och trälar, att låta giva sig
ett märke på högra handen eller på pannan,

<span id="an_13:17">13:17</span> så att ingen får vare sig köpa eller
sälja något, utom den som är märkt med vilddjurets namn eller dess namns
tal.

<span id="an_13:18">13:18</span> Här gäller det att vara vis; den som
har förstånd, han räkne ut betydelsen av vilddjurets tal, ty det är en
människas tal. Och dess tal är sex hundra sextiosex.

<span id="an_14:1">14:1</span> Och jag fick se Lammet stå på Sions berg
jämte det ett hundra fyrtiofyra tusen som hade dess namn och dess Faders
namn skrivna på sina pannor.

<span id="an_14:2">14:2</span> Och jag hörde ett ljud från himmelen,
likt bruset av stora vatten och dånet av ett starkt tordön; och ljudet
som jag hörde var såsom när harpospelare spela på sina harpor.

<span id="an_14:3">14:3</span> Och de sjöngo inför tronen och inför de
fyra väsendena och de äldste vad som tycktes vara en ny sång; och ingen
kunde lära sig den sången, utom de ett hundra fyrtiofyra tusen som voro
friköpta ifrån jorden.

<span id="an_14:4">14:4</span> Dessa äro de som icke hava orenat sig med
kvinnor; ty de äro såsom jungfrur. Dessa äro de som följa Lammet
varthelst det går. De hava blivit friköpta ifrån människorna till en
förstling åt Gud och Lammet.

<span id="an_14:5">14:5</span> Och i deras mun har ingen lögn blivit
funnen; de äro ostraffliga.

<span id="an_14:6">14:6</span> Och jag såg en annan ängel flyga fram
uppe i himlarymden; han hade ett evigt evangelium, som han skulle
förkunna för dem som bo på jorden, för alla folkslag och stammar och
tungomål och folk.

<span id="an_14:7">14:7</span> Och han sade med hög röst: »Frukten Gud
och given honom ära; ty stunden är kommen, då han skall hålla dom. Ja,
tillbedjen honom som har skapat himmel och jord och hav och
vattenkällor.

<span id="an_14:8">14:8</span> Och ännu en annan ängel följde honom;
denne sade: »Fallet, fallet är det stora Babylon, som har givit alla
folk att dricka av sin otukts vredesvin.»

<span id="an_14:9">14:9</span> Och ännu en tredje ängel följde dem;
denne sade med hög röst: »Om någon tillbeder vilddjuret och dess bild
och tager dess märke på sin panna eller på sin hand,

<span id="an_14:10">14:10</span> så skall ock han få dricka av Guds
vredesvin, det som är iskänkt i hans vredes kalk, obemängt; och han
skall bliva plågad med eld och svavel, i heliga änglars och i Lammets
åsyn.

<span id="an_14:11">14:11</span> Och när de så plågas, uppstiger röken
därav i evigheters evigheter, och de hava ingen ro, vaken dag eller
natt, de som tillbedja vilddjuret och dess bild, eller som låta märka
sig med dess namn.

<span id="an_14:12">14:12</span> Här gäller det för de heliga att hava
ståndaktighet, för dem som hålla Guds bud och bevara tron på Jesus.»

<span id="an_14:13">14:13</span> Och jag hörde en röst från himmelen
säga: »Skriv: Saliga äro de döda som dö i Herren härefter. Ja, säger
Anden, de skola få vila sig från sitt arbete, ty deras gärningar följa
dem.»

<span id="an_14:14">14:14</span> Och jag fick se en vit sky, och på skyn
satt en som liknade en människoson; och han hade på sitt huvud en
gyllene krans, och i sin hand en vass lie.

<span id="an_14:15">14:15</span> Och en annan ängel kom ut ur templet
och ropade med hög röst till den som satt på skyn: »Låt din lie gå, och
inbärga skörden; ty skördetiden är kommen, och säden på jorden är fullt
mogen till skörd.»

<span id="an_14:16">14:16</span> Den som satt på skyn högg då till med
sin lie på jorden, och jorden blev avbärgad.

<span id="an_14:17">14:17</span> Och en annan ängel kom ut ur templet i
himmelen, och jämväl han hade en vass lie.

<span id="an_14:18">14:18</span> Och ännu en ängel kom fram ifrån
altaret, den som hade makt över elden. Denne ropade med hög röst till
den som hade den vassa lien; han sade »Låt din vassa lie gå, och skär av
druvklasarna från vinträden på jorden, ty deras druvor äro fullmogna.»

<span id="an_14:19">14:19</span> Och ängeln högg till med sin lie på
jorden och skar av frukten ifrån vinträden på jorden och kastade den i
Guds vredes stora vinpress.

<span id="an_14:20">14:20</span> Och vinpressen trampade utanför staden,
och blod gick ut från pressen och steg ända upp till betslen på
hästarna, på en sträcka av ett tusen sex hundra stadier.

<span id="an_15:1">15:1</span> Och jag såg ett annat tecken i himmelen,
stort och underbart; sju änglar med de sju plågor som bliva de sista, ty
med dem är Guds vredesdom fullbordad.

<span id="an_15:2">15:2</span> Och jag fick se något som såg ut såsom
ett glashav, blandat med eld. Och jag såg dem som hade vunnit seger över
vilddjuret, med dess bild och dess namns tal, stå vid glashavet, med
Guds harpor i sina händer.

<span id="an_15:3">15:3</span> Och de sjöngo Moses', Guds tjänares, sång
och Lammets sång: de sjöngo: »Stora och underbara äro dina verk, Herre
Gud, du Allsmäktige; rättfärdiga och rätta äro dina vägar, du folkens
konung.

<span id="an_15:4">15:4</span> Vem skulle icke frukta dig, Herre, och
prisa ditt namn? Du allena är helig, och alla folk skola komma och
tillbedja inför dig. Ty dina domar hava blivit uppenbara.»

<span id="an_15:5">15:5</span> Sedan såg jag att vittnesbördets
tabernakels tempel i himmelen öppnades.

<span id="an_15:6">15:6</span> Och de sju änglarna med de sju plågorna
kommo ut ur templet, klädda i rent, skinande linne, och omgjordade kring
bröstet med gyllene bälten.

<span id="an_15:7">15:7</span> Och ett av de fyra väsendena gav de sju
änglarna sju gyllene skålar, fulla av Guds vrede, hans som lever i
evigheternas evigheter.

<span id="an_15:8">15:8</span> Och templet blev uppfyllt av rök från
Guds härlighet och från hans makt, och ingen kunde gå in i templet,
förrän de sju änglarnas sju plågor hade fått sin fullbordan.

<span id="an_16:1">16:1</span> Och jag hörde en stark röst från templet
säga till de sju änglarna: »Gån åstad och gjuten ut Guds sju
vredesskålar på jorden.»

<span id="an_16:2">16:2</span> Och den förste gick åstad och göt ut sin
skål på jorden. Då kommo onda och svåra sårnader på de människor som
buro vilddjurets märke och tillbådo dess bild.

<span id="an_16:3">16:3</span> Och den andre göt ut sin skål i havet. Då
förvandlades det till blod, likt blodet av en död människa, och alla
levande varelser i havet dogo.

<span id="an_16:4">16:4</span> Och den tredje göt ut sin skål i
strömmarna och vattenkällorna. Då förvandlades dessa till blod.

<span id="an_16:5">16:5</span> Och jag hörde vattnens ängel säga:
»Rättfärdig är du, du som är och som var, du helige, som har dömt så.

<span id="an_16:6">16:6</span> De hava utgjutit heliga mäns och
profeters blod. Därför har ock du givit dem blod att dricka; de äro det
värda.»

<span id="an_16:7">16:7</span> Och jag hörde altaret säga: »Ja, Herre
Gud, du Allsmäktige, rätta och rättfärdiga äro dina domar.»

<span id="an_16:8">16:8</span> Och den fjärde göt ut sin skål över
solen. Då fick denna makt att bränna människorna såsom med eld.

<span id="an_16:9">16:9</span> Och när nu människorna blevo brända av
stark hetta, hädade de Guds namn, hans som hade makten över dessa
plågor; de gjorde icke bättring och gåvo honom icke ära.

<span id="an_16:10">16:10</span> Och den femte göt ut sin skål över
vilddjurets tron. Då blev dess rike förmörkat, och människorna beto
sönder sina tungor i sin vånda.

<span id="an_16:11">16:11</span> Och de hädade himmelens Gud för sin
våndas och sina sårnaders skull; de gjorde icke bättring och upphörde
icke med sina gärningar.

<span id="an_16:12">16:12</span> Och den sjätte göt ut sin skål över den
stora floden Eufrat. Då torkade dess vatten ut, för att väg skulle
beredas åt konungarna från östern.

<span id="an_16:13">16:13</span> Och ur drakens gap och ur vilddjurets
gap och ur den falske profetens mun såg jag tre orena andar utgå, lika
paddor.

<span id="an_16:14">16:14</span> De äro nämligen onda andar som göra
tecken, och som gå ut till konungarna i hela världen, för att samla dem
till striden på Guds, den Allsmäktiges, stora dag.

<span id="an_16:15">16:15</span> (»Se, jag kommer såsom en tjuv; salig
är den som vakar och bevarar sina kläder, så att han icke måste gå
naken, och man får se hans skam.»)

<span id="an_16:16">16:16</span> Och de församlade dem till den plats
som på hebreiska heter Harmagedon.

<span id="an_16:17">16:17</span> Och den sjunde göt ut sin skål i
luften. Då gick en stark röst ut från tronen i templet och sade »Det är
gjort.»

<span id="an_16:18">16:18</span> Och nu kommo ljungeldar och dunder och
tordön, och det blev en stor jordbävning, en jordbävning så våldsam och
så stor, att dess like icke hade förekommit, alltsedan människor blevo
till på jorden.

<span id="an_16:19">16:19</span> Och den stora staden rämnade söder i
tre delar, och folkens städer störtade samman; och Gud kom ihåg det
stora Babylon, så att han räckte det kalken med sin stränga vredes vin.

<span id="an_16:20">16:20</span> Och alla öar flydde, och inga berg
funnos mer.

<span id="an_16:21">16:21</span> Och stora hagel, centnertunga, föllo
ned från himmelen på människorna; och människorna hädade Gud för den
plåga som haglen vållade, ty den plågan var mycket stor.

<span id="an_17:1">17:1</span> Och en av de sju änglarna med de sju
skålarna kom och talade med mig och sade: »Kom hit, så skall jag visa
dig, huru den stora skökan får sin dom, hon som tronar vid stora vatten,

<span id="an_17:2">17:2</span> hon som jordens konungar hava bedrivit
otukt med och av vilkens otukts vin jordens inbyggare hava druckit sig
druckna.»

<span id="an_17:3">17:3</span> Sedan förde han mig i anden bort till en
öken. Där såg jag en kvinna som satt på ett scharlakansrött vilddjur,
fulltecknat med hädiska namn; och det hade sju huvuden och tio horn.

<span id="an_17:4">17:4</span> Och kvinnan var klädd i purpur och
scharlakan och glänste av guld och ädla stenar och pärlor; och i sin
hand hade hon en gyllene kalk, full av styggelser och av hennes otukts
orenlighet.

<span id="an_17:5">17:5</span> Och på hennes panna var skrivet ett namn
med hemlig betydelse: »Det stora Babylon, hon som är moder till skökorna
och till styggelserna på jorden.»

<span id="an_17:6">17:6</span> Och jag såg kvinnan vara drucken av de
heligas blod och av Jesu vittnens blod. Och jag förundrade mig
storligen, när jag såg henne.

<span id="an_17:7">17:7</span> Och ängeln sade till mig: »Varför
förundrar du dig? Jag skall säga dig hemligheten om kvinnan, och om
vilddjuret som bär henne, och som har de sju huvudena och de tio hornen.

<span id="an_17:8">17:8</span> Vilddjuret som du har sett, det har
varit, och är icke mer; men det skall stiga upp ur avgrunden, och det
går sedan i fördärvet. Och de av jordens inbyggare, vilkas namn icke
från världens begynnelse äro skrivna i livets bok, skola förundra sig,
när de få se vilddjuret som har varit, och icke mer är, men dock skall
komma. --

<span id="an_17:9">17:9</span> Här gäller det att äga ett förstånd med
vishet. De sju huvudena äro sju berg, som kvinnan tronar på. De äro ock
sju konungar;

<span id="an_17:10">17:10</span> fem av dem hava fallit, en är, och den
återstående har ännu icke kommit, och när han kommer, skall han bliva
kvar en liten tid.

<span id="an_17:11">17:11</span> Och vilddjuret som har varit, och icke
mer är, det är självt den åttonde, och dock en av de sju, och det går i
fördärvet.

<span id="an_17:12">17:12</span> Och de tio horn som du har sett, de äro
tio konungar, som ännu icke hava kommit till konungavälde, men som för
en kort tid, tillika med vilddjuret, få makt såsom konungar.

<span id="an_17:13">17:13</span> Dessa hava ett och samma sinne, och de
giva sin makt och myndighet åt vilddjuret.

<span id="an_17:14">17:14</span> De skola giva sig i strid med Lammet;
men Lammet jämte de kallade och utvalda och trogna som följa det, skall
övervinna dem, ty Lammet är herrarnas herre och konungarnas konung.»

<span id="an_17:15">17:15</span> Och han sade ytterligare till mig:
»Vattnen som du har sett, där varest skökan tronar, äro folk och
människoskaror och folkslag och tungomål.

<span id="an_17:16">17:16</span> Och de tio horn, som du har sett, och
vilddjuret, de skola hata skökan och göra henne utblottad och naken, och
skola äta hennes kött och bränna upp henne i eld.

<span id="an_17:17">17:17</span> Ty Gud har ingivit dem i hjärtat att de
skola utföra vad han har i sinnet, och att de alla skola handla i ett
och samma sinne, och att de skola giva sitt välde åt vilddjuret, till
dess Guds utsagor hava fullbordats.

<span id="an_17:18">17:18</span> Och kvinnan som du har sett är den
stora staden, som har konungsligt välde över jordens konungar.»

<span id="an_18:1">18:1</span> Därefter såg jag en annan ängel komma ned
från himmelen; han hade stor makt, och jorden upplystes av hans
härlighet.

<span id="an_18:2">18:2</span> Och han ropade med stark röst och sade:
»Fallet, fallet är det stora Babylon; det har blivit en boning för onda
andar, ett tillhåll för alla slags orena andar och ett tillhåll för alla
slags orena och vederstyggliga fåglar.

<span id="an_18:3">18:3</span> Ty av hennes otukts vredesvin hava alla
folk druckit; konungarna på jorden hava bedrivit otukt med henne, och
köpmännen på jorden hava skaffat sig rikedom genom hennes omåttliga
vällust.»

<span id="an_18:4">18:4</span> Och jag hörde en annan röst från himmelen
säga: »Dragen ut ifrån henne, I mitt folk, så att I icke gören eder
delaktiga i hennes synder och fån eder del av hennes plågor.

<span id="an_18:5">18:5</span> Ty hennes synder räcka ända upp till
himmelen, och Gud har kommit ihåg hennes orättfärdiga gärningar.

<span id="an_18:6">18:6</span> Vedergällen henne vad hon har gjort, ja,
given henne dubbelt igen för hennes gärningar; iskänken dubbelt åt henne
i den kalk vari hon har iskänkt.

<span id="an_18:7">18:7</span> Så mycken ära och vällust som hon har
berett sig, så mycken pina och sorg mån I bereda henne. Eftersom hon
säger i sitt hjärta: 'Jag tronar såsom drottning och och sitter icke
såsom änka, och aldrig skall jag veta av någon sorg',

<span id="an_18:8">18:8</span> därför skola på en och samma dag hennes
plågor komma över henne: död och sorg och hungersnöd; och hon skall
brännas upp i eld. Ty stark är Herren Gud, han som har dömt henne.

<span id="an_18:9">18:9</span> Och jordens konungar, som hava bedrivit
otukt och levat i vällust med henne, skola gråta och jämra sig över
henne, när de se röken av hennes brand.

<span id="an_18:10">18:10</span> De skola stå långt ifrån, av förfäran
över hennes pina, och skola säga: 'Ve, ve dig, Babylon, du stora stad,
du starka stad! Plötsligt har nu din dom kommit.'

<span id="an_18:11">18:11</span> Och köpmännen på jorden gråta och sörja
över henne, då nu ingen mer köper de varor som de frakta:

<span id="an_18:12">18:12</span> guld och silver, ädla stenar och
pärlor, fint linne och purpur, siden och scharlakan, allt slags
välluktande trä, alla slags arbeten av elfenben och dyrbaraste trä, av
koppar och järn och marmor,

<span id="an_18:13">18:13</span> därtill kanel och kostbar salva,
rökverk, smörjelse och välluktande harts, vin och olja, fint mjöl och
vete, fäkreatur och får, hästar och vagnar, livegna och trälar.

<span id="an_18:14">18:14</span> De frukter som din själ hade begär till
hava försvunnit ifrån dig; allt vad kräsligt och präktigt du hade har
gått förlorat för dig och skall aldrig mer bliva funnet.

<span id="an_18:15">18:15</span> De som handlade med sådant, de som
skaffade sig rikedom genom henne, de skola stå långt ifrån, av förfäran
över hennes pina; de skola gråta och sörja

<span id="an_18:16">18:16</span> och skola säga: 'Ve, ve dig, du stora
stad, du som var klädd i fint linne och purpur och scharlakan, du som
glänste av guld och ädla stenar och pärlor!

<span id="an_18:17">18:17</span> I ett ögonblick har nu denna stora
rikedom blivit förödd.' Och alla skeppare och alla kustfarare och sjömän
och alla andra som hava sitt arbete på havet stå långt ifrån;

<span id="an_18:18">18:18</span> och när de ser röken av hennes brand,
ropa de och säga: 'Var fanns den stora stadens like?'

<span id="an_18:19">18:19</span> Och de strö stoft på sina huvuden och
ropa under gråt och sorg och säga: 'Ve, ve dig, du stora stad, genom
vars skatter alla de därinne, som hade skepp på havet, blevo rika! I ett
ögonblick har den nu blivit förödd.

<span id="an_18:20">18:20</span> Gläd dig över vad som har vederfarits
henne, du himmel och I helige och I apostlar och profeter, då nu Gud har
hållit dom över henne och utkrävt vedergällning för eder!»

<span id="an_18:21">18:21</span> Och en väldig ängel tog upp en sten,
lik en stor kvarnsten, och kastade den i havet och sade: »Så skall
Babylon, den stora staden, med fart störtas ned och aldrig mer bliva
funnen.

<span id="an_18:22">18:22</span> Av harpospelare och sångare, av
flöjtblåsare och basunblåsare skall aldrig mer något ljud bliva hört i
dig; aldrig mer skall någon konstförfaren man av något slags yrke finnas
i dig; bullret av en kvarn skall aldrig mer höras i dig;

<span id="an_18:23">18:23</span> en lampas sken skall aldrig mer lysa i
dig; rop för brudgum och brud skall aldrig mer höras i dig -- du vars
köpmän voro stormän på jorden, du genom vars trolldom alla folk blevo
förvillade,

<span id="an_18:24">18:24</span> och i vilken man såg profeters och
heliga mäns blod, ja, alla de människors blod, som hade blivit slaktade
på jorden.»

<span id="an_19:1">19:1</span> Sedan hörde jag likasom starka röster av
en stor skara i himmelen, som sade »Halleluja! Frälsningen och äran och
makten tillhöra vår Gud.

<span id="an_19:2">19:2</span> Ty rätta och rättfärdiga äro hans domar;
han har dömt den stora skökan, som fördärvade jorden genom sin otukt,
och han har utkrävt sina tjänares blod av hennes hand.»

<span id="an_19:3">19:3</span> Och åter sade de: »Halleluja!» Och röken
från henne stiger upp i evigheternas evigheter!

<span id="an_19:4">19:4</span> Och de tjugufyra äldste och de fyra
väsendena föllo ned och tillbådo Gud, som satt på tronen; de sade:
»Amen! Halleluja!»

<span id="an_19:5">19:5</span> Och från tronen utgick en röst, som sade:
»Loven vår Gud, alla I hans tjänare, I som frukten honom, både små och
stora.»

<span id="an_19:6">19:6</span> Och jag hörde likasom röster av en stor
skara, lika bruset av stora vatten och dånet av starka tordön; de sade:
»Halleluja! Herren, vår Gud, den Allsmäktige, har nu trätt fram såsom
konung.

<span id="an_19:7">19:7</span> Låtom oss glädjas och fröjda oss och giva
honom äran; ty tiden är inne för Lammets bröllop, och dess brud har
gjort sig redo.

<span id="an_19:8">19:8</span> Och åt henne har blivit givet att kläda
sig i fint linne, skinande och rent.» Det fina linnet är de heligas
rättfärdighet.

<span id="an_19:9">19:9</span> Och han sade till mig: »Skriv: Saliga äro
de som äro bjudna till Lammets bröllopsmåltid.» Ytterligare sade han
till mig: »Dessa ord äro sanna Guds ord.»

<span id="an_19:10">19:10</span> Och jag föll ned för hans fötter för
att tillbedja honom, men han sade till mig: »Gör icke så. Jag är din
medtjänare och dina bröders, deras som hava Jesu vittnesbörd. Gud skall
du tillbedja. Ty Jesu vittnesbörd är profetians ande.»

<span id="an_19:11">19:11</span> Och jag såg himmelen öppen och fick där
se en vit häst; och mannen som satt på den heter »Trofast och
sannfärdig», och han dömer och strider i rättfärdighet.

<span id="an_19:12">19:12</span> Hans ögon voro såsom eldslågor, och på
sitt huvud bar han många kronor och hade ett namn där skrivet, som ingen
känner utom han själv.

<span id="an_19:13">19:13</span> Och han var klädd i en mantel som var
doppad i blod; och det namn han har fått är »Guds Ord».

<span id="an_19:14">19:14</span> Och honom följde, på vita hästar, de
himmelska härskarorna, klädda i fint linne, vitt och rent.

<span id="an_19:15">19:15</span> Och från hans mun utgick ett skarpt
svärd, varmed han skulle slå folken. Och han skall styra dem med
järnspira; och han trampar Guds, den Allsmäktiges, stränga vredes
vinpress.

<span id="an_19:16">19:16</span> Och på sin mantel, över sin länd, har
han detta namn skrivet: »Konungarnas konung och herrarnas herre.»

<span id="an_19:17">19:17</span> Och jag såg en ängel stå i solen, och
denne ropade med hög röst och sade till alla fåglar som flögo fram uppe
i himlarymden: »Kommen hit, församlen eder till Guds stora gästabud,

<span id="an_19:18">19:18</span> för att äta kött av konungar och
krigsöverstar och hjältar, kött av hästar och deras ryttare, ja, kött av
alla, både fria och trälar, både små och stora.»

<span id="an_19:19">19:19</span> Och jag såg vilddjuret och konungarna
på jorden med sina härskaror, samlade för att utkämpa sin strid mot
honom som satt på hästen och mot hans härskara.

<span id="an_19:20">19:20</span> Och vilddjuret blev gripet, därjämte
ock den falske profeten, som i dess åsyn hade gjort de tecken med vilka
han hade förvillat dem som hade tagit vilddjurets märke, och dem som
hade tillbett dess bild. Båda blevo de levande kastade i eldsjön, som
brann med svavel.

<span id="an_19:21">19:21</span> Och de andra blevo dräpta med ryttarens
svärd, det som utgick från hans mun; och alla fåglar blevo mättade av
deras kött.

<span id="an_20:1">20:1</span> Och jag såg en ängel komma ned från
himmelen; han hade nyckeln till avgrunden och hade en stor kedja i sin
hand.

<span id="an_20:2">20:2</span> Och han grep draken, den gamle ormen, det
är djävulen och Satan, och fängslade honom för tusen år

<span id="an_20:3">20:3</span> och kastade honom i avgrunden och stängde
igen och satte dit ett insegel över honom på det att han icke mer skulle
förvilla folken, förrän de tusen åren hade gått till ända. Därefter
skall han åter komma lös för en liten tid.

<span id="an_20:4">20:4</span> Och jag såg troner stå där, och de satte
sig på dem, de åt vilka gavs makt att hålla dom. Och jag såg de
människors själar, som hade blivit halshuggna för Jesu vittnesbörds och
Guds Ords skull, och som icke hade tillbett vilddjuret eller dess bild,
och icke heller tagit dess märke på sina pannor och sina händer; dessa
blevo nu åter levande och fingo regera med Kristus i tusen år.

<span id="an_20:5">20:5</span> (De övriga döda blevo icke levande,
förrän de tusen åren hade gått till ända.) Detta är den första
uppståndelsen.

<span id="an_20:6">20:6</span> Salig och helig är den som har del i den
första uppståndelsen; över dem har den andra döden ingen makt, utan de
skola vara Guds och Kristi präster och skola få regera med honom de
tusen åren.

<span id="an_20:7">20:7</span> Men när de tusen åren hava gått till
ända, skall Satan komma lös ur sitt fängelse.

<span id="an_20:8">20:8</span> Han skall då gå ut för att förvilla de
folk som bo vid jordens fyra hörn, Gog och Magog, och samla dem till den
stundande striden; och de äro till antalet såsom sanden i havet.

<span id="an_20:9">20:9</span> Och de draga fram över jordens hela vidd
och omringa de heligas läger och »den älskade staden»; men eld faller
ned från himmelen och förtär dem.

<span id="an_20:10">20:10</span> Och djävulen, som förvillade dem,
bliver kastad i samma sjö av eld och svavel, dit vilddjuret och den
falske profeten hade blivit kastade; och de skola där plågas dag och
natt i evigheternas evigheter.

<span id="an_20:11">20:11</span> Och jag såg en stor vit tron och honom
som satt därpå; och för hans ansikte flydde jord och himmel, och ingen
plats blev funnen för dem.

<span id="an_20:12">20:12</span> Och jag såg de döda, både stora och
små, stå inför tronen, och böcker blevo upplåtna. Och jämväl en annan
bok blev upplåten; det var livets bok. Och de döda blevo dömda efter
sina gärningar, på grund av det som var upptecknat i böckerna.

<span id="an_20:13">20:13</span> Och havet gav igen de döda som voro
däri, och döden och dödsriket gåvo igen de döda som voro i dem; och
dessa blev dömda, var och en efter sina gärningar.

<span id="an_20:14">20:14</span> Och döden och dödsriket blevo kastade i
den brinnande sjön; detta, den brinnande sjön, är den andra döden.

<span id="an_20:15">20:15</span> Och om någon icke fanns skriven i
livets bok, så blev han kastad i den brinnande sjön.

<span id="an_21:1">21:1</span> Och jag såg en ny himmel och en ny jord;
ty den förra himmelen och den förra jorden voro förgångna, och havet
fanns icke mer.

<span id="an_21:2">21:2</span> Och jag såg den heliga staden, ett nytt
Jerusalem, komma ned från himmelen, från Gud, färdigsmyckad såsom en
brud som är prydd för sin brudgum.

<span id="an_21:3">21:3</span> Och jag hörde en stark röst från tronen
säga: »Se, nu står Guds tabernakel bland människorna, och han skall bo
ibland dem, och de skola vara hans folk; ja, Gud själv skall vara hos
dem

<span id="an_21:4">21:4</span> och skall avtorka alla tårar från deras
ögon. Och döden skall icke mer vara till, och ingen sorg eller klagan
eller plåga skall vara mer; ty det som förr var är nu förgånget.»

<span id="an_21:5">21:5</span> Och han som satt på tronen sade: »Se, jag
gör allting nytt.» Ytterligare sade han: »Skriv: ty dessa ord äro visa
och sanna.»

<span id="an_21:6">21:6</span> Han sade vidare till mig: »Det är gjort.
Jag är A och O, begynnelsen och änden. Åt den som törstar skall jag giva
att dricka för intet ur källan med livets vatten.

<span id="an_21:7">21:7</span> Den som vinner seger, han skall få detta
till arvedel, och jag skall vara hans Gud, och han skall vara min son.

<span id="an_21:8">21:8</span> Men de fega och de otrogna, och de som
hava gjort vad styggeligt är, och dråpare och otuktiga människor och
trollkarlar och avgudadyrkare och alla lögnare skola få sin del i den
sjö som brinner med eld och svavel; detta är den andra döden.»

<span id="an_21:9">21:9</span> Och en av de sju änglarna med de sju
skålar, som voro fulla med de sju sista plågorna, kom och talade till
mig och sade: »Kom hit, så skall jag visa dig bruden, Lammets hustru.»

<span id="an_21:10">21:10</span> Och han förde mig i anden åstad upp på
ett stort och högt berg och visade mig den heliga staden Jerusalem, som
kom ned från himmelen, från Gud,

<span id="an_21:11">21:11</span> med Guds härlighet. Den glänste likt
den dyrbaraste ädelsten, den var såsom kristallklar jaspis.

<span id="an_21:12">21:12</span> Den hade en stor och hög mur med tolv
portar, och vid portarna stodo tolv änglar, och över portarna voro
skrivna namn: namnen på Israels barns tolv stammar.

<span id="an_21:13">21:13</span> I öster voro tre portar, i norr tre
portar, i söder tre portar och i väster tre portar.

<span id="an_21:14">21:14</span> Och stadsmuren hade tolv grundstenar,
och på dem stodo tolv namn: namnen på Lammets tolv apostlar.

<span id="an_21:15">21:15</span> Och han som talade till mig hade en
gyllene mätstång för att därmed mäta staden och dess portar och dess
mur.

<span id="an_21:16">21:16</span> Och staden utgjorde en fyrkant, och
dess längd var lika stor som dess bredd. Och med stången mätte han
staden: dess mått var tolv tusen stadier, dess längd och bredd och höjd
voro lika.

<span id="an_21:17">21:17</span> Och han mätte dess mur: den var ett
hundra fyrtiofyra alnar efter människors mått, som ock är änglars.

<span id="an_21:18">21:18</span> Och stadsmuren var byggd av jaspis, men
staden själv var av rent guld, likt rent glas.

<span id="an_21:19">21:19</span> Stadsmurens grundstenar voro skönt
lagda och utgjordes av alla slags ädelstenar. Den första grundstenen var
en jaspis, den andra en safir, den tredje en kalcedon, den fjärde en
smaragd,

<span id="an_21:20">21:20</span> den femte en sardonyx, den sjätte en
karneol, den sjunde en krysolit, den åttonde den beryll, den nionde en
topas, den tionde en krysopras, den elfte en hyacint, den tolfte en
ametist.

<span id="an_21:21">21:21</span> Och de tolv portarna utgjordes av tolv
pärlor; var särskild port utgjordes av en enda pärla. Och stadens gata
var av rent guld, likt genomskinligt glas.

<span id="an_21:22">21:22</span> Och jag såg i den intet tempel, ty
Herren Gud, den Allsmäktige, är dess tempel, han och Lammet.

<span id="an_21:23">21:23</span> Och staden behöver icke sol eller måne
till att lysa där, ty Guds härlighet upplyser den och dess ljus är
Lammet.

<span id="an_21:24">21:24</span> Och folken skola vandra i dess ljus,
och jordens konungar föra ditin, vad härligt de hava.

<span id="an_21:25">21:25</span> Dess portar skola aldrig stängas om
dagen -- natt skall icke finnas där

<span id="an_21:26">21:26</span> och vad härligt och dyrbart folken hava
skall man föra ditin.

<span id="an_21:27">21:27</span> Men intet orent skall någonsin komma
ditin, och ingen som gör vad styggeligt är och lögn, utan allenast de
som äro skrivna i livets bok, Lammets bok.

<span id="an_22:1">22:1</span> Och han visade mig en ström med vatten,
klar som kristall. Den gick ut från Guds och Lammets tron

<span id="an_22:2">22:2</span> och flöt fram mitt igenom stadens gata.
Och på båda sidor om strömmen stodo livsträd, som gåvo tolv skördar, ty
de buro frukt var månad; och trädens löv tjänade till läkedom för
folken.

<span id="an_22:3">22:3</span> Och ingen förbannelse skall vara mer. Och
Guds och Lammets tron skall stå där inne, och hans tjänare skall tjäna
honom

<span id="an_22:4">22:4</span> och skola se hans ansikte; och hans namn
skall stå tecknat på deras pannor.

<span id="an_22:5">22:5</span> Och ingen natt skall vara mer; och de
behöva icke någon lampas ljus, ej heller solens ljus, ty Herren Gud
skall lysa över dem, och de skola regera i evigheternas evigheter.

<span id="an_22:6">22:6</span> Och han sade till mig: »Dessa ord äro
vissa och sanna; och Herren, profeternas andars Gud, har sänt sin ängel
för att visa sina tjänare, vad som snart skall ske.

<span id="an_22:7">22:7</span> Och se, jag kommer snart. Salig är den
som tager vara på de profetians ord som stå i denna bok.»

<span id="an_22:8">22:8</span> Och jag, Johannes, var den som hörde och
såg detta. Och när jag hade hört och sett det, föll jag ned för att
tillbedja inför ängelns fötter, hans som visade mig detta.

<span id="an_22:9">22:9</span> Men han sade till mig: »Gör icke så. Jag
är din medtjänare och dina bröders, profeternas, och deras som taga vara
på denna boks ord. Gud skall du tillbedja.»

<span id="an_22:10">22:10</span> Och han sade till mig: »Göm icke under
något insegel de profetians ord som stå i denna bok; ty tiden är nära.

<span id="an_22:11">22:11</span> Må den som är orättfärdig fortfara att
öva sin orättfärdighet och den som är oren att orena sig. Så ock den som
är rättfärdig, han fortfare att öva sin rättfärdighet, och den som är
helig att helga sig.

<span id="an_22:12">22:12</span> Se, jag kommer snart och har med mig
min lön, för att vedergälla var och en efter som hans gärningar äro.

<span id="an_22:13">22:13</span> Jag är A och O, den förste och den
siste, begynnelsen och änden.

<span id="an_22:14">22:14</span> Saliga äro de som två sina kläder för
att få rätt att äta av livets träd och att gå in i staden genom dess
portar.

<span id="an_22:15">22:15</span> Men de som äro hundar och trollkarlar
och otuktiga och dråpare och avgudadyrkare och alla som älska och göra
lögn, de måste alla stanna därutanför.»

<span id="an_22:16">22:16</span> Jag, Jesus, har sänt min ängel för att
i församlingarna vittna om detta för eder. Jag är telningen från Davids
rot och kommen av hans släkt, jag är den klara morgonstjärnan.

<span id="an_22:17">22:17</span> Och Anden och bruden säga: »Kom.» Och
den som hör det, han säge »Kom.» Och den som törstar, han komme; ja den
som vill, han tage livets vatten för intet.

<span id="an_22:18">22:18</span> För var och en som hör de profetians
ord, som stå i denna bok betygar jag detta: »Om någon lägger något till
dem, så skall Gud på honom lägga de plågor om vilka är skrivet i denna
bok.

<span id="an_22:19">22:19</span> Och om någon tager bort något från de
ord som stå i denna profetias bok, så skall Gud taga ifrån honom hans
del i livets träd och i den heliga staden, om vilka är skrivet i denna
bok.»

<span id="an_22:20">22:20</span> Han som betygar detta säger: »Ja, jag
kommer snart.» Amen. Kom Herre Jesus!

<span id="an_22:21">22:21</span> Herren Jesu nåd vare med alla.
