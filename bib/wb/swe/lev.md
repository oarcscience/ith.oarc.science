[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](exo)  [Next](num) 

------------------------------------------------------------------------

### Swedish Bible: Leviticus

<span id="an_1:1">1:1</span> Och HERREN kallade på Mose och talade till
honom ur uppenbarelsetältet och sade:

<span id="an_1:2">1:2</span> Tala till Israels barn och säg till dem:
När någon bland eder vill bära fram ett offer åt HERREN, skolen I taga
edert offer av boskapen, antingen av fäkreaturen eller av småboskapen.

<span id="an_1:3">1:3</span> Om han vill bära fram ett brännoffer av
fäkreaturen, så skall han därtill taga ett felfritt djur av hankön och
föra det fram till uppenbarelsetältets ingång, för att han må bliva
välbehaglig inför HERRENS ansikte.

<span id="an_1:4">1:4</span> Och han skall lägga sin hand på
brännoffersdjurets huvud; så bliver det välbehagligt, och försoning
bringas för honom.

<span id="an_1:5">1:5</span> Och han skall slakta ungtjuren inför
HERRENS ansikte; och Arons söner, prästerna, skola bära fram blodet, och
de skola stänka blodet runt omkring på det altare som står vid ingången
till uppenbarelsetältet.

<span id="an_1:6">1:6</span> Och han skall draga av huden på
brännoffersdjuret och dela det i dess stycken.

<span id="an_1:7">1:7</span> Och prästen Arons söner skola göra upp eld
på altaret och lägga ved på elden.

<span id="an_1:8">1:8</span> Och Arons söner, prästerna, skola lägga
styckena, huvudet och istret ovanpå veden som ligger på altarets eld.

<span id="an_1:9">1:9</span> Men inälvorna och fötterna skola tvås i
vatten. Och prästen skall förbränna alltsammans på altaret: ett
brännoffer, ett eldsoffer till en välbehaglig lukt för HERREN.

<span id="an_1:10">1:10</span> Men om han vill bära fram ett brännoffer
av småboskapen, vare sig av fåren eller av getterna, så skall han
därtill taga ett felfritt djur av hankön.

<span id="an_1:11">1:11</span> Och han skall slakta det vid sidan av
altaret, norrut, inför HERRENS ansikte, och Arons söner, prästerna,
skola stänka dess blod på altaret runt omkring.

<span id="an_1:12">1:12</span> Och han skall dela det i dess stycken och
frånskilja dess huvud och ister; och prästen skall lägga detta ovanpå
veden som ligger på altarets eld.

<span id="an_1:13">1:13</span> Men inälvorna och fötterna skola tvås i
vatten. Och prästen skall offra alltsammans och förbränna det på
altaret; det är ett brännoffer, ett eldsoffer till en välbehaglig lukt
för HERREN.

<span id="an_1:14">1:14</span> Men om han vill bära fram åt HERREN ett
brännoffer av fåglar, så skall han taga sitt offer av turturduvor eller
av unga duvor.

<span id="an_1:15">1:15</span> Och prästen skall bära fram djuret till
altaret och vrida huvudet av det och förbränna det på altaret. Och dess
blod skall utkramas på altarets vägg.

<span id="an_1:16">1:16</span> Men dess kräva med orenligheten däri
skall han taga ut, och han skall kasta den vid sidan av altaret,
österut, på askhögen.

<span id="an_1:17">1:17</span> Och han skall fläka upp det invid
vingarna, dock utan att frånskilja dessa; och prästen skall förbränna
det på altaret, ovanpå veden som ligger på elden. Det är ett brännoffer,
ett eldsoffer till en välbehaglig lukt för HERREN.

<span id="an_2:1">2:1</span> Och när någon vill bära fram ett spisoffer
åt HERREN skall hans offer vara av fint mjöl, och han skall gjuta olja
därpå och lägga rökelse därpå.

<span id="an_2:2">2:2</span> Och han skall bära det fram till Arons
söner, prästerna; och prästen skall taga en handfull därav, nämligen av
mjölet och oljan, därtill all rökelsen, och skall på altaret förbränna
detta, som utgör själva altaroffret: ett eldsoffer till en välbehaglig
lukt för HERREN.

<span id="an_2:3">2:3</span> Och det som är över av spisoffret skall
tillhöra Aron och hans söner. Bland HERRENS eldsoffer är det högheligt.

<span id="an_2:4">2:4</span> Men när du vill bära fram ett spisoffer av
det som bakas i ugn, skall det vara av fint mjöl, osyrade kakor,
begjutna med olja, och osyrade tunnkakor, smorda med olja.

<span id="an_2:5">2:5</span> Och om ditt offer är ett spisoffer som
tillredes på plåt, så skall det vara av fint mjöl, begjutet med olja,
osyrat.

<span id="an_2:6">2:6</span> Du skall bryta sönder det i stycken och
gjuta olja därpå. Det är ett spisoffer.

<span id="an_2:7">2:7</span> Och om ditt offer är ett spisoffer som
tillredes i panna, så skall det tillredas av fint mjöl med olja.

<span id="an_2:8">2:8</span> Det spisoffer som är tillrett på något av
dessa sätt skall du föra fram till HERREN; det skall bäras fram till
prästen, och han skall hava det fram till altaret.

<span id="an_2:9">2:9</span> Och prästen skall av spisoffret taga den
del som utgör själva altaroffret och förbränna den på altaret: ett
eldsoffer till en välbehaglig lukt för HERREN.

<span id="an_2:10">2:10</span> Och det som är över av spisoffret skall
tillhöra Aron och hans söner. Bland HERRENS eldsoffer är det högheligt.

<span id="an_2:11">2:11</span> Intet spisoffer som I viljen bära fram åt
HERREN skall vara syrat, ty varken av surdeg eller av honung skolen I
förbränna något såsom eldsoffer åt HERREN.

<span id="an_2:12">2:12</span> Såsom förstlingsoffer mån I bära fram
sådant åt HERREN, men på altaret må det icke komma för att vara en
välbehaglig lukt.

<span id="an_2:13">2:13</span> Och alla dina spisoffer skall du beströ
med salt; du må icke låta din Guds förbunds salt fattas på ditt
spisoffer. Till alla dina offer skall du offra salt.

<span id="an_2:14">2:14</span> Men om du vill bära fram åt HERREN ett
spisoffer av förstlingsfrukter, skall du såsom ett sådant spisoffer av
dina förstlingsfrukter böra fram ax, rostade vid eld, sönderstötta, av
grönskuren säd.

<span id="an_2:15">2:15</span> Och du skall gjuta olja därpå och lägga
rökelse därpå. Det är ett spisoffer.

<span id="an_2:16">2:16</span> Och prästen skall förbränna den del av de
sönderstötta axen och av oljan, som utgör själva altaroffret, jämte all
rökelsen därpå: ett eldsoffer åt Herren.

<span id="an_3:1">3:1</span> Och om någon vill bära fram ett tackoffer,
och han vill taga sitt offer av fäkreaturen, så skall han ställa fram
inför HERRENS ansikte ett felfritt djur, antingen av hankön eller av
honkön.

<span id="an_3:2">3:2</span> Och han skall lägga sin hand på sitt
offerdjurs huvud och sedan slakta det vid ingången till
uppenbarelsetältet; och Arons söner, prästerna, skola stänka blodet på
altaret runt omkring.

<span id="an_3:3">3:3</span> Och av tackoffret skall han såsom eldsoffer
åt Herren bära fram det fett som omsluter inälvorna, och allt det fett
som sitter på inälvorna,

<span id="an_3:4">3:4</span> och båda njurarna med det fett som sitter
på dem invid länderna, så ock leverfettet, vilket han skall frånskilja
invid njurarna.

<span id="an_3:5">3:5</span> Och Arons söner skola förbränna det på
altaret, ovanpå brännoffret, på veden som ligger på elden: ett eldsoffer
till en välbehaglig lukt för Herren.

<span id="an_3:6">3:6</span> Men om någon vill bära fram åt HERREN ett
tackoffer av småboskapen, så skall han därtill taga ett felfritt djur,
av hankön eller av honkön.

<span id="an_3:7">3:7</span> Om det är ett får som han vill offra, så
skall han ställa fram det inför HERRENS ansikte.

<span id="an_3:8">3:8</span> Och han skall lägga sin hand på sitt
offerdjurs huvud och sedan slakta det framför uppenbarelsetältet; och
Arons söner skola stänka dess blod på altaret runt omkring.

<span id="an_3:9">3:9</span> Och av tackoffersdjuret skall han såsom
eldsoffer åt HERREN offra dess fett, hela svansen, frånskild invid
ryggraden, och det fett som omsluter inälvorna, och allt det fett som
sitter på inälvorna,

<span id="an_3:10">3:10</span> och båda njurarna med det fett som sitter
på dem invid länderna, så ock leverfettet, vilket han skall frånskilja
invid njurarna.

<span id="an_3:11">3:11</span> Och prästen skall förbränna det på
altaret: en eldsoffersspis åt HERREN.

<span id="an_3:12">3:12</span> Likaledes, om någon vill offra en get, så
skall han ställa fram denna inför HERRENS ansikte.

<span id="an_3:13">3:13</span> Och han skall lägga sin hand på dess
huvud och sedan slakta den framför uppenbarelsetältet; och Arons söner
skola stänka dess blod på altaret runt omkring.

<span id="an_3:14">3:14</span> Och han skall därav såsom eldsoffer åt
HERREN offra det fett som omsluter inälvorna, och allt det fett som
sitter på inälvorna,

<span id="an_3:15">3:15</span> och båda njurarna med det fett som sitter
på dem invid länderna, så ock leverfettet, vilket han skall frånskilja
invid njurarna.

<span id="an_3:16">3:16</span> Och prästen skall förbränna detta på
altaret: en eldsoffersspis, till en välbehaglig lukt. Allt fettet skall
tillhöra HERREN.

<span id="an_3:17">3:17</span> Detta skall vara en evärdlig stadga för
eder från släkte till släkte, var I än ären bosatta: intet fett och
intet blod skolen I förtära.

<span id="an_4:1">4:1</span> Och HERREN talade till Mose och sade:

<span id="an_4:2">4:2</span> Tala till Israels barn och säg: Om någon
ouppsåtligen syndar mot något HERRENS bud genom vilket något förbjudes,
och han alltså gör något som är förbjudet, så gäller följande:

<span id="an_4:3">4:3</span> Om det är den smorde prästen som har syndat
och därvid dragit skuld över folket, så skall han för den synd han har
begått offra en felfri ungtjur åt HERREN till syndoffer.

<span id="an_4:4">4:4</span> Och han skall föra tjuren fram inför
HERRENS ansikte, till uppenbarelsetältets ingång. Och han skall lägga
sin hand på tjurens huvud och sedan slakta tjuren inför HERRENS ansikte.

<span id="an_4:5">4:5</span> Och den smorde prästen skall taga något av
tjurens blod och bära det in i uppenbarelsetältet,

<span id="an_4:6">4:6</span> och prästen skall doppa sitt finger i
blodet och stänka blodet sju gånger inför HERRENS ansikte, vid förlåten
till helgedomen.

<span id="an_4:7">4:7</span> Därefter skall prästen med blodet bestryka
hornen på den välluktande rökelsens altare, som står inför HERRENS
ansikte i uppenbarelsetältet; men allt det övriga blodet av tjuren skall
han gjuta ut vid foten av brännoffersaltaret, som står vid ingången till
uppenbarelsetältet.

<span id="an_4:8">4:8</span> Och allt syndofferstjurens fett skall han
taga ut ur honom -- det fett som omsluter inälvorna, och allt det fett
som sitter på inälvorna,

<span id="an_4:9">4:9</span> och båda njurarna med det fett som sitter
på dem invid länderna, så ock leverfettet, vilket han skall frånskilja
invid njurarna --

<span id="an_4:10">4:10</span> på samma sätt som detta tages ut ur
tackofferstjuren; och prästen skall förbränna det på brännoffersaltaret.

<span id="an_4:11">4:11</span> Men tjurens hud och allt hans kött jämte
hans huvud och hans fötter hans inälvor och hans orenlighet,

<span id="an_4:12">4:12</span> korteligen, allt det övriga av tjuren,
skall han föra bort utanför lägret till en ren plats, där man slår ut
askan, och bränna upp det på ved i eld; på den plats där man slår ut
askan skall det brännas upp.

<span id="an_4:13">4:13</span> Och om Israels hela menighet begår synd
ouppsåtligen, och utan att församlingen märker det, i det att de bryta
mot något Herrens bud genom vilket något förbjudes och så ådraga sig
skuld,

<span id="an_4:14">4:14</span> och den synd de hava begått sedan bliver
känd, så skall församlingen offra en ungtjur till syndoffer. De skola
föra honom fram inför uppenbarelsetältet;

<span id="an_4:15">4:15</span> och de äldste i menigheten skola lägga
sina händer på tjurens huvud inför Herrens ansikte, och sedan skall man
slakta tjuren inför HERRENS ansikte.

<span id="an_4:16">4:16</span> Och den smorde prästen skall bära något
av tjurens blod in i uppenbarelsetältet,

<span id="an_4:17">4:17</span> och prästen skall doppa sitt finger i
blodet och stänka sju gånger inför HERRENS ansikte, vid förlåten.

<span id="an_4:18">4:18</span> Därefter skall han med blodet bestryka
hornen på det altare som står inför HERRENS ansikte i
uppenbarelsetältet; men allt det övriga blodet skall han gjuta ut vid
foten av brännoffersaltaret, som står vid ingången till
uppenbarelsetältet.

<span id="an_4:19">4:19</span> Och allt tjurens fett skall han taga ut
ur honom och förbränna det på altaret.

<span id="an_4:20">4:20</span> Så skall han göra med tjuren; såsom han
skulle göra med den förra syndofferstjuren, så skall han göra med denna.
När så prästen bringar försoning för dem, då bliver dem förlåtet.

<span id="an_4:21">4:21</span> Och han skall föra ut tjuren utanför
lägret och bränna upp honom, såsom han skulle göra med den förra tjuren.
Detta är syndoffret för församlingen.

<span id="an_4:22">4:22</span> Om en hövding syndar, i det att han
ouppsåtligen bryter mot något HERRENS, sin Guds, bud genom vilket något
förbjudes, och han själv märker att han har ådragit sig skuld,

<span id="an_4:23">4:23</span> eller av någon får veta vilken synd han
har begått, så skall han såsom sitt offer föra fram en bock, ett
felfritt djur av hankön.

<span id="an_4:24">4:24</span> Och han skall lägga sin hand på bockens
huvud och sedan slakta honom på samma plats där man slaktar brännoffret,
inför HERRENS ansikte. Det är ett syndoffer.

<span id="an_4:25">4:25</span> Och prästen skall taga något av
syndoffrets blod på sitt finger och stryka på brännoffersaltarets horn;
men det övriga blodet skall han gjuta ut vid foten av
brännoffersaltaret.

<span id="an_4:26">4:26</span> Och allt fettet skall han förbränna på
altaret, såsom det sker med tackoffersdjurets fett. När så prästen
bringar försoning för honom, till rening från hans synd, då bliver honom
förlåtet.

<span id="an_4:27">4:27</span> Och om någon av det meniga folket syndar
ouppsåtligen, därigenom att han bryter mot något HERRENS bud genom
vilket något förbjudes, och han själv märker att han har ådragit sig
skuld,

<span id="an_4:28">4:28</span> eller av någon får veta vilken synd han
har begått, så skall han, såsom sitt offer för den synd han har begått,
föra fram en felfri get, ett djur av honkön.

<span id="an_4:29">4:29</span> Och han skall lägga sin hand på
syndoffersdjurets huvud och sedan slakta syndoffersdjuret på den plats
där brännoffersdjuren slaktas.

<span id="an_4:30">4:30</span> Och prästen skall taga något av blodet på
sitt finger och stryka det på brännoffersaltarets horn; men allt det
övriga blodet skall han gjuta ut vid foten av altaret.

<span id="an_4:31">4:31</span> Och allt fettet skall han taga ut, på
samma sätt som fettet tages ut ur tackoffersdjuret, och prästen skall
förbränna det på altaret, till en välbehaglig lukt för HERREN. När så
prästen bringar försoning för honom, då bliver honom förlåtet.

<span id="an_4:32">4:32</span> Men om någon vill offra ett lamm till
syndoffer, så skall han föra fram ett felfritt djur av honkön.

<span id="an_4:33">4:33</span> Och han skall lägga sin hand på
syndoffersdjurets huvud och sedan slakta det till syndoffer på samma
plats där man slaktar brännoffersdjuren.

<span id="an_4:34">4:34</span> Och prästen skall taga något av
syndoffrets blod på sitt finger och stryka på brännoffersaltarets horn;
men allt det övriga blodet skall han gjuta ut vid foten av altaret.

<span id="an_4:35">4:35</span> Och allt fettet skall han taga ut, på
samma sätt som fettet tages ut ur tackoffersfåret, och prästen skall
förbränna det på altaret, ovanpå Herrens eldsoffer. När så prästen för
honom bringar försoning för den synd han har begått, då bliver honom
förlåtet.

<span id="an_5:1">5:1</span> Och om någon syndar, i det att han, när han
hör edsförpliktelsen och kan vittna om något, vare sig han har sett det
eller eljest förnummit det, likväl icke yppar detta och han sålunda bär
på missgärning;

<span id="an_5:2">5:2</span> eller om någon, utan att märka det, kommer
vid något orent -- vare sig den döda kroppen av ett orent vilddjur,
eller den döda kroppen av ett orent boskapsdjur, eller den döda kroppen
av något slags orent smådjur -- och han så bliver oren och ådrager sig
skuld;

<span id="an_5:3">5:3</span> eller om han, utan att märka det, kommer
vid en människas orenhet, det må nu vara vad som helst varigenom hon kan
vara oren, och han sedan får veta det och han så ådrager sig skuld;

<span id="an_5:4">5:4</span> eller om någon, utan att märka det, svär i
obetänksamhet med sina läppar något, vare sig ont eller gott -- det må
nu vara vad som helst som man kan svärja i obetänksamhet -- och sedan
kommer till insikt därom och han så ådrager sig skuld i något av dessa
stycken:

<span id="an_5:5">5:5</span> så skall han, när han har ådragit sig skuld
i något av dessa stycken, bekänna det vari han har syndat

<span id="an_5:6">5:6</span> och såsom bot för den synd han har begått
föra fram åt HERREN ett hondjur av småboskapen, antingen en tacka eller
en get, till syndoffer. Och prästen skall bringa försoning för honom,
till rening från hans synd.

<span id="an_5:7">5:7</span> Men om han icke förmår bekosta ett sådant
djur, så skall han såsom bot för vad han har syndat bära fram åt Herren
två turturduvor eller två unga duvor, en till syndoffer och en till
brännoffer.

<span id="an_5:8">5:8</span> Dem skall han bära fram till prästen, och
denne skall först offra den som är avsedd till syndoffer. Han skall
vrida huvudet av den invid halsen, dock utan att frånskilja det.

<span id="an_5:9">5:9</span> Och han skall stänka något av syndoffrets
blod på altarets vägg; men det övriga blodet skall utkramas vid foten av
altaret. Det är ett syndoffer.

<span id="an_5:10">5:10</span> Och den andra skall han offra till ett
brännoffer, på föreskrivet sätt. När så prästen bringar försoning för
honom, till rening från den synd han har begått, då bliver honom
förlåtet.

<span id="an_5:11">5:11</span> Men om han icke kan anskaffa två
turturduvor eller två unga duvor, så skall han såsom offer för vad han
har syndat bära fram en tiondedels efa fint mjöl till syndoffer, men
ingen olja skall han gjuta därpå och ingen rökelse lägga därpå, ty det
är ett syndoffer.

<span id="an_5:12">5:12</span> Och han skall bära det fram till prästen,
och prästen skall taga en handfull därav, det som utgör själva
altaroffret, och förbränna det på altaret, ovanpå HERRENS eldsoffer. Det
är ett syndoffer.

<span id="an_5:13">5:13</span> När så prästen för honom bringar
försoning för den synd han har begått i något av dessa stycken, då
bliver honom förlåtet. Och det övriga skall tillhöra prästen, likasom
vid spisoffret.

<span id="an_5:14">5:14</span> Och HERREN talade till Mose och sade:

<span id="an_5:15">5:15</span> Om någon begår en orättrådighet, i det
att han ouppsåtligen försyndar sig genom att undanhålla något som är
helgat åt Herren, så skall han såsom bot föra fram åt HERREN till
skuldoffer av småboskapen en felfri vädur, efter det värde du bestämmer
i silver, till ett visst belopp siklar efter helgedomssikelns vikt.

<span id="an_5:16">5:16</span> Och han skall giva ersättning för det som
han har undanhållit av det helgade och skall lägga femtedelen av värdet
därtill; och detta skall han giva åt prästen. När så prästen bringar
försoning för honom genom skuldoffersväduren, då bliver honom förlåtet.

<span id="an_5:17">5:17</span> Och om någon, utan att veta det, syndar,
i det att han bryter mot något HERRENS bud genom vilket något förbjudes,
och han så ådrager sig skuld och bär på missgärning,

<span id="an_5:18">5:18</span> så skall han såsom skuldoffer föra fram
till prästen av småboskapen en felfri vädur, efter det värde du
bestämmer. När så prästen för honom bringar försoning för den synd han
har begått ouppsåtligen och utan att veta det, då bliver honom förlåtet.

<span id="an_5:19">5:19</span> Det är ett skuldoffer, ty han har ådragit
sig skuld inför HERREN.

<span id="an_6:1">6:1</span> Och HERREN talade till Mose och sade:

<span id="an_6:2">6:2</span> Om någon syndar och begår en orättrådighet
mot HERREN, i det att han inför sin nästa nekar angående något som denne
har ombetrott honom eller överlämnat i hans hand, eller angående något
som han med våld har tagit; eller i det att han med orätt avhänder sin
nästa något;

<span id="an_6:3">6:3</span> eller i det att han, när han har hittat
något borttappat, nekar därtill och svär falskt i någon sak, vad det nu
må vara, vari en människa kan försynda sig:

<span id="an_6:4">6:4</span> så skall den som så har syndat Och därmed
ådragit sig skuld återställa vad han med våld har tagit eller med orätt
tillägnat sig, eller det som har varit honom ombetrott, eller det
borttappade som han har hittat,

<span id="an_6:5">6:5</span> eller vad det må vara, varom han har svurit
falskt; han skall ersätta det till dess fulla belopp och lägga
femtedelen av värdet därtill. Han skall giva det åt ägaren samma dag han
bär fram sitt skuldoffer.

<span id="an_6:6">6:6</span> Ty sitt skuldoffer skall han föra fram
inför HERREN; en felfri vädur av småboskapen, efter det värde du
bestämmer, skall han såsom sitt skuldoffer föra fram till prästen.

<span id="an_6:7">6:7</span> När så prästen bringar försoning för honom
inför HERRENS ansikte, då bliver honom förlåtet, vad han än må hava
gjort, som har dragit skuld över honom.

<span id="an_6:8">6:8</span> Och Herren talade till Mose och sade:

<span id="an_6:9">6:9</span> Bjud Aron och hans söner och säg: Detta är
lagen om brännoffret: Brännoffret skall ligga på altarets härd hela
natten intill morgonen, och elden på altaret skall därigenom hållas
brinnande.

<span id="an_6:10">6:10</span> Och prästen skall ikläda sig sin livrock
av linne och ikläda sig benkläder av linne, för att de må skyla hans
kött; därefter skall han taga bort askan vartill elden har förbränt
brännoffret på altaret, och lägga den vid sidan av altaret.

<span id="an_6:11">6:11</span> Sedan skall han taga av sig sina kläder
och ikläda sig andra kläder och föra askan bort utanför lägret till en
ren plats.

<span id="an_6:12">6:12</span> Men elden på altaret skall hållas
brinnande och får icke slockna; prästen skall var morgon antända ny ved
därpå. Och han skall lägga brännoffret därpå och förbränna fettstyckena
av tackoffret därpå.

<span id="an_6:13">6:13</span> Elden skall beständigt hållas brinnande
på altaret; den får icke slockna.

<span id="an_6:14">6:14</span> Och detta är lagen om spisoffret: Arons
söner skola bära fram det inför HERRENS ansikte, till altaret.

<span id="an_6:15">6:15</span> Och prästen skall taga en handfull därav,
nämligen av det fina mjölet som hör till spisoffret, och av oljan,
därtill all rökelsen som ligger på spisoffret, och detta, som utgör
själva altaroffret, skall han förbränna på altaret, till en välbehaglig
lukt för HERREN.

<span id="an_6:16">6:16</span> Och det som är över därav skola Aron och
hans söner äta. Osyrat skall det ätas på en helig plats; i förgården
till uppenbarelsetältet skola de äta det.

<span id="an_6:17">6:17</span> Det skall icke bakas med surdeg. Detta är
deras del, det som jag har givit dem av mina eldsoffer. Det är högheligt
likasom syndoffret och skuldoffret.

<span id="an_6:18">6:18</span> Allt mankön bland Arons barn må äta det.
Det skall vara deras evärdliga rätt av HERRENS eldsoffer, från släkte
till släkte. Var och en som kommer därvid bliver helig.

<span id="an_6:19">6:19</span> Och HERREN talade till Mose och sade:

<span id="an_6:20">6:20</span> Detta är det offer som Aron och hans
söner skola offra åt HERREN på den dag då någon av dem undfår
smörjelsen: en tiondedels efa fint mjöl såsom det dagliga spisoffret,
hälften om morgonen och hälften om aftonen.

<span id="an_6:21">6:21</span> På plåt skall det tillredas med olja, och
du skall bära fram det hopknådat; och du skall offra det sönderdelat,
såsom när man offrar ett spisoffer i stycken, till en välbehaglig lukt
för HERREN.

<span id="an_6:22">6:22</span> Och den präst bland hans söner, som
bliver smord i hans ställe, skall göra så. Detta skall vara en evärdlig
stadga. Såsom ett heloffer skall det förbrännas åt HERREN.

<span id="an_6:23">6:23</span> En prästs spisoffer skall alltid vara ett
heloffer; det får icke ätas.

<span id="an_6:24">6:24</span> Och HERREN talade till Mose och sade:

<span id="an_6:25">6:25</span> Tala till Aron och hans söner och säg:
Detta är lagen om syndoffret: På samma plats där brännoffersdjuret
slaktas skall ock syndoffersdjuret slaktas, inför HERRENS ansikte. Det
är högheligt.

<span id="an_6:26">6:26</span> Den präst som offrar syndoffret skall äta
det; på en helig plats skall det ätas, i förgården till
uppenbarelsetältet.

<span id="an_6:27">6:27</span> Var och en som kommer vid köttet bliver
helig. Och om något av blodet stänkes på någons kläder, så skall man
avtvå det bestänkta stället på en helig plats.

<span id="an_6:28">6:28</span> Ett lerkärl vari kokningen har skett
skall sönderslås; men har kokningen skett i ett kopparkärl, så skall
detta skuras och sköljas med vatten.

<span id="an_6:29">6:29</span> Allt mankön bland prästerna må äta det.
Det är högheligt.

<span id="an_6:30">6:30</span> Men intet syndoffer av vars blod något
bäres in i uppenbarelsetältet till att bringa försoning i helgedomen får
ätas; det skall brännas upp i eld.

<span id="an_7:1">7:1</span> Och detta är lagen om skuldoffret: Det är
högheligt.

<span id="an_7:2">7:2</span> På samma plats där man slaktar
brännoffersdjuret skall man slakta skuldoffersdjuret. Och man skall
stänka dess blod på altaret runt omkring.

<span id="an_7:3">7:3</span> Och allt dess fett skall man offra, svansen
och det fett som omsluter inälvorna,

<span id="an_7:4">7:4</span> och båda njurarna med det fett som sitter
på dem invid länderna, så ock leverfettet, vilket man skall frånskilja
invid njurarna.

<span id="an_7:5">7:5</span> Och prästen skall förbränna det på altaret
till ett eldsoffer åt HERREN. Det är ett skuldoffer.

<span id="an_7:6">7:6</span> Allt mankön bland prästerna må äta det; på
en helig plats skall det ätas; det är högheligt.

<span id="an_7:7">7:7</span> Vad som gäller om syndoffret skall ock
gälla om skuldoffret; samma lag skall gälla för dem båda. Den präst som
bringar försoning därmed, honom skall det tillhöra.

<span id="an_7:8">7:8</span> Och när en präst bär fram brännoffer for
någon, skall huden av det framburna brännoffersdjuret tillhöra den
prästen.

<span id="an_7:9">7:9</span> Och ett spisoffer som är bakat i ugn, eller
som är tillrett i panna eller på plåt, skall alltid tillfalla den präst
som bär fram det.

<span id="an_7:10">7:10</span> Men ett spisoffer som är begjutet med
olja, eller som frambäres torrt, skall alltid tillfalla Arons söner
gemensamt, den ene likaväl som den andre.

<span id="an_7:11">7:11</span> Och detta är lagen om tackoffret, när ett
sådant bäres fram åt HERREN:

<span id="an_7:12">7:12</span> Om någon vill bära fram ett sådant till
lovoffer, så skall han, förutom det till lovoffret hörande slaktdjuret,
bära fram osyrade kakor, begjutna med olja, och osyrade tunnkakor,
smorda med olja, och fint mjöl, hopknådat, i form av kakor, begjutna med
olja.

<span id="an_7:13">7:13</span> Jämte kakor av syrat bröd skall han bära
fram detta sitt offer, förutom det slaktdjur som hör till det tackoffer
han bär fram såsom lov offer.

<span id="an_7:14">7:14</span> Av detta offer skall han bära fram en
kaka av vart slag, såsom en gärd åt HERREN; den präst som stänker
tackoffrets blod på altaret, honom skall den tillhöra.

<span id="an_7:15">7:15</span> Och köttet av det slaktdjur, som hör till
det tackoffer som bäres fram såsom lovoffer, skall ätas samma dag det
har offrats; intet därav må lämnas kvar till följande morgon.

<span id="an_7:16">7:16</span> Om däremot det slaktoffer som någon vill
bära fram år ett löftesoffer eller ett frivilligt offer, så skall
offerdjuret likaledes ätas samma dag det har offrats; dock må det som
har blivit över därav ätas den följande dagen.

<span id="an_7:17">7:17</span> Bliver ändå något över av offerköttet,
skall detta på tredje dagen brännas upp i eld.

<span id="an_7:18">7:18</span> Om någon på tredje dagen äter av
tackoffersköttet, så bliver offret icke välbehagligt; honom som har
burit fram det skall det då icke räknas till godo, det skall anses såsom
en vederstygglighet. Den som äter därav kommer att bära på missgärning.

<span id="an_7:19">7:19</span> Ej heller må det kött ätas, som har
kommit vid något orent, utan det skall brännas upp i eld. För övrigt må
köttet ätas av var och en som är ren.

<span id="an_7:20">7:20</span> Men den som äter kött av HERRENS
tackoffer, medan orenhet låder vid honom, han skall utrotas ur sin
släkt.

<span id="an_7:21">7:21</span> Och om någon har kommit vid något orent
-- vare sig en människas orenhet, eller ett orent djur, eller vilken
oren styggelse det vara må -- och han likväl äter kött av HERRENS
tackoffer, så skall han utrotas ur sin släkt.

<span id="an_7:22">7:22</span> Och HERREN talade till Mose och sade:

<span id="an_7:23">7:23</span> Tala till Israels barn och säg: Intet
fett av fäkreatur, får eller getter skolen I äta.

<span id="an_7:24">7:24</span> Fettet av ett självdött eller ihjälrivet
djur må eljest användas till alla slags behov, men äta det skolen I
icke.

<span id="an_7:25">7:25</span> Ty var och en som äter fettet av något
djur varav man bär fram eldsoffer åt HERREN, vem det vara må som äter
därav, han skall utrotas ur sin släkt.

<span id="an_7:26">7:26</span> Och intet blod skolen I förtära varken av
fåglar eller av boskap, var I än ären bosatta.

<span id="an_7:27">7:27</span> Var och en som förtär något blod, han
skall utrotas ur sin släkt.

<span id="an_7:28">7:28</span> Och HERREN talade till Mose och sade:

<span id="an_7:29">7:29</span> Tala till Israels barn och säg: Den som
vill offra ett tackoffer åt HERREN, han skall av detta sitt tackoffer
bära fram åt HERREN den vederbörliga offergåvan.

<span id="an_7:30">7:30</span> Med egna händer skall han bära fram
HERRENS eldsoffer; fettet jämte bringan skall han bära fram, bringan
till att viftas såsom ett viftoffer inför HERRENS ansikte.

<span id="an_7:31">7:31</span> Och prästen skall förbränna fettet på
altaret, men bringan skall tillhöra Aron och hans söner.

<span id="an_7:32">7:32</span> Också det högra lårstycket skolen I giva
åt prästen, såsom en gärd av edra tackoffer.

<span id="an_7:33">7:33</span> Den bland Arons söner, som offrar
tackoffrets blod och fettet, han skall hava det högra lårstycket till
sin del.

<span id="an_7:34">7:34</span> Ty av Israels barns tackoffer tager jag
viftoffersbringan och offergärdslåret och giver dem åt prästen Aron och
åt hans söner till en evärdlig rätt av Israels barn.

<span id="an_7:35">7:35</span> Detta är Arons och hans söners ämbetslott
av HERRENS eldsoffer, den lott som gavs dem den dag de fördes fram till
att bliva HERRENS präster

<span id="an_7:36">7:36</span> vilken lott, efter HERRENS befallning på
den dag då han smorde dem, skulle givas dem av Israels barn, till en
evärdlig rätt, släkte efter släkte.

<span id="an_7:37">7:37</span> Detta är lagen om brännoffret,
spisoffret, syndoffret, skuldoffret, handfyllningsoffret och tackoffret,

<span id="an_7:38">7:38</span> vilken HERREN på Sinai berg gav Mose, på
den dag då han bjöd Israels barn att de skulle offra sina offer åt
HERREN, i Sinais öken.

<span id="an_8:1">8:1</span> Och HERREN talade till Mose och sade:

<span id="an_8:2">8:2</span> »Tag Aron och hans söner jämte honom samt
deras kläder och smörjelseoljan, så ock syndofferstjuren och de två
vädurarna och korgen med de osyrade bröden.

<span id="an_8:3">8:3</span> Församla sedan hela menigheten vid ingången
till uppenbarelsetältet.»

<span id="an_8:4">8:4</span> Och Mose gjorde såsom HERREN hade bjudit
honom, och menigheten församlade sig vid ingången till
uppenbarelsetältet.

<span id="an_8:5">8:5</span> Och Mose sade till menigheten: »Detta är
vad HERREN har bjudit mig att göra.»

<span id="an_8:6">8:6</span> Och Mose förde fram Aron och hans söner och
tvådde dem med vatten.

<span id="an_8:7">8:7</span> Och han satte livklädnaden på honom och
omgjordade honom med bältet och klädde på honom kåpan och satte på honom
efoden och omgjordade honom med efodens skärp och fäste därmed ihop
alltsammans på honom.

<span id="an_8:8">8:8</span> Och han satte på honom bröstskölden och
lade urim och tummim in i skölden.

<span id="an_8:9">8:9</span> Och han satte huvudbindeln på hans huvud
och satte på huvudbindeln framtill den gyllene plåten, det heliga
diademet, såsom HERREN hade bjudit Mose.

<span id="an_8:10">8:10</span> Och Mose tog smörjelseoljan och smorde
tabernaklet och allt vad däri var och helgade allt;

<span id="an_8:11">8:11</span> och han stänkte därmed sju gånger på
altaret och smorde altaret och alla dess tillbehör och bäckenet jämte
dess fotställning, för att helga dem.

<span id="an_8:12">8:12</span> Och han göt smörjelseolja på Arons huvud
och smorde honom för att helga honom.

<span id="an_8:13">8:13</span> Och Mose förde fram Arons söner och satte
livklädnader på dem och omgjordade dem med bälten och band huvor på dem,
såsom HERREN hade bjudit Mose.

<span id="an_8:14">8:14</span> Och han förde fram syndofferstjuren, och
Aron och hans söner lade sina händer på syndofferstjurens huvud.

<span id="an_8:15">8:15</span> Sedan slaktades den, och Mose tog blodet
och strök med sitt finger på altarets horn runt omkring och renade
altaret; men det övriga blodet göt han ut vid foten av altaret och
helgade detta och bragte försoning för det.

<span id="an_8:16">8:16</span> Och han tog allt det fett som satt på
inälvorna, så ock leverfettet och båda njurarna med fettet på dem; och
Mose förbrände det på altaret.

<span id="an_8:17">8:17</span> Men det övriga av tjuren, hans hud och
kött och orenlighet, brände han upp i eld utanför lägret såsom HERREN
hade bjudit Mose.

<span id="an_8:18">8:18</span> Och han förde fram brännoffersväduren,
och Aron och hans söner lade sina händer på vädurens huvud.

<span id="an_8:19">8:19</span> Sedan slaktades den, och Mose stänkte
blodet på altaret runt omkring;

<span id="an_8:20">8:20</span> men själva väduren delade han i dess
stycken. Och Mose förbrände huvudet och styckena och istret;

<span id="an_8:21">8:21</span> inälvorna och fötterna tvådde han i
vatten. Sedan förbrände Mose hela väduren på altaret. Det var ett
brännoffer till en välbehaglig lukt, det var ett eldsoffer åt HERREN,
Såsom HERREN hade bjudit Mose.

<span id="an_8:22">8:22</span> Därefter förde han fram den andra
väduren, handfyllningsväduren, och Aron och hans söner lade sina händer
på vädurens huvud.

<span id="an_8:23">8:23</span> Sedan slaktades den, och Mose tog av dess
blod och beströk Arons högra örsnibb och tummen på hans högra hand och
stortån på hans högra fot.

<span id="an_8:24">8:24</span> Därefter förde han fram Arons söner. Och
Mose beströk med blodet deras högra örsnibb och tummen på deras högra
hand och stortån på deras högra fot; men det övriga blodet stänkte Mose
på altaret runt omkring.

<span id="an_8:25">8:25</span> Och han tog fettet, svansen och allt det
fett som satt på inälvorna, så ock leverfettet och båda njurarna med
fettet på dem, därtill det högra lårstycket.

<span id="an_8:26">8:26</span> Och ur korgen med de osyrade bröden, som
stod inför HERRENS ansikte, tog han en osyrad kaka, en oljebrödskaka och
en tunnkaka och lade detta på fettstyckena och det högra lårstycket.

<span id="an_8:27">8:27</span> Och alltsammans lade han på Arons och
hans söners händer och viftade det såsom ett viftoffer inför HERRENS
ansikte.

<span id="an_8:28">8:28</span> Sedan tog Mose det ur deras händer och
förbrände det på altaret, ovanpå brännoffret. Det var ett
handfyllningsoffer till en välbehaglig lukt, det var ett eldsoffer åt
HERREN.

<span id="an_8:29">8:29</span> Och Mose tog bringan och viftade den
såsom ett viftoffer inför HERRENS ansikte; av handfyllningsoffrets vädur
fick Mose detta till sin del, såsom HERREN hade bjudit Mose.

<span id="an_8:30">8:30</span> Och Mose tog av smörjelseoljan och av
blodet på altaret och stänkte på Aron -- på hans kläder -- och likaledes
på hans söner och hans söners kläder; han helgade så Aron -- hans kläder
-- och likaledes hans söner och hans söners kläder.

<span id="an_8:31">8:31</span> Och Mose sade till Aron och till hans
söner: »Koken köttet vid ingången till uppenbarelsetältet, och äten det
där jämte brödet som är i handfyllningskorgen, såsom jag har bjudit och
sagt: Aron och hans söner skola äta det.

<span id="an_8:32">8:32</span> Men vad som bliver över av köttet; eller
av brödet, det skolen I bränna upp i eld.

<span id="an_8:33">8:33</span> Och under sju dagar skolen I icke gå bort
ifrån uppenbarelsetältets ingång, icke förrän edra handfyllningsdagar
äro ute, ty sju dagar skall eder handfyllning vara.

<span id="an_8:34">8:34</span> Och HERREN har bjudit, att såsom det i
dag har tillgått, så skall det ock sedan tillgå, på det att försoning må
bringas för eder.

<span id="an_8:35">8:35</span> Vid ingången till uppenbarelsetältet
skolen I stanna kvar i sju dygn, dag och natt, och I skolen iakttaga vad
HERREN har bjudit eder iakttaga, på det att I icke mån dö; ty så är mig
bjudet.»

<span id="an_8:36">8:36</span> Och Aron och hans söner gjorde allt vad
HERREN hade bjudit genom Mose.

<span id="an_9:1">9:1</span> Och på åttonde dagen kallade Mose till sig
Aron och hans söner och de äldste i Israel.

<span id="an_9:2">9:2</span> Och han sade till Aron: »Tag dig en
tjurkalv till syndoffer och en vädur till brännoffer, båda felfria, och
för dem fram inför HERRENS ansikte.

<span id="an_9:3">9:3</span> Och tala till Israels barn och säg: Tagen
en bock till syndoffer och en kalv och ett lamm, båda årsgamla och
felfria, till brännoffer,

<span id="an_9:4">9:4</span> så ock en tjur och en vädur till tackoffer,
att offra inför HERRENS ansikte, därtill ett spisoffer, begjutet med
olja; ty i dag uppenbarar sig HERREN för eder.»

<span id="an_9:5">9:5</span> Och de togo det som Mose hade givit dem
befallning om och förde det fram inför uppenbarelsetältet; och hela
menigheten trädde fram och ställde sig inför HERRENS ansikte.

<span id="an_9:6">9:6</span> Då sade Mose: »Detta är vad HERREN har
bjudit eder göra; så skall HERRENS härlighet visa sig för eder.»

<span id="an_9:7">9:7</span> Och Mose sade till Aron: »Träd fram till
altaret och offra ditt syndoffer och ditt brännoffer, och bringa
försoning för dig själv och folket; offra sedan folkets offer och bringa
försoning för dem, såsom HERREN har bjudit.»

<span id="an_9:8">9:8</span> Då trädde Aron fram till altaret och
slaktade sin syndofferskalv.

<span id="an_9:9">9:9</span> Och Arons söner buro fram blodet till
honom, och han doppade sitt finger i blodet och strök på altarets horn,
men det övriga blodet göt han ut vid foten av altaret.

<span id="an_9:10">9:10</span> Och syndoffersdjurets fett, njurar och
leverfett förbrände han på altaret, såsom HERREN hade bjudit Mose.

<span id="an_9:11">9:11</span> Men köttet och huden brände han upp i eld
utanför lägret.

<span id="an_9:12">9:12</span> Sedan slaktade han brännoffersdjuret. Och
Arons söner räckte honom blodet, och han stänkte det på altaret runt
omkring.

<span id="an_9:13">9:13</span> Och de räckte honom brännoffersdjuret,
delat i sina stycken, och dess huvud, och han förbrände det på altaret.

<span id="an_9:14">9:14</span> Och han tvådde inälvorna och fötterna och
förbrände dem ovanpå brännoffret, på altaret.

<span id="an_9:15">9:15</span> Därefter förde han fram folkets offer.
Han tog folkets syndoffersbock och slaktade honom och offrade honom till
syndoffer, på samma sätt som det förra syndoffersdjuret.

<span id="an_9:16">9:16</span> Och han förde fram brännoffersdjuren och
offrade dem på föreskrivet sätt.

<span id="an_9:17">9:17</span> Och han bar fram spisoffret och tog en
handfull därav och förbrände detta på altaret, förutom morgonens
brännoffer.

<span id="an_9:18">9:18</span> Sedan slaktade han tjuren och väduren,
som voro folkets tackoffer. Och Arons söner räckte honom blodet, och han
stänkte det på altaret runt omkring.

<span id="an_9:19">9:19</span> Och fettstyckena av tjuren, samt av
väduren svansen och vad som omsluter inälvorna, så ock njurarna och
leverfettet,

<span id="an_9:20">9:20</span> dessa fettstycken lade de på bringorna;
och han förbrände fettstyckena på altaret.

<span id="an_9:21">9:21</span> Men bringorna och det högra lårstycket
viftade Aron till ett viftoffer inför HERRENS ansikte, såsom Mose hade
bjudit.

<span id="an_9:22">9:22</span> Och Aron lyfte upp sina händer över
folket och välsignade det. Därefter steg han ned, sedan han hade offrat
syndoffret, brännoffret och tackoffret.

<span id="an_9:23">9:23</span> Och Mose och Aron gingo in i
uppenbarelsetältet; sedan gingo de åter ut och välsignade folket. Då
visade sig HERRENS härlighet för allt folket.

<span id="an_9:24">9:24</span> Och eld gick ut från HERREN och förtärde
brännoffret och fettstyckena på altaret. Och allt folket såg detta; då
jublade de och föllo ned på sina ansikten.

<span id="an_10:1">10:1</span> Men Arons söner Nadab och Abihu togo var
sitt fyrfat och lade eld i dem och strödde rökelse därpå och buro fram
inför HERRENS ansikte främmande eld, annan eld än den han hade givit dem
befallning om.

<span id="an_10:2">10:2</span> Då gick eld ut från HERREN och förtärde
dem, så att de föllo döda ned inför HERRENS ansikte.

<span id="an_10:3">10:3</span> Och Mose sade till Aron: »Detta är vad
HERREN har talat och sagt: På dem som stå mig nära vill jag bevisa mig
helig, och inför allt folket bevisa mig härlig.» Och Aron teg stilla.

<span id="an_10:4">10:4</span> Och Mose kallade till sig Misael och
Elsafan, Arons farbroder Ussiels söner, och sade till dem: »Träden fram
och bären edra fränder bort ifrån helgedomen och fören den utanför
lägret.»

<span id="an_10:5">10:5</span> Då trädde de fram och buro bort dem i
deras livklädnader, utanför lägret, såsom Mose hade sagt.

<span id="an_10:6">10:6</span> Och Mose sade till Aron och till hans
söner Eleasar och Itamar: »I skolen icke hava edert hår oordnat, ej
heller riva sönder edra kläder, på det att I icke mån dö och draga
förtörnelse över hela menigheten. Men edra bröder, hela Israels hus, må
gråta över denna brand som HERREN har upptänt.

<span id="an_10:7">10:7</span> Och I skolen icke gå bort ifrån
uppenbarelsetältets ingång, på det att I icke mån dö; ty HERRENS
smörjelseolja är på eder.» Och de gjorde såsom Mose hade sagt.

<span id="an_10:8">10:8</span> Och HERREN talade till Aron och sade:

<span id="an_10:9">10:9</span> »Varken du själv eller dina söner må
dricka vin eller starka drycker, när I skolen gå in i
uppenbarelsetältet, på det att I icke mån dö. Det skall vara en evärdlig
stadga för eder från släkte till släkte.

<span id="an_10:10">10:10</span> I skolen skilja mellan heligt och
oheligt, mellan orent och rent;

<span id="an_10:11">10:11</span> och I skolen lära Israels barn alla de
stadgar som HERREN har kungjort för dem genom Mose.»

<span id="an_10:12">10:12</span> Och Mose sade till Aron och till
Eleasar och Itamar, hans kvarlevande söner: »Tagen det spisoffer som har
blivit över av HERRENS eldsoffer, och äten det osyrat vid sidan av
altaret, ty det är högheligt.

<span id="an_10:13">10:13</span> I skolen äta det på en helig plats; ty
det är din och dina söners stadgade rätt av HERRENS eldsoffer; så är mig
bjudet.

<span id="an_10:14">10:14</span> Och viftoffersbringan och
offergärdslåret skola ätas av dig, och av dina söner och dina döttrar
jämte dig, på en ren plats, ty de äro dig givna såsom din och dina
söners stadgade rätt av Israels barns tackoffer.

<span id="an_10:15">10:15</span> Jämte eldsoffren -- fettstyckena --
skola offergärdslåret och viftoffersbringan bäras fram för att viftas
såsom ett viftoffer inför HERRENS ansikte; och de skola såsom en
evärdlig rätt tillhöra dig och dina söner jämte dig, såsom HERREN har
bjudit.»

<span id="an_10:16">10:16</span> Och Mose frågade efter
syndoffersbocken, men den befanns vara uppbränd. Då förtörnades han på
Eleasar och Itamar, Arons kvarlevande söner, och sade:

<span id="an_10:17">10:17</span> »Varför haven I icke ätit syndoffret på
den heliga platsen? Det är ju högheligt. Och han har givit eder det, för
att I skolen borttaga menighetens missgärning och bringa försoning för
dem inför HERRENS ansikte.

<span id="an_10:18">10:18</span> Se, dess blod har icke blivit inburet i
helgedomens inre; därför skullen I på heligt område hava ätit upp
köttet, såsom jag hade bjudit.»

<span id="an_10:19">10:19</span> Men Aron sade till Mose: »Se, de hava i
dag offrat sitt syndoffer och sitt brännoffer inför HERRENS ansikte, och
mig har vederfarits vad du vet. Om jag nu i dag åte syndofferskött,
skulle detta vara HERREN välbehagligt?»

<span id="an_10:20">10:20</span> När Mose hörde detta, var han till
freds.

<span id="an_11:1">11:1</span> Och HERREN talade till Mose och Aron och
sade till dem:

<span id="an_11:2">11:2</span> Talen till Israels barn och sägen: Dessa
äro de djur som I fån äta bland alla fyrfotadjur på jorden:

<span id="an_11:3">11:3</span> alla de fyrfotadjur som hava klövar och
hava dem helkluvna, och som idissla, dem fån I äta.

<span id="an_11:4">11:4</span> Men dessa skolen I icke äta av de
idisslande djuren och av dem som hava klövar: kamelen, ty han idisslar
väl, men har icke klövar, han skall gälla för eder såsom oren;
klippdassen, ty han idisslar väl

<span id="an_11:5">11:5</span> men har icke klövar, han skall gälla for
eder såsom oren; haren, ty han idisslar väl,

<span id="an_11:6">11:6</span> men har icke klövar, han skall gälla för
eder såsom oren; svinet,

<span id="an_11:7">11:7</span> ty det har väl klövar och har dem
helkluvna, men det idisslar icke, det skall gälla för eder såsom orent.

<span id="an_11:8">11:8</span> Av dessa djurs kött skolen I icke äta, ej
heller skolen I komma vid deras döda kroppar; de skola gälla för eder
såsom orena.

<span id="an_11:9">11:9</span> Detta är vad I fån äta av allt det som
lever i vattnet: allt det i vattnet, vare sig i sjöar eller i strömmar,
som har fenor och fjäll, det fån I äta.

<span id="an_11:10">11:10</span> Men allt det i sjöar och strömmar, som
icke har fenor och fjäll, bland allt det som rör sig i vattnet, bland
alla levande varelser i vattnet, det skall vara en styggelse för eder.

<span id="an_11:11">11:11</span> Ja, de skola vara en styggelse för
eder; av deras kött skolen I icke äta, och deras döda kroppar skolen I
räkna såsom en styggelse.

<span id="an_11:12">11:12</span> Allt det i vattnet, som icke har fenor
och fjäll, skall vara en styggelse för eder.

<span id="an_11:13">11:13</span> Och bland fåglarna skolen I räkna dessa
såsom en styggelse, de skola icke ätas, de äro en styggelse: örnen,
lammgamen, havsörnen,

<span id="an_11:14">11:14</span> gladan, falken med dess arter,

<span id="an_11:15">11:15</span> alla slags korpar efter deras arter,

<span id="an_11:16">11:16</span> strutsen, tahemasfågeln, fiskmåsen,
höken med dess arter,

<span id="an_11:17">11:17</span> ugglan, dykfågeln, uven,

<span id="an_11:18">11:18</span> tinsemetfågeln, pelikanen,

<span id="an_11:19">11:19</span> asgamen, hägern, regnpiparen med dess
arter, härfågeln och flädermusen.

<span id="an_11:20">11:20</span> Alla de flygande smådjur som gå på fyra
fötter skola vara en styggelse för eder.

<span id="an_11:21">11:21</span> Av alla flygande smådjur, som gå på
fyra fötter fån I allenast äta dem som ovanför sina fötter hava två ben
att hoppa med på jorden.

<span id="an_11:22">11:22</span> Dessa fån I äta bland gräshopporna:
arbe med dess arter, soleam med dess arter, hargol med dess arter och
hagab med dess arter.

<span id="an_11:23">11:23</span> Men alla andra flygande smådjur som
hava fyra fötter skola vara en styggelse för eder.

<span id="an_11:24">11:24</span> Genom följande djur ådragen I eder
orenhet; var och en som kommer vid deras döda kroppar skall vara oren
ända till aftonen,

<span id="an_11:25">11:25</span> och var och en som har burit bort någon
sådan död kropp skall två sina kläder och vara oren ända till aftonen:

<span id="an_11:26">11:26</span> alla de fyrfotadjur som hava klövar,
men icke helkluvna, och som icke idissla, de skola gälla för eder såsom
orena. Var och en som kommer vid dem bliver oren.

<span id="an_11:27">11:27</span> Och alla slags fyrfotade djur som gå på
tassar skola gälla för eder såsom orena. Var och en som kommer vid deras
döda kroppar skall vara oren ända till aftonen.

<span id="an_11:28">11:28</span> Och den som har burit bort en sådan död
kropp, han skall två sina kläder och vara oren ända till aftonen; de
skola gälla för eder såsom orena.

<span id="an_11:29">11:29</span> Och bland de smådjur som röra sig på
jorden skola dessa gälla för eder såsom orena: vesslan, jordråttan,
ödlan med dess arter,

<span id="an_11:30">11:30</span> anakan, koadjuret, letaan, hometdjuret
och kameleonten.

<span id="an_11:31">11:31</span> Dessa äro de som skola gälla för eder
såsom orena bland alla smådjur. Var och en som kommer vid dem, sedan de
äro döda, skall vara oren ända till aftonen.

<span id="an_11:32">11:32</span> Och allt varpå något sådant djur
faller, sedan det är dött, bliver orent, vare sig det är något slags
träkärl, eller det är kläder, eller något av skinn, eller en säck, eller
vilken annan sak det vara må, som användes till något behov. Man skall
lägga det i vatten, och det skall vara orent ända till aftonen; så
bliver det rent.

<span id="an_11:33">11:33</span> Och om något sådant faller i något
slags lerkärl, så bliver allt som är i detta orent, och kärlet skolen I
slå sönder.

<span id="an_11:34">11:34</span> Allt slags mat däri, allt som man äter
tillrett med vatten, det bliver orent; och allt slags dryck i något
slags kärl, allt som man dricker, det bliver orent därav.

<span id="an_11:35">11:35</span> Och allt varpå någon sådan död kropp
faller bliver orent. Är det en ugn eller en härd, skall den förstöras,
ty den bliver oren. Och den skall gälla för eder såsom oren.

<span id="an_11:36">11:36</span> Men en källa eller en brunn, en plats
dit vatten samlar sig, skall förbliva ren; men kommer någon vid själva
den döda kroppen, bliver han oren.

<span id="an_11:37">11:37</span> Och om en sådan död kropp faller på
något slags utsädeskorn, något man sår, då förbliver detta rent.

<span id="an_11:38">11:38</span> Men om vatten har kommit på säden och
någon sådan död kropp sedan faller därpå, så skall den gälla för eder
såsom oren.

<span id="an_11:39">11:39</span> Och om något fyrfotadjur som får ätas
av eder dör, så skall den som kommer vid dess döda kropp vara oren ända
till aftonen.

<span id="an_11:40">11:40</span> Och den som äter kött av en sådan död
kropp, han skall två sina kläder och vara oren ända till aftonen. Och
den som har burit bort någon sådan död kropp, han skall två sina kläder
och vara oren ända till aftonen.

<span id="an_11:41">11:41</span> Och alla slags smådjur som röra sig på
jorden äro en styggelse; de skola icke ätas.

<span id="an_11:42">11:42</span> Varken av det som går på buken eller av
det som går på fyra eller flera fötter, bland alla de smådjur som röra
sig på jorden, skolen I äta något, ty de äro en styggelse.

<span id="an_11:43">11:43</span> Gören eder icke själva till en
styggelse genom något sådant djur, och ådragen eder icke orenhet genom
sådana, så att I bliven orenade genom dem.

<span id="an_11:44">11:44</span> Ty jag är HERREN, eder Gud; och I
skolen hålla eder heliga och vara heliga, ty jag är helig. Och I skolen
icke ådraga eder orenhet genom något av de smådjur som röra sig på
jorden.

<span id="an_11:45">11:45</span> Ty jag är HERREN, som har fört eder upp
ur Egyptens land, för att jag skall vara eder Gud. Så skolen I nu vara
heliga, ty jag är helig.

<span id="an_11:46">11:46</span> Detta är lagen om fyrfotadjuren, och om
fåglarna, och om alla slags levande varelser som röra sig i vattnet, och
om alla slags smådjur på jorden,

<span id="an_11:47">11:47</span> för att man skall kunna skilja mellan
orent och rent, mellan de djur som få ätas och de djur som icke få ätas.

<span id="an_12:1">12:1</span> Och HERREN talade till Mose och sade:

<span id="an_12:2">12:2</span> Tala till Israels barn och säg: När en
kvinna föder barn och det är ett gossebarn som hon har fött, så skall
hon vara oren i sju dagar; lika många dagar som vid sin månadsrening
skall hon vara oren.

<span id="an_12:3">12:3</span> Och på åttonde dagen skall barnets förhud
omskäras.

<span id="an_12:4">12:4</span> Och sedan skall hon stanna hemma
trettiotre dagar, under sitt reningsflöde. Hon skall icke komma vid
något heligt och får icke heller komma till helgedomen, förrän hennes
reningsdagar äro ute.

<span id="an_12:5">12:5</span> Men om det är ett flickebarn som hon har
fött, så skall hon vara oren i två veckor, på samma sätt som vid sin
månadsrening; och sedan skall hon stanna hemma i sextiosex dagar, under
sitt reningsflöde.

<span id="an_12:6">12:6</span> Och när hennes reningsdagar äro ute, vare
sig efter son eller efter dotter, skall hon föra fram ett årsgammalt
lamm såsom brännoffer, och en ung duva eller en turturduva såsom
syndoffer, till uppenbarelsetältets ingång, till prästen.

<span id="an_12:7">12:7</span> Och han skall offra detta inför HERRENS
ansikte och bringa försoning för henne, så bliver hon ren från sitt
blodflöde. Detta är lagen om en barnaföderska, när hon har fött ett
gossebarn, och när hon har fött ett flickebarn.

<span id="an_12:8">12:8</span> Och om hon icke förmår bekosta ett får,
så skall hon taga två turturduvor eller två unga duvor, en till
brännoffer och en till syndoffer. Och prästen skall bringa försoning för
henne, så bliver hon ren.

<span id="an_13:1">13:1</span> Och HERREN talade till Mose och Aron och
sade:

<span id="an_13:2">13:2</span> När någon på sin kropps hud får en
upphöjning eller ett utslag eller en ljus fläck, och därav uppstår ett
spetälskeartat ont på hans kropps hud, så skall han föras till prästen
Aron eller till en av hans söner, prästerna.

<span id="an_13:3">13:3</span> Om då prästen, när han beser det angripna
stället på hans kropps hud, finner att håret på det angripna stället har
vitnat, och att det angripna stället visar sig djupare än den övriga
huden på kroppen, så är han angripen av spetälska; och sedan prästen har
besett honom skall han förklara honom oren.

<span id="an_13:4">13:4</span> Och om det är en vit fläck som synes på
hans kropps hud, men den icke visar sig djupare än den övriga huden, och
håret därpå icke har vitnat, så skall prästen hålla den angripne
innestängd i sju dagar.

<span id="an_13:5">13:5</span> Om då prästen, när han på sjunde dagen
beser honom, finner att det angripna stället visar sig oförändrat, och
att det onda icke har utbrett sig på huden, så skall prästen för andra
gången hålla honom innestängd i sju dagar.

<span id="an_13:6">13:6</span> Om då prästen, när han på sjunde dagen
beser honom för andra gången, finner att det angripna stället har
bleknat, och att det onda icke har utbrett sig på huden, så skall
prästen förklara honom ren, ty då är det ett vanligt utslag, och sedan
han har tvått sina kläder, är han ren.

<span id="an_13:7">13:7</span> Men om utslaget utbreder sig på huden,
sedan han har låtit bese sig av prästen för att förklaras ren, och han
nu för andra gången låter bese sig av prästen

<span id="an_13:8">13:8</span> och prästen då, när han beser honom,
finner att utslaget har utbrett sig på huden, så skall prästen förklara
honom oren, ty då är det spetälska.

<span id="an_13:9">13:9</span> När någon bliver angripen av spetälska,
skall han föras till prästen.

<span id="an_13:10">13:10</span> Om då prästen, när han beser honom,
finner en vit upphöjning på huden, och ser att håret där har vitnat, och
att svallkött bildar sig i upphöjningen,

<span id="an_13:11">13:11</span> så är det gammal spetälska på hans
kropps hud, och prästen skall förklara honom oren; han skall då icke
stänga honom inne, ty han är oren.

<span id="an_13:12">13:12</span> Men om spetälskan så har brutit ut på
huden, att på den angripne hela huden, från huvud till fötter, överallt
där prästen ser, är betäckt av spetälska

<span id="an_13:13">13:13</span> och prästen alltså, när han beser
honom, finner att spetälska betäcker hela hans kropp, så skall han
förklara den angripne ren. Hela hans kropp har blivit vit; han är ren.

<span id="an_13:14">13:14</span> Men så snart svallkött visar sig på
honom, är han oren.

<span id="an_13:15">13:15</span> När prästen ser svallköttet, skall han
förklara honom oren; svallköttet är orent, det är spetälska.

<span id="an_13:16">13:16</span> Men om svallköttet förändrar sig och
stället bliver vitt, så skall han komma till prästen.

<span id="an_13:17">13:17</span> Om då prästen, när han beser honom,
finner att det angripna stället har blivit vitt, så skall prästen
förklara den angripne ren, han är då ren.

<span id="an_13:18">13:18</span> När någon på sin kropps hud har haft en
bulnad som har blivit läkt,

<span id="an_13:19">13:19</span> men sedan, på det ställe där bulnaden
var, en vit upphöjning eller en rödvit fläck visar sig, så skall han
låta bese sig av prästen.

<span id="an_13:20">13:20</span> Om då prästen, när han beser honom,
finner att stället visar sig lägre än den övriga huden, och att håret
därpå har vitnat, så skall prästen förklara honom oren; ty då är han
angripen av spetälska, som har brutit ut där bulnaden var.

<span id="an_13:21">13:21</span> Men om prästen, när han beser stället,
finner att vitt hår saknas där, och att stället icke är lägre än den
övriga huden, och att det är blekt, så skall prästen hålla honom
innestängd i sju dagar.

<span id="an_13:22">13:22</span> Om då det onda utbreder sig på huden,
så skall prästen förklara honom oren, ty då är han angripen.

<span id="an_13:23">13:23</span> Men om den ljusa fläcken bliver
oförändrad där den är och icke utbreder sig, då är det ett märke efter
bulnaden, och prästen skall förklara honom ren.

<span id="an_13:24">13:24</span> Men om någon på sin kropps hud får ett
brännsår, och om av ärrbildningen i brännsåret sedan bliver en rödvit
eller vit fläck

<span id="an_13:25">13:25</span> och prästen, när han beser stället,
finner att håret på fläcken har vitnat, och att den visar sig djupare än
den övriga huden, så är mannen angripen av spetälska, som har brutit ut
där brännsåret var; och prästen skall förklara honom oren, ty då är han
angripen av spetälska.

<span id="an_13:26">13:26</span> Men om prästen, när han beser stället,
finner att vitt hår saknas på den ljusa fläcken, och att stället icke är
lägre än den övriga huden, och att det är blekt, så skall prästen hålla
honom innestängd i sju dagar.

<span id="an_13:27">13:27</span> Om då prästen, när han på sjunde dagen
beser honom, finner att det onda har utbrett sig på huden, så skall
prästen förklara honom oren ty då är han angripen av spetälska.

<span id="an_13:28">13:28</span> Men om den ljusa fläcken bliver
oförändrad där den är och icke utbreder sig på huden och förbliver blek,
då är det en upphöjning efter brännsåret, och prästen skall förklara
honom ren, ty det är ett märke efter brännsåret.

<span id="an_13:29">13:29</span> När på en man eller en kvinna något
ställe på huvudet eller på hakan bliver angripet

<span id="an_13:30">13:30</span> och prästen, då han beser det angripna
stället, finner att det visar sig djupare än den övriga huden och att
gulaktigt tunt hår finnes där, så skall prästen förklara den angripne
oren, ty då är det spetälskeskorv, huvud- eller hakspetälska.

<span id="an_13:31">13:31</span> Men om prästen, när han beser det
angripna stället med skorven, finner, att om det än icke visar sig
djupare än den övriga huden, svart hår likväl saknas där, så skall
prästen hålla den av skorven angripne innestängd i sju dagar.

<span id="an_13:32">13:32</span> Om då prästen, när han på sjunde dagen
beser det angripna stället, finner att skorven icke har utbrett sig, och
att där icke finnes något gulaktigt hår, och att skorven icke visar sig
djupare än den övriga huden,

<span id="an_13:33">13:33</span> så skall den sjuke raka sig, utan att
dock raka det skorviga stället, och prästen skall för andra gången hålla
den skorvsjuke innestängd i sju dagar.

<span id="an_13:34">13:34</span> Om då prästen, när han på sjunde dagen
beser den skorvsjuke, finner att skorven icke har utbrett sig på huden,
och att den icke visar sig djupare än den övriga huden, så skall prästen
förklara honom ren, och sedan han har tvått sina kläder, är han ren.

<span id="an_13:35">13:35</span> Men om skorven utbreder sig på huden,
sedan han har blivit förklarad ren,

<span id="an_13:36">13:36</span> och prästen, när han beser honom,
finner att skorven har utbrett sig på huden, så behöver prästen icke
efterforska om där finnes något gulaktigt hår, ty han är oren.

<span id="an_13:37">13:37</span> Men om skorven visar sig oförändrad,
och svart hår har vuxit upp på stället, då är skorven läkt, och han är
ren, och prästen skall förklara honom ren.

<span id="an_13:38">13:38</span> När någon, man eller kvinna, på sin
kropps hud får fläckar, vita fläckar,

<span id="an_13:39">13:39</span> och prästen, när han beser den
angripne, finner att fläckarna på hans kropps hud äro blekvita, då är
det ett ofarligt utslag som har kommit fram på huden; han är ren.

<span id="an_13:40">13:40</span> När på en mans huvud håret utan vidare
faller av, är det vanlig bakskallighet; han är ren.

<span id="an_13:41">13:41</span> Och om håret utan vidare faller av på
främre delen av huvudet, så är det vanlig framskallighet; han är ren.

<span id="an_13:42">13:42</span> Men när på det skalliga stället,
baktill eller framtill, en rödvit fläck uppstår, då är det spetälska som
har brutit ut på det skalliga stället baktill eller framtill.

<span id="an_13:43">13:43</span> Om alltså prästen, när han beser honom,
finner att den upphöjda fläcken på det skalliga stället, baktill eller
framtill, är rödvit, och att den visar sig lik spetälska på den övriga
kroppens hud,

<span id="an_13:44">13:44</span> så är mannen spetälsk, han är oren;
prästen skall strax förklara honom oren, ty han är angripen på sitt
huvud.

<span id="an_13:45">13:45</span> Den som är angripen av spetälska skall
gå med sönderrivna kläder, han skall hava sitt hår oordnat och skyla
sitt skägg, och han skall ropa: »Oren! Oren!»

<span id="an_13:46">13:46</span> Så länge han är angripen av spetälska,
skall han vara oren; oren är han. Han skall bo avskild; utanför lägret
skall han hava sin bostad.

<span id="an_13:47">13:47</span> När en klädnad bliver angripen av
spetälska, vare sig klädnaden är av ylle eller av linne,

<span id="an_13:48">13:48</span> eller när så sker med något vävt eller
virkat tyg, vare sig av linne eller av ylle, eller med skinn eller med
något, vad det vara må, som är förfärdigat av skinn,

<span id="an_13:49">13:49</span> och det angripna stället visar sig
grönaktigt eller rödaktigt, på klädnaden eller skinnet, eller på det
vävda eller virkade tyget, eller på skinnsaken, vad det vara må, då är
stället angripet av spetälska och skall visas för prästen.

<span id="an_13:50">13:50</span> Och när prästen har besett det angripna
stället, skall han hava den angripna saken inlåst i sju dagar.

<span id="an_13:51">13:51</span> Om han då, när han på sjunde dagen
beser det angripna stället, finner att skadan har utbrett sig på
klädnaden, eller på det vävda eller virkade tyget, eller på skinnet,
vadhelst det vara må, som är förfärdigat av skinnet, så är stället
angripet av elakartad spetälska; sådant är orent.

<span id="an_13:52">13:52</span> Och man skall bränna upp klädnaden,
eller det vävda eller virkade tyget, vare sig det år av ylle eller av
linne, eller skinnsaken som är angripen, vad det vara må; ty det är en
elakartad spetälska; allt sådant skall brännas upp i eld.

<span id="an_13:53">13:53</span> Men om prästen, när han beser stället,
finner att fläcken icke har utbrett sig på klädnaden, eller på det vävda
eller virkade tyget, eller på skinnsaken, vad det vara må,

<span id="an_13:54">13:54</span> så skall prästen bjuda att man tvår den
sak på vilken det angripna stället finnes, och han skall för andra
gången hava den inlåst i sju dagar.

<span id="an_13:55">13:55</span> Om då prästen, när han efter tvagningen
beser det angripna stället, finner att det angripna stället icke har
förändrat sitt utseende, så är en sådan sak oren, om ock fläcken icke
vidare har utbrett sig; du skall bränna upp den i eld; det är en
frätfläck, vare sig den sitter på avigsidan eller på rätsidan.

<span id="an_13:56">13:56</span> Men om prästen, när han beser det
angripna stället, finner att det efter tvagningen har bleknat, så skall
han riva bort det från klädnaden eller skinnet, eller från det vävda
eller virkade tyget.

<span id="an_13:57">13:57</span> Om likväl sedan en fläck åter visar sig
på klädnaden, eller på det vävda eller virkade tyget, eller på
skinnsaken, vad det vara må, så är det spetälska som har brutit ut; den
sak på vilken det angripna stället finnes skall du bränna upp i eld.

<span id="an_13:58">13:58</span> Men om genom tvagningen fläcken har
gått bort på klädnaden, eller på det vävda eller virkade tyget, eller på
skinnsaken, vad det vara må, så skall det för andra gången tvås, och så
bliver det rent.

<span id="an_13:59">13:59</span> Detta är lagen om det som bliver
angripet av spetälska, antingen det är en klädnad av ylle eller linne,
eller det är vävt eller virkat tyg, eller någon skinnsak, vad det vara
må -- den lag efter vilken det skall förklaras rent eller orent.

<span id="an_14:1">14:1</span> Och HERREN talade till Mose och sade:

<span id="an_14:2">14:2</span> Detta vare lagen om huru man skall
förfara, när den som har haft spetälska skall renas: Han skall föras
till prästen;

<span id="an_14:3">14:3</span> och prästen skall gå ut utanför lägret.
Om då prästen, när han beser den spetälske, finner att han är botad från
den spetälska varav han var angripen,

<span id="an_14:4">14:4</span> så skall prästen bjuda att man för dens
räkning, som skall renas, tager två levande rena fåglar, cederträ,
rosenrött garn och isop.

<span id="an_14:5">14:5</span> Och prästen skall bjuda att man slaktar
den ena fågeln över ett lerkärl med friskt vatten i.

<span id="an_14:6">14:6</span> Sedan skall han taga den levande fågeln,
så ock cederträet, det rosenröda garnet och isopen, och detta
alltsammans, jämväl den levande fågeln, skall han doppa i den fågelns
blod, som har blivit slaktad över det friska vattnet.

<span id="an_14:7">14:7</span> Och han skall stänka sju gånger på den
som skall renas från spetälskan; och sedan han så har renat honom, skall
han slappa den levande fågeln fri ute på marken.

<span id="an_14:8">14:8</span> Och den som skall renas skall två sina
kläder och raka av allt sitt hår och bada sig i vatten, så bliver han
ren och får sedan gå in i lägret. Dock skall han stanna utanför sitt
tält i sju dagar.

<span id="an_14:9">14:9</span> Och på sjunde dagen skall han raka av
allt sitt hår, både huvudhåret och skägget och ögonbrynen: allt sitt hår
skall han raka av. Och han skall två sina kläder och bada sin kropp i
vatten, så bliver han ren.

<span id="an_14:10">14:10</span> Och på åttonde dagen skall han taga två
felfria lamm av hankön och ett årsgammalt felfritt lamm av honkön, så
ock tre tiondedels efa fint mjöl, begjutet med olja, till spisoffer, och
därtill en log olja.

<span id="an_14:11">14:11</span> Och prästen som förrättar reningen
skall ställa den som skall renas och allt det andra fram inför HERRENS
ansikte, vid ingången till uppenbarelsetältet.

<span id="an_14:12">14:12</span> Och prästen skall taga det ena lammet
och offra det till ett skuldoffer, jämte tillhörande log olja, och vifta
detta såsom ett viftoffer inför HERRENS ansikte.

<span id="an_14:13">14:13</span> Och man skall slakta lammet på samma
plats där man slaktar synd- och brännoffersdjuren, på en helig plats; ty
skuldoffret tillhör prästen, likasom syndoffret; det är högheligt.

<span id="an_14:14">14:14</span> Och prästen skall taga något av
skuldoffrets blod, och därmed skall prästen bestryka högra örsnibben på
den som skall renas, så ock tummen på hans högra hand och stortån på
hans högra fot.

<span id="an_14:15">14:15</span> Sedan skall prästen taga av tillhörande
log olja och gjuta i sin vänstra hand,

<span id="an_14:16">14:16</span> och prästen skall doppa sitt högra
pekfinger i oljan som han har i sin vänstra hand och stänka något av
oljan med sitt finger sju gånger inför HERRENS ansikte.

<span id="an_14:17">14:17</span> Och med det som bliver över av oljan i
hans hand skall prästen bestryka högra örsnibben på den som skall renas,
så ock tummen på hans högra hand och stortån på hans högra fot, ovanpå
skuldoffersblodet.

<span id="an_14:18">14:18</span> Och det som sedan är över av oljan i
prästens hand skall han gjuta på dens huvud, som skall renas; så skall
prästen bringa försoning för honom inför HERRENS ansikte.

<span id="an_14:19">14:19</span> Därefter skall prästen offra syndoffret
och bringa försoning för den som skall renas, så att han bliver fri
ifrån sin orenhet; sedan skall han slakta brännoffersdjuret.

<span id="an_14:20">14:20</span> Och prästen skall offra brännoffret på
altaret och tillika spisoffret. När så prästen bringar försoning för
honom, då bliver han ren.

<span id="an_14:21">14:21</span> Men om han är fattig och icke kan
anskaffa så mycket, så skall han taga allenast ett lamm till skuldoffer,
och vifta det för att bringa försoning för sig, och allenast en
tiondedels efa fint mjöl, begjutet med olja, till spisoffer, och därtill
en log olja,

<span id="an_14:22">14:22</span> så ock två turturduvor eller två unga
duvor, efter som han kan anskaffa; den ena skall vara till syndoffer,
den andra till brännoffer.

<span id="an_14:23">14:23</span> Och han skall, för att förklaras ren,
bära allt detta till prästen på åttonde dagen, till uppenbarelsetältets
ingång, inför HERRENS ansikte.

<span id="an_14:24">14:24</span> Och prästen skall taga
skuldofferslammet och tillhörande log olja, och detta skall prästen
vifta såsom ett viftoffer inför HERRENS ansikte.

<span id="an_14:25">14:25</span> Och man skall slakta skuldofferslammet,
och prästen skall taga av skuldoffrets blod och bestryka högra örsnibben
på den som skall renas, så ock tummen på hans högra hand och stortån på
hans högra fot.

<span id="an_14:26">14:26</span> Sedan skall prästen gjuta något av
oljan i sin vänstra hand,

<span id="an_14:27">14:27</span> och prästen skall stänka med sitt högra
pekfinger något av oljan som han har i sin vänstra hand sju gånger inför
HERRENS ansikte.

<span id="an_14:28">14:28</span> Och prästen skall med oljan som han har
i sin hand bestryka högra örsnibben på den som skall renas, så ock
tummen på hans högra hand och stortån på hans högra fot, ovanpå
skuldoffersblodet.

<span id="an_14:29">14:29</span> Och det som är över av oljan i prästens
hand skall han gjuta på dens huvud, som skall renas, till att bringa
försoning för honom inför HERRENS ansikte.

<span id="an_14:30">14:30</span> Därefter skall han offra den ena av
turturduvorna eller av de unga duvorna, vad han nu har kunnat anskaffa;

<span id="an_14:31">14:31</span> efter som han har kunnat anskaffa:
skall han offra den ena till syndoffer och den andra till brännoffer,
tillika med spisoffret. Så skall prästen bringa försoning inför HERRENS
ansikte för den som skall renas.

<span id="an_14:32">14:32</span> Detta är lagen om den som har varit
angripen av spetälska, men icke kan anskaffa vad som rätteligen hör till
hans rening.

<span id="an_14:33">14:33</span> Och HERREN talade till Mose och Aron
och sade:

<span id="an_14:34">14:34</span> När I kommen in i Kanaans land, som jag
vill giva eder till besittning, och jag låter något hus i det land I fån
till besittning bliva angripet av spetälska,

<span id="an_14:35">14:35</span> så skall husets ägare gå och anmäla det
för prästen och säga: »Det synes som om mitt hus vore angripet av
spetälska.»

<span id="an_14:36">14:36</span> Då skall prästen bjuda att man, innan
prästen går in för att bese det angripna stället, utrymmer huset, för
att icke allt som är i huset skall bliva orent. Och därefter skall
prästen gå in för att bese huset.

<span id="an_14:37">14:37</span> Om han då, när han beser det angripna
stället, finner att det angripna stället på husets vägg bildar
grönaktiga eller rödaktiga fördjupningar, som visa sig lägre än den
övriga väggen,

<span id="an_14:38">14:38</span> så skall prästen gå ut ur huset, till
dörren på huset, och stänga huset för sju dagar.

<span id="an_14:39">14:39</span> Om då prästen, när han på sjunde dagen
kommer igen och beser det, finner att fläcken har utbrett sig på husets
vägg,

<span id="an_14:40">14:40</span> så skall prästen bjuda att man bryter
ut de stenar som äro angripna, och kastar dem utanför staden på någon
oren plats.

<span id="an_14:41">14:41</span> Men huset skall man skrapa överallt
innantill och kasta det avskrapade murbruket utanför staden på någon
oren plats.

<span id="an_14:42">14:42</span> Och man skall taga andra stenar och
sätta in dem i de förras ställe och taga annat murbruk och rappa huset
därmed.

<span id="an_14:43">14:43</span> Om likväl en fläck åter kommer fram på
huset, sedan man har brutit ut stenarna, och sedan man har skrapat
huset, och sedan det har blivit rappat,

<span id="an_14:44">14:44</span> så skall prästen gå in och bese det,
och om han då finner att fläcken har utbrett sig på huset, så är detta
en elakartad spetälska på huset, det är orent.

<span id="an_14:45">14:45</span> Och man skall riva ned huset, med dess
stenar och trävirke och allt murbruk på huset, och föra bort alltsammans
utanför staden till någon oren plats.

<span id="an_14:46">14:46</span> Och om någon har gått in i huset under
den tid det skulle vara stängt, så skall han vara oren ända till
aftonen.

<span id="an_14:47">14:47</span> Och om någon har legat i huset, skall
han två sina kläder, och om någon har ätit i huset, skall också han två
sina kläder.

<span id="an_14:48">14:48</span> Men om prästen, när han går in och
beser huset, finner att fläcken icke har utbrett sig på huset, sedan det
har blivit rappat, så skall han förklara huset rent, ty då är det onda
hävt.

<span id="an_14:49">14:49</span> Och han skall till husets rening taga
två fåglar, cederträ, rosenrött garn och isop.

<span id="an_14:50">14:50</span> Och han skall slakta den ena fågeln
över ett lerkärl med friskt vatten i.

<span id="an_14:51">14:51</span> Sedan skall han taga cederträet,
isopen, det rosenröda garnet och den levande fågeln, och doppa
alltsammans i den slaktade fågelns blod och det friska vattnet, och
stänka på huset sju gånger.

<span id="an_14:52">14:52</span> Så skall han rena huset med fågelns
blod och det friska vattnet och med den levande fågeln, cederträet,
isopen och det rosenröda garnet.

<span id="an_14:53">14:53</span> Och han skall släppa den levande fågeln
fri ute på marken utanför staden. När han så bringar försoning för
huset, då bliver det rent.

<span id="an_14:54">14:54</span> Detta är lagen om allt slags
spetälskesjukdom och spetälskeskorv,

<span id="an_14:55">14:55</span> om spetälska på kläder och på hus,

<span id="an_14:56">14:56</span> om upphöjningar på huden, utslag och
ljusa fläckar,

<span id="an_14:57">14:57</span> till undervisning om när något är orent
eller rent. Detta är lagen om spetälska.

<span id="an_15:1">15:1</span> Och HERREN talade till Mose och Aron och
sade:

<span id="an_15:2">15:2</span> Talen till Israels barn och sägen till
dem:

<span id="an_15:3">15:3</span> Om någon får flytning ur sitt kött, så är
sådan flytning oren. Och angående hans orenhet, medan flytningen varar,
gäller följande: Evad hans kött avsöndrar flytningen, eller det
tillsluter sig för flytningen, så är han oren.

<span id="an_15:4">15:4</span> Allt varpå den sjuke ligger bliver orent,
och allt varpå han sitter bliver orent.

<span id="an_15:5">15:5</span> Och den som kommer vid det varpå han har
legat skall två sina kläder och bada sig i vatten och vara oren ända
till aftonen.

<span id="an_15:6">15:6</span> Och den som sätter sig på något varpå den
sjuke har suttit skall två sina kläder och bada sig i vatten och vara
oren ända till aftonen.

<span id="an_15:7">15:7</span> Och den som kommer vid den sjukes kropp
skall två sina kläder och bada sig i vatten och vara oren ända till
aftonen.

<span id="an_15:8">15:8</span> Och om den sjuke spottar på någon som är
ren, skall denne två sina kläder och bada sig i vatten och vara oren
ända till aftonen.

<span id="an_15:9">15:9</span> Och allt varpå den sjuke sitter när han
färdas någonstädes, bliver orent.

<span id="an_15:10">15:10</span> Och var och en som kommer vid något,
vad det vara må, som har legat under honom skall vara oren ända till
aftonen; och den som bär bort något sådant skall två sina kläder och
bada sig i vatten och vara oren ända till aftonen.

<span id="an_15:11">15:11</span> Och var och en som den sjuke kommer
vid, utan att hava sköljt sina händer i vatten, skall två sina kläder
och bada sig i vatten och vara oren ända till aftonen.

<span id="an_15:12">15:12</span> Och ett lerkärl som den sjuke kommer
vid skall sönderslås; men är det ett träkärl, skall det sköljas med
vatten.

<span id="an_15:13">15:13</span> När den som har flytning bliver ren
från sin flytning, skall han, för att förklaras ren, räkna sju dagar och
därefter två sina kläder, och sedan skall han bada sin kropp i rinnande
vatten, så bliver han ren.

<span id="an_15:14">15:14</span> Och på åttonde dagen skall han taga sig
två turturduvor eller två unga duvor och komma inför HERRENS ansikte,
till uppenbarelsetältets ingång, och giva dem åt prästen.

<span id="an_15:15">15:15</span> Och prästen skall offra dem, den ena
till syndoffer och den andra till brännoffer; så skall prästen bringa
försoning för honom inför HERRENS ansikte, till rening från hans
flytning.

<span id="an_15:16">15:16</span> Och om en man har haft sädesutgjutning,
så skall han bada hela sin kropp i vatten och vara oren ända till
aftonen.

<span id="an_15:17">15:17</span> Och allt slags klädnad och allt av
skinn, varpå sådan sädesutgjutning har skett, skall tvås i vatten och
vara orent ända till aftonen.

<span id="an_15:18">15:18</span> Och när en man har legat hos en kvinna
och sädesutgjutning har skett, så skola de båda bada sig i vatten och
vara orena ända till aftonen.

<span id="an_15:19">15:19</span> Och när en kvinna har sin flytning, i
det att blod avgår ur hennes kött, skall hon vara oren i sju dagar, och
var och en som kommer vid henne skall vara oren ända till aftonen.

<span id="an_15:20">15:20</span> Och allt varpå hon ligger under sin
månadsrening bliver orent, och allt varpå hon sitter bliver orent.

<span id="an_15:21">15:21</span> Och var och en som kommer vid det varpå
hon har legat skall två sina kläder och bada sig i vatten och vara oren
ända till aftonen.

<span id="an_15:22">15:22</span> Och var och en som kommer vid något
varpå hon har suttit skall två sina kläder och bada sig i vatten och
vara oren ända till aftonen.

<span id="an_15:23">15:23</span> Och om någon sak lägges på det varpå
hon har legat eller suttit, och någon då kommer vid denna sak, så skall
han vara oren ända till aftonen.

<span id="an_15:24">15:24</span> Och om en man ligger hos henne, och
något av hennes månadsflöde kommer på honom, skall han vara oren i sju
dagar, och allt varpå han ligger bliver orent.

<span id="an_15:25">15:25</span> Och om en kvinna har blodflöde under en
längre tid, utan att det är hennes månadsrening, eller om hon har flöde
utöver tiden för sin månadsrening, så skall om henne, så länge hennes
orena flöde varar, gälla detsamma som under hennes månadsreningstid; hon
är oren.

<span id="an_15:26">15:26</span> Om allt varpå hon ligger, så länge
hennes flöde varar, skall gälla detsamma som om det varpå hon ligger
under sin månadsrening; och allt varpå hon sitter bliver orent, likasom
under hennes månadsrening.

<span id="an_15:27">15:27</span> Och var och en som kommer vid något av
detta bliver oren; han skall två sina kläder och bada sig i vatten och
vara oren ända till aftonen.

<span id="an_15:28">15:28</span> Men om hon bliver ren från sitt flöde,
skall hon räkna sju dagar och sedan vara ren.

<span id="an_15:29">15:29</span> Och på åttonde dagen skall hon taga sig
två turturduvor eller två unga duvor och bära dem till prästen, till
uppenbarelsetältets ingång.

<span id="an_15:30">15:30</span> Och prästen skall offra den ena till
syndoffer och den andra till brännoffer; så skall prästen bringa
försoning för henne inför HERRENS ansikte, till rening från hennes orena
flöde.

<span id="an_15:31">15:31</span> Så skolen I bevara Israels barn från
orenhet, på det att de icke må dö i sin orenhet, om de orena mitt
tabernakel, som står mitt ibland dem.

<span id="an_15:32">15:32</span> Detta är lagen om den som har flytning
och om den som har sädesutgjutning, så att han därigenom bliver oren,

<span id="an_15:33">15:33</span> och om den kvinna som har sin
månadsrening, och om den som har någon flytning, evad det är man eller
kvinna, så ock om en man som ligger hos en oren kvinna.

<span id="an_16:1">16:1</span> Och HERREN talade till Mose, sedan Arons
två söner voro döda, de båda som träffats av döden, när de trädde fram
inför HERRENS ansikte.

<span id="an_16:2">16:2</span> Och HERREN sade till Mose: Säg till din
broder Aron att han icke på vilken tid som helst får gå in i helgedomen
innanför förlåten, framför nådastolen som är ovanpå arken, på det att
han icke må dö; ty i molnskyn vill jag uppenbara mig över nådastolen.

<span id="an_16:3">16:3</span> Så skall förfaras, när Aron skall gå in i
helgedomen: Han skall taga en ungtjur till syndoffer och en vädur till
brännoffer;

<span id="an_16:4">16:4</span> han skall ikläda sig en helig livklädnad
av linne och hava benkläder av linne över sitt kött, och han skall
omgjorda sig med ett bälte av linne och vira en huvudbindel av linne om
sitt huvud; detta är de heliga kläderna, och innan han ikläder sig dem,
skall han bada sin kropp i vatten.

<span id="an_16:5">16:5</span> Och av Israels barns menighet skall han
mottaga två bockar till syndoffer och en vädur till brännoffer.

<span id="an_16:6">16:6</span> Och Aron skall föra fram sin egen
syndofferstjur och bringa försoning för sig och sitt hus.

<span id="an_16:7">16:7</span> Sedan skall han taga de två bockarna och
ställa dem inför HERRENS ansikte, vid ingången till uppenbarelsetältet.

<span id="an_16:8">16:8</span> Och Aron skall draga lott om de två
bockarna: en lott för HERREN och en lott för Asasel.

<span id="an_16:9">16:9</span> Och den bock som lotten bestämmer åt
HERREN skall Aron föra fram och offra till syndoffer.

<span id="an_16:10">16:10</span> Men den bock som lotten bestämmer åt
Asasel skall ställas levande inför HERRENS ansikte, för att försoning må
bringas för honom, på det att han må släppas fri ut till Asasel i öknen.

<span id="an_16:11">16:11</span> Aron skall alltså föra fram sin
syndofferstjur och bringa försoning för sig och sitt hus, han skall
slakta sin syndofferstjur.

<span id="an_16:12">16:12</span> Sedan skall han taga ett fyrfat fullt
med glöd från altaret som står inför HERRENS ansikte, och fylla sina
händer med stött välluktande rökelse; och han skall bära in detta
innanför förlåten.

<span id="an_16:13">16:13</span> Och rökelsen skall han lägga på elden
inför HERRENS ansikte, så att ett moln av rökelse skyler nådastolen,
ovanpå vittnesbördet, på det att han icke må dö.

<span id="an_16:14">16:14</span> Och han skall taga av tjurens blod och
stänka med sitt finger framtill på nådastolen; och framför nådastolen
skall han stänka blodet sju gånger med sitt finger.

<span id="an_16:15">16:15</span> Sedan skall han slakta folkets
syndoffersbock och bära in hans blod innanför förlåten; och han skall
göra med hans blod såsom han gjorde med tjurens blod: han skall tänka
därmed på nådastolen och framför nådastolen.

<span id="an_16:16">16:16</span> Så skall han bringa försoning för
helgedomen och rena den från Israels barns orenheter och överträdelser,
vad de än må hava syndat. Och på samma sätt skall han göra ned
uppenbarelsetältet, som har sin plats hos dem mitt ibland deras
orenheter.

<span id="an_16:17">16:17</span> Och ingen människa får vara i
uppenbarelsetältet, från den stund på han går in för att bringa
försoning i helgedomen, ända till dess han har gått ut. Så skall han
bringa försoning för sig och sitt hus och för Israels hela församling.

<span id="an_16:18">16:18</span> Sedan skall han gå ut till altaret som
står inför HERRENS ansikte och bringa försoning för det; han skall taga
av tjurens blod och av bockens blod och stryka på altarets horn runt
omkring,

<span id="an_16:19">16:19</span> och han skall stänka blodet därpå med
sitt finger sju gånger, och rena och helga det från Israels barns
orenheter.

<span id="an_16:20">16:20</span> När han så har fullbordat försoningen
för helgedomen, uppenbarelsetältet och altaret, skall han föra fram den
levande bocken.

<span id="an_16:21">16:21</span> Och Aron skall lägga båda sina händer
på den levande bockens huvud, och bekänna över honom Israels barns alla
missgärningar och alla deras överträdelser, vad de än må hava syndat;
han skall lägga dem på bockens huvud och genom en man som hålles redo
därtill släppa honom ut i öknen.

<span id="an_16:22">16:22</span> Så skall bocken bära alla deras
missgärningar på sig ut i vildmarken; man skall släppa bocken ute i
öknen.

<span id="an_16:23">16:23</span> Därefter skall Aron gå in i
uppenbarelsetältet och taga av sig linnekläderna, som han hade iklätt
sig när han gick in i helgedomen; och han skall lämna dem där.

<span id="an_16:24">16:24</span> Och han skall bada sin kropp i vatten
på en helig plats och ikläda sig sina vanliga kläder; sedan skall han gå
ut och offra sitt eget brännoffer och folkets brännoffer och bringa
försoning för sig och för folket.

<span id="an_16:25">16:25</span> Och fettet av syndoffersdjuret skall
han förbränna på altaret.

<span id="an_16:26">16:26</span> Men den som släppte bocken ut till
Asasel skall två sina kläder och bada sin kropp i vatten; därefter får
han gå in i lägret.

<span id="an_16:27">16:27</span> Och syndofferstjuren och
syndoffersbocken, vilkas blod blev inburet för att bringa försoning i
helgedomen, skola föras bort utanför lägret, och man skall bränna upp
dem i eld med deras hud och kött och orenlighet.

<span id="an_16:28">16:28</span> Och den som bränner upp detta skall två
sina kläder och bada sin kropp i vatten; därefter får han gå in i
lägret.

<span id="an_16:29">16:29</span> Och detta skall vara för eder en
evärdlig stadga: I sjunde månaden, på tionde dagen i månaden, skolen I
späka eder och icke göra något arbete, varken infödingen eller
främlingen som bor ibland eder.

<span id="an_16:30">16:30</span> Ty på den dagen skall försoning bringas
för eder, till att rena eder; från alla edra synder skolen I renas inför
HERRENS ansikte.

<span id="an_16:31">16:31</span> En vilosabbat skall den vara för eder,
och I skolen då späka eder. Detta skall vara en evärdlig stadga.

<span id="an_16:32">16:32</span> Och den präst, som har blivit smord och
mottagit handfyllning till att vara präst i sin faders ställe skall
bringa denna försoning; han skall ikläda sig linnekläderna, de heliga
kläderna,

<span id="an_16:33">16:33</span> och han skall bringa försoning för det
allraheligaste och försoning för uppenbarelsetältet och altaret, och han
skall bringa försoning för prästerna och allt folket i församlingen.

<span id="an_16:34">16:34</span> Detta skall vara för eder en evärdlig
stadga, att försoning skall bringas för Israels barn, till rening från
alla deras synder, en gång om året. Och han gjorde såsom HERREN hade
bjudit Mose.

<span id="an_17:1">17:1</span> Och HERREN talade till Mose och sade:

<span id="an_17:2">17:2</span> Tala till Aron och hans söner och alla
Israels barn och säg till dem Detta är vad HERREN har bjudit och sagt:

<span id="an_17:3">17:3</span> Om någon av Israels hus, i lägret eller
utanför lägret, slaktar ett fäkreatur eller ett lamm eller en get,

<span id="an_17:4">17:4</span> utan att föra fram djuret till
uppenbarelsetältets ingång för att frambära det såsom en offergåva åt
HERREN framför HERRENS tabernakel, så skall detta tillräknas den mannen
såsom blodskuld, ty blod har han utgjutit, och den mannen skall utrotas
ur sitt folk.

<span id="an_17:5">17:5</span> Därför skola Israels barn föra sina
slaktdjur, som de pläga slakta ute på marken, fram till HERREN, till
uppenbarelsetältets ingång, till prästen, och där slakta dem såsom
tackoffer åt HERREN.

<span id="an_17:6">17:6</span> Och prästen skall stänka blodet på
HERRENS altare, vid ingången till uppenbarelsetältet, och förbränna
fettet till en välbehaglig lukt för HERREN.

<span id="an_17:7">17:7</span> Och de skola icke mer offra sina
slaktoffer åt de onda andar som de i trolös avfällighet löpa efter.
Detta skall vara en evärdlig stadga för dem från släkte till släkte.

<span id="an_17:8">17:8</span> Och du skall säga till dem: Om någon av
Israels hus, eller av främlingarna som bo ibland dem, offrar ett
brännoffer eller ett slaktoffer

<span id="an_17:9">17:9</span> och icke för det fram till
uppenbarelsetältets ingång för att offra det åt HERREN, så skall den
mannen utrotas ur sin släkt.

<span id="an_17:10">17:10</span> Och om någon av Israels hus, eller av
främlingarna som bo ibland dem, förtär något blod, så skall jag vända
mitt ansikte mot honom som förtär blodet och utrota honom ur hans folk.

<span id="an_17:11">17:11</span> Ty allt kötts själ är i blodet, och jag
har givit eder det till altaret, till att bringa försoning för edra
själar; ty blodet är det som bringar försoning, genom själen som är
däri.

<span id="an_17:12">17:12</span> Därför säger jag till Israels barn:
Ingen av eder skall förtära blod; och främlingen som bor ibland eder
skall icke heller förtära blod.

<span id="an_17:13">17:13</span> Och om någon av Israels barn, eller av
främlingarna som bo ibland dem, fäller ett villebråd av fyrfotadjur
eller en fågel, sådant som får ätas, så skall han låta blodet rinna ut
och övertäcka det med jord.

<span id="an_17:14">17:14</span> Ty så är det med allt kötts själ, att
blodet är det som innehåller själen; därför säger jag till Israels barn:
I skolen icke förtära något kötts blod. Ty blodet är allt kötts själ;
var och en som förtär det skall utrotas.

<span id="an_17:15">17:15</span> Och var och en som äter ett självdött
eller ihjälrivet djur, evad han är inföding eller främling, skall två
sina kläder och bada sig i vatten och vara oren ända till aftonen; då
bliver han ren.

<span id="an_17:16">17:16</span> Men om han icke tvår sina kläder och
icke badar sin kropp kommer han att bära på missgärning.

<span id="an_18:1">18:1</span> Och HERREN talade till Mose och sade:

<span id="an_18:2">18:2</span> Tala till Israels barn och säg till dem:
Jag är HERREN, eder Gud.

<span id="an_18:3">18:3</span> I skolen icke göra såsom man gör i
Egyptens land, där I haven bott. Ej heller skolen I göra såsom man gör i
Kanaans land, dit jag vill föra eder; I skolen icke vandra efter deras
stadgar.

<span id="an_18:4">18:4</span> Efter mina rätter skolen I göra och mina
stadgar skolen I hålla, och skolen vandra efter dem. Jag är HERREN, eder
Gud.

<span id="an_18:5">18:5</span> Ja, I skolen hålla mina stadgar och
rätter, ty den människa som gör efter dem skall leva genom dem. Jag är
HERREN.

<span id="an_18:6">18:6</span> Ingen bland eder skall komma vid någon
kvinna som år hans nära blodsförvant och blotta hennes blygd. Jag är
HERREN.

<span id="an_18:7">18:7</span> Du skall icke blotta din faders blygd
genom att blotta din moders blygd; hon är din moder, du skall icke
blotta hennes blygd.

<span id="an_18:8">18:8</span> Du skall icke blotta någon annan kvinnas
blygd, som är din faders hustru, ty det är din faders blygd.

<span id="an_18:9">18:9</span> Du skall icke blotta din systers blygd,
evad hon är din faders dotter eller din moders dotter, evad hon är född
hemma eller född ute.

<span id="an_18:10">18:10</span> Du skall icke blotta din sondotters
eller din dotterdotters blygd, ty det är din egen blygd.

<span id="an_18:11">18:11</span> Du skall icke blotta din faders hustrus
dotters blygd, ty hon är av din faders släkt, hon är din syster.

<span id="an_18:12">18:12</span> Du skall icke blotta din faders systers
blygd; hon är din faders nära blodsförvant.

<span id="an_18:13">18:13</span> Du skall icke blotta din moders systers
blygd, ty hon är din moders nära blodsförvant.

<span id="an_18:14">18:14</span> Du skall icke blotta din faders broders
blygd: vid hans hustru skall du icke komma; hon är din faders syster.

<span id="an_18:15">18:15</span> Du skall icke blotta din svärdotters
blygd; hon är din sons hustru, hennes blygd skall du icke blotta.

<span id="an_18:16">18:16</span> Du skall icke blotta din broders
hustrus blygd, ty det är din broders blygd.

<span id="an_18:17">18:17</span> Du skall icke blotta en kvinnas blygd
och tillika hennes dotters; du skall icke heller taga till hustru hennes
sondotter eller dotterdotter och blotta dennas blygd, de äro ju nära
blodsförvanter; sådant vore en skändlighet.

<span id="an_18:18">18:18</span> Och du skall icke till hustru taga en
kvinna jämte hennes syster, så att du uppväcker fiendskap mellan dem, i
det att du blottar den enas blygd och tillika den andras, medan den
förra lever.

<span id="an_18:19">18:19</span> Du skall icke komma vid en kvinna och
blotta hennes blygd, när hon är oren under sin månadsrening.

<span id="an_18:20">18:20</span> Med din nästas hustru skall du icke
beblanda dig, så att du genom henne bliver oren.

<span id="an_18:21">18:21</span> Du skall icke giva någon av dina
avkomlingar till offer åt Molok; du skall icke ohelga din Guds namn. Jag
är HERREN.

<span id="an_18:22">18:22</span> Du skall icke ligga hos en man såsom
man ligger hos en kvinna; det är en styggelse.

<span id="an_18:23">18:23</span> Du skall icke beblanda där med något
djur, så att du genom detta bliver oren. Och ingen kvinna skall hava att
skaffa med något djur, så att hon beblandar sig därmed; det är en
vederstygglighet.

<span id="an_18:24">18:24</span> I skolen icke orena eder med något av
allt detta, ty med allt sådant hava de hedningar orenat sig, som jag
fördriver för eder.

<span id="an_18:25">18:25</span> Därigenom har landet blivit orenat, och
jag har på det hemsökt dess missgärning, så att landet har utspytt sina
inbyggare.

<span id="an_18:26">18:26</span> Så hållen då I mina stadgar och rätter,
och ingen av eder, evad han är inföding eller en främling som bor ibland
eder, må göra någon av alla dessa styggelser.

<span id="an_18:27">18:27</span> Ty alla dessa styggelser hava landets
inbyggare, som hava varit där före eder, bedrivit, så att landet har
blivit orenat.

<span id="an_18:28">18:28</span> Gören intet sådant, på det att landet
icke må utspy eder, om I så orenen det, likasom det utspyr det folk som
har bott där före eder.

<span id="an_18:29">18:29</span> Ty var och en som gör någon av alla
dessa styggelser skall utrotas ur sitt folk, ja, var och en som gör
sådant.

<span id="an_18:30">18:30</span> Iakttagen därför vad jag har bjudit
eder iakttaga, så att I icke gören efter någon av de styggeliga stadgar
som man har följt före eder, och så orenen eder genom dem. Jag är
HERREN, eder Gud.

<span id="an_19:1">19:1</span> Och HERREN talade till Mose och sade:

<span id="an_19:2">19:2</span> Tala till Israels barns hela menighet och
säg till dem: I skolen vara heliga, ty jag, HERREN, eder Gud, är helig.

<span id="an_19:3">19:3</span> Var och en av eder frukte sin moder och
sin fader. Mina sabbater skolen I hålla. Jag är HERREN, eder Gud.

<span id="an_19:4">19:4</span> I skolen icke vända eder till avgudar och
icke göra eder gjutna gudar. Jag är HERREN, eder Gud.

<span id="an_19:5">19:5</span> När I viljen offra tackoffer åt HERREN,
skolen I offra det på sådant sätt att I bliven välbehagliga.

<span id="an_19:6">19:6</span> Samma dag I offren det skall det ätas,
eller ock den följande dagen; men det som bliver över till tredje dagen
skall brännas upp i eld.

<span id="an_19:7">19:7</span> Om det ätes på tredje dagen, så är det en
vederstygglighet; det bliver då icke välbehagligt.

<span id="an_19:8">19:8</span> Den som äter därav kommer att bära på
missgärning, ty han har ohelgat det som var helgat åt HERREN, och han
skall utrotas ur sin släkt.

<span id="an_19:9">19:9</span> När I inbärgen skörden av edert land,
skall du icke skörda intill yttersta kanten av din åker, icke heller
skall du göra någon axplockning efter din skörd.

<span id="an_19:10">19:10</span> Och i din vingård skall du icke göra
någon efterskörd, och de avfallna druvorna i din vingård skall du icke
plocka upp; du skall lämna detta kvar åt den fattige och åt främlingen.
Jag är HERREN, eder Gud.

<span id="an_19:11">19:11</span> I skolen icke stjäla eller ljuga eller
begå något svek mot varandra.

<span id="an_19:12">19:12</span> I skolen icke svärja falskt vid mitt
namn; då ohelgar du din Guds namn. Jag är HERREN.

<span id="an_19:13">19:13</span> Du skall icke med orätt avhända din
nästa något, eller taga något ifrån honom med våld. Du skall icke
förhålla dagakarlen hans lön över natten till morgonen.

<span id="an_19:14">19:14</span> Du skall icke uttala förbannelser över
en döv, och för en blind skall du icke lägga något varpå han kan falla;
du skall frukta din Gud. Jag är HERREN.

<span id="an_19:15">19:15</span> I skolen icke göra orätt i domen; du
skall icke hava anseende till den ringes person, ej heller vara partisk
för den mäktige; du skall döma din nästa rätt.

<span id="an_19:16">19:16</span> Du skall icke gå med förtal bland dina
fränder; du skall icke stå efter din nästas blod. Jag är HERREN.

<span id="an_19:17">19:17</span> Du skall icke hava hat till din broder
i ditt hjärta, men väl må du tillrättavisa din nästa, så att du icke för
hans skull kommer att bära på synd.

<span id="an_19:18">19:18</span> Du skall icke hämnas och icke hysa agg
mot någon av ditt folk, utan du skall älska din nästa såsom dig själv.
Jag är HERREN.

<span id="an_19:19">19:19</span> Mina stadgar skolen I hålla: Du skall
icke låta två slags djur av din boskap para sig med varandra; din åker
skall du icke beså med två slags säd; en klädnad av två olika slags garn
får icke komma på dig.

<span id="an_19:20">19:20</span> Om en man har legat hos en kvinna och
beblandat sig med henne, och hon är trälinna i en annan mans våld, och
hon icke har blivit friköpt eller frigiven, så skola de straffas, men
icke dödas, eftersom hon icke var fri.

<span id="an_19:21">19:21</span> Och han skall föra fram sitt skuldoffer
inför HERREN, till uppenbarelsetältets ingång, en skuldoffersvädur.

<span id="an_19:22">19:22</span> När så prästen medelst
skuldoffersväduren bringar försoning för honom inför HERRENS ansikte för
den synd han har begått, då bliver den synd han har begått honom
förlåten.

<span id="an_19:23">19:23</span> När I kommen in i landet och planteren
träd av olika slag med ätbar frukt, skolen I anse deras frukt såsom
deras förhud. I tre år skolen I hålla dem för oomskurna och icke äta av
dem;

<span id="an_19:24">19:24</span> men under det fjärde året skall all
deras frukt vara helgad till HERRENS lov,

<span id="an_19:25">19:25</span> och först under det femte skolen I äta
deras frukt. Så skolen I göra, för att de må giva så mycket större
avkastning åt eder. Jag är HERREN, eder Gud.

<span id="an_19:26">19:26</span> I skolen icke äta något med blod i. I
skolen icke befatta eder med spådom eller teckentyderi.

<span id="an_19:27">19:27</span> I skolen icke rundklippa kanten av
edert huvudhår, ej heller skall du avstympa kanten av ditt skägg.

<span id="an_19:28">19:28</span> I skolen icke göra något märke på eder
kropp för någon död, ej heller bränna in skrifttecken på eder. Jag är
HERREN.

<span id="an_19:29">19:29</span> Du skall icke ohelga din dotter med att
låta henne bliva en sköka, på det att icke landet må förfalla i
skökoväsende och bliva uppfyllt av skändlighet.

<span id="an_19:30">19:30</span> Mina sabbater skolen I hålla, och för
min helgedom skolen I hava fruktan. Jag är HERREN.

<span id="an_19:31">19:31</span> I skolen icke vända eder till andar som
tala genom besvärjare eller spåmän. Söken icke sådana, så att I bliven
orena genom dem. Jag är HERREN, eder Gud.

<span id="an_19:32">19:32</span> För ett grått huvud skall du stå upp,
och den gamle skall du ära; du skall frukta din Gud. Jag är HERREN.

<span id="an_19:33">19:33</span> När en främling bor hos eder i edert
land, skolen I icke förtrycka honom.

<span id="an_19:34">19:34</span> Främlingen som bor hos eder skall
räknas såsom en inföding bland eder, du skall älska honom såsom dig
själv; I haven ju själva varit främlingar i Egyptens land. Jag är
HERREN, eder Gud.

<span id="an_19:35">19:35</span> I skolen icke göra orätt i domen, icke
i fråga om mått, vikt eller mål.

<span id="an_19:36">19:36</span> Riktig våg, riktiga vikter, riktig efa,
riktigt hin-mått skolen I hava. Jag är HERREN, eder Gud, som har fört
eder ut ur Egyptens land.

<span id="an_19:37">19:37</span> Så skolen I nu hålla alla mina stadgar
och alla mina rätter och göra efter dem. Jag är HERREN.

<span id="an_20:1">20:1</span> Och HERREN talade till Mose och sade:

<span id="an_20:2">20:2</span> Du skall ock säga till Israels barn: Om
någon av Israels barn, eller av främlingarna som bo i Israel, giver
någon av sina avkomlingar åt Molok, så skall han straffas med döden;
folket i landet skall stena honom.

<span id="an_20:3">20:3</span> Och jag skall vända mitt ansikte mot den
mannen och utrota honom ur hans folk, därför att han har givit en av
sina avkomlingar åt Molok, och därmed orenat min helgedom och ohelgat
mitt heliga namn.

<span id="an_20:4">20:4</span> Om folket i landet ser genom fingrarna
med den mannen, när han giver en av sina avkomlingar åt Molok, så att de
icke döda honom,

<span id="an_20:5">20:5</span> då skall jag själv vända mitt ansikte mot
den mannen och mot hans släkt; och honom och alla dem som hava följt
honom och i trolös avfällighet lupit efter Molok skall jag utrota ur
deras folk.

<span id="an_20:6">20:6</span> Och om någon vänder sig till andar som
tala genom besvärjare eller spåmän, för att i trolös avfällighet löpa
efter dem, så skall jag vända mitt ansikte mot honom och utrota honom ur
hans folk.

<span id="an_20:7">20:7</span> Så skolen I nu hålla eder heliga, och
vara heliga; ty jag är HERREN, eder Gud.

<span id="an_20:8">20:8</span> Och I skolen hålla mina stadgar och göra
efter dem. Jag är HERREN, som helgar eder.

<span id="an_20:9">20:9</span> Om någon uttalar förbannelser över sin
fader eller sin moder, skall han straffas med döden; över sin fader och
sin moder har han uttalat förbannelser, blodskuld låder vid honom.

<span id="an_20:10">20:10</span> Om någon begår äktenskapsbrott med en
annan mans hustru, om han begår äktenskapsbrott med sin nästas hustru,
så skola de straffas med döden, både mannen och kvinnan som hava begått
äktenskapsbrottet.

<span id="an_20:11">20:11</span> Om någon ligger hos en kvinna som är
hans faders hustru, så blottar han sin faders blygd; de skola båda
straffas med döden, blodskuld låder vid dem.

<span id="an_20:12">20:12</span> Om någon ligger hos sin svärdotter, så
skola de båda straffas med döden; de hava bedrivit en vederstygglighet,
blodskuld låder vid dem.

<span id="an_20:13">20:13</span> Om en man ligger hos en annan man såsom
man ligger hos en kvinna, så göra de båda en styggelse; de skola
straffas med döden, blodskuld låder vid dem.

<span id="an_20:14">20:14</span> Om någon till hustru tager en kvinna
och tillika hennes moder, så är det en skändlighet; man skall bränna upp
både honom och dem i eld, för att icke någon skändlighet må finnas bland
eder.

<span id="an_20:15">20:15</span> Om en man beblandar sig med något djur,
så skall han straffas med döden, och djuret skolen I dräpa.

<span id="an_20:16">20:16</span> Och om en kvinna kommer vid något djur
och beblandar sig därmed, så skall du dräpa både kvinnan och djuret; de
skola straffas med döden, blodskuld låder vid dem.

<span id="an_20:17">20:17</span> Om någon tager till hustru sin syster,
sin faders dotter eller sin moders dotter, och ser hennes blygd och hon
ser hans blygd, så är det en skamlig gärning, och de skola utrotas inför
sitt folks ögon; han har blottat sin systers blygd, han bär på
missgärning.

<span id="an_20:18">20:18</span> Om någon ligger hos en kvinna som har
sin månadsrening och blottar hennes blygd, i det att han avtäcker hennes
brunn och hon blottar sitt blods brunn, så skola de båda utrotas ur sitt
folk.

<span id="an_20:19">20:19</span> Du skall icke blotta din moders systers
eller din faders systers blygd. Ty den så gör avtäcker sin nära
blodsförvants blygd; de komma att bära på missgärning.

<span id="an_20:20">20:20</span> Om någon ligger hos sin farbroders
hustru, så blottar han sin farbroders blygd; de komma att bära på synd,
barnlösa skola de dö.

<span id="an_20:21">20:21</span> Om någon tager sin broders hustru, så
är det en oren gärning; han blottar då sin broders blygd, barnlösa skola
de bliva.

<span id="an_20:22">20:22</span> Så skolen I nu hålla alla mina stadgar
och alla mina rätter och stadgar och göra efter dem, för att landet icke
må utspy eder, det land dit jag vill föra eder, så att I fån bo där.

<span id="an_20:23">20:23</span> Och I skolen icke vandra efter det
folks stadgar, som jag vill fördriva för eder; ty just därför att de
hava bedrivit allt sådant, har jag blivit led vid dem.

<span id="an_20:24">20:24</span> Och därför har jag sagt till eder I
skolen besitta deras land, ty jag skall giva eder det till besittning,
ett land som flyter av mjölk och honung. Jag är HERREN, eder Gud, som
har avskilt eder från andra folk.

<span id="an_20:25">20:25</span> Gören alltså skillnad mellan rena
fyrfotadjur och orena, och mellan rena fåglar och orena, så att I icke
gören eder själva till styggelse för de fyrfotadjurs eller fåglars skull
eller för de kräldjurs, skull på marken, som jag har avskilt, för att I
skolen hålla dem för orena.

<span id="an_20:26">20:26</span> I skolen vara mig heliga, ty jag,
HERREN, är helig, och jag har avskilt eder från andra folk, för att I
skolen höra mig till.

<span id="an_20:27">20:27</span> När någon, man eller kvinna, befattar
sig med andebesvärjelse eller spådom, skall denne straffas med döden;
man skall stena honom, blodskuld låder vid honom.

<span id="an_21:1">21:1</span> Och HERREN sade till Mose: Säg till
prästerna, Arons söner, säg till dem så: En präst får icke ådraga sig
orenhet genom någon död bland sina fränder,

<span id="an_21:2">21:2</span> utom genom sina närmaste blodsförvanter:
sin moder, sin fader, sin dotter, sin broder; son, sin dotter, sin
broder;

<span id="an_21:3">21:3</span> så ock genom sin syster, om hon var
jungfru och stod honom närmare och icke tillhörde någon man, i sådant
fall må han ådraga sig orenhet genom henne.

<span id="an_21:4">21:4</span> Eftersom han är en herre bland sina
fränder, får han icke ådraga sig orenhet och göra sig ohelig.

<span id="an_21:5">21:5</span> Prästerna skola icke raka någon del av
sitt huvud skallig eller avraka kanten av sitt skägg eller rista något
märke på sin kropp.

<span id="an_21:6">21:6</span> De skola vara helgade åt sin Guds och må
icke ohelga sin Guds namn, ty de bära fram HERRENS eldsoffer sin Guds
spis; därför skola de heliga.

<span id="an_21:7">21:7</span> Ingen av dem skall taga till hustru en
sköka eller en vanärad kvinna, ej heller skall någon taga till hustru en
kvinna som har blivit förskjuten av sin man, ty prästen är helgad åt sin
Gud.

<span id="an_21:8">21:8</span> Därför skall du akta honom helig, ty han
bär fram din Guds spis; han skall vara dig helig, ty jag, HERREN, som
helgar eder, är helig.

<span id="an_21:9">21:9</span> Om en prästs dotter ohelgar sig genom
skökolevnad, så ohelgar hon sin fader; hon skall brännas upp i eld.

<span id="an_21:10">21:10</span> Den som är överstepräst bland sina
bröder, den på vilkens huvud smörjelseoljan har blivit utgjuten, och som
har mottagit handfyllning till att ikläda sig prästkläderna, han skall
icke hava sitt hår oordnat, ej heller riva sönder sina kläder;

<span id="an_21:11">21:11</span> och han skall icke gå in till någon
död; icke ens genom sin fader eller genom sin moder får han ådraga sig
orenhet.

<span id="an_21:12">21:12</span> Och ur helgedomen skall han icke gå ut,
på det att han icke må ohelga sin Guds helgedom, ty hans Guds
smörjelseolja, varmed han har blivit invigd, är på honom. Jag är HERREN.

<span id="an_21:13">21:13</span> Till hustru skall han taga en kvinna
som är jungfru.

<span id="an_21:14">21:14</span> En änka eller en förskjuten hustru
eller en vanärad kvinna, en sköka -- en sådan får han icke taga, utan en
jungfru bland sina fränder skall han taga till hustru,

<span id="an_21:15">21:15</span> för att han icke må ohelga sin
livsfrukt bland sina fränder; ty jag är HERREN, som helgar honom.

<span id="an_21:16">21:16</span> Och HERREN talade till Mose och sade:

<span id="an_21:17">21:17</span> Tala till Aron och säg: Av dina
avkomlingar i kommande släkten skall ingen som har något lyte träda fram
för att frambära sin Guds spis.

<span id="an_21:18">21:18</span> Ingen skall träda fram, som har något
lyte, varken en blind eller en halt, eller en som har lyte i ansiktet,
eller som har någon lem för stor,

<span id="an_21:19">21:19</span> ingen som har brutit arm eller ben,

<span id="an_21:20">21:20</span> ingen som är puckelryggig eller
förkrympt, eller som har fel på ögat, eller som har skabb eller annat
utslag, eller som är snöpt.

<span id="an_21:21">21:21</span> Av prästen Arons avkomlingar skall
ingen som har något lyte gå fram för att frambära HERRENS eldsoffer; han
har ett lyte, han skall icke gå fram för att frambära sin Guds spis.

<span id="an_21:22">21:22</span> Sin Guds spis må han äta, både det som
är högheligt och det som är heligt,

<span id="an_21:23">21:23</span> men eftersom han har ett lyte, skall
han icke gå in till förlåten, ej heller skall han gå fram till altaret,
på det att han icke må ohelga mina heliga ting; ty jag är HERREN, som
helgar dem.

<span id="an_21:24">21:24</span> Och Mose talade detta till Aron och
hans söner och alla Israels barn.

<span id="an_22:1">22:1</span> Och HERREN talade till Mose och sade:

<span id="an_22:2">22:2</span> Tala till Aron och hans söner och säg att
de skola hålla sig ifrån de heliga gåvor som Israels barn bära fram åt
mig, på det att de icke må ohelga mitt heliga namn. Jag är HERREN.

<span id="an_22:3">22:3</span> Säg till dem: Om i kommande släkten någon
av edra avkomlingar, medan orenhet låder vid honom, kommer vid de heliga
gåvor som Israels barn bära fram åt HERREN, så skall han utrotas ur min
åsyn Jag är HERREN.

<span id="an_22:4">22:4</span> Om någon av Arons avkomlingar är spetälsk
eller har flytning, skall han icke äta av de heliga gåvorna, förrän han
har blivit ren; ej heller den som kommer vid någon som har blivit oren
genom en död, eller den som har haft sädesutgjutning;

<span id="an_22:5">22:5</span> ej heller den som kommer vid något slags
smådjur genom vilket man bliver oren, eller vid en människa genom vilken
man bliver oren, på vad sätt denna än må hava blivit oren.

<span id="an_22:6">22:6</span> Den som kommer vid något sådant, han
skall vara oren ända till aftonen, och skall icke äta av de heliga
gåvorna, förrän han har badat sin kropp i vatten.

<span id="an_22:7">22:7</span> Men när solen har gått ned, är han ren,
och sedan må han äta av de heliga gåvorna, ty det är hans spis.

<span id="an_22:8">22:8</span> Ett självdött eller ihjälrivet djur skall
han icke äta, så att han därigenom bliver oren. Jag är HERREN.

<span id="an_22:9">22:9</span> De skola iakttaga vad jag har bjudit dem
iakttaga, på det att de icke för det heligas skull må komma att bära på
synd och träffas av döden därför att de ohelga det. Jag är HERREN, som
helgar dem.

<span id="an_22:10">22:10</span> Ingen främmande får äta av det heliga;
en inhysesman hos prästen eller en hans legodräng skall icke äta av det
heliga.

<span id="an_22:11">22:11</span> Men när en präst har köpt en träl för
sina penningar, må denne äta därav, så ock den träl som är född i hans
hus; dessa må äta av hans spis.

<span id="an_22:12">22:12</span> När en prästs dotter har blivit en
främmande mans hustru, skall hon icke äta av det heliga som gives till
offergärd.

<span id="an_22:13">22:13</span> Men om en prästs dotter har blivit änka
eller blivit förskjuten, och hon är utan livsfrukt, och hon så kommer
åter till sin faders hus och är där såsom i sin ungdom, då må hon äta av
sin faders spis; men ingen främmande får äta därav.

<span id="an_22:14">22:14</span> Och om någon ouppsåtligen äter av det
heliga, skall han lägga femtedelen därtill och giva prästen ersättning
för det heliga.

<span id="an_22:15">22:15</span> Prästerna skola icke ohelga de heliga
gåvorna, det som Israels barn göra såsom gärd åt HERREN,

<span id="an_22:16">22:16</span> och därigenom draga över dem
missgärning och skuld, när de äta av deras heliga gåvor; ty jag är
HERREN, som helgar dem.

<span id="an_22:17">22:17</span> Och HERREN talade till Mose och sade:

<span id="an_22:18">22:18</span> Tala till Aron och hans söner och alla
Israels barn och säg till dem: Om någon av Israels hus eller av
främlingarna i Israel vill offra något offer, vare sig det är ett
löftesoffer eller ett frivilligt offer som de vilja offra åt HERREN
såsom brännoffer, så skolen I göra det på sådant sätt att I bliven
välbehagliga;

<span id="an_22:19">22:19</span> offret skall vara ett felfritt handjur,
av fäkreaturen eller av fåren eller av getterna;

<span id="an_22:20">22:20</span> I skolen icke därtill taga ett djur som
har något lyte, ty genom ett sådant bliven I icke välbehagliga.

<span id="an_22:21">22:21</span> Och när någon vill offra ett tackoffer
åt HERREN av fäkreaturen eller av småboskapen, vare sig det gäller att
fullgöra ett löfte, eller det gäller ett frivilligt offer, då skall det
vara felfritt far att bliva välbehagligt; intet lyte får finnas därpå.

<span id="an_22:22">22:22</span> Det som är blint eller brutet eller
stympat eller sårigt, eller det som har skabb eller annat utslag sådant
skolen I icke offra åt HERREN; eldsoffer av sådant skolen I icke lägga
på altaret åt HERREN.

<span id="an_22:23">22:23</span> Ett djur av fäkreaturen eller av
småboskapen, som har någon lem för stor eller för liten, må du väl offra
såsom frivilligt offer, men såsom löftesoffer bliver det icke
välbehagligt.

<span id="an_22:24">22:24</span> Och I skolen icke offra åt HERREN något
som har blivit snöpt genom klämning eller krossning eller avslitning
eller utskärning; sådant skolen I icke göra i edert land.

<span id="an_22:25">22:25</span> Icke heller av en utlännings hand
skolen I mottaga och offra sådana djur till eder Guds spis, ty de äro
skadade, de hava ett lyte; genom sådana bliven I icke välbehagliga.

<span id="an_22:26">22:26</span> Och HERREN talade till Mose och sade:

<span id="an_22:27">22:27</span> När en kalv eller ett får eller en get
har blivit född, skall djuret dia sin moder i sju dagar. Men allt ifrån
den åttonde dagen är det välbehagligt såsom eldsoffersgåva åt HERREN.

<span id="an_22:28">22:28</span> I skolen icke slakta något djur, vare
sig av fäkreaturen eller av småboskapen, på samma dag som dess avföda.

<span id="an_22:29">22:29</span> När I viljen offra ett lovoffer åt
HERREN, skolen I offra det på sådant sätt att I bliven välbehagliga.

<span id="an_22:30">22:30</span> Det skall ätas samma dag; I skolen icke
lämna något därav kvar till följande morgon. Jag är HERREN.

<span id="an_22:31">22:31</span> I skolen hålla mina bud och göra efter
dem. Jag är HERREN.

<span id="an_22:32">22:32</span> I skolen icke ohelga mitt heliga namn,
ty jag vill bliva helgad bland Israels barn. Jag är HERREN, som helgar
eder,

<span id="an_22:33">22:33</span> han som har fört eder ut ur Egyptens
land, för att jag skall vara eder Gud. Jag är HERREN.

<span id="an_23:1">23:1</span> Och HERREN talade till Mose och sade:

<span id="an_23:2">23:2</span> Tala till Israels barn och säg till dem:
Dessa äro HERRENS högtider, vilka I skolen utlysa såsom heliga
sammankomster; mina högtider äro dessa:

<span id="an_23:3">23:3</span> Sex dagar skall arbete göras, men på
sjunde dagen är vilosabbat, en dag för helig sammankomst; intet arbete
skolen I då göra. Det är HERRENS sabbat, var I än ären bosatta.

<span id="an_23:4">23:4</span> Dessa äro HERRENS högtider, de heliga
sammankomster som I skolen utlysa på bestämda tider:

<span id="an_23:5">23:5</span> I första månaden, på fjortonde dagen i
månaden, vid aftontiden, är HERRENS påsk.

<span id="an_23:6">23:6</span> Och på femtonde dagen i samma månad är
HERRENS osyrade bröds högtid; då skolen I äta osyrat bröd, i sju dagar.

<span id="an_23:7">23:7</span> På den första dagen skolen I hålla en
helig sammankomst; ingen arbetssyssla skolen I då göra.

<span id="an_23:8">23:8</span> Och I skolen offra eldsoffer åt HERREN i
sju dagar. På den sjunde dagen skall åter hållas en helig sammankomst;
ingen arbetssyssla skolen I då göra.

<span id="an_23:9">23:9</span> Och HERREN talade till Mose och sade:

<span id="an_23:10">23:10</span> Tala till Israels barn och säg till
dem: När I kommen in i det land som jag vill giva eder, och I inbärgen
dess skörd, då skolen I bära till prästen den kärve som är förstlingen
av eder skörd.

<span id="an_23:11">23:11</span> Och den kärven skall han vifta inför
HERRENS ansikte, för att I mån bliva välbehagliga; dagen efter sabbaten
skall prästen vifta den.

<span id="an_23:12">23:12</span> Och på den dag då I låten vifta kärven
skolen I offra ett felfritt årsgammalt lamm till brännoffer åt HERREN,

<span id="an_23:13">23:13</span> och såsom spisoffer därtill två
tiondedels efa fint mjöl, begjutet med olja, ett eldsoffer åt HERREN
till en välbehaglig lukt, och såsom drickoffer därtill en fjärdedels hin
vin.

<span id="an_23:14">23:14</span> Och intet av det nya, varken bröd eller
rostade ax eller korn av grönskuren säd, skolen I äta förrän på denna
samma dag, icke förrän I haven burit fram offergåvan åt eder Gud. Detta
skall vara en evärdlig stadga för eder från släkte till släkte, var I än
ären bosatta.

<span id="an_23:15">23:15</span> Sedan skolen I räkna sju fulla veckor
från dagen efter sabbaten, från den dag då I buren fram
viftofferskärven;

<span id="an_23:16">23:16</span> femtio dagar skolen I räkna intill
dagen efter den sjunde sabbaten; då skolen I bära fram ett offer av den
nya grödan åt HERREN.

<span id="an_23:17">23:17</span> Från de orter där I bon skolen I bära
fram viftoffersbröd, två kakor av två tiondedels efa fint mjöl, bakade
med surdeg: en förstlingsgåva åt HERREN.

<span id="an_23:18">23:18</span> Och jämte brödet skolen I föra fram sju
felfria årsgamla lamm, en ungtjur och två vädurar, till att offras såsom
brännoffer åt HERREN, med tillhörande spisoffer och drickoffer: ett
eldsoffer till en välbehaglig lukt för HERREN.

<span id="an_23:19">23:19</span> Därtill skolen I offra en bock till
syndoffer och två årsgamla lamm till tackoffer.

<span id="an_23:20">23:20</span> Och prästen skall vifta dem såsom ett
viftoffer inför HERRENS ansikte, jämte förstlingsbröden som bäras fram
tillika med de båda lammen de skola vara helgade åt HERREN och tillhöra
prästen.

<span id="an_23:21">23:21</span> Och till denna samma dag skolen I
utlysa en helig sammankomst att hållas av eder; ingen arbetssyssla
skolen I då göra. Detta skall vara en evärdlig stadga för eder från
släkte till släkte, var I än ären bosatta.

<span id="an_23:22">23:22</span> Och när I inbärgen skörden av edert
land, skall du icke skörda intill yttersta kanten av din åker, icke
heller skall du göra någon axplockning efter din skörd, du skall lämna
detta kvar åt den fattige och åt främlingen. Jag är HERREN, eder Gud.

<span id="an_23:23">23:23</span> Och HERREN talade till Mose och sade:

<span id="an_23:24">23:24</span> Tala till Israels barn och säg: I
sjunde månaden, på första dagen i månaden, skolen I hålla sabbatsvila,
en högtid med basunklang, till att bringa eder i åminnelse inför HERREN,
en helig sammankomst.

<span id="an_23:25">23:25</span> Ingen arbetssyssla skolen I då göra,
och I skolen offra eldsoffer åt HERREN.

<span id="an_23:26">23:26</span> Och HERREN talade till Mose och sade:

<span id="an_23:27">23:27</span> Men på tionde dagen i samma sjunde
månad är försoningsdagen; då skolen I hålla en helig sammankomst, och I
skolen då späka eder; och I skolen offra eldsoffer åt HERREN.

<span id="an_23:28">23:28</span> Och I skolen intet arbete göra på denna
samma dag, ty det är en försoningsdag, då försoning bringas för eder
inför HERRENS, eder Guds, ansikte.

<span id="an_23:29">23:29</span> Och var och en som icke späker sig på
denna samma dag skall utrotas ur sin släkt.

<span id="an_23:30">23:30</span> Och var och en som gör något arbete på
denna samma dag, honom skall jag förgöra ur hans folk.

<span id="an_23:31">23:31</span> Intet arbete skolen I då göra Detta
skall vara en evärdlig stadga för eder från släkte till släkte, var I än
ären bosatta.

<span id="an_23:32">23:32</span> En vilosabbat skall den vara för eder,
och I skolen då späka eder. På nionde dagen i månaden, om aftonen,
skolen I hålla denna eder sabbatsvila, från afton till afton.

<span id="an_23:33">23:33</span> Och HERREN talade till Mose och sade:

<span id="an_23:34">23:34</span> Tala till Israels barn och säg: På
femtonde dagen i samma sjunde månad är HERRENS lövhyddohögtid, i sju
dagar.

<span id="an_23:35">23:35</span> På den första dagen skall man hålla en
helig sammankomst; ingen arbetssyssla skolen I då göra.

<span id="an_23:36">23:36</span> I sju dagar skolen I offra eldsoffer åt
HERREN. På den åttonde dagen skolen I hålla en helig sammankomst och
skolen offra eldsoffer åt HERREN. Då är högtidsförsamling; ingen
arbetssyssla skolen I då göra.

<span id="an_23:37">23:37</span> Dessa äro HERRENS högtider, vilka I
skolen utlysa såsom heliga sammankomster, och på vilka I skolen offra
eldsoffer åt HERREN, brännoffer och spisoffer, slaktoffer och
drickoffer, var dag de för den dagen bestämda offren --

<span id="an_23:38">23:38</span> detta förutom HERRENS sabbater, och
förutom edra övriga gåvor, och förutom alla edra löftesoffer, och
förutom alla frivilliga offer som I given åt HERREN.

<span id="an_23:39">23:39</span> Men på femtonde dagen i sjunde månaden,
när I inbärgen avkastningen av landet, skolen I fira HERRENS högtid, i
sju dagar. På den första dagen är sabbatsvila, på den åttonde dagen är
ock sabbatsvila.

<span id="an_23:40">23:40</span> Och I skolen på den första dagen taga
frukt av edra skönaste träd, kvistar av palmer och grenar av lummiga
träd och av pilträd, och skolen så vara glada i sju dagar inför HERRENS,
eder Guds, ansikte.

<span id="an_23:41">23:41</span> I skolen fira denna högtid såsom en
HERRENS högtid sju dagar om året. Detta skall vara en evärdlig stadga
för eder från släkte till släkte; i sjunde månaden skolen I fira den.

<span id="an_23:42">23:42</span> Då skolen I bo i lövhyddor i sju dagar;
alla de som äro infödingar i Israel skola bo i lövhyddor,

<span id="an_23:43">23:43</span> för att edra efterkommande må veta huru
jag lät Israels barn bo i lövhyddor, när jag förde dem ut ur Egyptens
land Jag är HERREN, eder Gud.

<span id="an_23:44">23:44</span> Och Mose talade till Israels barn om
dessa HERRENS högtider.

<span id="an_24:1">24:1</span> Och HERREN talade till Mose och sade:

<span id="an_24:2">24:2</span> Bjud Israels barn att bära till dig ren
olja, av stötta oliver, till ljusstaken, så att lamporna dagligen kunna
sättas upp.

<span id="an_24:3">24:3</span> Utanför den förlåt som hänger framför
vittnesbördet, i uppenbarelsetältet, skall Aron beständigt sköta den,
från aftonen till morgonen, inför HERRENS ansikte. Detta skall vara en
evärdlig stadga för eder från släkte till släkte.

<span id="an_24:4">24:4</span> Lamporna på den gyllene ljusstaken skall
han beständigt sköta inför HERRENS ansikte.

<span id="an_24:5">24:5</span> Och du skall taga fint mjöl och därav
baka tolv kakor; var kaka skall innehålla två tiondedels efa.

<span id="an_24:6">24:6</span> Och du skall lägga upp dem i två rader,
sex i var rad, på det gyllene bordet inför HERRENS ansikte.

<span id="an_24:7">24:7</span> Och på vardera raden skall du lägga ren
rökelse, för att denna må utgöra själva altaroffret av bröden, ett
eldsoffer åt HERREN.

<span id="an_24:8">24:8</span> Sabbatsdag efter sabbatsdag skall man
beständigt lägga upp dem inför HERRENS ansikte: en gärd av Israels barn,
till ett evigt förbund.

<span id="an_24:9">24:9</span> De skola tillhöra Aron och hans söner och
skola ätas av dem på en helig plats, ty de äro högheliga och äro hans
evärdliga rätt av HERRENS eldsoffer.

<span id="an_24:10">24:10</span> Och en man som var son till en
israelitisk kvinna, men till fader hade en egyptisk man, gick ut bland
Israels barn; och den israelitiska kvinnans son och en israelitisk man
kommo i träta med varandra i lägret.

<span id="an_24:11">24:11</span> Och den israelitiska kvinnans son
smädade Namnet och hädade. Då förde de honom fram till Mose. Och hans
moder hette Selomit, dotter till Dibri, av Dans stam.

<span id="an_24:12">24:12</span> Och de satte honom i förvar, för att de
skulle få hans dom bestämd efter HERRENS befallning.

<span id="an_24:13">24:13</span> Och HERREN talade till Mose och sade:

<span id="an_24:14">24:14</span> För ut hädaren utanför lägret; sedan må
alla som hörde det lägga sina händer på hans huvud, och må så hela
menigheten stena honom.

<span id="an_24:15">24:15</span> Och till Israels barn skall du tala och
säga: Om någon hädar sin Gud, kommer han att bära på synd.

<span id="an_24:16">24:16</span> Och den som smädar HERRENS namn skall
straffas med döden; hela menigheten skall stena honom. Evad det är en
främling eller en inföding som smädar Namnet, skall han dödas.

<span id="an_24:17">24:17</span> Om någon slår ihjäl någon människa,
skall han straffas med döden;

<span id="an_24:18">24:18</span> och den som slår ihjäl ett boskapsdjur
skall ersätta det: liv för liv.

<span id="an_24:19">24:19</span> Och om någon vållar att hans nästa får
ett lyte, så skall man göra mot honom såsom han själv har gjort:

<span id="an_24:20">24:20</span> bruten lem för bruten lem, öga för öga,
tand för tand; samma lyte han har vållat att en annan fick skall han
själv få.

<span id="an_24:21">24:21</span> Den som slår ihjäl ett boskapsdjur
skall ersätta det, och den som slår ihjäl en människa skall dödas.

<span id="an_24:22">24:22</span> En och samma lag skall gälla för eder,
den skall gälla lika väl för främlingen som för infödingen; ty jag är
HERREN, eder Gud.

<span id="an_24:23">24:23</span> Och Mose talade detta till Israels
barn; och de förde ut hädaren utanför lägret och stenade honom. Alltså
gjorde Israels barn såsom HERREN hade bjudit Mose.

<span id="an_25:1">25:1</span> Och HERREN talade till Mose på Sinai berg
och sade:

<span id="an_25:2">25:2</span> Tala till Israels barn och säg till dem:
När I kommen in i det land som jag vill giva eder, skall landet hålla
sabbat åt HERREN.

<span id="an_25:3">25:3</span> I sex år skall du beså din åker, och i
sex år skära din vingård och inbärga avkastningen av landet,

<span id="an_25:4">25:4</span> men under det sjunde året skall landet
hava vilosabbat, en HERRENS sabbat; då skall du icke beså din åker och
icke skära din vingård.

<span id="an_25:5">25:5</span> Vad som växer upp av spillsäden efter din
skörd skall du icke skörda, och de druvor som växa på dina oskurna
vinträd skall du icke avbärga. Det skall vara ett sabbatsvilans år för
landet.

<span id="an_25:6">25:6</span> Och vad landets sabbat ändå giver skolen
I hava till föda: du själv, din tjänare och din tjänarinna, din
daglönare och din inhysesman, de som bo hos dig.

<span id="an_25:7">25:7</span> Din boskap och de vilda djuren i ditt
land skola ock hava sin föda av all dess avkastning.

<span id="an_25:8">25:8</span> Och du skall räkna sju årsveckor, det är
sju gånger sju år, så att tiden för de sju årsveckorna bliver fyrtionio
år.

<span id="an_25:9">25:9</span> Då skall du i sjunde månaden, på tionde
dagen i månaden, låta blåsa i larmbasun; på försoningsdagen skolen I
blåsa i basun över hela edert land.

<span id="an_25:10">25:10</span> Och I skolen helga det femtionde året
och utropa frihet i landet för alla dess inbyggare. Det skall vara ett
jubelår för eder; var och en av eder skall då återfå sin arvsbesittning,
var och en av eder skall återfå sin släktegendom.

<span id="an_25:11">25:11</span> Ett jubelår skall detta femtionde år
vara för eder; då skolen I icke så något, och vad som då växer upp av
spillsäden skolen I icke skörda, och I skolen då icke avbärga edra
oskurna vinträd.

<span id="an_25:12">25:12</span> Ty det är ett jubelår; heligt skall det
vara för eder. Från själva marken skolen I hämta eder föda, av dess
avkastning.

<span id="an_25:13">25:13</span> Under ett sådant jubelår skall var och
en av eder återfå sin arvsbesittning.

<span id="an_25:14">25:14</span> Om I alltså säljer något åt eder nästa
eller köpen något av eder nästa, skolen I icke göra varandra orätt:

<span id="an_25:15">25:15</span> efter antalet år från jubelåret skall
du betala din nästa, efter antalet årsgrödor skall han få betalning av
dig.

<span id="an_25:16">25:16</span> Alltefter som åren äro flera skall du
betala högre pris, och alltefter som åren äro färre skall du betala
lägre pris; ty ett visst antal grödor är det han säljer till dig.

<span id="an_25:17">25:17</span> I skolen icke göra varandra orätt du
skall frukta din Gud; ty jag är HERREN, eder Gud.

<span id="an_25:18">25:18</span> Och I skolen göra efter mina stadgar,
och mina rätter skolen I hålla och skolen göra efter dem; då skolen I bo
trygga i landet.

<span id="an_25:19">25:19</span> Och landet skall giva sin frukt, så att
I haven nog att äta, och I skolen bo trygga däri.

<span id="an_25:20">25:20</span> Och om I frågen: »Vad skola vi äta
under det sjunde året, om vi icke få så och icke få inbärga vår gröda?»,

<span id="an_25:21">25:21</span> så mån I veta att jag skall bjuda min
välsignelse komma över eder under det sjätte året, så att det giver
gröda för de tre åren.

<span id="an_25:22">25:22</span> Och ännu när I under det åttonde året
sån, skolen I hava av den gamla grödan att äta; ända till dess att
grödan på det nionde året har kommit in, skolen I hava gammalt att äta.

<span id="an_25:23">25:23</span> När I säljen jord, skolen I icke sälja
den för evärdlig tid, ty landet är mitt; I ären ju främlingar och gäster
hos mig.

<span id="an_25:24">25:24</span> I hela det land I fån till besittning
skolen I medgiva rätt att återbörda jordegendom.

<span id="an_25:25">25:25</span> Om din broder råkar i armod och säljer
något av sin arvsbesittning, så må hans närmaste bördeman komma till
honom och återbörda det brodern har sålt.

<span id="an_25:26">25:26</span> Och om någon icke har någon bördeman,
men han själv kommer i tillfälle att anskaffa vad som behöves för att
återbörda,

<span id="an_25:27">25:27</span> så skall han räkna efter, huru många år
som hava förflutit ifrån försäljningen, och betala lösen för de
återstående åren åt den man till vilken han sålde, och han skall så
återfå sin besittning.

<span id="an_25:28">25:28</span> Men om han icke förmår anskaffa vad som
behöves till att betala honom, så skall det han har sålt förbliva i
köparens hand intill jubelåret. Men på jubelåret skall det frånträdas,
och han skall då återfå sin besittning.

<span id="an_25:29">25:29</span> Om någon säljer ett boningshus i en
stad som är omgiven med murar, så skall han hava rätt att återbörda det
innan ett år har förflutit, sedan han sålde det; hans rätt att återbörda
det är då inskränkt till viss tid.

<span id="an_25:30">25:30</span> Men om det icke har blivit återbördat,
förrän hela året är ute, så skall huset, om det ligger i en stad som är
omgiven med murar, förbliva köparens och hans efterkommandes egendom för
evärdlig tid; det skall då icke frånträdas på jubelåret.

<span id="an_25:31">25:31</span> Men hus i sådana byar som icke hava
murar omkring sig skola räknas till landets åkermark; de skola kunna
återbördas, och på jubelåret skola de frånträdas.

<span id="an_25:32">25:32</span> Dock skola leviterna inom de städer som
äro deras arvsbesittning hava evärdlig rätt att återbörda husen i
städerna

<span id="an_25:33">25:33</span> Också om någon annan av leviterna
inlöser det sålda huset i den stad där han har sin besittning, skall det
dock frånträdas på jubelåret; ty husen i levitstäderna äro leviternas
arvsbesittning bland Israels barn.

<span id="an_25:34">25:34</span> Och ett fält som är utmark omkring
någon av deras städer får icke säljas, ty det är deras evärdliga
besittning.

<span id="an_25:35">25:35</span> Om din broder råkar i armod och kommer
på obestånd hos dig, så skall du taga dig an honom; såsom en främling
eller en inhysesman skall han få leva hos dig.

<span id="an_25:36">25:36</span> Du skall icke ockra på honom eller taga
ränta, ty du skall frukta din Gud, och du skall låta din broder leva hos
dig.

<span id="an_25:37">25:37</span> Du skall icke lämna honom dina
penningar på ocker eller lämna honom av dina livsmedel mot ränta.

<span id="an_25:38">25:38</span> Jag är HERREN, eder Gud, som har fört
eder ut ur Egyptens land, för att giva eder Kanaans land och vara eder
Gud.

<span id="an_25:39">25:39</span> Om din broder råkar i armod hos dig och
säljer sig åt dig, skall du icke låta honom göra trälarbete;

<span id="an_25:40">25:40</span> såsom en daglönare och en inhysesman
skall han vara hos dig; intill jubelåret skall han tjäna hos dig.

<span id="an_25:41">25:41</span> Då skall du giva honom fri, honom själv
och hans barn med honom; och han skall återfå sin släktegendom, sin
fädernebesittning skall han återfå.

<span id="an_25:42">25:42</span> Ty de äro mina tjänare, som jag har
fört ut ur Egyptens land; de skola icke säljas såsom man säljer trälar.

<span id="an_25:43">25:43</span> Du skall icke med hårdhet bruka din
makt över dem; du skall frukta din Gud.

<span id="an_25:44">25:44</span> Men om du vill skaffa dig en verklig
träl eller trälinna, så skall du köpa en sådan träl eller trälinna från
hedningarna som bo runt omkring eder.

<span id="an_25:45">25:45</span> I mån ock köpa sådana ibland barnen
till inhysesmännen som bo hos eder och bland personer av deras släkt,
som I haven hos eder, och som äro födda i edert land; sådana skola
förbliva eder egendom.

<span id="an_25:46">25:46</span> Och dem mån I hava att lämna såsom arv
åt edra barn efter eder, till egendom och besittning; dem kunnen I hava
till trälar evärdligen. Men ibland edra bröder, Israels barn, skall
ingen med hårdhet bruka sin makt över den andre.

<span id="an_25:47">25:47</span> Om en främling eller en inhysesman hos
dig kommer till välstånd, och en din broder råkar i armod hos honom och
säljer sig åt främlingen som bor inhyses hos dig, eller eljest åt någon
som tillhör en främlingssläkt,

<span id="an_25:48">25:48</span> så skall han sedan, efter det att han
har sålt sig, kunna lösas ut; någon av hans bröder må lösa honom;

<span id="an_25:49">25:49</span> eller ock må hans farbroder eller hans
farbroders son lösa honom, eller må någon annan nära blodsförvant av
hans släkt lösa honom; eller om han kommer i tillfälle därtill, må han
själv lösa sig.

<span id="an_25:50">25:50</span> Därvid skall han, jämte den som har
köpt honom, räkna efter, huru lång tid som har förflutit ifrån det år då
han sålde sig åt honom till jubelåret; och det pris för vilket han
såldes skall uppskattas efter årens antal; hans arbetstid hos honom
skall beräknas till samma värde som en daglönares.

<span id="an_25:51">25:51</span> Om ännu många år äro kvar, skall han
såsom lösen för sig betala en motsvarande del av det penningbelopp som
han köptes för.

<span id="an_25:52">25:52</span> Om däremot allenast få år återstå till
jubelåret, så skall han räkna efter detta, sig till godo, och betala
lösen för sig efter antalet av sina år.

<span id="an_25:53">25:53</span> Såsom en daglönare som är lejd för år
skall man behandla honom ingen må inför dina ögon med hårdhet bruka sin
makt över honom.

<span id="an_25:54">25:54</span> Men om han icke bliver löst på något av
de nämnda sätten, så skall han på jubelåret givas fri, han själv och
hans barn med honom.

<span id="an_25:55">25:55</span> Ty Israels barn äro mina tjänare; de
äro mina tjänare, som jag har fört ut ur Egyptens land. Jag är HERREN,
eder Gud.

<span id="an_26:1">26:1</span> I skolen icke göra eder några av gudar,
ej heller uppresa åt eder något beläte eller någon stod, eller uppsätta
i edert land stenar med inhuggna bilder, för att tillbedja vid dem; ty
jag är HERREN, eder Gud.

<span id="an_26:2">26:2</span> Mina sabbater skolen I hålla, och för min
helgedom skolen I hava fruktan. Jag är HERREN.

<span id="an_26:3">26:3</span> Om I vandren efter mina stadgar och
hållen mina bud och gören efter dem,

<span id="an_26:4">26:4</span> så skall jag giva eder regn i rätt tid,
så att jorden giver sin gröda och träden på marken bära sin frukt.

<span id="an_26:5">26:5</span> Och trösktiden skall hos eder räcka
intill vinbärgningen, och vinbärgningen skall räcka intill såningstiden,
och I skolen hava bröd nog att äta och skolen bo trygga i edert land.

<span id="an_26:6">26:6</span> Och jag skall skaffa frid i landet, och I
skolen få ro, och ingen skall förskräcka eder. Jag skall göra slut på
vilddjuren i landet, och intet svärd skall gå fram genom edert land.

<span id="an_26:7">26:7</span> I skolen jaga edra fiender framför eder,
och de skola falla för edra svärd.

<span id="an_26:8">26:8</span> Fem av eder skola jaga hundra framför
sig, och hundra av eder skola jaga tiotusen, och edra fiender skola
falla för edra svärd.

<span id="an_26:9">26:9</span> Och jag skall vända mig till eder och
göra eder fruktsamma och för öka eder, och jag skall upprätthålla mitt
förbund med eder.

<span id="an_26:10">26:10</span> Och gammal gröda, som länge har legat
inne, skolen I hava att äta; I skolen nödgas skaffa den gamla undan för
den nya.

<span id="an_26:11">26:11</span> Och jag skall uppresa min boning mitt
ibland eder, och min själ skall icke försmå eder.

<span id="an_26:12">26:12</span> Jag skall vandra mitt ibland eder och
vara eder Gud, och I skolen vara mitt folk.

<span id="an_26:13">26:13</span> Jag är HERREN, eder Gud, som förde eder
ut ur Egyptens land, för att I icke skullen vara trälar där; och jag har
brutit sönder edert ok och låtit eder gå med upprätt huvud.

<span id="an_26:14">26:14</span> Men om I icke hören mig och icke gören
efter alla dessa bud,

<span id="an_26:15">26:15</span> om I förkasten mina stadgar, och om
edra själar försmå mina rätter, så att I icke gören efter alla mina bud,
utan bryten mitt förbund,

<span id="an_26:16">26:16</span> då skall ock jag handla på samma sätt
mot eder: jag skall hemsöka eder med förskräckliga olyckor, med tärande
sjukdom och feber, så att edra ögon försmäkta och eder själ förtvinar;
och I skolen förgäves så eder säd, ty edra fiender skola äta den.

<span id="an_26:17">26:17</span> Jag skall vända mitt ansikte mot eder,
och I skolen bliva slagna av edra fiender; och de som hata eder skola
råda över eder, och I skolen fly, om ock ingen förföljer eder.

<span id="an_26:18">26:18</span> Om I, detta oaktat, icke hören mig, så
skall jag tukta eder sjufalt värre för edra synders skull.

<span id="an_26:19">26:19</span> Jag skall krossa eder stolta makt. Jag
skall låta eder himmel bliva såsom järn och eder jord såsom koppar.

<span id="an_26:20">26:20</span> Och eder möda skall vara förspilld, ty
eder jord skall icke giva sin gröda, och träden i landet skola icke bära
sin frukt.

<span id="an_26:21">26:21</span> Om I ändå vandren mig emot och icke
viljen höra mig, så skall jag slå eder sjufalt värre, såsom edra synder
förtjäna.

<span id="an_26:22">26:22</span> Jag skall sända över eder vilddjur, som
skola döda edra barn och fördärva eder boskap och minska edert eget
antal, så att edra vägar bliva öde.

<span id="an_26:23">26:23</span> Om I, detta oaktat, icke låten varna
eder av mig, utan vandren mig emot,

<span id="an_26:24">26:24</span> så skall också jag vandra eder emot och
slå eder sjufalt för edra synders skull.

<span id="an_26:25">26:25</span> Jag skall låta eder drabbas av ett
hämndesvärd, som skall hämnas mitt förbund, och I skolen nödgas församla
eder i städerna; men där skall jag sända pest bland eder, och I skolen
bliva givna i fiendehand.

<span id="an_26:26">26:26</span> Jag skall så fördärva edert
livsuppehälle, att edert bröd skall kunna bakas i en enda ugn av tio
kvinnor, och edert bröd skall lämnas ut efter vikt, och när I äten,
skolen I icke bliva mätta.

<span id="an_26:27">26:27</span> Om I, detta oaktat, icke hören mig,
utan vandren mig emot,

<span id="an_26:28">26:28</span> så skall också jag i vrede vandra eder
emot och tukta eder sjufalt för edra synders skull.

<span id="an_26:29">26:29</span> I skolen nödgas äta edra söners kött
och äta edra döttrars kött.

<span id="an_26:30">26:30</span> Jag skall ödelägga edra offerhöjder och
utrota edra solstoder; jag skall kasta edra döda kroppar på edra
eländiga avgudars döda kroppar, ty min själ skall försmå eder.

<span id="an_26:31">26:31</span> Och jag skall göra edra städer till
ruiner och föröda edra helgedomar, och jag skall icke mer med välbehag
känna lukten av edra offer.

<span id="an_26:32">26:32</span> Jag skall själv ödelägga landet, så att
edra fiender, som bo däri, skola häpna däröver.

<span id="an_26:33">26:33</span> Men eder skall jag förströ bland
hedningarna, och jag skall förfölja eder med draget svärd; så skall
edert land bliva en ödemark, och edra städer skola bliva ruiner.

<span id="an_26:34">26:34</span> Då skall landet få gottgörelse för sina
sabbater, då, under hela den tid det ligger öde och I ären i edra
fienders land. Ja, då skall landet hålla sabbat och giva gottgörelse för
sina sabbater.

<span id="an_26:35">26:35</span> Hela den tid det ligger öde skall det
hålla sabbat och få den vila det icke fick på edra sabbater, då I bodden
däri.

<span id="an_26:36">26:36</span> Och åt dem som bliva kvar av eder skall
jag giva försagda hjärtan i deras fienders länder, så att de jagas på
flykten av ett prasslande löv som röres av vinden, och fly, såsom flydde
de för svärd, och falla, om ock ingen förföljer dem.

<span id="an_26:37">26:37</span> Och de skola stupa på varandra, likasom
för svärd, om ock ingen förföljer dem. Ja, I skolen icke kunna hålla
stånd mot edra fiender.

<span id="an_26:38">26:38</span> I skolen förgås bland hedningarna, och
edra fienders land skall förtära eder.

<span id="an_26:39">26:39</span> Och de som bliva kvar av eder skola
försmäkta i edra fienders land, genom sin egen missgärning, och
försmäkta tillika genom sina fäders missgärning, likasom dessa hava
gjort.

<span id="an_26:40">26:40</span> Och de skola nödgas bekänna den
missgärning de själva hava begått, och den deras fäder hava begått,
genom att handla trolöst mot mig, och huru de hava vandrat mig emot

<span id="an_26:41">26:41</span> -- varför också jag måste vandra dem
emot och föra dem bort i deras fienders land -- ja, då skola deras
oomskurna hjärtan nödgas ödmjuka sig, då skola de få umgälla sin
missgärning.

<span id="an_26:42">26:42</span> Och då skall jag tänka på mitt förbund
med Jakob, då skall jag ock tänka på mitt förbund med Isak och på mitt
förbund med Abraham, och på landet skall jag tänka.

<span id="an_26:43">26:43</span> Ty landet måste bliva övergivet av dem
och så få gottgörelse för sina sabbater genom att bliva öde när folket
är borta, och själva skola de få umgälla sin missgärning, därför, ja,
därför att de förkastade mina rätter, och därför att deras själar
försmådde mina stadgar.

<span id="an_26:44">26:44</span> Men detta oaktat skall jag, medan de
äro i sina fienders land, icke så förkasta eller försmå dem, att jag
förgör dem och bryter mitt förbund med dem; ty jag är HERREN, deras Gud.

<span id="an_26:45">26:45</span> Nej, till fromma för dem skall jag
tänka på förbundet med förfäderna, som jag förde ut ur Egyptens land,
inför hedningarnas ögon, på det att jag skulle vara deras Gud. Jag är
HERREN.

<span id="an_26:46">26:46</span> Dessa äro de stadgar och rätter och
lagar som HERREN fastställde mellan sig och Israels barn, på Sinai berg
genom Mose.

<span id="an_27:1">27:1</span> Och HERREN talade till Mose och sade:

<span id="an_27:2">27:2</span> Tala till Israels barn och säg till dem:
Om någon skall fullgöra ett löfte, ett sådant varvid du har att bestämma
värdet på personer som lovas åt HERREN, så gäller följande:

<span id="an_27:3">27:3</span> Om värdet skall bestämmas för en man som
är mellan tjugu och sextio år gammal, så skall du bestämma detta till
femtio siklar silver, efter helgedomssikelns vikt.

<span id="an_27:4">27:4</span> Om frågan gäller en kvinna, så skall du
bestämma värdet till trettio siklar.

<span id="an_27:5">27:5</span> Om frågan gäller någon som är mellan fem
år och tjugu år gammal, så skall det värde du bestämmer vara för mankön
tjugu siklar och för kvinnkön tio siklar.

<span id="an_27:6">27:6</span> Om frågan gäller någon som är mellan en
månad och fem år gammal, så skall det värde du bestämmer vara för mankön
fem siklar silver och för kvinnkön tre siklar silver.

<span id="an_27:7">27:7</span> Om frågan gäller någon som är sextio år
gammal eller därutöver, så skall det värde du bestämmer vara, om det är
en man, femton siklar, men för en kvinna skall det vara tio siklar.

<span id="an_27:8">27:8</span> Är någon i sådant armod att han icke kan
betala det värde du bestämmer, så skall han ställas fram inför prästen,
och prästen skall då bestämma ett värde för honom; efter vad den som har
gjort löftet kan anskaffa skall prästen bestämma värdet för honom.

<span id="an_27:9">27:9</span> Om frågan gäller boskap, av de lag man
får bära fram såsom offer åt HERREN, så skall allt sådant, när man har
givit det åt HERREN, vara heligt;

<span id="an_27:10">27:10</span> man skall icke utväxla eller utbyta
det, vare sig ett bättre mot ett sämre eller ett sämre mot ett bättre.
Om någon likväl utbyter ett djur mot ett annat, så skall både det förra
och det som har blivit lämnat i utbyte vara heligt.

<span id="an_27:11">27:11</span> Men om frågan gäller något slags orent
djur, ett sådant som man icke får bära fram såsom offer åt HERREN, så
skall djuret ställas fram inför prästen;

<span id="an_27:12">27:12</span> och prästen skall bestämma dess värde,
alltefter som det är bättre eller sämre. Såsom du -- prästen --
bestämmer det, så skall det vara.

<span id="an_27:13">27:13</span> Och om ägaren vill lösa djuret, så
skall han till det värde du har bestämt lägga femtedelen av värdet.

<span id="an_27:14">27:14</span> Om någon helgar sitt hus, för att det
skall vara helgat åt HERREN, så skall prästen bestämma dess värde,
alltefter som det är bättre eller sämre. Såsom prästen bestämmer dess
värde, så skall det förbliva.

<span id="an_27:15">27:15</span> Och om den som har helgat sitt hus vill
lösa det, så skall han till det värde i penningar du har bestämt lägga
femtedelen därav; då bliver det hans.

<span id="an_27:16">27:16</span> Om någon helgar åt HERREN ett stycke
åker av sin arvsbesittning så skall du bestämma dess värde efter utsädet
därpå: mot var homer utsädeskorn skola svara femtio siklar silver.

<span id="an_27:17">27:17</span> Om han helgar sin åker ända från
jubelåret, så skall det förbliva vid det värde du bestämmer.

<span id="an_27:18">27:18</span> Men om han helgar sin åker efter
jubelåret, då skall prästen åt honom beräkna penningvärdet efter antalet
av de år som återstå till nästa jubelår; och ett motsvarande avdrag
skall göras på det värde du förut har bestämt.

<span id="an_27:19">27:19</span> Och om den som har helgat åkern vill
lösa den, så skall han till det värde i penningar du har bestämt lägga
femtedelen därav; då förbliver den hans.

<span id="an_27:20">27:20</span> Om han icke löser åkern, men säljer den
åt någon annan, så får åkern sedan icke lösas,

<span id="an_27:21">27:21</span> utan när åkern frånträdes på jubelåret,
skall den vara helgad åt HERREN, likasom en tillspillogiven åker; hans
arvsbesittning tillfaller då prästen.

<span id="an_27:22">27:22</span> Om någon helgar åt HERREN en åker som
han har köpt, en som icke hör till hans arvsbesittning,

<span id="an_27:23">27:23</span> så skall prästen åt honom räkna ut
beloppet av det bestämda värdet intill jubelåret; och han skall samma
dag erlägga detta värde, som du har bestämt; det skall vara helgat åt
HERREN.

<span id="an_27:24">27:24</span> Men på jubelåret skall åkern återgå
till den av vilken den har blivit köpt, och vilkens arvejord den är.

<span id="an_27:25">27:25</span> Och när du bestämmer något värde, skall
det alltid bestämmas i helgedomssiklar, sikeln räknad till tjugu gera.

<span id="an_27:26">27:26</span> Men det som är förstfött ibland boskap,
och som tillhör HERREN redan såsom förstfött, det skall ingen helga;
vare sig det är ett djur av fäkreaturen eller ett djur av småboskapen,
tillhör det redan HERREN

<span id="an_27:27">27:27</span> Men om frågan gäller något orent djur,
så skall man lösa det efter det värde du bestämmer och lägga femtedelen
av värdet därtill. Om det icke löses, så skall det säljas efter det
värde du bestämmer.

<span id="an_27:28">27:28</span> Och om frågan gäller något
tillspillogivet, vad någon har givit till spillo åt HERREN av sin
egendom, det må vara en människa eller ett boskapsdjur eller den åker
som är hans arvsbesittning, så får sådant varken säljas eller lösas;
allt tillspillogivet är högheligt och tillhör HERREN.

<span id="an_27:29">27:29</span> En människa som har blivit
tillspillogiven får aldrig lösas; en sådan måste dödas.

<span id="an_27:30">27:30</span> Och all tionde av jorden, vare sig av
säden på jorden eller av trädens frukt, tillhör HERREN; den är helgad åt
HERREN.

<span id="an_27:31">27:31</span> Om någon vill lösa något av sin tionde,
så skall han lägga femtedelen av värdet därtill.

<span id="an_27:32">27:32</span> Och vad beträffar tionde av fäkreatur
eller av småboskap, allt som går under herdestaven, så skall av allt
detta vart tionde djur vara helgat åt HERREN;

<span id="an_27:33">27:33</span> man skall icke efterforska om det är
bättre eller sämre, och man får icke utbyta det. Om någon likväl utbyter
djuret, så skall både detta och det som har blivit lämnat i utbyte vara
heligt; det får icke lösas.

<span id="an_27:34">27:34</span> Dessa äro de bud som HERREN på Sinai
berg gav Israels barn genom Mose.

------------------------------------------------------------------------

[Next: Numbers](num)
