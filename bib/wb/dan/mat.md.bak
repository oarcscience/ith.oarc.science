[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](mal)  [Next](mar.md) 

------------------------------------------------------------------------

### Danish Bible: Matthew

<span id="an_1:1">1:1</span> Jesu Kristi Davids Søns, Abrahams Søns,
Slægtsbog.

<span id="an_1:2">1:2</span> Abraham avlede Isak; og Isak avlede Jakob;
og Jakob avlede Juda og hans Brødre;

<span id="an_1:3">1:3</span> og Juda avlede Fares og Zara med Thamar; og
Fares avlede Esrom; og Esrom avlede Aram;

<span id="an_1:4">1:4</span> og Aram avlede Aminadab; og Aminadab avlede
Nasson; og Nasson avlede Salmon;

<span id="an_1:5">1:5</span> og Salmon avlede Boas med Rakab; og Boas
avlede Obed med Ruth; og Obed avlede Isaj;

<span id="an_1:6">1:6</span> og Isaj avlede Kong David; og David avlede
Salomon med Urias's Hustru;

<span id="an_1:7">1:7</span> og Salomon avlede Roboam; og Roboam avlede
Abia; og Abia avlede Asa;

<span id="an_1:8">1:8</span> og Asa avlede Josafat; og Josafat avlede
Joram; og Joram avlede Ozias;

<span id="an_1:9">1:9</span> og Ozias avlede Joatham; og Joatham avlede
Akas; og Akas avlede Ezekias;

<span id="an_1:10">1:10</span> og Ezekias avlede Manasse; og Manasse
avlede Amon; og Amon avlede Josias;

<span id="an_1:11">1:11</span> og Josias avlede Jekonias og hans Brødre
på den Tid, da Bortførelsen til Babylon fandt Sted.

<span id="an_1:12">1:12</span> Men efter Bortførelsen til Babylon avlede
Jekonias Salathiel; og Salathiel avlede Zorobabel;

<span id="an_1:13">1:13</span> og Zorobabel avlede Abiud; og Abiud
avlede Eliakim: og Eliakim avlede Azor;

<span id="an_1:14">1:14</span> og Azor avlede Sadok; og Sadok avlede
Akim; og Akim avlede Eliud;

<span id="an_1:15">1:15</span> og Eliud avlede Eleazar; og Eleazar
avlede Matthan; og Matthan avlede Jakob;

<span id="an_1:16">1:16</span> og Jakob avlede Josef, Marias Mand; af
hende blev Jesus født, som kaldes Kristus.

<span id="an_1:17">1:17</span> Altså ere alle Slægtledene fra Abraham
indtil David fjorten Slægtled, og fra David indtil Bortførelsen til
Babylon fjorten Slægtled, og fra Bortførelsen til Babylon indtil Kristus
fjorten Slægtled.

<span id="an_1:18">1:18</span> Men med Jesu Kristi Fødsel gik det
således til. Da Maria, hans Moder, var trolovet med Josef, fandtes hun,
førend de kom sammen, at være frugtsommelig af den Helligånd.

<span id="an_1:19">1:19</span> Men da Josef, hendes Mand, var retfærdig
og ikke vilde beskæmme hende offentligt, besluttede han hemmeligt at
skille sig fra hende.

<span id="an_1:20">1:20</span> Men idet han tænkte derpå, se, da viste
en Herrens Engel sig for ham i en drøm og sagde: "Josef, Davids Søn!
frygt ikke for at tage din Hustru Maria til dig; thi det, som er avlet i
hende, er af den Helligånd.

<span id="an_1:21">1:21</span> Og hun skal føde en Søn, og du skal kalde
hans Navn Jesus; thi han skal frelse sit Folk fra deres Synder."

<span id="an_1:22">1:22</span> Men dette er alt sammen sket, for at det
skulde opfyldes, som er talt af Herren ved Profeten, som siger:

<span id="an_1:23">1:23</span> "Se, Jomfruen skal blive frugtsommelig og
føde en Søn, og man skal kalde hans Navn Immanuel", hvilket er udlagt:
Gud med os.

<span id="an_1:24">1:24</span> Men da Josef vågnede op at Søvnen, gjorde
han, som Herrens Engel havde befalet ham, og han tog sin Hustru til sig.

<span id="an_1:25">1:25</span> Og han kendte hende ikke, førend hun
havde født sin Søn, den førstefødte, og han kaldte hans Navn Jesus.

<span id="an_2:1">2:1</span> Men da Jesus var født i Bethlehem i Judæa,
i Kong Herodes's Dage, se, da kom der vise fra Østerland til Jerusalem
og sagde:

<span id="an_2:2">2:2</span> "Hvor er den Jødernes Konge, som er født?
thi vi have set hans Stjerne i Østen og ere komne for at tilbede ham."

<span id="an_2:3">2:3</span> Men da Kong Herodes hørte det, blev han
forfærdet, og hele Jerusalem med ham;

<span id="an_2:4">2:4</span> og han forsamlede alle Folkets
Ypperstepræster og skriftkloge og adspurgte dem, hvor Kristus skulde
fødes.

<span id="an_2:5">2:5</span> Og de sagde til ham: "I Bethlehem i Judæa;
thi således er der skrevet ved Profeten:

<span id="an_2:6">2:6</span> Og du, Bethlehem i Judas Land, er
ingenlunde den mindste iblandt Judas Fyrster; thi af dig skal der udgå
en Fyrste, som skal vogte mit Folk Israel."

<span id="an_2:7">2:7</span> Da kaldte Herodes hemmeligt de vise og fik
af dem nøje Besked om Tiden, da Stjernen havde ladet sig til Syne.

<span id="an_2:8">2:8</span> Og han sendte dem til Bethlehem og sagde:
"Går hen og forhører eder nøje om Barnet; men når I have fundet det, da
forkynder mig det, for at også jeg kan komme og tilbede det."

<span id="an_2:9">2:9</span> Men da de havde hørt Kongen, droge de bort;
og se, Stjernen, som de havde set i Østen, gik foran dem, indtil den kom
og stod oven over, hvor Barnet var.

<span id="an_2:10">2:10</span> Men da de så Stjernen, bleve de såre
meget glade.

<span id="an_2:11">2:11</span> Og de gik ind i Huset og så Barnet med
dets Moder Maria og faldt ned og tilbade det og oplode deres Gemmer og
ofrede det Gaver, Guld og Røgelse og Myrra.

<span id="an_2:12">2:12</span> Og da de vare blevne advarede af Gud i en
Drøm, at de ikke skulde vende tilbage til Herodes, droge de ad en anden
Vej tilbage til deres Land.

<span id="an_2:13">2:13</span> Men da de vare dragne bort, se, da viser
en Herrens Engel sig i en Drøm for Josef og siger: "Stå op, og tag
Barnet og dets Moder med dig og fly til Ægypten og bliv der, indtil jeg
siger dig til; thi Herodes vil søge efter Barnet for at dræbe det."

<span id="an_2:14">2:14</span> Og han stod op og tog Barnet og dets
Moder med sig om Natten og drog bort til Ægypten.

<span id="an_2:15">2:15</span> Og han var der indtil Herodes's Død, for
at det skulde opfyldes, som er talt af Herren ved Profeten, der siger:
"Fra Ægypten kaldte jeg min Søn."

<span id="an_2:16">2:16</span> Da Herodes nu så, at han var bleven
skuffet af de vise, blev han såre vred og sendte Folk hen og lod alle
Drengebørn ihjelslå, som vare i Bethlehem og i hele dens Omegn, fra to
År og derunder, efter den Tid, som han havde fået Besked om af de vise.

<span id="an_2:17">2:17</span> Da blev det opfyldt,som er talt ved
Profeten Jeremias,som siger:

<span id="an_2:18">2:18</span> "En Røst blev hørt i Rama, Gråd og megen
Jamren; Rakel græd over sine Børn og vilde ikke lade sig trøste, thi de
ere ikke mere."

<span id="an_2:19">2:19</span> Men da Herodes var død, se, da viser en
Herrens Engel sig i en Drøm for Josef i Ægypten og siger:

<span id="an_2:20">2:20</span> "Stå op, og tag Barnet og dets Moder med
dig, og drag til Israels Land; thi de ere døde, som efterstræbte Barnets
Liv."

<span id="an_2:21">2:21</span> Og han stod op og tog Barnet og dets
Moder med sig og kom til Israels Land.

<span id="an_2:22">2:22</span> Men da han hørte, at Arkelaus var Konge
over Judæa i sin Fader Herodes's Sted, frygtede han for at komme derhen;
og han blev advaret af Gud i en Drøm og drog bort til Galilæas Egne.

<span id="an_2:23">2:23</span> Og han kom og tog Bolig i en By, som
kaldes Nazareth, for at det skulde opfyldes, som er talt ved Profeterne,
at han skulde kaldes Nazaræer.

<span id="an_3:1">3:1</span> Men i de Dage fremstår Johannes Døberen og
prædiker i Judæas Ørken og siger:

<span id="an_3:2">3:2</span> "Omvender eder, thi Himmeriges Rige er
kommet nær."

<span id="an_3:3">3:3</span> Thi han er den, om hvem der er talt ved
Profeten Esajas, som siger: "Der er en Røst af en, som råber i Ørkenen:
Bereder Herrens Vej, gører hans Stier jævne!"

<span id="an_3:4">3:4</span> Men han, Johannes, havde sit Klædebon af
Kamelhår og et Læderbælte om sin Lænd; og hans Føde var Græshopper og
vild Honning.

<span id="an_3:5">3:5</span> Da drog Jerusalem ud til ham og hele Judæa
og hele Omegnen om Jordan.

<span id="an_3:6">3:6</span> Og de bleve døbte af ham i Floden Jordan,
idet de bekendte deres Synder.

<span id="an_3:7">3:7</span> Men da han så mange af Farisæerne og
Saddukæerne komme til hans Dåb, sagde han til dem: "I Øgleunger! hvem
har lært eder at fly fra den kommende Vrede?

<span id="an_3:8">3:8</span> Bærer da Frugt, som er Omvendelsen værdig,

<span id="an_3:9">3:9</span> og mener ikke at kunne sige ved eder selv:
Vi have Abraham til Fader; thi jeg siger eder, at Gud kan opvække
Abraham Børn af disse Sten.

<span id="an_3:10">3:10</span> Men Øksen ligger allerede ved Roden af
Træerne; så bliver da hvert Træ, som ikke bærer god Frugt, omhugget og
kastet i Ilden.

<span id="an_3:11">3:11</span> Jeg døber eder med Vand til Omvendelse,
men den, som kommer efter mig, er stærkere end jeg, han, hvis Sko jeg
ikke er værdig at bære; han skal døbe eder med den Helligånd og Ild.

<span id="an_3:12">3:12</span> Hans Kasteskovl er i hans Hånd, og han
skal gennemrense sin Lo og samle sin Hvede i Laden; men Avnerne skal han
opbrænde med uslukkelig Ild."

<span id="an_3:13">3:13</span> Da kommer Jesus fra Galilæa til Jordan
til Johannes for at døbes af ham.

<span id="an_3:14">3:14</span> Men Johannes vilde formene ham det og
sagde: "Jeg trænger til at døbes af dig, og du kommer til mig!"

<span id="an_3:15">3:15</span> Men Jesus svarede og sagde til ham:
"Tilsted det nu; thi således sømmer det sig for os at fuldkomme al
Retfærdighed." Da tilsteder han ham det.

<span id="an_3:16">3:16</span> Men da Jesus var bleven døbt, steg han
straks op af Vandet, og se, Himlene åbnedes for ham, og han så Guds Ånd
dale ned som en Due og komme over ham.

<span id="an_3:17">3:17</span> Og se, der kom en Røst fra Himlene, som
sagde: "Denne er min Søn, den elskede, i hvem jeg har Velbehag."

<span id="an_4:1">4:1</span> Da blev Jesus af Ånden ført op i Ørkenen
for at fristes af Djævelen.

<span id="an_4:2">4:2</span> Og da han havde fastet fyrretyve Dage og
fyrretyve Nætter, blev han omsider hungrig.

<span id="an_4:3">4:3</span> Og Fristeren gik til ham og sagde: "Er du
Guds Søn, da sig, at disse Sten skulle blive Brød."

<span id="an_4:4">4:4</span> Men han svarede og sagde: "Der er skrevet:
Mennesket skal ikke leve af Brød alene, men af hvert Ord, som udgår
igennem Guds Mund."

<span id="an_4:5">4:5</span> Da. tager Djævelen ham med sig til den
hellige Stad og stiller ham på Helligdommens Tinde og siger til ham:

<span id="an_4:6">4:6</span> "Er du Guds Søn, da kast dig herned; thi
der er skrevet: Han skal give sine Engle Befaling om dig, og de skulle
bære dig på Hænder, for at du ikke skal støde din Fod på nogen Sten."

<span id="an_4:7">4:7</span> Jesus sagde til ham: "Der er atter skrevet:
Du må ikke friste Herren din Gud."

<span id="an_4:8">4:8</span> Atter tager Djævelen ham med sig op på et
såre højt Bjerg og viser ham alle Verdens Riger og deres Herlighed; og
han sagde til ham:

<span id="an_4:9">4:9</span> "Alt dette vil jeg give dig, dersom du vil
falde ned og tilbede mig."

<span id="an_4:10">4:10</span> Da siger Jesus til ham: "Vig bort, Satan!
thi der er skrevet: Du skal tilbede Herren din Gud og tjene ham alene."

<span id="an_4:11">4:11</span> Da forlader Djævelen ham, og se, Engle
kom til ham og tjente ham.

<span id="an_4:12">4:12</span> Men da Jesus hørte, at Johannes var
kastet i Fængsel, drog han bort til Galilæa.

<span id="an_4:13">4:13</span> Og han forlod Nazareth og kom og tog
Bolig i Kapernaum, som ligger ved Søen, i Sebulons og Nafthalis Egne,

<span id="an_4:14">4:14</span> for at det skulde opfyldes, som er talt
ved Profeten Esajas, som siger:

<span id="an_4:15">4:15</span> "Sebulons Land og Nafthalis Land langs
Søen, Landet hinsides Jordan, Hedningernes Galilæa,

<span id="an_4:16">4:16</span> det Folk, som sad i Mørke, har set et
stort Lys, og for dem, som sad i Dødens Land og Skygge, for dem er der
opgået et Lys."

<span id="an_4:17">4:17</span> Fra den Tid begyndte Jesus at prædike og
sige: "Omvender eder, thi Himmeriges Rige er kommet nær."

<span id="an_4:18">4:18</span> Men da han vandrede ved Galilæas Sø, så
han to Brødre, Simon, som kaldes Peter, og Andreas, hans Broder, i Færd
med at kaste Garn i Søen; thi de vare Fiskere.

<span id="an_4:19">4:19</span> Og han siger til dem: "Følger efter mig,
så vil jeg gøre eder til Menneskefiskere."

<span id="an_4:20">4:20</span> Og de forlode straks Garnene og fulgte
ham.

<span id="an_4:21">4:21</span> Og da han derfra gik videre, så han to
andre Brødre, Jakob, Zebedæus's Søn, og Johannes, hans Broder, i Skibet
med deres Fader Zebedæus, i Færd med at bøde deres Garn, og han kaldte
på dem.

<span id="an_4:22">4:22</span> Og de forlode straks Skibet og deres
Fader og fulgte ham.

<span id="an_4:23">4:23</span> Og Jesus gik omkring i hele Galilæa, idet
han lærte i deres Synagoger og prædikede Rigets Evangelium og helbredte
enhver Sygdom og enhver Skrøbelighed iblandt Folket.

<span id="an_4:24">4:24</span> Og hans Ry kom ud over hele Syrien; og de
bragte til ham alle dem, som lede af mange Hånde Sygdomme og vare
plagede af Lidelser, både besatte og månesyge og værkbrudne; og han
helbredte dem.

<span id="an_4:25">4:25</span> Og store Skarer fulgte ham fra Galilæa og
Dekapolis og Jerusalem og Judæa og fra Landet hinsides Jordan.

<span id="an_5:1">5:1</span> Men da han så Skarerne, steg han op på
Bjerget; og da han havde sat sig, gik hans Disciple hen til ham,

<span id="an_5:2">5:2</span> og han oplod sin Mund, lærte dem og sagde:

<span id="an_5:3">5:3</span> "Salige ere de fattige i Ånden, thi
Himmeriges Rige er deres.

<span id="an_5:4">5:4</span> Salige ere de, som sørge, thi de skulle
husvales.

<span id="an_5:5">5:5</span> Salige ere de sagtmodige, thi de skulle
arve Jorden.

<span id="an_5:6">5:6</span> Salige ere de, som hungre og tørste efter
Retfærdigheden, thi de skulle mættes.

<span id="an_5:7">5:7</span> Salige ere de barmhjertige, thi dem skal
vises Barmhjertighed.

<span id="an_5:8">5:8</span> Salige ere de rene af Hjertet, thi de
skulle se Gud.

<span id="an_5:9">5:9</span> Salige ere de, som stifte Fred, thi de
skulle kaldes Guds Børn.

<span id="an_5:10">5:10</span> Salige ere de, som ere forfulgte for
Retfærdigheds Skyld, thi Himmeriges Rige er deres.

<span id="an_5:11">5:11</span> Salige ere I, når man håner og forfølger
eder og lyver eder alle Hånde ondt på for min Skyld.

<span id="an_5:12">5:12</span> Glæder og fryder eder, thi eders Løn skal
være stor i Himlene; thi således have de forfulgt Profeterne, som vare
før eder.

<span id="an_5:13">5:13</span> I ere Jordens Salt; men dersom Saltet
mister sin Kraft, hvormed skal det da saltes? Det duer ikke til andet
end at kastes ud og nedtrædes af Menneskene.

<span id="an_5:14">5:14</span> I ere Verdens Lys; en Stad, som ligger på
et Bjerg, kan ikke skjules.

<span id="an_5:15">5:15</span> Man tænder heller ikke et Lys og sætter
det under Skæppen, men på Lysestagen; så skinner det for alle dem, som
ere i Huset.

<span id="an_5:16">5:16</span> Lader således eders Lys skinne for
Menneskene, at de må se eders gode Gerninger og ære eders Fader, som er
i Himlene.

<span id="an_5:17">5:17</span> Mener ikke, at jeg er kommen for at
nedbryde Loven eller Profeterne;jeg er ikke kommen for at nedbryde, men
for at fuldkomme.

<span id="an_5:18">5:18</span> Thi sandelig, siger jeg eder, indtil
Himmelen og Jorden forgår, skal end ikke det mindste Bogstav eller en
Tøddel forgå af Loven, indtil det er sket alt sammen.

<span id="an_5:19">5:19</span> Derfor, den, som bryder et at de mindste
af disse Bud og lærer Menneskene således, han skal kaldes den mindste i
Himmeriges Rige; men den, som gør dem og lærer dem, han skal kaldes stor
i Himmeriges Rige.

<span id="an_5:20">5:20</span> Thi jeg siger eder: Uden eders
Retfærdighed overgår de skriftkloges og Farisæernes, komme I ingenlunde
ind i Himmeriges Rige.

<span id="an_5:21">5:21</span> I have hørt, at der er sagt til de gamle:
Du må ikke slå ihjel, men den, som slår ihjel, skal være skyldig for
Dommen.

<span id="an_5:22">5:22</span> Men jeg siger eder, at hver den, som
bliver vred på sin Broder uden Årsag, skal være skyldig for Dommen; og
den, som siger til sin Broder: Raka! skal være skyldig for Rådet; og
den, som siger: Du Dåre! skal være skyldig til Helvedes Ild.

<span id="an_5:23">5:23</span> Derfor, når du ofrer din Gave på Alteret
og der kommer i Hu, at din Broder har noget imod dig,

<span id="an_5:24">5:24</span> så lad din Gave blive der foran Alteret,
og gå hen, forlig dig først med din Broder, og kom da og offer din Gave!

<span id="an_5:25">5:25</span> Vær velvillig mod din Modpart uden Tøven,
medens du er med ham på Vejen, for at Modparten ikke skal overgive dig
til Dommeren, og Dommeren til Tjeneren, og du skal kastes i Fængsel.

<span id="an_5:26">5:26</span> Sandelig, siger jeg dig, du skal
ingenlunde komme ud derfra, førend du får betalt den sidste Hvid.

<span id="an_5:27">5:27</span> I have hørt, at der er sagt: Du må ikke
bedrive Hor.

<span id="an_5:28">5:28</span> Men jeg siger eder, at hver den, som ser
på en Kvinde for at begære hende, har allerede bedrevet Hor med hende i
sit Hjerte.

<span id="an_5:29">5:29</span> Men dersom dit højre Øje forarger dig, så
riv det ud, og kast det fra dig; thi det er bedre for dig, at eet af
dine Lemmer fordærves, end at hele dit Legeme bliver kastet i Helvede.

<span id="an_5:30">5:30</span> Og om din højre Hånd forarger dig, så hug
den af og kast den fra dig; thi det er bedre for dig, at eet af dine
Lemmer fordærves, end at hele dit Legeme kommer i Helvede.

<span id="an_5:31">5:31</span> Og der er sagt: Den, som skiller sig fra
sin Hustru, skal give hende et Skilsmissebrev.

<span id="an_5:32">5:32</span> Men jeg siger eder, at enhver, som
skiller sig fra sin Hustru, uden for Hors Skyld, gør, at hun bedriver
Hor, og den, som tager en fraskilt Kvinde til Ægte, bedriver Hor.

<span id="an_5:33">5:33</span> I have fremdeles hørt, at der er sagt til
de gamle: Du må ikke gøre nogen falsk Ed, men du skal holde Herren dine
Eder.

<span id="an_5:34">5:34</span> Men jeg siger eder, at I må aldeles ikke
sværge, hverken ved Himmelen, thi den er Guds Trone,

<span id="an_5:35">5:35</span> ej heller ved Jorden, thi den er hans
Fodskammel, ej heller ved Jerusalem, thi det er den store Konges Stad.

<span id="an_5:36">5:36</span> Du må heller ikke sværge ved dit Hoved,
thi du kan ikke gøre et eneste Hår hvidt eller sort.

<span id="an_5:37">5:37</span> Men eders Tale skal være ja, ja, nej,
nej; hvad der er ud over dette, er af det onde.

<span id="an_5:38">5:38</span> I have hørt, at der er sagt: Øje for Øje,
og Tand for Tand.

<span id="an_5:39">5:39</span> Men jeg siger eder, at I må ikke sætte
eder imod det onde; men dersom nogen giver dig et Slag på din højre
Kind, da vend ham også den anden til!

<span id="an_5:40">5:40</span> Og dersom nogen vil gå i Rette med dig og
tage din Kjortel, lad ham da også få Kappen!

<span id="an_5:41">5:41</span> Og dersom nogen tvinger dig til at gå een
Mil,da gå to med ham!

<span id="an_5:42">5:42</span> Giv den, som beder dig, og vend dig ikke
fra den, som vil låne af dig.

<span id="an_5:43">5:43</span> I have hørt, at der er sagt: Du skal
elske din Næste og hade din Fjende.

<span id="an_5:44">5:44</span> Men jeg siger eder: Elsker eders Fjender,
velsigner dem, som forbande eder, gører dem godt, som hade eder, og
beder for dem, som krænke eder og forfølge eder,

<span id="an_5:45">5:45</span> for at I må vorde eders Faders Børn, han,
som er i Himlene; thi han lader sin Sol opgå over onde og gode og lader
det regne over retfærdige og uretfærdige.

<span id="an_5:46">5:46</span> Thi dersom I elske dem, som elske eder,
hvad Løn have I da? Gøre ikke også Tolderne det samme?

<span id="an_5:47">5:47</span> Og dersom I hilse eders Brødre alene,
hvad stort gøre I da? Gøre ikke også Hedningerne det samme?

<span id="an_5:48">5:48</span> Værer da I fuldkomne, ligesom eders
himmelske Fader er fuldkommen.

<span id="an_6:1">6:1</span> Vogter eder at i ikke øve eders
Retfærdighed for Menneskene for at beskues af dem; ellers have I ikke
Løn hos eders Fader, som er Himlene.

<span id="an_6:2">6:2</span> Derfor, når du giver Almisse, må du ikke
lade blæse i Basun foran dig, som Hyklerne gøre i Synagogerne og på
Gaderne, for at de kunne blive ærede af Menneskene; sandelig, siger jeg
eder, de have allerede fået deres Løn.

<span id="an_6:3">6:3</span> Men når du giver Almisse, da lad din
venstre Hånd ikke vide, hvad din højre gør,

<span id="an_6:4">6:4</span> for at din Almisse kan være i Løndom, og
din Fader, som ser i Løndom, skal betale dig.

<span id="an_6:5">6:5</span> Og når I bede, skulle I ikke være som
Hyklerne; thi de stå gerne i Synagogerne og på Gadehjørnerne og bede,
for at de kunne vise sig for Menneskene; sandelig, siger jeg eder, de
have allerede fået deres Løn.

<span id="an_6:6">6:6</span> Men du, når du beder, da gå ind i dit
Kammer, og luk din Dør, og bed til din Fader, som er i Løndom, og din
Fader, som ser i Løndom, skal betale dig.

<span id="an_6:7">6:7</span> Men når I bede, må I ikke bruge overflødige
Ord som Hedningerne; thi de mene, at de skulle blive bønhørte for deres
mange Ord.

<span id="an_6:8">6:8</span> Ligner derfor ikke dem; thi eders Fader
ved, hvad I trænge til, førend I bede ham,

<span id="an_6:9">6:9</span> Derfor skulle I bede således: Vor Fader,
du, som er i Himlene! Helliget vorde dit Navn;

<span id="an_6:10">6:10</span> komme dit Rige; ske din Villie, som i
Himmelen således også på Jorden;

<span id="an_6:11">6:11</span> giv os i dag vort daglige Brød:

<span id="an_6:12">6:12</span> og forlad os vor Skyld, som også vi
forlade vore Skyldnere;

<span id="an_6:13">6:13</span> og led os ikke i Fristelse; men fri os
fra det onde; (thi dit er Riget og Magten og Æren i Evighed! Amen.)

<span id="an_6:14">6:14</span> Thi forlade I Menneskene deres
Overtrædelser, vil eders himmelske Fader også forlade eder;

<span id="an_6:15">6:15</span> men forlade I ikke Menneskene deres
Overtrædelser, vil eders Fader ikke heller forlade eders Overtrædelser.

<span id="an_6:16">6:16</span> Og når I faste, da ser ikke bedrøvede ud
som Hyklerne; thi de gøre deres Ansigter ukendelige, for at de kunne
vise sig for Menneskene som fastende; sandelig, siger jeg eder, de have
allerede fået deres Løn.

<span id="an_6:17">6:17</span> Men du, når du faster, da salv dit Hoved,
og to dit Ansigt,

<span id="an_6:18">6:18</span> for at du ikke skal vise dig for
Menneskene som fastende, men for din Fader, som er i Løndom; og din
Fader, som ser i Løndom, skal betale dig.

<span id="an_6:19">6:19</span> Samler eder ikke Skatte på Jorden, hvor
Møl og Rust fortære, og hvor Tyve bryde ind og stjæle;

<span id="an_6:20">6:20</span> men samler eder Skatte i Himmelen, hvor
hverken Møl eller Rust fortære, og hvor Tyve ikke bryde ind og stjæle.

<span id="an_6:21">6:21</span> Thi hvor din Skat er, der vil også dit
Hjerte være.

<span id="an_6:22">6:22</span> Øjet er Legemets Lys; derfor, dersom dit
Øje er sundt, bliver hele dit Legeme lyst;

<span id="an_6:23">6:23</span> men dersom dit Øje er dårligt, bliver
hele dit Legeme mørkt. Dersom nu det Lys, der er i dig, er Mørke, hvor
stort bliver da ikke Mørket!

<span id="an_6:24">6:24</span> Ingen kan tjene to Herrer; thi han må
enten hade den ene og elske den anden eller holde sig til den ene og
ringeagte den anden. I kunne ikke tjene Gud og Mammon.

<span id="an_6:25">6:25</span> Derfor siger jeg eder: Bekymrer eder ikke
for eders Liv, hvad I skulle spise, eller hvad I skulle drikke; ikke
heller for eders Legeme, hvad I skulle iføre eder. Er ikke Livet mere
end Maden, og Legemet mere end Klæderne?

<span id="an_6:26">6:26</span> Ser på Himmelens Fugle; de så ikke og
høste ikke og sanke ikke i Lader, og eders himmelske Fader føder dem;
ere I ikke meget mere værd end de?

<span id="an_6:27">6:27</span> Og hvem af eder kan ved at bekymre sig
lægge een Alen til sin Vækst?

<span id="an_6:28">6:28</span> Og hvorfor bekymre I eder for Klæder?
Betragter Lillierne på Marken, hvorledes de vokse; de arbejde ikke og
spinde ikke;

<span id="an_6:29">6:29</span> men jeg siger eder, at end ikke Salomon i
al sin Herlighed var klædt som en af dem.

<span id="an_6:30">6:30</span> Klæder da Gud således det Græs på Marken,
som står i dag og i Morgen kastes i Ovnen, skulde han da ikke meget mere
klæde eder, I lidettroende?

<span id="an_6:31">6:31</span> Derfor må I ikke bekymre eder og sige:
Hvad skulle vi spise? eller: Hvad skulle vi drikke? eller: Hvormed
skulle vi klæde os?

<span id="an_6:32">6:32</span> - efter alt dette søge jo Hedningerne -.
Thi eders himmelske Fader ved, at I have alle disse Ting nødig.

<span id="an_6:33">6:33</span> Men søger først Guds Rige og hans
Retfærdighed, så skulle alle disse Ting gives eder i Tilgift.

<span id="an_6:34">6:34</span> Bekymrer eder derfor ikke for den Dag i
Morgen; thi den Dag i Morgen skal bekymre sig for sig selv. Hver Dag har
nok i sin Plage.

<span id="an_7:1">7:1</span> Dømmer ikke,for at I ikke skulle dømmes;
thi med hvad Dom I dømme, skulle I dømmes,

<span id="an_7:2">7:2</span> og med hvad Mål I måle, skal der tilmåles
eder.

<span id="an_7:3">7:3</span> Men hvorfor ser du Skæven, som er i din
Broders Øje, men Bjælken i dit eget Øje bliver du ikke var?

<span id="an_7:4">7:4</span> Eller hvorledes kan du sige til din Broder:
Lad mig drage Skæven ud af dit Øje; og se, Bjælken er i dit eget Øje.

<span id="an_7:5">7:5</span> Du Hykler! drag først Bjælken ud af dit
Øje, og da kan du se klart til at tage Skæven ud af din Broders Øje.

<span id="an_7:6">7:6</span> Giver ikke Hunde det hellige, kaster ikke
heller eders Perler for Svin, for at de ikke skulle nedtræde dem med
deres Fødder og vende sig og sønderrive eder.

<span id="an_7:7">7:7</span> Beder, så skal eder gives; søger, så skulle
I finde; banker på, så skal der lukkes op for eder.

<span id="an_7:8">7:8</span> Thi hver den, som beder, han får, og den,
som søger, han finder, og den, som banker på, for ham skal der lukkes
op.

<span id="an_7:9">7:9</span> Eller hvilket Menneske er der iblandt eder,
som, når hans Søn beder ham om Brød, vil give ham en Sten?

<span id="an_7:10">7:10</span> Eller når han beder ham om en Fisk, mon
han da vil give ham en Slange?

<span id="an_7:11">7:11</span> Dersom da I, som ere onde, vide at give
eders Børn gode Gaver, hvor meget mere skal eders Fader, som er i
Himlene, give dem gode Gaver, som bede ham!

<span id="an_7:12">7:12</span> Altså, alt hvad I ville, at Menneskene
skulle gøre imod eder, det skulle også I gøre imod dem; thi dette er
Loven og Profeterne.

<span id="an_7:13">7:13</span> Går ind ad den snævre Port; thi den Port
er vid, og den Vej er bred,som fører til Fortabelsen, og de ere mange,
som gå ind ad den;

<span id="an_7:14">7:14</span> thi den Port er snæver, og den Vej er
trang, som fører til Livet og de er få, som finde den

<span id="an_7:15">7:15</span> Men vogter eder for de falske Profeter,
som komme til eder i Fåreklæder, men indvortes ere glubende Ulve.

<span id="an_7:16">7:16</span> Af deres Frugter skulle I kende dem.
Sanker man vel Vindruer af Torne eller Figener af Tidsler?

<span id="an_7:17">7:17</span> Således bærer hvert godt Træ gode
Frugter, men det rådne Træ bærer slette Frugter.

<span id="an_7:18">7:18</span> Et godt Træ kan ikke bære slette Frugter,
og et råddent Træ kan ikke bære gode Frugter.

<span id="an_7:19">7:19</span> Hvert Træ, som ikke bærer god Frugt,
omhugges og kastes i Ilden.

<span id="an_7:20">7:20</span> Altså skulle I kende dem af deres
Frugter.

<span id="an_7:21">7:21</span> Ikke enhver, som siger til mig: Herre,
Herre! skal komme ind i Himmeriges Rige, men den, der gør min Faders
Villie, som er i Himlene.

<span id="an_7:22">7:22</span> Mange skulle sige til mig på hin Dag:
Herre, Herre! have vi ikke profeteret ved dit Navn, og have vi ikke
uddrevet onde Ånder ved dit Navn, og have vi ikke gjort mange kraftige
Gerninger ved dit Navn?

<span id="an_7:23">7:23</span> Og da vil jeg bekende for dem Jeg kendte
eder aldrig; viger bort fra mig, I, som øve Uret!

<span id="an_7:24">7:24</span> Derfor, hver den, som hører disse mine
Ord og gør efter dem, ham vil jeg ligne ved en forstandig Mand, som
byggede sit Hus på Klippen,

<span id="an_7:25">7:25</span> og Skylregnen faldt, og Floderne kom, og
Vindene blæste og sloge imod dette Hus, og det faldt ikke; thi det var
grundfæstet på Klippen.

<span id="an_7:26">7:26</span> Og hver den, som hører disse mine Ord og
ikke gør efter dem, skal lignes ved en Dåre, som byggede sit Hus på
Sandet,

<span id="an_7:27">7:27</span> og Skylregnen faldt, og Floderne kom, og
Vindene blæste og stødte imod dette Hus, og det faldt, og dets Fald var
stort."

<span id="an_7:28">7:28</span> Og det skete, da Jesus havde fuldendt
disse Ord, vare Skarerne slagne af Forundring over hans Lære;

<span id="an_7:29">7:29</span> thi han lærte dem som en, der havde
Myndighed, og ikke som deres skriftkloge.

<span id="an_8:1">8:1</span> Men da han var gået ned ad Bjerget, fulgte
store Skarer ham.

<span id="an_8:2">8:2</span> Og se, en spedalsk kom, faldt ned for ham
og sagde: "Herre! om du vil, så kan du rense mig."

<span id="an_8:3">8:3</span> Og han udrakte Hånden, rørte ved ham og
sagde: "Jeg vil; bliv ren!" Og straks blev han renset for sin
Spedalskhed

<span id="an_8:4">8:4</span> Og Jesus siger til ham: "Se til, at du ikke
siger det til nogen; men gå hen, fremstil dig selv for Præsten, og offer
den Gave, som Moses har befalet, til Vidnesbyrd for dem."

<span id="an_8:5">8:5</span> Men da han gik ind i Kapernaum, trådte en
Høvedsmand hen til ham, bad ham og sagde:

<span id="an_8:6">8:6</span> "Herre! min Dreng ligger hjemme værkbruden
og, pines svarlig."

<span id="an_8:7">8:7</span> Jesus siger til ham: "Jeg vil komme og
helbrede ham."

<span id="an_8:8">8:8</span> Og Høvedsmanden svarede og sagde: "Herre!
jeg er ikke værdig til, at du skal gå ind under mit Tag; men sig det
blot med et Ord, så bliver min Dreng helbredt.

<span id="an_8:9">8:9</span> Jeg er jo selv et Menneske, som står under
Øvrighed og har Stridsmænd under mig; og siger jeg til den ene: Gå! så
går han; og til den anden: Kom! så kommer han; og til min Tjener: Gør
dette! så gør han det."

<span id="an_8:10">8:10</span> Men da Jesus hørte det, forundrede han
sig og sagde til dem, som fulgte ham: "Sandelig, siger jeg eder, end
ikke i Israel har jeg fundet så stor en Tro.

<span id="an_8:11">8:11</span> Men jeg siger eder, at mange skulle komme
fra Øster og Vester og sidde til Bords med Abraham og Isak og Jakob i
Himmeriges Rige.

<span id="an_8:12">8:12</span> Men Rigets Børn skulle kastes ud i Mørket
udenfor; der skal der være Gråd og Tænders Gnidsel."

<span id="an_8:13">8:13</span> Og Jesus sagde til Høvedsmanden:"Gå
bort,dig ske, som du troede!" Og Drengen blev helbredt i den samme Time.

<span id="an_8:14">8:14</span> Og Jesus kom ind i Peters Hus og så, at
hans Svigermoder lå og havde Feber.

<span id="an_8:15">8:15</span> Og han rørte ved hendes Hånd, og Feberen
forlod hende, og hun stod op og vartede ham op.

<span id="an_8:16">8:16</span> Men da det var blevet Aften, førte de
mange besatte til ham, og han uddrev Ånderne med et Ord og helbredte
alle de syge;

<span id="an_8:17">8:17</span> for at det skulde opfyldes, som er talt
ved Profeten Esajas, der siger: "Han tog vore Skrøbeligheder og bar vore
Sygdomme."

<span id="an_8:18">8:18</span> Men da Jesus så store Skarer omkring sig,
befalede han at fare over til hin Side.

<span id="an_8:19">8:19</span> Og der kom een, en skriftklog, og sagde
til ham: "Mester! jeg vil følge dig, hvor du end går hen."

<span id="an_8:20">8:20</span> Og Jesus siger til ham: "Ræve have Huler,
og Himmelens Fugle Reder; men Menneskesønnen har ikke det, hvortil han
kan hælde sit Hoved."

<span id="an_8:21">8:21</span> Men en anden af disciplene sagde til ham:
"Herre! tilsted mig først at gå hen og begrave min Fader."

<span id="an_8:22">8:22</span> Men Jesus siger til ham: "Følg mig, og
lad de døde begrave deres døde!"

<span id="an_8:23">8:23</span> Og da han gik om Bord i Skibet, fulgte
hans Disciple ham.

<span id="an_8:24">8:24</span> Og se, det blev en stærk Storm på Søen,
så at Skibet skjultes af Bølgerne; men han sov.

<span id="an_8:25">8:25</span> Og de gik hen til ham, vækkede ham og
sagde: "Herre, frels os! vi forgå."

<span id="an_8:26">8:26</span> Og han siger til dem: "Hvorfor ere I
bange, I lidettroende?" Da stod han op og truede Vindene og Søen,og det
blev ganske blikstille.

<span id="an_8:27">8:27</span> Men Menneskene forundrede sig og sagde:
"Hvem er dog denne, siden både Vindene og Søen ere ham lydige?"

<span id="an_8:28">8:28</span> Og da han kom over til hin Side til
Gadarenernes Land, mødte ham to besatte, som kom ud fra Gravene, og de
vare såre vilde, så at ingen kunde komme forbi ad den Vej.

<span id="an_8:29">8:29</span> Og se, de råbte og sagde: "Hvad have vi
med dig at gøre, du Guds Søn? Er du kommen hid før Tiden for at pine
os?"

<span id="an_8:30">8:30</span> Men der var langt fra dem en stor Hjord
Svin, som græssede.

<span id="an_8:31">8:31</span> Og de onde Ånder bade ham og sagde:
"Dersom du uddriver os, da send os i Svinehjorden!"

<span id="an_8:32">8:32</span> Og han sagde til dem: "Går!" Men de fore
ud og fore i Svinene; og se, hele Hjorden styrtede sig ned over Brinken
ud i Søen og døde i Vandet.

<span id="an_8:33">8:33</span> Men Hyrderne flyede og gik hen i Byen og
fortalte det alt sammen, og hvorledes det var gået til med de besatte.

<span id="an_8:34">8:34</span> Og se, hele Byen gik ud for at møde
Jesus; og da de så ham, bade de ham om; at han vilde gå bort fra deres
Egn.

<span id="an_9:1">9:1</span> Og han gik om Bord i et Skib og for over og
kom til sin egen By.

<span id="an_9:2">9:2</span> Og se, de bare til ham en værkbruden, som
lå på en Seng; og da Jesus så deres Tro, sagde han til den værkbrudne:
"Søn! vær frimodig, dine Synder forlades dig."

<span id="an_9:3">9:3</span> Og se, nogle af de skriftkloge sagde ved
sig selv: "Denne taler bespotteligt."

<span id="an_9:4">9:4</span> Og da Jesus så deres Tanker, sagde han:
"Hvorfor tænke I ondt i eders Hjerter?

<span id="an_9:5">9:5</span> Thi hvilket er lettest at sige: Dine Synder
forlades dig, eller at sige: Stå op og gå?

<span id="an_9:6">9:6</span> Men for at I skulle vide, at Menneskesønnen
har Magt på Jorden til at forlade Synder," da siger han til den
værkbrudne: "Stå op, og tag din Seng, og gå til dit Hus!"

<span id="an_9:7">9:7</span> Og han stod op og gik bort til sit Hus.

<span id="an_9:8">9:8</span> Men da Skarerne så det, frygtede de og
priste Gud, som havde givet Menneskene en sådan Magt.

<span id="an_9:9">9:9</span> Og da Jesus gik videre derfra, så han en
Mand, som hed Matthæus, sidde ved Toldboden; og han siger til ham: "Følg
mig!" Og han stod op og fulgte ham.

<span id="an_9:10">9:10</span> Og det skete, da han sad til Bords i
Huset, se, da kom der mange Toldere og Syndere og sade til Bords med
Jesus og hans Disciple.

<span id="an_9:11">9:11</span> Og da Farisæerne så det, sagde de til
hans Disciple: "Hvorfor spiser eders Mester med Toldere og Syndere?"

<span id="an_9:12">9:12</span> Men da Jesus hørte det, sagde han: "De
raske trænge ikke til Læge, men de syge.

<span id="an_9:13">9:13</span> Men går hen og lærer, hvad det vil sige:
Jeg har Lyst til Barmhjertighed og ikke til Offer; thi jeg er ikke
kommen for at kalde retfærdige, men Syndere,"

<span id="an_9:14">9:14</span> Da komme Johannes's Disciple til ham og
sige: "Hvorfor faste vi og Farisæerne meget, men dine Disciple faste
ikke?"

<span id="an_9:15">9:15</span> Og Jesus sagde til dem: "Kunne
Brudesvendene sørge, så længe Brudgommen er hos dem? Men der skal komme
Dage, da Brudgommen bliver tagen fra dem, og da skulle de faste.

<span id="an_9:16">9:16</span> Men ingen sætter en Lap af uvalket Klæde
på et gammelt Klædebon; thi Lappen river Klædebonnet itu, og der bliver
et værre Hul.

<span id="an_9:17">9:17</span> Man kommer heller ikke ung Vin på gamle
Læderflasker, ellers sprænges Læderflaskerne, og Vinen spildes, og
Læderflaskerne ødelægges; men man kommer ung Vin på nye Læderflasker, så
blive begge Dele bevarede."

<span id="an_9:18">9:18</span> Medens han talte dette til dem, se, da
kom der en Forstander og faldt ned for ham og sagde: "Min Datter er lige
nu død; men kom og læg din Hånd på hende, så bliver hun levende."

<span id="an_9:19">9:19</span> Og Jesus stod op og fulgte ham med sine
Disciple.

<span id="an_9:20">9:20</span> Og se, en Kvinde, som havde haft Blodflod
i tolv År, trådte hen bagfra og rørte ved Fligen af hans Klædebon;

<span id="an_9:21">9:21</span> thi hun sagde ved sig selv: "Dersom jeg
blot rører ved hans Klædebon, bliver jeg frelst."

<span id="an_9:22">9:22</span> Men Jesus vendte sig om, og da han så
hende, sagde han: "Datter! vær frimodig, din Tro har frelst dig." Og
Kvinden blev frelst fra den samme Time.

<span id="an_9:23">9:23</span> Og da Jesus kom til Forstanderens Hus og
så Fløjtespillerne og Hoben, som larmede, sagde han:

<span id="an_9:24">9:24</span> "Gå bort, thi Pigen er ikke død, men hun
sover." Og de lo ad ham.

<span id="an_9:25">9:25</span> Men da Hoben var dreven ud, gik han ind
og tog hende ved Hånden; og Pigen stod op.

<span id="an_9:26">9:26</span> Og Rygtet herom kom ud i hele den Egn.

<span id="an_9:27">9:27</span> Og da Jesus gik bort derfra, fulgte der
ham to blinde, som råbte og sagde: "Forbarm dig over os, du Davids Søn!"

<span id="an_9:28">9:28</span> Men da han kom ind i Huset, gik de blinde
til ham; og Jesus siger til dem: "Tro I, at jeg kan gøre dette?"De siger
til ham:"Ja,Herre!"

<span id="an_9:29">9:29</span> Da rørte han ved deres Øjne og sagde:
"Det ske eder efter eders Tro!"

<span id="an_9:30">9:30</span> Og deres Øjne bleve åbnede. Og Jesus bød
dem strengt og sagde: "Ser til, lad ingen få det at vide."

<span id="an_9:31">9:31</span> Men de gik ud og udbredte Rygtet om ham i
hele den Egn.

<span id="an_9:32">9:32</span> Men da disse gik ud, se, da førte de til
ham et stumt Menneske, som var besat.

<span id="an_9:33">9:33</span> Og da den onde Ånd var uddreven, talte
den stumme. Og Skarerne forundrede sig og sagde: "Aldrig er sådant set i
Israel."

<span id="an_9:34">9:34</span> Men Farisæerne sagde: "Ved de onde Ånders
Fyrste uddriver han de onde Ånder."

<span id="an_9:35">9:35</span> Og Jesus gik omkring i alle Byerne og
Landsbyerne, lærte i deres Synagoger og prædikede Rigets Evangelium og
helbredte enhver Sygdom og enhver Skrøbelighed.

<span id="an_9:36">9:36</span> Men da han så Skarerne, ynkedes han
inderligt over dem; thi de vare vanrøgtede og forkomne som Får, der ikke
have Hyrde.

<span id="an_9:37">9:37</span> Da siger han til sine Disciple: "Høsten
er stor, men Arbejderne ere få;

<span id="an_9:38">9:38</span> beder derfor Høstens Herre om, at han vil
sende Arbejdere ud til sin Høst."

<span id="an_10:1">10:1</span> Og han kaldte sine tolv Disciple til sig
og gav dem Magt over urene Ånder, til at uddrive dem og at helbrede
enhver Sygdom og enhver Skrøbelighed.

<span id="an_10:2">10:2</span> Og disse ere de tolv Apostles Navne:
Først Simon, som kaldes Peter, og Andreas, hans Broder, og Jakob,
Zebedæus's Søn, og Johannes, hans Broder,

<span id="an_10:3">10:3</span> Filip og Bartholomæus, Thomas og Tolderen
Matthæus, Jakob, Alfæus's Søn, og Lebbæus med Tilnavn Thaddæus,

<span id="an_10:4">10:4</span> Simon Kananæeren og Judas Iskariot, han,
som forrådte ham.

<span id="an_10:5">10:5</span> Disse tolv udsendte Jesus, bød dem og
sagde: "Går ikke hen på Hedningers Vej, og går ikke ind i Samaritaners
By!

<span id="an_10:6">10:6</span> Men går hellere hen til de fortabte Får
af Israels Hus!

<span id="an_10:7">10:7</span> Men på eders Vandring skulle I prædike og
sige: Himmeriges Rige er kommet nær.

<span id="an_10:8">10:8</span> Helbreder syge, opvækker døde, renser
spedalske, uddriver onde Ånder! I have modtaget det for intet, giver det
for intet!

<span id="an_10:9">10:9</span> Skaffer eder ikke Guld, ej heller Sølv,
ej heller Kobber i eders Bælter;

<span id="an_10:10">10:10</span> ej Taske til at rejse med, ej heller to
Kjortler, ej heller Sko, ej heller Stav; thi Arbejderen er sin Føde
værd.

<span id="an_10:11">10:11</span> Men hvor I komme ind i en By eller
Landsby, der skulle I spørge, hvem i den der er det værd, og der skulle
I blive, indtil I drage bort.

<span id="an_10:12">10:12</span> Men når I gå ind i Huset, da hilser
det;

<span id="an_10:13">10:13</span> og dersom Huset er det værd, da komme
eders Fred over det; men dersom det ikke er det værd, da vende eders
Fred tilbage til eder!

<span id="an_10:14">10:14</span> Og dersom nogen ikke modtager eder og
ej hører eders Ord, da går ud af det Hus eller den By og ryster Støvet
af eders Fødder!

<span id="an_10:15">10:15</span> Sandelig, siger jeg eder, det skal gå
Sodomas og Gomorras Land tåleligere på Dommens Dag end den By.

<span id="an_10:16">10:16</span> Se, jeg sender eder som Får midt
iblandt Ulve; vorder derfor snilde som Slanger og enfoldige som Duer!

<span id="an_10:17">10:17</span> Vogter eder for Menneskene; thi de
skulle overgive eder til Rådsforsamlinger og hudstryge eder i deres
Synagoger.

<span id="an_10:18">10:18</span> Og I skulle føres for Landshøvdinger og
Konger for min Skyld, dem og Hedningerne til et Vidnesbyrd.

<span id="an_10:19">10:19</span> Men når de overgive eder, da bekymrer
eder ikke for, hvorledes eller hvad I skulle tale; thi det skal gives
eder i den samme Time, hvad I skulle tale.

<span id="an_10:20">10:20</span> Thi I ere ikke de, som tale; men det er
eders Faders Ånd, som taler i eder.

<span id="an_10:21">10:21</span> Men Broder skal overgive Broder til
Døden, og Fader sit Barn, og Børn skulle sætte sig op imod Forældre og
slå dem ihjel.

<span id="an_10:22">10:22</span> Og I skulle hades af alle for mit Navns
Skyld; men den, som holder ud indtil Enden, han skal blive frelst.

<span id="an_10:23">10:23</span> Men når de forfølge eder i een By, da
flyr til en anden; thi sandelig, siger jeg eder, I skulle ikke komme til
Ende med Israels Byer, førend Menneskesønnen kommer.

<span id="an_10:24">10:24</span> En Discipel er ikke over sin Mester, ej
heller en Tjener over sin Herre.

<span id="an_10:25">10:25</span> Det er Disciplen nok, at han bliver som
sin Mester, og Tjeneren som sin Herre. Have de kaldt Husbonden
Beelzebul, hvor meget mere da hans Husfolk?

<span id="an_10:26">10:26</span> Frygter altså ikke for dem; thi intet
er skjult, som jo skal åbenbares, og intet er lønligt, som jo skal blive
kendt.

<span id="an_10:27">10:27</span> Taler i Lyset, hvad jeg siger eder i
Mørket; og prædiker på Tagene, hvad der siges eder i Øret!

<span id="an_10:28">10:28</span> Og frygter ikke for dem, som slå
Legemet ihjel, men ikke kunne slå Sjælen ihjel; men frygter hellere for
ham, som kan fordærve både Sjæl og Legeme i Helvede.

<span id="an_10:29">10:29</span> Sælges ikke to Spurve for en Penning?
Og ikke een af dem falder til Jorden uden eders Faders Villie.

<span id="an_10:30">10:30</span> Men på eder ere endog alle Hovedhår
talte.

<span id="an_10:31">10:31</span> Frygter derfor ikke; I ere mere værd
end mange Spurve.

<span id="an_10:32">10:32</span> Altså, enhver som vedkender sig mig for
Menneskene, ham vil også jeg vedkende mig for min Fader, som er i
Himlene.

<span id="an_10:33">10:33</span> Men den, som fornægter mig for
Menneskene, ham vil også jeg fornægte for min Fader, som er i Himlene.

<span id="an_10:34">10:34</span> Mener ikke, at jeg er kommen for at
bringe Fred på Jorden; jeg er ikke kommen for at bringe Fred, men Sværd.

<span id="an_10:35">10:35</span> Thi jeg er kommen før at volde Splid
imellem en Mand og hans Fader og imellem en Datter og hendes Moder og
imellem en Svigerdatter og hendes Svigermoder,

<span id="an_10:36">10:36</span> og en Mands Husfolk skulle være hans
Fjender.

<span id="an_10:37">10:37</span> Den, som elsker Fader eller Moder mere
end mig, er mig ikke værd; og den, som elsker Søn eller Datter mere end
mig, er mig ikke værd;

<span id="an_10:38">10:38</span> og den, som ikke tager sit Kors og
følger efter mig, er mig ikke værd.

<span id="an_10:39">10:39</span> Den, som bjærger sit Liv, skal miste
det; og den, som mister sit Liv for min Skyld, skal bjærge det.

<span id="an_10:40">10:40</span> Den, som modtager eder, modtager mig;
og den, som modtager mig, modtager ham, som udsendte mig.

<span id="an_10:41">10:41</span> Den, som modtager en Profet, fordi han
er en Profet, skal få en Profets Løn; og den, som modtager en retfærdig,
fordi han er en retfærdig, skal få en retfærdigs Løn.

<span id="an_10:42">10:42</span> Og den, som giver en af disse små ikkun
et Bæger koldt Vand at drikke, fordi han er en Discipel, sandelig, siger
jeg eder, han skal ingenlunde miste sin Løn."

<span id="an_11:1">11:1</span> Og det skete, da Jesus var færdig med at
give sine tolv Disciple Befaling, gik han videre derfra for at lære og
prædike i deres Byer.

<span id="an_11:2">11:2</span> Men da Johannes hørte i Fængselet om
Kristi Gerninger, sendte han Bud med sine Disciple og lod ham sige:

<span id="an_11:3">11:3</span> "Er du den, som kommer, eller skulle vi
vente en anden?"

<span id="an_11:4">11:4</span> Og Jesus svarede og sagde til dem: "Går
hen, og forkynder Johannes de Ting, som I høre og se:

<span id="an_11:5">11:5</span> blinde se, og lamme gå, spedalske renses,
og døve høre, og døde stå op, og Evangeliet forkyndes for fattige;

<span id="an_11:6">11:6</span> og salig er den, som ikke forarges på
mig."

<span id="an_11:7">11:7</span> Men da disse gik bort, begyndte Jesus at
sige til Skarerne om Johannes: "Hvad gik I ud i Ørkenen at skue? Et Rør,
som bevæges hid og did af Vinden?

<span id="an_11:8">11:8</span> Eller hvad gik I ud at se? Et Menneske,
iført bløde Klæder? Se, de, som bære bløde Klæder, ere i Kongernes Huse.

<span id="an_11:9">11:9</span> Eller hvad gik I ud at se? En Profet? Ja,
siger jeg eder, endog mere end en Profet.

<span id="an_11:10">11:10</span> Thi han er den, om hvem der er skrevet:
Se,jeg sender min Engel for dit Ansigt, han skal berede din Vej foran
dig.

<span id="an_11:11">11:11</span> Sandelig, siger jeg eder, iblandt dem,
som ere fødte af Kvinder, er ingen større fremstået end Johannes
Døberen; men den mindste i Himmeriges Rige er større end han.

<span id="an_11:12">11:12</span> Men fra Johannes Døberens Dage indtil
nu tages Himmeriges Rige med Vold, og Voldsmænd rive det til sig.

<span id="an_11:13">11:13</span> Thi alle Profeterne og Loven have
profeteret indtil Johannes.

<span id="an_11:14">11:14</span> Og dersom I ville tage imod det: Han er
Elias, som skal komme.

<span id="an_11:15">11:15</span> Den, som har Øren at høre med, han
høre!

<span id="an_11:16">11:16</span> Men hvem skal jeg ligne denne Slægt
ved? Den ligner Børn, som sidde på Torvene og råbe til de andre og sige:

<span id="an_11:17">11:17</span> Vi blæste på Fløjte for eder, og I
dansede ikke; vi sang Klagesange, og I jamrede ikke.

<span id="an_11:18">11:18</span> Thi Johannes kom, som hverken spiste
eller drak, og de sige: Han er besat.

<span id="an_11:19">11:19</span> Menneskesønnen kom, som spiser og
drikker, og de sige: Se, en Frådser og en Vindranker, Tolderes og
Synderes Ven! Dog, Visdommen er retfærdiggjort ved sine Børn."

<span id="an_11:20">11:20</span> Da begyndte han at skamme de Byer ud, i
hvilke hans fleste kraftige Gerninger vare gjorte, fordi de ikke havde
omvendt sig:

<span id="an_11:21">11:21</span> "Ve dig, Korazin! ve dig, Bethsajda!
thi dersom de kraftige Gerninger, som ere skete i eder, vare skete i
Tyrus og Sidon, da havde de for længe siden omvendt sig i Sæk og Aske.

<span id="an_11:22">11:22</span> Men jeg siger eder: Det skal gå Tyrus
og Sidon tåleligere på Dommens Dag end eder.

<span id="an_11:23">11:23</span> Og du, Kapernaum! som er bleven ophøjet
indtil Himmelen, du skal nedstødes indtil Dødsriget; thi dersom de
kraftige Gerninger, som ere skete i dig, vare skete i Sodoma, da var den
bleven stående indtil denne Dag.

<span id="an_11:24">11:24</span> Men jeg siger eder: Det skal gå Sodomas
Land tåleligere på Dommens Dag end dig."

<span id="an_11:25">11:25</span> På den Tid udbrød Jesus og sagde: "Jeg
priser dig, Fader, Himmelens og Jordens Herre! fordi du har skjult dette
for vise og forstandige og åbenbaret det for umyndige.

<span id="an_11:26">11:26</span> Ja, Fader! thi således skete det, som
var velbehageligt for dig.

<span id="an_11:27">11:27</span> Alle Ting ere mig overgivne af min
Fader; og ingen kender Sønnen uden Faderen, og ingen kender Faderen uden
Sønnen, og den, for hvem Sønnen vil åbenbare ham.

<span id="an_11:28">11:28</span> Kommer hid til mig alle, som lide Møje
og ere besværede, og jeg vil give eder Hvile.

<span id="an_11:29">11:29</span> Tager mit Åg på eder, og lærer af mig;
thi jeg er sagtmodig og ydmyg af Hjertet; så skulle I finde Hvile for
eders Sjæle.

<span id="an_11:30">11:30</span> Thi mit Åg er gavnligt, og min Byrde er
let."

<span id="an_12:1">12:1</span> På den Tid vandrede Jesus på Sabbaten
igennem en Sædemark; men hans Disciple bleve hungrige og begyndte at
plukke Aks og at spise.

<span id="an_12:2">12:2</span> Men da Farisæerne så det, sagde de til
ham: "Se, dine Disciple gøre, hvad det ikke er tilladt at gøre på en
Sabbat."

<span id="an_12:3">12:3</span> Men han sagde til dem: "Have I ikke læst,
hvad David gjorde, da han blev hungrig og de, som vare med ham?

<span id="an_12:4">12:4</span> hvorledes han gik ind i Guds Hus og
spiste Skuebrødene, som det ikke var ham tilladt at spise, ej heller
dem, som vare med ham, men alene Præsterne?

<span id="an_12:5">12:5</span> Eller have I ikke læst i Loven, at på
Sabbaterne vanhellige Præsterne Sabbaten i Helligdommen og ere dog uden
Skyld?

<span id="an_12:6">12:6</span> Men jeg siger eder, at her er det, som er
større end Helligdommen.

<span id="an_12:7">12:7</span> Men dersom I havde vidst, hvad det Ord
betyder: Jeg har Lyst til Barmhjertighed og ikke til Offer, da havde I
ikke fordømt dem, som ere uden Skyld.

<span id="an_12:8">12:8</span> Thi Menneskesønnen er Herre over
Sabbaten."

<span id="an_12:9">12:9</span> Og han gik videre derfra og kom ind i
deres Synagoge.

<span id="an_12:10">12:10</span> Og se, der var en Mand, som havde en
vissen Hånd; og de spurgte ham ad og sagde: "Er det tilladt at helbrede
på Sabbaten?" for at de kunde anklage ham.

<span id="an_12:11">12:11</span> Men han sagde til dem: "Hvilket
Menneske er der iblandt eder, som har kun eet Får, og ikke tager fat på
det og drager det op, dersom det på Sabbaten falder i en Grav?

<span id="an_12:12">12:12</span> Hvor meget er nu ikke et Menneske mere
end et Får? Altså er det tilladt at gøre vel på Sabbaten."

<span id="an_12:13">12:13</span> Da siger han til Manden: "Ræk din Hånd
ud!" og han rakte den ud, og den blev igen sund som den anden.

<span id="an_12:14">12:14</span> Men Farisæerne gik ud og lagde Råd op
imod ham, hvorledes de kunde slå ham ihjel.

<span id="an_12:15">12:15</span> Men da Jesus mærkede det, drog han bort
derfra; og mange fulgte ham, og han helbredte dem alle.

<span id="an_12:16">12:16</span> Og han bød dem strengt, at de ikke
måtte gøre ham kendt;

<span id="an_12:17">12:17</span> for at det skulde opfyldes, som er talt
ved Profeten Esajas, som siger:

<span id="an_12:18">12:18</span> "Se, min Tjener, som jeg har udvalgt,
min elskede, i hvem min Sjæl har Velbehag; jeg vil give min Ånd over
ham, og han skal forkynde Hedningerne Ret.

<span id="an_12:19">12:19</span> Han skal ikke kives og ikke råbe, og
ingen skal høre hans Røst på Gaderne.

<span id="an_12:20">12:20</span> Han skal ikke sønderbryde det knækkede
Rør og ikke udslukke den rygende Tande, indtil han får ført Retten frem
til Sejr.

<span id="an_12:21">12:21</span> Og på hans Navn skulle Hedninger håbe."

<span id="an_12:22">12:22</span> Da blev en besat, som var blind og
stum, ført til ham; og han helbredte ham, så at den stumme talte og så.

<span id="an_12:23">12:23</span> Og alle Skarerne forfærdedes og sagde:
"Mon denne skulde være Davids Søn?"

<span id="an_12:24">12:24</span> Men da Farisæerne hørte det, sagde de:
"Denne uddriver ikke de onde Ånder uden ved Beelzebul, de onde Ånders
Fyrste."

<span id="an_12:25">12:25</span> Men såsom han kendte deres Tanker,
sagde han til dem: "Hvert Rige, som er kommet i Splid med sig selv,
lægges øde; og hver By eller Hus, som er kommet i Splid med sig selv,
kan ikke bestå.

<span id="an_12:26">12:26</span> Og hvis Satan uddriver Satan, så er han
kommen i Splid med sig selv; hvorledes skal da hans Rige bestå?

<span id="an_12:27">12:27</span> Og dersom jeg uddriver de onde Ånder
ved Beelzebul, ved hvem uddrive da eders Sønner dem? Derfor skulle de
være eders Dommere.

<span id="an_12:28">12:28</span> Men dersom jeg uddriver de onde Ånder
ved Guds Ånd, da er jo Guds Rige kommet til eder.

<span id="an_12:29">12:29</span> Eller hvorledes kan nogen gå ind i den
stærkes Hus og røve hans Ejendele, uden han først binder den stærke? Da
kan han plyndre hans Hus.

<span id="an_12:30">12:30</span> Den, som ikke er med mig, er imod mig;
og den, som ikke samler med mig, adspreder.

<span id="an_12:31">12:31</span> Derfor siger jeg eder: Al Synd og
Bespottelse skal forlades Menneskene, men Bespottelsen imod Ånden skal
ikke forlades.

<span id="an_12:32">12:32</span> Og den, som taler et Ord imod
Menneskesønnen, ham skal det forlades; men den som taler imod den
Helligånd, ham skal det ikke forlades, hverken i denne Verden eller i
den kommende.

<span id="an_12:33">12:33</span> Lader enten Træet være godt og dets
Frugt god; eller lader Træet være råddent, og dets Frugt rådden; thi
Træet kendes på Frugten.

<span id="an_12:34">12:34</span> I Øgleunger! hvorledes kunne I tale
godt, når I ere onde? Thi af Hjertets Overflødighed taler Munden.

<span id="an_12:35">12:35</span> Et godt Menneske fremtager gode Ting af
sit gode Forråd; og et ondt Menneske fremtager onde Ting af sit onde
Forråd.

<span id="an_12:36">12:36</span> Men jeg siger eder, at Menneskene
skulle gøre Regnskab på Dommens Dag for hvert utilbørligt Ord, som de
tale.

<span id="an_12:37">12:37</span> Thi af dine Ord skal du retfærdiggøres,
og af dine Ord skal du førdømmes."

<span id="an_12:38">12:38</span> Da svarede nogle af de skriftkloge og
Farisæerne ham og sagde: "Mester! vi ønske at se et Tegn at dig."

<span id="an_12:39">12:39</span> Men han svarede og sagde til dem: "En
ond og utro Slægt forlanger Tegn, men der skal intet Tegn gives den uden
Profeten Jonas's Tegn.

<span id="an_12:40">12:40</span> Thi ligesom Jonas var tre Dage og tre
Nætter i Havdyrets Bug, således skal Menneskesønnen være tre Dage og tre
Nætter i Jordens Skød.

<span id="an_12:41">12:41</span> Mænd fra Ninive skulle opstå ved Dommen
sammen med denne Slægt og fordømme den; thi de omvendte sig ved Jonas's
Prædiken; og se, her er mere end Jonas.

<span id="an_12:42">12:42</span> Sydens Dronning skal oprejses ved
Dommen sammen med denne Slægt og fordømme den; thi hun kom fra Jordens
Grænser for at høre Salomons Visdom; og se, her er mere end Salomon.

<span id="an_12:43">12:43</span> Men når den urene Ånd er faren ud af
Mennesket, vandrer den igennem vandløse Steder, søger Hvile og finder
den ikke.

<span id="an_12:44">12:44</span> Da siger den: Jeg vil vende om til mit
Hus, som jeg gik ud af; og når den kommer, finder den det ledigt, fejet
og prydet.

<span id="an_12:45">12:45</span> Så går den hen og tager syv andre Ånder
med sig, som ere værre end den selv, og når de ere komne derind, bo de
der; og det sidste bliver værre med dette Menneske end det første.
Således skal det også gå denne onde Slægt."

<span id="an_12:46">12:46</span> Medens han endnu talte til Skarerne,
se, da stode hans Moder og hans Brødre udenfor og begærede at tale med
ham.

<span id="an_12:47">12:47</span> Da sagde en til ham: "Se, din Moder og
dine Brødre stå udenfor og begære at tale med dig."

<span id="an_12:48">12:48</span> Men han svarede og sagde til den, som
sagde ham det: "Hvem er min Moder? og hvem ere mine Brødre?"

<span id="an_12:49">12:49</span> Og han rakte sin Hånd ud over sine
Disciple og sagde: "Se, her er min Moder og mine Brødre!

<span id="an_12:50">12:50</span> Thi enhver, der gør min Faders Villie,
som er i Himlene, han er min Broder og Søster og Moder."

<span id="an_13:1">13:1</span> På hin dag gik Jesus ud af Huset og satte
sig ved Søen.

<span id="an_13:2">13:2</span> Og store Skarer samlede sig om ham, så
han gik om Bord i et Skib og satte sig; og hele Skaren stod på
Strandbredden.

<span id="an_13:3">13:3</span> Og han talte meget til dem i Lignelser og
sagde: "Se, en Sædemand gik ud at så.

<span id="an_13:4">13:4</span> Og idet han såede, faldt noget ved Vejen;
og Fuglene kom og åde det op.

<span id="an_13:5">13:5</span> Og noget faldt på Stengrund, hvor det
ikke havde megen Jord; og det voksede straks op, fordi det ikke havde
dyb Jord.

<span id="an_13:6">13:6</span> Men da Solen kom op, blev det svedet af,
og fordi det ikke havde Rod, visnede det.

<span id="an_13:7">13:7</span> Og noget faldt iblandt Torne; og Tornene
voksede op og kvalte det.

<span id="an_13:8">13:8</span> Og noget faldt i god Jord og bar Frugt,
noget hundrede, noget tresindstyve, noget tredive Fold.

<span id="an_13:9">13:9</span> Den, som har Øren, han høre!"

<span id="an_13:10">13:10</span> Og Disciplene gik hen og sagde til ham:
"Hvorfor taler du til dem i Lignelser?"

<span id="an_13:11">13:11</span> Men han svarede og sagde til dem:
"Fordi det er eder givet at kende Himmeriges Riges Hemmeligheder; men
dem er det ikke givet.

<span id="an_13:12">13:12</span> Thi den, som har, ham skal der gives,
og han skal få Overflod; men den, som ikke har, fra ham skal endog det
tages, som han har.

<span id="an_13:13">13:13</span> Derfor taler jeg til dem i Lignelser,
fordi de skønt seende dog ikke se, og hørende dog ikke høre og forstå
ikke heller.

<span id="an_13:14">13:14</span> Og på dem opfyldes Esajas's Profeti,
som siger: Med eders Øren skulle I høre og dog ikke forstå og se med
eders Øjne og dog ikke se.

<span id="an_13:15">13:15</span> Thi dette Folks Hjerte er blevet
sløvet, og med Ørene høre de tungt, og deres Øjne have de tillukket, for
at de ikke skulle se med Øjnene og høre med Ørene og forstå med Hjertet
og omvende sig, på jeg kunde helbrede dem.

<span id="an_13:16">13:16</span> Men salige ere eders Øjne, fordi de se,
og eders Øren, fordi de høre.

<span id="an_13:17">13:17</span> Thi sandelig, siger jeg eder, mange
Profeter og retfærdige attråede at se, hvad I se, og så det ikke; og at
høre, hvad I høre, og hørte det ikke.

<span id="an_13:18">13:18</span> Så hører nu I Lignelsen om Sædemanden!

<span id="an_13:19">13:19</span> Når nogen hører Rigets Ord og ikke
forstår det, da kommer den Onde og river det bort, som er sået i hans
Hjerte; denne er det, som blev sået ved Vejen.

<span id="an_13:20">13:20</span> Men det, som blev sået på Stengrund, er
den, som hører Ordet og straks modtager det med Glæde.

<span id="an_13:21">13:21</span> Men han har ikke Rod i sig og holder
kun ud til en Tid; men når der kommer Trængsel eller Forfølgelse for
Ordets Skyld, forarges han straks.

<span id="an_13:22">13:22</span> Men det, som blev sået iblandt Torne,
er den, som hører Ordet, og Verdens Bekymring og Rigdommens Forførelse
kvæler Ordet, og det bliver uden Frugt.

<span id="an_13:23">13:23</span> Men det, som blev sået i god Jord, er
den, som hører Ordet og forstår det, og som så bærer Frugt, en hundrede,
en tresindstyve, en tredive Fold."

<span id="an_13:24">13:24</span> En anden Lignelse fremsatte han for dem
og sagde: "Himmeriges Rige lignes ved et Menneske, som såede god Sæd i
sin Mark.

<span id="an_13:25">13:25</span> Men medens Folkene sov, kom hans Fjende
og såede Ugræs iblandt Hveden og gik bort.

<span id="an_13:26">13:26</span> Men da Sæden spirede frem og bar Frugt,
da kom også Ugræsset til Syne.

<span id="an_13:27">13:27</span> Og Husbondens Tjenere kom til ham og
sagde: Herre, såede du ikke god Sæd i din Mark? Hvor har den da fået
Ugræsset fra?

<span id="an_13:28">13:28</span> Men han sagde til dem: Det har et
fjendsk Menneske gjort. Da sige Tjenerne til ham: Vil du da, at vi
skulle gå hen og sanke det sammen?

<span id="an_13:29">13:29</span> Men han siger: Nej, for at I ikke, når
I sanke Ugræsset sammen, skulle rykke Hveden op tillige med det.

<span id="an_13:30">13:30</span> Lader dem begge vokse tilsammen indtil
Høsten; og i Høstens Tid vil jeg sige til Høstfolkene: Sanker først
Ugræsset sammen og binder det i Knipper for at brænde det, men samler
Hveden i min Lade!"

<span id="an_13:31">13:31</span> En anden Lignelse fremsatte han for dem
og sagde: "Himmeriges Rige ligner et Sennepskorn, som en Mand tog og
såede i sin Mark.

<span id="an_13:32">13:32</span> Dette er vel mindre end alt andet Frø;
men når det er vokset op, er det støre end Urterne og bliver et Træ, så
at Himmelens Fugle komme og bygge Rede i dets Grene."

<span id="an_13:33">13:33</span> En anden Lignelse talte han til dem:
"Himmeriges Rige ligner en Surdejg, som en Kvinde tog og lagde ned i tre
Mål Mel, indtil det blev syret alt sammen."

<span id="an_13:34">13:34</span> Alt dette talte Jesus til Skarerne i
Lignelser, og uden Lignelse talte han intet til dem,

<span id="an_13:35">13:35</span> for at det skulde opfyldes, som er talt
ved Profeten, der siger: "Jeg vil oplade min Mund i Lignelser; jeg vil
udsige det, som har været skjult fra Verdens Grundlæggelse."

<span id="an_13:36">13:36</span> Da forlod han Skarerne og gik ind i
Huset; og hans Disciple kom til ham og sagde: "Forklar os Lignelsen om
Ugræsset på Marken!"

<span id="an_13:37">13:37</span> Men han svarede og sagde: "Den, som sår
den gode Sæd, er Menneskesønnen,

<span id="an_13:38">13:38</span> og Marken er Verden, og den gode Sæd er
Rigets Børn, men Ugræsset er den Ondes Børn,

<span id="an_13:39">13:39</span> og Fjenden, som såede det, er Djævelen;
og Høsten er Verdens Ende; og Høstfolkene ere Engle.

<span id="an_13:40">13:40</span> Ligesom nu Ugræsset sankes sammen og
opbrændes med Ild, således skal det ske ved Verdens Ende.

<span id="an_13:41">13:41</span> Menneskesønnen skal udsende sine Engle,
og de skulle sanke ud af hans Rige alle Forargelserne og dem, som gøre
Uret;

<span id="an_13:42">13:42</span> og de skulle kaste dem i Ildovnen; der
skal være Gråd og Tænders Gnidsel.

<span id="an_13:43">13:43</span> Da skulle de retfærdige skinne som
Solen i deres Faders Rige. Den. som har Øren, han høre!

<span id="an_13:44">13:44</span> Himmeriges Rige ligner en Skat. som er
skjult i en Mark, og en Mand fandt og skjulte den, og af Glæde over den
går han hen og sælger alt, hvad han har, og køber den Mark.

<span id="an_13:45">13:45</span> Atter ligner Himmeriges Rige en
Købmand, som søgte efter skønne Perler;

<span id="an_13:46">13:46</span> og da han fandt een meget kostbar
Perle, gik han hen og solgte alt, hvad han havde, og købte den.

<span id="an_13:47">13:47</span> Atter ligner Himmeriges Rige et Vod,
som blev kastet i Havet og samlede Fisk af alle Slags.

<span id="an_13:48">13:48</span> Og da det var blevet fuldt, drog man
det op på Strandbredden og satte sig og sankede de gode sammen i Kar,
men kastede de rådne ud.

<span id="an_13:49">13:49</span> Således skal det gå til ved Verdens
Ende. Englene skulle gå ud og skille de onde fra de retfærdige

<span id="an_13:50">13:50</span> og kaste dem i Ildovnen; der skal være
Gråd og Tænders Gnidsel.

<span id="an_13:51">13:51</span> Have I forstået alt dette?" De sige til
ham: "Ja."

<span id="an_13:52">13:52</span> Men han sagde til dem: "Derfor er hver
skriftklog, som er oplært for Himmeriges Rige, ligesom en Husbond, der
tager nyt og gammelt frem af sit Forråd."

<span id="an_13:53">13:53</span> Og det skete, da Jesus havde fuldendt
disse Lignelser, drog han bort derfra.

<span id="an_13:54">13:54</span> Og han kom til sin Fædrene by og lærte
dem i deres Synagoge, så at de bleve slagne af Forundring og sagde:
"Hvorfra har han denne Visdom og de kraftige Gerninger?

<span id="an_13:55">13:55</span> Er denne ikke Tømmermandens Søn? Hedder
ikke hans Moder Maria og hans Brødre Jakob og Josef og Simon og Judas?

<span id="an_13:56">13:56</span> Og hans Søstre, ere de ikke alle hos
os? Hvorfra har han alt dette?"

<span id="an_13:57">13:57</span> Og de forargedes på ham. Men Jesus
sagde til dem: "En Profet er ikke foragtet uden i sit eget Fædreland og
i sit Hus,"

<span id="an_13:58">13:58</span> Og han gjorde ikke mange kraftige
Gerninger der for deres Vantros Skyld.

<span id="an_14:1">14:1</span> På den Tid hørte Fjerdingsfyrsten Herodes
Rygtet om Jesus.

<span id="an_14:2">14:2</span> Og han sagde til sine Tjenere: "Det er
Johannes Døberen; han er oprejst fra de døde, derfor virke Kræfterne i
ham."

<span id="an_14:3">14:3</span> Thi Herodes havde grebet Johannes og
bundet ham og sat ham i Fængsel for sin Broder Filips Hustru, Herodias's
Skyld.

<span id="an_14:4">14:4</span> Johannes sagde nemlig til ham: "Det er
dig ikke tilladt at have hende."

<span id="an_14:5">14:5</span> Og han vilde gerne slå ham ihjel, men
frygtede for Mængden, thi de holdt ham for en Profet.

<span id="an_14:6">14:6</span> Men da Herodes's Fødselsdag kom, dansede
Herodias's Datter for dem; og hun behagede Herodes.

<span id="an_14:7">14:7</span> Derfor lovede han med en Ed at give
hende, hvad som helst hun begærede.

<span id="an_14:8">14:8</span> Og tilskyndet af sin Moder siger hun:
"Giv mig Johannes Døberens Hoved hid på et Fad!"

<span id="an_14:9">14:9</span> Og Kongen blev bedrøvet; men for sine
Eders og for Gæsternes Skyld befalede han, at det skulde gives hende.

<span id="an_14:10">14:10</span> Og han sendte Bud og lod Johannes
halshugge i Fængselet.

<span id="an_14:11">14:11</span> Og hans Hoved blev bragt på et Fad og
givet Pigen, og hun bragte det til sin Moder.

<span id="an_14:12">14:12</span> Da kom hans Disciple og toge Liget og
begravede ham, og de kom og forkyndte Jesus det.

<span id="an_14:13">14:13</span> Og da Jesus hørte det, drog han bort
derfra i et Skib til et øde Sted afsides; og da Skarerne hørte det,
fulgte de ham til Fods fra Byerne.

<span id="an_14:14">14:14</span> Og da han kom i Land, så han en stor
Skare, og han ynkedes inderligt over dem og helbredte deres syge.

<span id="an_14:15">14:15</span> Men da det blev Aften, kom Disciplene
til ham og sagde: "Stedet er øde, og Tiden er allerede forløben; lad
Skarerne gå bort, for at de kunne gå hen i Landsbyerne og købe sig Mad."

<span id="an_14:16">14:16</span> Men Jesus sagde til dem: "De have ikke
nødig at gå bort; giver I dem at spise!"

<span id="an_14:17">14:17</span> Men de sige til ham: "Vi have ikke her
uden fem Brød og to Fisk."

<span id="an_14:18">14:18</span> Men han sagde: "Henter mig dem hid!"

<span id="an_14:19">14:19</span> Og han bød Skarerne at sætte sig ned i
Græsset og tog de fem Brød og de to Fisk, så op til Himmelen og
velsignede; og han brød Brødene og gav Disciplene dem, og Disciplene
gave dem til Skarerne.

<span id="an_14:20">14:20</span> Og de spiste alle og bleve mætte; og de
opsamlede det, som blev tilovers af Stykkerne, tolv Kurve fulde

<span id="an_14:21">14:21</span> Men de, som spiste, vare omtrent fem
Tusinde Mænd, foruden Kvinder og Børn.

<span id="an_14:22">14:22</span> Og straks nødte han sine Disciple til
at gå om Bord i Skibet og i Forvejen sætte over til hin Side, medens han
lod Skarerne gå bort.

<span id="an_14:23">14:23</span> Og da han havde ladet Skarerne gå bort,
gik han op på Bjerget afsides for at bede. Og da det blev silde, var han
der alene.

<span id="an_14:24">14:24</span> Men Skibet var allerede midt på Søen og
led Nød af Bølgerne; thi Vinden var imod.

<span id="an_14:25">14:25</span> Men i den fjerde Nattevagt kom han til
dem, vandrende på Søen.

<span id="an_14:26">14:26</span> Og da Disciplene så ham vandre på Søen,
bleve de forfærdede og sagde: "Det er et Spøgelse;" og de skrege af
Frygt.

<span id="an_14:27">14:27</span> Men straks talte Jesus til dem og
sagde: "Værer frimodige; det er mig, frygter ikke!"

<span id="an_14:28">14:28</span> Men Peter svarede ham og sagde: "Herre!
dersom det er dig, da byd mig at komme til dig på Vandet!"

<span id="an_14:29">14:29</span> Men han sagde: "Kom!" Og Peter trådte
ned fra Skibet og vandrede på Vandet for at komme til Jesus.

<span id="an_14:30">14:30</span> Men da han så det stærke Vejr, blev han
bange; og da han begyndte at synke, råbte han og sagde: "Herre, frels
mig!"

<span id="an_14:31">14:31</span> Og straks udrakte Jesus Hånden og greb
ham, og han siger til ham: "Du lidettroende, hvorfor tvivlede du?"

<span id="an_14:32">14:32</span> Og da de stege op i Skibet, lagde
Vinden sig.

<span id="an_14:33">14:33</span> Men de, som vare i Skibet, faldt ned
for ham og sagde: "Du er sandelig Guds Søn."

<span id="an_14:34">14:34</span> Og da de vare farne over, landede de i
Genezareth.

<span id="an_14:35">14:35</span> Og da Folkene på det Sted kendte ham,
sendte de Bud til hele Egnen der omkring og bragte alle de syge til ham.

<span id="an_14:36">14:36</span> Og de bade ham, at de blot måtte røre
ved Fligen af hans Klædebon; og alle de, som rørte derved, bleve
helbredede.

<span id="an_15:1">15:1</span> Da kommer der fra Jerusalem Farisæere og
skriftkloge til Jesus og sige:

<span id="an_15:2">15:2</span> "Hvorfor overtræde dine Disciple de
gamles Overlevering? thi de to ikke deres Hænder, når de holde Måltid."

<span id="an_15:3">15:3</span> Men han svarede og sagde til dem:
"Hvorfor overtræde også I Guds Bud for eders Overleverings Skyld?

<span id="an_15:4">15:4</span> Thi Gud har påbudt og sagt: "Ær din Fader
og Moder;" og: "Den, som hader Fader eller Moder, skal visselig dø."

<span id="an_15:5">15:5</span> Men I sige: "Den, som siger til sin Fader
eller sin Moder: "Det, hvormed du skulde være hjulpet af mig, skal være
en Tempelgave," han skal ingenlunde ære sin Fader eller sin Moder."

<span id="an_15:6">15:6</span> Og I have ophævet Guds Lov for eders
Overleverings Skyld.

<span id="an_15:7">15:7</span> I Hyklere! Rettelig profeterede Esajas om
eder, da han sagde:

<span id="an_15:8">15:8</span> "Dette Folk ærer mig med Læberne; men
deres Hjerte er langt borte fra mig.

<span id="an_15:9">15:9</span> Men de dyrke mig forgæves,idet de lære
Lærdomme, som ere Menneskers Bud."

<span id="an_15:10">15:10</span> Og han kaldte Folkeskaren til sig og
sagde til dem: "Hører og forstår!

<span id="an_15:11">15:11</span> Ikke det, som går ind i Munden, gør
Mennesket urent, men det, som går ud af Munden, dette gør Mennesket
urent."

<span id="an_15:12">15:12</span> Da kom hans Disciple hen og sagde til
ham: "Ved du, at Farisæerne bleve forargede, da de hørte den Tale?"

<span id="an_15:13">15:13</span> Men han svarede og sagde: "Enhver
Plantning, som min himmelske Fader ikke har plantet, skal oprykkes med
Rode.

<span id="an_15:14">15:14</span> Lader dem fare, det er blinde Vejledere
for blinde; men når en blind leder en blind, falde de begge i Graven."

<span id="an_15:15">15:15</span> Men Peter svarede og sagde til ham:
"Forklar os Lignelsen!"

<span id="an_15:16">15:16</span> Og han sagde: "Ere også I endnu så
uforstandige?

<span id="an_15:17">15:17</span> Forstår I endnu ikke, at alt, hvad der
går ind i Munden, går i Bugen og føres ud ad den naturlige Vej?

<span id="an_15:18">15:18</span> Men det, som går ud af Munden, kommer
ud fra Hjertet, og det gør Mennesket urent.

<span id="an_15:19">15:19</span> Thi ud fra Hjertet kommer der onde
Tanker, Mord, Hor, Utugt, Tyverier, falske Vidnesbyrd, Forhånelser.

<span id="an_15:20">15:20</span> Det er disse Ting, som gøre Mennesket
urent; men at spise med utoede Hænder gør ikke Mennesket urent."

<span id="an_15:21">15:21</span> Og Jesus gik bort derfra og drog til
Tyrus's og Sidons Egne.

<span id="an_15:22">15:22</span> Og se, en kananæisk Kvinde kom fra
disse Egne, råbte og sagde: "Herre, Davids Søn! forbarm dig over mig!
min Datter plages ilde af en ond Ånd."

<span id="an_15:23">15:23</span> Men han svarede hende ikke et Ord. Da
trådte hans Disciple til, bade ham og sagde: "Skil dig af med hende, thi
hun råber efter os."

<span id="an_15:24">15:24</span> Men han svarede og sagde: "Jeg er ikke
udsendt uden til de fortabte Får af Israels Hus."

<span id="an_15:25">15:25</span> Men hun kom og kastede sig ned for ham
og sagde: "Herre, hjælp mig!"

<span id="an_15:26">15:26</span> Men han svarede og sagde: "Det er ikke
smukt at tage Børnenes Brød og kaste det for de små Hunde."

<span id="an_15:27">15:27</span> Men hun sagde: "Jo, Herre! de små Hunde
æde jo dog også af de Smuler, som falde fra deres Herrers Bord."

<span id="an_15:28">15:28</span> Da svarede Jesus og sagde til hende: "O
Kvinde, din Tro er stor, dig ske, som du vil!" Og hendes Datter blev
helbredt fra samme Time.

<span id="an_15:29">15:29</span> Og Jesus gik bort derfra og kom hen til
Galilæas Sø, og han gik op på Bjerget og satte sig der.

<span id="an_15:30">15:30</span> Og store Skarer kom til ham og havde
lamme, blinde, stumme, Krøblinge og mange andre med sig; og de lagde dem
for hans Fødder, og han helbredte dem,

<span id="an_15:31">15:31</span> så at Skaren undrede sig, da de så, at
stumme talte, Krøblinge bleve raske, lamme gik, og blinde så; og de
priste Israels Gud.

<span id="an_15:32">15:32</span> Men Jesus kaldte sine Disciple til sig
og sagde: "Jeg ynke s inderligt over Skaren; thi de have allerede tøvet
hos mig tre Dage og have intet at spise; og lade dem gå fastende bort,
vil jeg ikke, for at de ikke skulle vansmægte på Vejen."

<span id="an_15:33">15:33</span> Og hans Disciple sige til ham: "Hvorfra
skulle vi få så mange Brød i en Ørken, at vi kunne mætte så mange
Mennesker?"

<span id="an_15:34">15:34</span> Og Jesus siger til dem: "Hvor mange
Brød have I?" Men de sagde: "Syv og nogle få Småfisk."

<span id="an_15:35">15:35</span> Og han bød Skaren at sætte sig ned på
Jorden

<span id="an_15:36">15:36</span> og tog de syv Brød og Fiskene, takkede,
brød dem og gav Disciplene dem, og Disciplene gave dem til Skarerne.

<span id="an_15:37">15:37</span> Og de spiste alle og bleve mætte; og de
opsamlede det, som blev tilovers af Stykkerne, syv Kurve fulde.

<span id="an_15:38">15:38</span> Men de, som spiste, vare fire Tusinde
Mænd, foruden Kvinder og Børn.

<span id="an_15:39">15:39</span> Og da han havde ladet Skarerne gå bort,
gik han om Bord i Skibet og kom til Magadans Egne.

<span id="an_16:1">16:1</span> Og Farisæerne og Saddukæerne kom hen og
fristede ham og begærede, at han vilde vise dem et Tegn fra Himmelen.

<span id="an_16:2">16:2</span> Men han svarede og sagde til dem: "Om
Aftenen sige I: Det bliver en skøn Dag, thi Himmelen er rød;

<span id="an_16:3">16:3</span> og om Morgenen: Det bliver Storm i Dag,
thi Himmelen er rød og mørk. Om Himmelens Udseende vide I at dømme, men
om Tidernes Tegn kunne I det, ikke.

<span id="an_16:4">16:4</span> En ond og utro Slægt forlanger Tegn; men
der skal intet Tegn gives den uden Jonas's Tegn." Og han forlod dem og
gik bort.

<span id="an_16:5">16:5</span> Og da hans Disciple kom over til hin
Side, havde de glemt at tage Brød med.

<span id="an_16:6">16:6</span> Og Jesus sagde til dem: "Ser til, og
tager eder i Vare for Farisæernes og Saddukæernes Surdejg!"

<span id="an_16:7">16:7</span> Men de tænkte ved sig selv og sagde: "Det
er, fordi vi ikke toge Brød med."

<span id="an_16:8">16:8</span> Men da Jesus mærkede dette, sagde han: "I
lidettroende! hvorfor tænke I ved eder selv på, at I ikke have taget
Brød med?

<span id="an_16:9">16:9</span> Forstå I ikke endnu? Komme I heller ikke
i Hu de fem Brød til de fem Tusinde, og hvor mange Kurve I da toge op?

<span id="an_16:10">16:10</span> Ikke heller de syv Brød til de fire
Tusinde, og hvor mange Kurve I da toge op?

<span id="an_16:11">16:11</span> Hvorledes forstå I da ikke, at det ej
var om Brød, jeg sagde det til eder? Men tager eder i Vare for
Farisæernes og Saddukæernes Surdejg."

<span id="an_16:12">16:12</span> Da forstode de, at han havde ikke sagt,
at de skulde tage sig i Vare for Surdejgen i Brød, men for Farisæernes
og Saddukæernes Lære.

<span id="an_16:13">16:13</span> Men da Jesus var kommen til Egnen ved
Kæsarea Filippi, spurgte han sine Disciple og sagde: "Hvem sige Folk, at
Menneskesønnen er?"

<span id="an_16:14">16:14</span> Men de sagde: "Nogle sige Johannes
Døberen; andre Elias; andre Jeremias eller en af Profeterne."

<span id="an_16:15">16:15</span> Han siger til dem: "Men I, hvem sige I,
at jeg er?"

<span id="an_16:16">16:16</span> Da svarede Simon Peter og sagde: "Du er
Kristus, den levende Guds Søn."

<span id="an_16:17">16:17</span> Og Jesus svarede og sagde til ham:
"Salig er du, Simon Jonas's Søn! thi Kød og Blod har ikke åbenbaret dig
det, men min Fader, som er i Himlene.

<span id="an_16:18">16:18</span> Så siger jeg også dig, at du er Petrus,
og på denne Klippe vil jeg bygge min Menighed, og Dødsrigets Porte
skulle ikke få Overhånd over den.

<span id="an_16:19">16:19</span> Og jeg vil give dig Himmeriges Riges
Nøgler, og hvad du binder på Jorden, det skal være bundet i Himlene, og
hvad du løser på Jorden, det skal være løst i Himlene."

<span id="an_16:20">16:20</span> Da bød han sine Disciple, at de måtte
ikke sige til nogen at han var Kristus.

<span id="an_16:21">16:21</span> Fra den Tid begyndte Jesus at give sine
Disciple til Kende, at han skulde gå til Jerusalem og lide meget af de
Ældste og Ypperstepræsterne og de skriftkloge og ihjelslås og oprejses
på den tredje Dag.

<span id="an_16:22">16:22</span> Og Peter tog ham til Side, begyndte at
sætte ham i Rette og sagde: "Gud bevare dig, Herre; dette skal
ingenlunde ske dig!"

<span id="an_16:23">16:23</span> Men han vendte sig og sagde til Peter:
"Vig bag mig, Satan! du er mig en Forargelse; thi du sanser ikke, hvad
Guds er, men hvad Menneskers er."

<span id="an_16:24">16:24</span> Da sagde Jesus til sine Disciple: "Vil
nogen komme efter mig, han fornægte sig selv og tage sit Kors op og
følge mig!

<span id="an_16:25">16:25</span> Thi den, som vil frelse sit.Liv, skal
miste det; men den, som mister sit Liv for min Skyld, skal bjærge det.

<span id="an_16:26">16:26</span> Thi hvad gavner det et Menneske, om han
vinder den hele Verden, men må bøde med sin Sjæl? Eller hvad kan et
Menneske give til Vederlag for sin Sjæl?

<span id="an_16:27">16:27</span> Thi Menneskesønnen skal komme i sin
Faders Herlighed med sine Engle; og da skal han betale enhver efter hans
Gerning.

<span id="an_16:28">16:28</span> Sandelig siger jeg eder, der er nogle
af dem, som stå her, der ingenlunde skulle smage Døden, førend de se
Menneskesønnen komme i sit Rige."

<span id="an_17:1">17:1</span> Og seks Dage derefter tager Jesus Peter
og Jakob og hans Broder Johannes med sig og fører dem afsides op på et
højt Bjerg.

<span id="an_17:2">17:2</span> Og han blev forvandlet for deres Øjne, og
hans Åsyn skinnede som Solen, men hans Klæder bleve hvide som Lyset.

<span id="an_17:3">17:3</span> Og se, Moses og Elias viste sig for dem
og samtalede med ham.

<span id="an_17:4">17:4</span> Da tog Peter til Orde og sagde til Jesus:
"Herre! det er godt, at vi ere her; vil du, da lader os gøre tre Hytter
her, dig en og Moses en og Elias en."

<span id="an_17:5">17:5</span> Medens han endnu talte, se, da
overskyggede en lysende Sky dem; og se, der kom fra Skyen en Røst. som
sagde: "Denne er min Søn. den elskede, i hvem jeg har Velbehag; hører
ham!"

<span id="an_17:6">17:6</span> Og da Disciplene hørte det, faldt de på
deres Ansigt og frygtede såre.

<span id="an_17:7">17:7</span> Og Jesus trådte hen og rørte ved dem og
sagde: "Står op, og frygter ikke!"

<span id="an_17:8">17:8</span> Men da de opløftede deres Øjne, så de
ingen uden Jesus alene.

<span id="an_17:9">17:9</span> Og da de gik ned fra Bjerget, bød Jesus
dem og sagde: "Taler ikke til nogen om dette Syn, førend Menneskesønnen
er oprejst fra de døde."

<span id="an_17:10">17:10</span> Og hans Disciple spurgte ham og sagde:
"Hvad er det da, de skriftkloge sige, at Elias bør først komme?"

<span id="an_17:11">17:11</span> Og han svarede og sagde: "Vel kommer
Elias og skal genoprette alting.

<span id="an_17:12">17:12</span> Men jeg siger eder, at Elias er
allerede kommen, og de erkendte ham ikke, men gjorde med ham alt, hvad
de vilde; således skal også Menneskesønnen lide ondt af dem."

<span id="an_17:13">17:13</span> Da forstode Disciplene, at han havde
talt til dem om Johannes Døberen.

<span id="an_17:14">17:14</span> Og da de kom til Folkeskaren, kom en
Mand til ham og faldt på Knæ for ham og sagde:

<span id="an_17:15">17:15</span> "Herre! forbarm dig over min Søn, thi
han er månesyg og lidende; thi han falder ofte i Ild og ofte i Vand;

<span id="an_17:16">17:16</span> og jeg bragte ham til dine Disciple, og
de kunde ikke helbrede ham."

<span id="an_17:17">17:17</span> Og Jesus svarede og sagde: "O du vantro
og forvendte Slægt! hvor længe skal jeg være hos eder, hvor længe skal
jeg tåle eder? Bringer mig ham hid!"

<span id="an_17:18">17:18</span> Og Jesus talte ham hårdt til, og den
onde Ånd for ud af ham, og Drengen blev helbredt fra samme Time.

<span id="an_17:19">17:19</span> Da gik Disciplene til Jesus afsides og
sagde: "Hvorfor kunde vi ikke uddrive den?"

<span id="an_17:20">17:20</span> Og han siger til dem: "For eders
Vantros Skyld; thi sandelig, siger jeg eder, dersom I have Tro som et
Sennepskorn, da kunne I sige til dette Bjerg: Flyt dig herfra derhen, så
skal det flytte sig, og intet skal være eder umuligt.

<span id="an_17:21">17:21</span> Men denne Slags farer ikke ud uden ved
Bøn og Faste."

<span id="an_17:22">17:22</span> Og medens de vandrede sammen i Galilæa,
sagde Jesus til dem: "Menneskesønnen skal overgives i Menneskers Hænder;

<span id="an_17:23">17:23</span> og de skulle slå ham ihjel, og på den
tredje Dag skal han oprejses." Og de bleve såre bedrøvede.

<span id="an_17:24">17:24</span> Men da de kom til Kapernaum, kom de,
som opkrævede Tempelskatten, til Peter og sagde: "Betaler eders Mester
ikke Skatten?"

<span id="an_17:25">17:25</span> Han sagde: "Jo." Og da han kom ind i
Huset, kom Jesus ham i Forkøbet og sagde: "Hvad tykkes dig, Simon? Af
hvem tage Jordens Konger Told eller Skat, af deres egne Sønner eller af
de fremmede?"

<span id="an_17:26">17:26</span> Og da han sagde: "Af de fremmede,"
sagde Jesus til ham: "Så ere jo Sønnerne fri.

<span id="an_17:27">17:27</span> Men for at vi ikke skulle forarge dem,
så gå hen til Søen, kast en Krog ud, og tag den første Fisk, som kommer
op; og når du åbner dens Mund, skal du finde en Stater; tag denne, og
giv dem den for mig og dig!"

<span id="an_18:1">18:1</span> I den samme Stund kom Disciplene hen til
Jesus og sagde: "Hvem er da den største i Himmeriges Rige?"

<span id="an_18:2">18:2</span> Og han kaldte et lille Barn til sig og
stillede det midt iblandt dem

<span id="an_18:3">18:3</span> og sagde: "Sandelig, siger jeg eder, uden
I omvende eder og blive som Børn, komme I ingenlunde ind i Himmeriges
Rige.

<span id="an_18:4">18:4</span> Derfor, den, som fornedrer sig selv som
dette Barn, han er den største i Himmeriges Rige.

<span id="an_18:5">18:5</span> Og den, som modtager et eneste sådant
Barn for mit Navns Skyld, modtager mig.

<span id="an_18:6">18:6</span> Men den, som forarger een af disse små,
som tro på mig, ham var det bedre, at der var hængt en Møllesten om hans
Hals, og han var sænket i Havets Dyb.

<span id="an_18:7">18:7</span> Ve Verden for Forargelserne! Thi vel er
det nødvendigt, at Forargelserne komme; dog ve det Menneske, ved hvem
Forargelsen kommer!

<span id="an_18:8">18:8</span> Men dersom din Hånd eller din Fod
forarger dig, da hug den af, og kast den fra dig! Det er bedre for dig
at gå lam eller som en Krøbling ind til Livet end at have to Hænder og
to Fødder og blive kastet i den evige Ild.

<span id="an_18:9">18:9</span> Og dersom dit Øje forarger dig, da riv
det ud, og kast det fra dig! Det er bedre for dig at gå enøjet ind til
Livet end at have to Øjne og blive kastet i Helvedes Ild.

<span id="an_18:10">18:10</span> Ser til, at I ikke foragte en eneste af
disse små; thi jeg siger eder: Deres Engle i Himlene se altid min Faders
Ansigt, som er i Himlene.

<span id="an_18:11">18:11</span> Thi Menneskesønnen er kommen for at
frelse det fortabte.

<span id="an_18:12">18:12</span> Hvad tykkes eder? Om et Menneske har
hundrede Får, og eet af dem farer vild, forlader han da ikke de ni og
halvfemsindstyve og går ud i Bjergene og leder efter det vildfarne?

<span id="an_18:13">18:13</span> Og hænder det sig, at han finder det,
sandelig, siger jeg eder, han glæder sig mere over det end over de ni og
halvfemsindstyve, som ikke ere farne vild.

<span id="an_18:14">18:14</span> Således er det ikke eders himmelske
Faders Villie, at en eneste af disse små skal fortabes.

<span id="an_18:15">18:15</span> Men om din Broder synder imod dig, da
gå hen og revs ham mellem dig og ham alene; hører han dig, da har du
vundet din Broder.

<span id="an_18:16">18:16</span> Men hører han dig ikke, da tag endnu
een eller to med dig, for at "hver Sag må stå fast efter to eller tre
Vidners Mund."

<span id="an_18:17">18:17</span> Men er han dem overhørig, da sig det
til Menigheden; men er han også Menigheden overhørig, da skal han være
for dig ligesom en Hedning og en Tolder.

<span id="an_18:18">18:18</span> Sandelig, siger jeg eder, hvad som
helst I binde på Jorden, skal være bundet i Himmelen; og hvad som helst
I løse på Jorden, skal være løst i Himmelen.

<span id="an_18:19">18:19</span> Atter siger jeg eder, at dersom to af
eder blive enige på Jorden om hvilken som helst Sag, hvorom de ville
bede, da skal det blive dem til Del fra min Fader, som er i Himlene.

<span id="an_18:20">18:20</span> Thi hvor to eller tre ere forsamlede om
mit Navn, der er jeg midt iblandt dem."

<span id="an_18:21">18:21</span> Da trådte Peter frem og sagde til ham:
"Herre! hvor ofte skal jeg tilgive min Broder, når han synder imod mig?
mon indtil syv Gange?"

<span id="an_18:22">18:22</span> Jesus siger til ham: "Jeg siger dig:
ikke indtil syv Gange, men indtil halvfjerdsindstyve Gange syv Gange.

<span id="an_18:23">18:23</span> Derfor lignes Himmeriges Rige ved en
Konge, som vilde holde Regnskab med sine Tjenere.

<span id="an_18:24">18:24</span> Men da han begyndte at holde Regnskab,
blev en, som var ti Tusinde Talenter skyldig, ført frem for ham.

<span id="an_18:25">18:25</span> Og da han intet havde at betale med,
bød hans Herre, at han og hans Hustru og Børn og alt det, han havde,
skulde sælges, og Gælden betales.

<span id="an_18:26">18:26</span> Da faldt Tjeneren ned for ham, bønfaldt
ham og sagde: Herre, vær langmodig med mig, så vil jeg betale dig det
alt sammen.

<span id="an_18:27">18:27</span> Da ynkedes samme Tjeners Herre
inderligt over ham og lod ham løs og eftergav ham Gælden.

<span id="an_18:28">18:28</span> Men den samme Tjener gik ud og traf en
af sine Medtjenere, som var ham hundrede Denarer skyldig; og han greb
fat på ham og var ved at kvæle ham og sagde: Betal, hvad du er skyldig!

<span id="an_18:29">18:29</span> Da faldt hans Medtjener ned for ham og
bad ham og sagde: Vær langmodig med mig, så vil jeg betale dig.

<span id="an_18:30">18:30</span> Men han vilde ikke, men gik hen og
kastede ham i Fængsel, indtil han betalte, hvad han var skyldig.

<span id="an_18:31">18:31</span> Da nu hans Medtjenere så det, som
skete, bleve de såre bedrøvede og kom og forklarede for deres Herre alt,
hvad der var sket.

<span id="an_18:32">18:32</span> Da kalder hans Herre ham for sig og
siger til ham: Du onde Tjener! al den Gæld eftergav jeg dig, fordi du
bad mig.

<span id="an_18:33">18:33</span> Burde ikke også du forbarme dig over
din Medtjener, ligesom jeg har forbarmet mig over dig.

<span id="an_18:34">18:34</span> Og hans Herre blev vred og overgav ham
til Bødlerne, indtil han kunde få betalt alt det, han var ham skyldig.

<span id="an_18:35">18:35</span> Således skal også min himmelske Fader
gøre mod eder, om I ikke af Hjertet tilgive, enhver sin Broder."

<span id="an_19:1">19:1</span> Og det skete, da Jesus havde fuldendt
disse Ord, drog han bort fra Galilæa og kom til Judæas Egne, hinsides
Jordan.

<span id="an_19:2">19:2</span> Og store Skarer fulgte ham, og han
helbredte dem der.

<span id="an_19:3">19:3</span> Og Farisæerne kom til ham, fristede ham
og sagde: "Er det tilladt at skille sig fra sin Hustru af hvilken som
helst Grund?"

<span id="an_19:4">19:4</span> Men han svarede og sagde: "Have I ikke
læst, at Skaberen fra Begyndelsen skabte dem som Mand og Kvinde

<span id="an_19:5">19:5</span> og sagde: Derfor skal en Mand forlade sin
Fader og sin Moder og holde sig til sin Hustru, og de to skulle blive
til eet Kød?

<span id="an_19:6">19:6</span> Således ere de ikke længer to, men eet
Kød. Derfor, hvad Gud har sammenføjet, må et Menneske ikke adskille."

<span id="an_19:7">19:7</span> De sige til ham: "Hvorfor bød da Moses at
give et Skilsmissebrev og skille sig fra hende?"

<span id="an_19:8">19:8</span> Han siger til dem: "Moses tilstedte eder
at skille eder fra eders Hustruer for eders Hjerters Hårdheds Skyld; men
fra Begyndelsen har det ikke været således.

<span id="an_19:9">19:9</span> Men jeg siger eder, at den, som skiller
sig fra sin Hustru, når det ikke er for Hors Skyld, og tager en anden
til Ægte, han bedriver Hor; og den, som tager en fraskilt Hustru til
Ægte, han bedriver Hor."

<span id="an_19:10">19:10</span> Hans Disciple sige til ham: "Står
Mandens Sag med Hustruen således, da er det ikke godt at gifte sig."

<span id="an_19:11">19:11</span> Men han sagde til dem: "Ikke alle
rummer dette Ord, men de, hvem det er givet:

<span id="an_19:12">19:12</span> Thi der er Gildinger, som ere fødte
således fra Moders Liv; og der er Gildinger, som ere gildede af
Mennesker; og der er Gildinger, som have gildet sig selv for Himmeriges
Riges Skyld. Den, som kan rumme det, han rumme det!"

<span id="an_19:13">19:13</span> Da blev der båret små Børn til ham, for
at han skulde lægge Hænderne på dem og bede; men Disciplene truede dem.

<span id="an_19:14">19:14</span> Da sagde Jesus: "Lader de små Børn
komme, og formener dem ikke at komme til mig; thi Himmeriges Rige hører
sådanne til."

<span id="an_19:15">19:15</span> Og han lagde Hænderne på dem, og han
drog derfra.

<span id="an_19:16">19:16</span> Og se, en kom til ham og sagde:
"Mester! hvad godt skal jeg gøre, for at jeg kan få et evigt Liv?"

<span id="an_19:17">19:17</span> Men han sagde til ham: "Hvorfor spørger
du mig om det gode? Een er den gode. Men vil du indgå til Livet, da hold
Budene!"

<span id="an_19:18">19:18</span> Han siger til ham: "Hvilke?" Men Jesus
sagde: "Dette: Du må ikke slå ihjel; du må ikke bedrive Hor; du må ikke
stjæle; du må ikke sige falsk Vidnesbyrd;

<span id="an_19:19">19:19</span> ær din Fader og din Moder, og: Du skal
elske din Næste som dig selv."

<span id="an_19:20">19:20</span> Den unge Mand siger til ham: "Det har
jeg holdt alt sammen; hvad fattes mig endnu?"

<span id="an_19:21">19:21</span> Jesus sagde til ham: "Vil du være
fuldkommen, da gå bort, sælg, hvad du ejer, og giv det til fattige, så
skal du have en Skat i Himmelen; og kom så og følg mig!"

<span id="an_19:22">19:22</span> Men da den unge Mand hørte det Ord, gik
han bedrøvet bort; thi han havde meget Gods.

<span id="an_19:23">19:23</span> Men Jesus sagde til sine Disciple:
"Sandelig, siger jeg eder: En rig Kommer vanskeligt ind i Himmeriges
Rige.

<span id="an_19:24">19:24</span> Atter siger jeg eder: Det er lettere
for en Kamel at gå igennem et Nåleøje end for en rig at gå ind i Guds
Rige."

<span id="an_19:25">19:25</span> Men da Disciplene hørte dette,
forfærdedes de såre og sagde: "Hvem kan da blive frelst?"

<span id="an_19:26">19:26</span> Men Jesus så på dem og sagde: "For
Mennesker er dette umuligt, men for Gud ere alle Ting mulige."

<span id="an_19:27">19:27</span> Da svarede Peter og sagde til ham: "Se,
vi have forladt alle Ting og fulgt dig; hvad skulle da vi have?"

<span id="an_19:28">19:28</span> Men Jesus sagde til dem: "Sandelig,
siger jeg eder, at i Igenfødelsen, når Menneskesønnen sidder på sin
Herligheds Trone, skulle også I, som have fulgt mig, sidde på tolv
Troner og dømme Israels tolv Stammer.

<span id="an_19:29">19:29</span> Og hver, som har forladt Hus eller
Brødre eller Søstre eller Fader eller Moder eller Hustru eller Børn
eller Marker for mit Navns Skyld, skal få det mange Fold igen og arve et
evigt Liv.

<span id="an_19:30">19:30</span> Men mange af de første skulle blive de
sidste, og af de sidste de første.

<span id="an_20:1">20:1</span> Thi Himmeriges Rige ligner en Husbond,
som gik ud tidligt om Morgenen for at leje Arbejdere til sin Vingård.

<span id="an_20:2">20:2</span> Og da han var bleven enig med Arbejderne
om en Denar om Dagen, sendte han dem til sin Vingård.

<span id="an_20:3">20:3</span> Og han gik ud ved den tredje Time og så
andre stå ledige på Torvet,

<span id="an_20:4">20:4</span> og han sagde til dem: Går også I hen i
Vingården, og jeg vil give eder, hvad som ret er. Og de gik derhen.

<span id="an_20:5">20:5</span> Han gik atter ud ved den sjette og niende
Time og gjorde ligeså.

<span id="an_20:6">20:6</span> Og ved den ellevte Time gik han ud og
fandt andre stående der, og han siger til dem: Hvorfor stå I her ledige
hele Dagen?

<span id="an_20:7">20:7</span> De sige til ham: Fordi ingen lejede os.
Han siger til dem: Går også I hen i Vingården!

<span id="an_20:8">20:8</span> Men da det var blevet Aften, siger
Vingårdens Herre til sin Foged: Kald på Arbejderne, og betal dem deres
Løn, idet du begynder med de sidste og ender med de første!

<span id="an_20:9">20:9</span> Og de, som vare lejede ved den ellevte
Time, kom og fik hver en Denar.

<span id="an_20:10">20:10</span> Men da de første kom, mente de, at de
skulde få mere; og også de fik hver en Denar.

<span id="an_20:11">20:11</span> Men da de fik den, knurrede de imod
Husbonden og sagde:

<span id="an_20:12">20:12</span> Disse sidste have kun arbejdet een
Time, og du har gjort dem lige med os, som have båret Dagens Byrde og
Hede.

<span id="an_20:13">20:13</span> Men han svarede og sagde til en af dem:
Ven! jeg gør dig ikke Uret; er du ikke bleven enig med mig om en Denar?

<span id="an_20:14">20:14</span> Tag dit og gå! Men jeg vil give denne
sidste ligesom dig.

<span id="an_20:15">20:15</span> Eller har jeg ikke Lov at gøre med mit,
hvad jeg vil? Eller er dit Øje ondt, fordi jeg er god?

<span id="an_20:16">20:16</span> Således skulle de sidste blive de
første, og de første de sidste; thi mange ere kaldede, men få ere
udvalgte."

<span id="an_20:17">20:17</span> Og da Jesus drog op til Jerusalem, tog
han de tolv Disciple til Side og sagde til dem på Vejen:

<span id="an_20:18">20:18</span> "Se, vi drage op til Jerusalem, og
Menneskesønnen skal overgives til Ypperstepræsterne og de skriftkloge;
og de skulle dømme ham til Døden

<span id="an_20:19">20:19</span> og overgive ham til Hedningerne til at
spottes og hudstryges og korsfæstes; og på den tredje Dag skal han
opstå."

<span id="an_20:20">20:20</span> Da gik Zebedæus's Sønners Moder til ham
med sine Sønner og faldt ned for ham og vilde bede ham om noget.

<span id="an_20:21">20:21</span> Men han sagde til hende: "Hvad vil du?"
Hun siger til ham: "Sig, at disse mine to Sønner skulle i dit Rige sidde
den ene ved din højre, den anden ved din venstre Side."

<span id="an_20:22">20:22</span> Men Jesus svarede og sagde: "I vide
ikke, hvad I bede om. Kunne I drikke den Kalk, som jeg skal drikke?" De
sige til ham: "Det kunne vi."

<span id="an_20:23">20:23</span> Han siger til dem: "Min Kalk skulle I
vel drikke; men det at sidde ved min højre og ved min venstre Side
tilkommer det ikke mig at give; men det gives til dem, hvem det er
beredt af min Fader."

<span id="an_20:24">20:24</span> Og da de ti hørte dette, bleve de vrede
på de to Brødre.

<span id="an_20:25">20:25</span> Men Jesus kaldte dem til sig og sagde:
"I vide, at Folkenes Fyrster herske over dem, og de store bruge
Myndighed over dem.

<span id="an_20:26">20:26</span> Således skal det ikke være iblandt
eder; men den, som vil blive stor iblandt eder, han skal være eders
Tjener;

<span id="an_20:27">20:27</span> og den, som vil være den ypperste
iblandt eder, han skal være eders Træl.

<span id="an_20:28">20:28</span> Ligesom Menneskesønnen ikke er kommen
for at lade sig tjene, men for at tjene og give sit Liv til en
Genløsning for mange."

<span id="an_20:29">20:29</span> Og da de gik ud af Jeriko, fulgte en
stor Folkeskare ham.

<span id="an_20:30">20:30</span> Og se, to blinde sade ved Vejen, og da
de hørte, at Jesus gik forbi, råbte de og sagde: "Herre, forbarm dig
over os, du Davids Søn!"

<span id="an_20:31">20:31</span> Men Skaren truede dem, at de skulde
tie; men de råbte endnu stærkere og sagde: "Herre, forbarm dig over os,
du Davids Søn!"

<span id="an_20:32">20:32</span> Og Jesus stod stille og kaldte på dem
og sagde: "Hvad ville I, at jeg skal gøre for eder?"

<span id="an_20:33">20:33</span> De sige til ham: "Herre! at vore Øjne
måtte oplades."

<span id="an_20:34">20:34</span> Og Jesus ynkedes inderligt og rørte ved
deres Øjne. Og straks bleve de seende, og de fulgte ham.

<span id="an_21:1">21:1</span> Og da de nærmede sig Jerusalem og kom til
Bethfage ved Oliebjerget, da udsendte Jesus to Disciple og sagde til
dem:

<span id="an_21:2">21:2</span> "Går hen i den Landsby, som ligger lige
for eder; og straks skulle I finde en Aseninde bunden og et Føl hos
hende; løser dem og fører dem til mig!

<span id="an_21:3">21:3</span> Og dersom nogen siger noget til eder, da
siger, at Herren har Brug for dem, så skal han straks sende dem."

<span id="an_21:4">21:4</span> Men dette er sket, for at det skulde
opfyldes, der er talt ved Profeten, som siger:

<span id="an_21:5">21:5</span> "Siger til Zions Datter: Se, din Konge
kommer til dig, sagtmodig og ridende på et Asen og på et Trældyrs Føl."

<span id="an_21:6">21:6</span> Men Disciplene gik hen og gjorde, som
Jesus befalede dem;

<span id="an_21:7">21:7</span> og de hentede Aseninden og Føllet og
lagde deres Klæder på dem, og han satte sig derpå.

<span id="an_21:8">21:8</span> Men de fleste af Folkeskaren bredte deres
Klæder på Vejen, andre huggede Grene af Træerne og strøede dem på Vejen.

<span id="an_21:9">21:9</span> Men Skarerne, som gik foran ham og fulgte
efter, råbte og sagde: "Hosanna Davids Søn! velsignet være den, som
kommer, i Herrens Navn! Hosanna i det højeste!"

<span id="an_21:10">21:10</span> Og da han drog ind i Jerusalem, kom
hele Staden i Bevægelse og sagde: "Hvem er denne?"

<span id="an_21:11">21:11</span> Men Skarerne sagde: "Det er Profeten
Jesus fra Nazareth i Galilæa."

<span id="an_21:12">21:12</span> Og Jesus gik ind i Guds Helligdom og
uddrev alle dem, som solgte og købte i Helligdommen, og han væltede
Vekselerernes Borde og Duekræmmernes Stole.

<span id="an_21:13">21:13</span> Og han siger til dem: "Der er skrevet:
Mit Hus skal kaldes et Bedehus; men I gøre det til en Røverkule."

<span id="an_21:14">21:14</span> Og der kom blinde og lamme til ham i
Helligdommen, og han helbredte dem.

<span id="an_21:15">21:15</span> Men da Ypperstepræsterne og de
skriftkloge så de Undergerninger, som han gjorde, og Børnene, som råbte
i Helligdommen og sagde: "Hosanna Davids Søn!" bleve de vrede og sagde
til ham:

<span id="an_21:16">21:16</span> "Hører du, hvad disse sige?" Men Jesus
siger til dem: "Ja! have I aldrig læst: Af umyndiges og diendes Mund har
du beredt dig Lovsang?"

<span id="an_21:17">21:17</span> Og han forlod dem og gik uden for
Staden til Bethania og overnattede der.

<span id="an_21:18">21:18</span> Men da han om Morgenen igen gik ind til
Staden, blev hen hungrig.

<span id="an_21:19">21:19</span> Og han så et Figentræ ved Vejen og gik
hen til det, og han fandt intet derpå uden Blade alene. Og han siger til
det: "Aldrig i Evighed skal der vokse Frugt mere på dig!" Og Figentræet
visnede straks.

<span id="an_21:20">21:20</span> Og da Disciplene så det, forundrede de
sig og sagde: "Hvorledes kunde Figentræet straks visne?"

<span id="an_21:21">21:21</span> Men Jesus svarede og sagde til dem:
"Sandelig, siger jeg eder, dersom I have Tro og ikke tvivle, da skulle I
ikke alene kunne gøre det med Figentræet, men dersom I endog sige til
dette Bjerg: Løft dig op og kast dig i Havet, da skal det ske.

<span id="an_21:22">21:22</span> Og alt, hvad I begære i Bønnen troende,
det skulle I få."

<span id="an_21:23">21:23</span> Og da han kom ind i Helligdommen, kom
Ypperstepræsterne og Folkets Ældste hen til ham, medens han lærte, og de
sagde: "Af hvad Magt gør du disse Ting, og hvem har givet dig denne
Magt?"

<span id="an_21:24">21:24</span> Men Jesus svarede og sagde til dem:
"Også jeg vil spørge eder om een Ting, og dersom I sige mig det, vil
også jeg sige eder, af hvad Magt jeg gør disse Ting.

<span id="an_21:25">21:25</span> Johannes's Dåb, hvorfra var den? Fra
Himmelen eller fra Mennesker?" Men de tænkte ved sig selv og sagde:
"Sige vi: Fra Himmelen, da vil han sige til os: Hvorfor troede I ham da
ikke?

<span id="an_21:26">21:26</span> Men sige vi: Fra Mennesker, frygte vi
for Mængden; thi de holde alle Johannes for en Profet."

<span id="an_21:27">21:27</span> Og de svarede Jesus og sagde: "Det vide
vi ikke." Da sagde også han til dem: "Så siger ikke heller jeg eder, af
hvad Magt jeg gør disse Ting.

<span id="an_21:28">21:28</span> Men hvad tykkes eder? En Mand havde to
Børn; og han gik til den første og sagde: Barn! gå hen, arbejd i Dag i
min Vingård!

<span id="an_21:29">21:29</span> Men han svarede og sagde: Nej, jeg vil
ikke; men bagefter fortrød han det og gik derhen.

<span id="an_21:30">21:30</span> Og han gik til den anden og sagde
ligeså. Men han svarede og sagde: Ja, Herre! og gik ikke derhen.

<span id="an_21:31">21:31</span> Hvem af de to gjorde Faderens Villie?"
De sige: "Den første." Jesus siger til dem: "Sandelig, siger jeg eder,
at Toldere og Skøger gå forud for eder ind i Guds Rige.

<span id="an_21:32">21:32</span> Thi Johannes kom til eder på
Retfærdigheds Vej, og I troede ham ikke, men Toldere og Skøger troede
ham; men endskønt I så det, fortrøde I det alligevel ikke bagefter, så I
troede ham.

<span id="an_21:33">21:33</span> Hører en anden Lignelse: Der var en
Husbond, som plantede en Vingård og satte et Gærde omkring den og
gravede en Perse i den og byggede et Tårn; og han lejede den ud til
Vingårdsmænd og drog udenlands.

<span id="an_21:34">21:34</span> Men da Frugttiden nærmede sig, sendte
han sine Tjenere til Vingårdsmændene for at få dens Frugter.

<span id="an_21:35">21:35</span> Og Vingårdsmændene grebe hans Tjenere,
og en sloge de, en dræbte de, og en stenede de.

<span id="an_21:36">21:36</span> Atter sendte han andre Tjenere hen,
flere end de første; og de gjorde ligeså med dem.

<span id="an_21:37">21:37</span> Men til sidst sendte han sin Søn til
dem og sagde: De ville undse sig for min Søn.

<span id="an_21:38">21:38</span> Men da Vingårdsmændene så Sønnen, sagde
de til hverandre: Det er Arvingen; kommer lader os slå ham ihjel og få
hans Arv!

<span id="an_21:39">21:39</span> Og de grebe ham og kastede ham ud af
Vingården og sloge ham ihjel.

<span id="an_21:40">21:40</span> Når da Vingårdens Herre kommer, hvad
vil han så gøre med disse Vingårdsmænd?"

<span id="an_21:41">21:41</span> De sige til ham: "Ilde vil han ødelægge
de onde og leje sin Vingård ud til andre Vingårdsmænd, som ville give
ham Frugterne i deres Tid."

<span id="an_21:42">21:42</span> Jesus siger til dem: "Have I aldrig
læst i Skrifterne: Den Sten, som Bygningsmændene forkastede, den er
bleven til en Hovedhjørnesten; fra Herren er dette kommet, og det er
underligt for vore Øjne.

<span id="an_21:43">21:43</span> Derfor siger jeg eder, at Guds Rige
skal tages fra eder og gives til et Folk, som bærer dets Frugter.

<span id="an_21:44">21:44</span> Og den, som falder på denne Sten, skal
slå sig sønder; men hvem den falder på, ham skal den knuse."

<span id="an_21:45">21:45</span> Og da Ypperstepræsterne og Farisæerne
hørte hans Lignelser, forstode de, at han talte om dem.

<span id="an_21:46">21:46</span> Og de søgte at gribe ham, men frygtede
for Skarerne; thi de holdt ham for en Profet.

<span id="an_22:1">22:1</span> Og Jesus tog til Orde og talte atter i
Lignelser til dem og sagde:

<span id="an_22:2">22:2</span> "Himmeriges Rige lignes ved en Konge, som
gjorde Bryllup for sin Søn.

<span id="an_22:3">22:3</span> Og han udsendte sine Tjenere for at kalde
de budne til Brylluppet; og de vilde ikke komme.

<span id="an_22:4">22:4</span> Han udsendte atter andre Tjenere og
sagde: Siger til de budne: Se, jeg har beredt mit Måltid, mine Okser og
Fedekvæget er slagtet, og alting er rede; kommer til Brylluppet!

<span id="an_22:5">22:5</span> Men de brøde sig ikke derom og gik hen,
den ene på sin Mark, den anden til sit Købmandsskab;

<span id="an_22:6">22:6</span> og de øvrige grebe hans Tjenere,
forhånede og ihjelsloge dem.

<span id="an_22:7">22:7</span> Men Kongen blev vred og sendte sine Hære
ud og slog disse Manddrabere ihjel og satte Ild på deres Stad.

<span id="an_22:8">22:8</span> Da siger han til sine Tjenere: Brylluppet
er beredt, men de budne vare det ikke værd.

<span id="an_22:9">22:9</span> Går derfor ud på Skillevejene og byder
til Brylluppet så mange, som I finde!

<span id="an_22:10">22:10</span> Og de Tjenere gik ud på Vejene og
samlede alle dem, de fandt, både onde og gode; og Bryllupshuset blev
fuldt af Gæster.

<span id="an_22:11">22:11</span> Da nu Kongen gik ind for at se
Gæsterne, så han der et Menneske, som ikke var iført Bryllupsklædning.

<span id="an_22:12">22:12</span> Og han siger til ham: Ven! hvorledes er
du kommen herind og har ingen Bryllupsklædning på? Men han tav.

<span id="an_22:13">22:13</span> Da sagde Kongen til Tjenerne: Binder
Fødder og Hænder på ham, og kaster ham ud i Mørket udenfor; der skal der
være Gråd og Tænders Gnidsel.

<span id="an_22:14">22:14</span> Thi mange ere kaldede, men få ere
udvalgte."

<span id="an_22:15">22:15</span> Da gik Farisæerne hen og holdt Råd om,
hvorledes de kunde fange ham i Ord.

<span id="an_22:16">22:16</span> Og de sende deres Disciple til ham
tillige med Herodianerne og sige: "Mester! vi vide, at du er sanddru og
lærer Guds Vej i Sandhed og ikke bryder dig om nogen; thi du ser ikke på
Menneskers Person.

<span id="an_22:17">22:17</span> Sig os derfor: Hvad tykkes dig? Er det
tilladt at give Kejseren Skat eller ej?"

<span id="an_22:18">22:18</span> Men da Jesus mærkede deres Ondskab,
sagde han: "I Hyklere, hvorfor friste I mig?

<span id="an_22:19">22:19</span> Viser mig Skattens Mønt!" Og de bragte
ham en Denar".

<span id="an_22:20">22:20</span> Og han siger til dem: "Hvis Billede og
Overskrift er dette?"

<span id="an_22:21">22:21</span> De sige til ham: "Kejserens." Da siger
han til dem: "Så giver Kejseren, hvad Kejserens er, og Gud, hvad Guds
er!"

<span id="an_22:22">22:22</span> Og da de hørte det,undrede de sig, og
de forlode ham og gik bort.

<span id="an_22:23">22:23</span> Samme Dag kom der Saddukæere til ham,
hvilke sige, at der ingen Opstandelse er, og de spurgte ham og, sagde:

<span id="an_22:24">22:24</span> "Mester! Moses har sagt: Når nogen dør
og ikke har Børn, skal hans Broder for Svogerskabets Skyld tage hans
Hustru til Ægte og oprejse sin Broder Afkom.

<span id="an_22:25">22:25</span> Men nu var der hos os syv Brødre; og
den første giftede sig og døde; og efterdi han ikke havde Afkom,
efterlod han sin Hustru til sin Broder.

<span id="an_22:26">22:26</span> Ligeså også den anden og den tredje,
indtil den syvende;

<span id="an_22:27">22:27</span> men sidst af alle døde Hustruen.

<span id="an_22:28">22:28</span> Hvem af disse syv skal nu have hende
til Hustru i Opstandelsen? thi de have alle haft hende."

<span id="an_22:29">22:29</span> Men Jesus svarede og sagde til dem: "I
fare vild, idet I ikke kende Skrifterne, ej heller Guds Kraft.

<span id="an_22:30">22:30</span> Thi i Opstandelsen tage de hverken til
Ægte eller bortgiftes, men de ere ligesom Guds Engle i Himmelen.

<span id="an_22:31">22:31</span> Men hvad de dødes Opstandelse angår,
have I da ikke læst, hvad der er talt til eder af Gud, når han siger:

<span id="an_22:32">22:32</span> Jeg er Abrahams Gud og Isaks Gud og
Jakobs Gud. Han er ikke dødes, men levendes Gud."

<span id="an_22:33">22:33</span> Og da Skarerne hørte dette, bleve de
slagne af Forundring over hans Lære.

<span id="an_22:34">22:34</span> Men da Farisæerne hørte, at han havde
stoppet Munden på Saddukæerne, forsamlede de sig.

<span id="an_22:35">22:35</span> Og en af dem, en lovkyndig, spurgte og
fristede ham og sagde:

<span id="an_22:36">22:36</span> "Mester, hvilket er det store Bud i
Loven?"

<span id="an_22:37">22:37</span> Men han sagde til ham: "Du skal elske
Herren din Gud med hele dit Hjerte og med hele din Sjæl og med hele dit
Sind.

<span id="an_22:38">22:38</span> Dette er det store og første Bud.

<span id="an_22:39">22:39</span> Men et andet er dette ligt: Du skal
elske din Næste som dig selv.

<span id="an_22:40">22:40</span> Af disse to Bud afhænger hele Loven og
Profeterne."

<span id="an_22:41">22:41</span> Men da Farisæerne vare forsamlede,
spurgte Jesus dem og sagde:

<span id="an_22:42">22:42</span> "Hvad tykkes eder om Kristus? Hvis Søn
er han?" De sige til ham: "Davids."

<span id="an_22:43">22:43</span> Han siger til dem: "Hvorledes kan da
David i Ånden kalde ham Herre, idet han siger:

<span id="an_22:44">22:44</span> Herren sagde til min Herre: Sæt dig ved
min højre Hånd, indtil jeg får lagt dine Fjender under dine Fødder.

<span id="an_22:45">22:45</span> Når nu David kalder ham Herre,
hvorledes er han da hans Søn?"

<span id="an_22:46">22:46</span> Og ingen kunde svare ham et Ord, og
ingen vovede mere at rette Spørgsmål til ham efter den Dag.

<span id="an_23:1">23:1</span> Da talte Jesus til Skarerne og til sine
Disciple og sagde:

<span id="an_23:2">23:2</span> På Mose Stol sidde de skriftkloge og
Farisæerne.

<span id="an_23:3">23:3</span> Gører og holder derfor alt, hvad de sige
eder; men gører ikke efter deres Gerninger; thi de sige det vel, men
gøre det ikke.

<span id="an_23:4">23:4</span> Men de binde svare Byrder, vanskelige at
bære, og lægge dem på Menneskenes Skuldre;men selv ville de ikke bevæge
dem med en Finger.

<span id="an_23:5">23:5</span> Men de gøre alle deres Gerninger for at
beskues af Menneskene; thi de gøre deres Bederemme brede og Kvasterne på
deres Klæder store.

<span id="an_23:6">23:6</span> Og de ville gerne sidde øverst til Bords
ved Måltiderne og på de fornemste Pladser i Synagogerne

<span id="an_23:7">23:7</span> og lade sig hilse på Torvene og kaldes
Rabbi af Menneskene.

<span id="an_23:8">23:8</span> Men I skulle ikke lade eder kalde Rabbi;
thi een er eders Mester, men I ere alle Brødre.

<span id="an_23:9">23:9</span> Og I skulle ikke kalde nogen på Jorden
eders Fader; thi een er eders Fader, han, som er i Himlene.

<span id="an_23:10">23:10</span> Ej heller skulle I lade eder kalde
Vejledere; thi een er eders Vejleder, Kristus.

<span id="an_23:11">23:11</span> Men den største iblandt eder skal være
eders Tjener.

<span id="an_23:12">23:12</span> Men den, som ophøjer sig selv, skal
fornedres, og den, som fornedrer sig selv, skal ophøjes.

<span id="an_23:13">23:13</span> Men ve eder, I skriftkloge og
Farisæere, I Hyklere! thi I tillukke Himmeriges Rige for Menneskene; thi
I gå ikke derind, og dem, som ville gå ind, tillade I det ikke.

<span id="an_23:14">23:14</span> Ve eder, I skriftkloge og Farisæere, I
Hyklere! thi I opæde Enkers Huse og bede på Skrømt længe; derfor skulle
I få des hårdere Dom.

<span id="an_23:15">23:15</span> Ve eder, I skriftkloge og Farisæere, I
Hyklere! thi I drage om til Vands og til Lands for at vinde en eneste
Tilhænger; og når han er bleven det, gøre I ham til et Helvedes Barn,
dobbelt så slemt, som I selv ere.

<span id="an_23:16">23:16</span> Ve eder, I blinde Vejledere! I, som
sige: Den, som sværger ved Templet, det er intet; men den, som sværger
ved Guldet i Templet, han er forpligtet.

<span id="an_23:17">23:17</span> I Dårer og blinde! hvilket er da
størst? Guldet eller Templet, som helliger Guldet?

<span id="an_23:18">23:18</span> Fremdeles: Den, som sværger ved
Alteret, det er intet; men den, som sværger ved Gaven derpå, han er
forpligtet.

<span id="an_23:19">23:19</span> I Dårer og blinde! hvilket er da
størst? Gaven eller Alteret, som helliger Gaven?

<span id="an_23:20">23:20</span> Derfor, den, som sværger ved Alteret,
sværger ved det og ved alt det, som er derpå.

<span id="an_23:21">23:21</span> Og den, som sværger ved Templet,
sværger ved det og ved ham, som bor deri.

<span id="an_23:22">23:22</span> Og den, som sværger ved Himmelen,
sværger ved Guds Trone og ved ham, som sidder på den.

<span id="an_23:23">23:23</span> Ve eder, I skriftkloge og Farisæere, I
Hyklere! thi I give Tiende af Mynte og Dild og Kommen og have forsømt de
Ting i Loven, der have større Vægt, Retten og Barmhjertigheden og
Troskaben. Disse Ting burde man gøre og ikke forsømme hine.

<span id="an_23:24">23:24</span> I blinde Vejledere, I, som si Myggen
af, men nedsluge Kamelen!

<span id="an_23:25">23:25</span> Ve eder, I skriftkloge og Farisæere, I
Hyklere! thi I rense det udvendige af Bægeret og Fadet; men indvendigt
ere de fulde af Rov og Umættelighed.

<span id="an_23:26">23:26</span> Du blinde Farisæer! rens først det
indvendige af Bægeret og Fadet, for at også det udvendige af dem kan
blive rent.

<span id="an_23:27">23:27</span> Ve eder, I skriftkloge og Farisæere, I
Hyklere! thi I ere ligesom kalkede Grave, der jo synes dejlige
udvendigt,men indvendigt ere fulde af døde Ben og al Urenhed.

<span id="an_23:28">23:28</span> Således synes også I vel udvortes
retfærdige for Menneskene; men indvortes ere I fulde af Hykleri og
Lovløshed.

<span id="an_23:29">23:29</span> Ve eder, I skriftkloge og Farisæere, I
Hyklere! thi I bygge Profeternes Grave og pryde de retfærdiges
Gravsteder og sige:

<span id="an_23:30">23:30</span> Havde vi været til i vore Fædres Dage,
da havde vi ikke været delagtige med dem i Profeternes Blod.

<span id="an_23:31">23:31</span> Altså give I eder selv det Vidnesbyrd,
at I ere Sønner af dem, som have ihjelslået Profeterne.

<span id="an_23:32">23:32</span> Så gører da også I eders Fædres Mål
fuldt!

<span id="an_23:33">23:33</span> I Slanger! I Øgleunger! hvorledes kunne
I undfly Helvedes Dom?

<span id="an_23:34">23:34</span> Derfor se, jeg sender til eder Profeter
og vise og skriftkloge; nogle af dem skulle I slå ihjel og korsfæste, og
nogle af dem skulle I hudstryge i, eders Synagoger og forfølge fra Stad
til Stad,

<span id="an_23:35">23:35</span> for at alt det retfærdige Blod skal
komme over eder, som er udgydt på Jorden, fra den retfærdige Abels Blod
indtil Sakarias's, Barakias's Søns,Blod, hvem I sloge ihjel imellem
Templet og Alteret.

<span id="an_23:36">23:36</span> Sandelig, siger jeg eder, alt dette
skal komme over denne Slægt.

<span id="an_23:37">23:37</span> Jerusalem! Jerusalem! som ihjelslår
Profeterne og stener dem, som ere sendte til dig, hvor ofte vilde jeg
samle dine Børn, ligesom en Høne samler sine Kyllinger under Vingerne!
Og I vilde ikke.

<span id="an_23:38">23:38</span> Se, eders Hus lades eder øde!

<span id="an_23:39">23:39</span> Thi jeg siger eder: I skulle ingenlunde
se mig fra nu af, indtil I sige: Velsignet være den, som kommer, i
Herrens Navn!"

<span id="an_24:1">24:1</span> Og Jesus gik ud, bort fra Helligdommen,
og hans Disciple kom til ham for at vise ham Helligdommens Bygninger.

<span id="an_24:2">24:2</span> Men han svarede og sagde til dem: "Se I
ikke alt dette? Sandelig, siger jeg eder, her skal ikke lades Sten på
Sten, som jo skal nedbrydes."

<span id="an_24:3">24:3</span> Men da han sad på Oliebjerget, kom hans
Disciple til ham afsides og sagde: "Sig os, når skal dette ske? Og hvad
er Tegnet på din Tilkommelse og Verdens Ende?"

<span id="an_24:4">24:4</span> Og Jesus svarede og sagde til dem: "Ser
til, at ingen forfører eder!

<span id="an_24:5">24:5</span> Thi mange skulle på mit Navn komme og
sige: Jeg er Kristus; og de skulle forføre mange.

<span id="an_24:6">24:6</span> Men I skulle få at høre om Krige og
Krigsrygter. Ser til, lader eder ikke forskrække; thi det må ske; men
Enden er ikke endda.

<span id="an_24:7">24:7</span> Thi Folk skal rejse sig mod Folk, og Rige
mod Rige, og der skal være Hungersnød og Jordskælv her og der.

<span id="an_24:8">24:8</span> Men alt dette er Veernes Begyndelse.

<span id="an_24:9">24:9</span> Da skulle de overgive eder til Trængsel
og slå eder ihjel, og I skulle hades af alle Folkeslagene for mit Navns
Skyld.

<span id="an_24:10">24:10</span> Og da skulle mange forarges og forråde
hverandre og hade hverandre.

<span id="an_24:11">24:11</span> Og mange falske Profeter skulle fremstå
og forføre mange.

<span id="an_24:12">24:12</span> Og fordi Lovløsheden bliver mangfoldig,
vil Kærligheden blive kold hos de fleste.

<span id="an_24:13">24:13</span> Men den, som holder ud indtil Enden,
han skal frelses.

<span id="an_24:14">24:14</span> Og dette Rigets Evangelium skal
prædikes i hele Verden til et Vidnesbyrd for alle Folkeslagene; og da
skal Enden komme.

<span id="an_24:15">24:15</span> Når I da se Ødelæggelsens
Vederstyggelighed, hvorom der er talt ved Profeten Daniel, stå på hellig
Grund, (den, som læser det, han give Agt!)

<span id="an_24:16">24:16</span> da skulle de, som ere i Judæa, fly ud
på Bjergene;

<span id="an_24:17">24:17</span> den, som er på Taget, stige ikke ned
for at hente, hvad der er i hans Hus;

<span id="an_24:18">24:18</span> og den, som er på Marken, vende ikke
tilbage før at hente sine Klæder!

<span id="an_24:19">24:19</span> Men ve de frugtsommelige og dem, som
give Die, i de Dage!

<span id="an_24:20">24:20</span> Og beder om, at eders Flugt ikke skal
ske om Vinteren, ej heller på en Sabbat;

<span id="an_24:21">24:21</span> thi der skal da være en Trængsel så
stor, som der ikke har været fra Verdens Begyndelse indtil nu og heller
ikke skal komme.

<span id="an_24:22">24:22</span> Og dersom disse Dage ikke bleve
afkortede, da blev intet Kød frelst; men for de udvalgtes Skyld skulle
disse Dage afkortes.

<span id="an_24:23">24:23</span> Dersom nogen da siger til eder: Se, her
er Kristus, eller der! da skulle I ikke tro det.

<span id="an_24:24">24:24</span> Thi falske Krister og falske Profeter
skulle fremstå og gøre store Tegn og Undergerninger, så at også de
udvalgte skulde blive forførte, om det var muligt.

<span id="an_24:25">24:25</span> Se, jeg har sagt eder det forud.

<span id="an_24:26">24:26</span> Derfor, om de sige til eder: Se, han er
i Ørkenen, da går ikke derud; se. han er i Kamrene, da tror det ikke!

<span id="an_24:27">24:27</span> Thi ligesom Lynet udgår fra Østen og
lyser indtil Vesten, således skal Menneskesønnens Tilkommelse være.

<span id="an_24:28">24:28</span> Hvor Ådselet er, der ville Ørnene samle
sig.

<span id="an_24:29">24:29</span> Men straks efter de Dages Trængsel skal
Solen formørkes og Månen ikke give sit Skin og Stjernerne falde ned fra
Himmelen, og Himmelens Kræfter skulle rystes.

<span id="an_24:30">24:30</span> Og da skal Menneskesønnens Tegn vise
sig på Himmelen; og da skulle alle Jordens Stammer jamre sig, og de
skulle se Menneskesønnen komme på Himmelens Skyer med Kraft og megen
Herlighed.

<span id="an_24:31">24:31</span> Og han skal udsende sine Engle med
stærktlydende Basun, og de skulle samle hans udvalgte fra de fire Vinde,
fra den ene Ende af Himmelen til den anden.

<span id="an_24:32">24:32</span> Men lærer Lignelsen af Figentræet: Når
dets Gren allerede er bleven blød,og Bladene skyde frem, da skønne I, at
Sommeren er nær.

<span id="an_24:33">24:33</span> Således skulle også I, når I se alt
dette, skønne, at han er nær for Døren.

<span id="an_24:34">24:34</span> Sandelig, siger jeg eder, denne Slægt
skal ingenlunde forgå, førend alle disse Ting ere skete.

<span id="an_24:35">24:35</span> Himmelen og Jorden skulle forgå, men
mine Ord skulle ingenlunde forgå.

<span id="an_24:36">24:36</span> Men om den Dag og Time ved ingen, end
ikke Himmelens Engle, heller ikke Sønnen, men kun Faderen alene.

<span id="an_24:37">24:37</span> Og ligesom Noas dage vare, således skal
Menneskesønnens Tilkommelse være.

<span id="an_24:38">24:38</span> Thi ligesom de i Dagene før Syndfloden
åde og drak, toge til Ægte og bortgiftede, indtil den Dag, da Noa gik
ind i Arken,

<span id="an_24:39">24:39</span> og ikke agtede det, førend Syndfloden
kom og tog dem alle bort, således skal også Menneskesønnens Tilkommelse
være.

<span id="an_24:40">24:40</span> Da skulle to Mænd være på Marken; den
ene tages med, og den anden lades tilbage.

<span id="an_24:41">24:41</span> To Kvinder skulle male på Kværnen; den
ene tages med, og den anden lades tilbage.

<span id="an_24:42">24:42</span> Våger derfor, thi I vide ikke, på
hvilken Dag eders Herre kommer.

<span id="an_24:43">24:43</span> Men dette skulle I vide, at dersom
Husbonden vidste. i hvilken Nattevagt Tyven vilde komme, da vågede han
og tillod ikke, at der skete Indbrud i hans Hus.

<span id="an_24:44">24:44</span> Derfor vorder også I rede; thi
Menneskesønnen kommer i den Time, som I ikke mene.

<span id="an_24:45">24:45</span> Hvem er så den tro og forstandige
Tjener, som hans Herre har sat over sit Tyende til at give dem deres Mad
i rette Tid?

<span id="an_24:46">24:46</span> Salig er den Tjener, hvem hans Herre,
når han kommer, finder handlende således.

<span id="an_24:47">24:47</span> Sandelig, siger jeg eder, han skal
sætte ham over alt, hvad han ejer.

<span id="an_24:48">24:48</span> Men dersom den onde Tjener siger i sit
Hjerte: Min Herre tøver,

<span id="an_24:49">24:49</span> og så begynder at slå sine Medtjenere
og spiser og drikker med Drankerne,

<span id="an_24:50">24:50</span> da skal den Tjeners Herre komme på den
Dag, han ikke venter, og i den Time, han ikke ved,

<span id="an_24:51">24:51</span> og hugge ham sønder og give ham hans
Lod sammen med Hyklerne; der skal der være Gråd og Tænders Gnidsel.

<span id="an_25:1">25:1</span> Da skal Himmeriges Rige lignes ved ti
Jomfruer, som toge deres Lamper og gik Brudgommen i Møde.

<span id="an_25:2">25:2</span> Men fem af dem vare Dårer, og fem kloge.

<span id="an_25:3">25:3</span> Dårerne toge nemlig deres Lamper, men
toge ikke Olie med sig.

<span id="an_25:4">25:4</span> Men de kloge toge Olie i deres Kar
tillige med deres Lamper.

<span id="an_25:5">25:5</span> Og da Brudgommen tøvede, slumrede de alle
ind og sov.

<span id="an_25:6">25:6</span> Men ved Midnat lød der et Råb: Se,
Brudgommen kommer, går ham i Møde!

<span id="an_25:7">25:7</span> Da vågnede alle Jomfruerne og gjorde
deres Lamper i Stand.

<span id="an_25:8">25:8</span> Men Dårerne sagde til de kloge: Giver os
af eders Olie; thi vore Lamper slukkes.

<span id="an_25:9">25:9</span> Men de kloge svarede og sagde: Der vilde
vist ikke blive nok til os og til eder; går hellere hen til Købmændene
og køber til eder selv!

<span id="an_25:10">25:10</span> Men medens de gik bort for at købe, kom
Brudgommen, og de, som vare rede, gik ind med ham til Brylluppet; og
Døren blev lukket.

<span id="an_25:11">25:11</span> Men senere komme også de andre Jomfruer
og sige: Herre, Herre, luk op for os!

<span id="an_25:12">25:12</span> Men han svarede og sagde: Sandelig,
siger jeg eder, jeg kender eder ikke.

<span id="an_25:13">25:13</span> Våger derfor, thi I vide ikke Dagen, ej
heller Timen.

<span id="an_25:14">25:14</span> Thi det er ligesom en Mand, der drog
udenlands og kaldte på sine Tjenere og overgav dem sin Ejendom;

<span id="an_25:15">25:15</span> og en gav han fem Talenter, en anden
to, og en tredje en, hver efter hans Evne; og straks derefter drog han
udenlands.

<span id="an_25:16">25:16</span> Men den, som havde fået de fem
Talenter, gik hen og købslog med dem og vandt andre fem Talenter

<span id="an_25:17">25:17</span> Ligeså vandt også den, som havde fået
de to Talenter,andre to.

<span id="an_25:18">25:18</span> Men den, som havde fået den ene, gik
bort og gravede i Jorden og skjulte sin Herres Penge.

<span id="an_25:19">25:19</span> Men lang Tid derefter kommer disse
Tjeneres Herre og holder Regnskab med dem.

<span id="an_25:20">25:20</span> Og den, som havde fået de fem Talenter,
kom frem og bragte andre fem Talenter og sagde: Herre! du overgav mig
fem Talenter; se, jeg har vundet fem andre Talenter.

<span id="an_25:21">25:21</span> Hans Herre sagde til ham: Vel, du gode
og tro Tjener! du var tro over lidet, jeg vil sætte dig over meget; gå
ind til din Herres Glæde!

<span id="an_25:22">25:22</span> Da kom også han frem, som havde fået de
to Talenter, og sagde: Herre! du overgav mig to Talenter; se, jeg har
vundet to andre Talenter.

<span id="an_25:23">25:23</span> Hans Herre sagde til ham: Vel, du gode
og tro Tjener! du var tro over lidet, jeg vil sætte dig over meget; gå
ind til din Herres glæde!

<span id="an_25:24">25:24</span> Men også han, som havde fået den ene
Talent, kom frem og sagde: Herre! jeg kendte dig, at du er en hård Mand,
som høster, hvor du ikke såede, og samler, hvor du ikke spredte;

<span id="an_25:25">25:25</span> og jeg frygtede og gik hen og skjulte
din Talent i Jorden; se, her har du, hvad dit er.

<span id="an_25:26">25:26</span> Men hans Herre svarede og sagde til
ham: Du onde og lade Tjener! du vidste, at jeg høster, hvor jeg ikke
såede, og samler, hvor jeg ikke spredte;

<span id="an_25:27">25:27</span> derfor burde du have overgivet
Vekselererne mine Penge; og når jeg kom, da havde jeg fået mit igen med
Rente.

<span id="an_25:28">25:28</span> Tager derfor den Talent fra ham, og
giver den til ham, som har de ti Talenter.

<span id="an_25:29">25:29</span> Thi enhver, som har, ham skal der
gives, og han skal få Overflod; men den, som ikke har, fra ham skal
endog det tages, som han har.

<span id="an_25:30">25:30</span> Og kaster den unyttige Tjener ud i
Mørket udenfor; der skal der være Gråd og Tænders Gnidsel.

<span id="an_25:31">25:31</span> Men når Menneskesønnen kommer i sin
Herlighed og alle Englene med ham, da skal han sidde på sin Herligheds
Trone.

<span id="an_25:32">25:32</span> Og alle Folkeslagene skulle samles
foran ham, og han skal skille dem fra hverandre, ligesom Hyrden skiller
Fårene fra Bukkene.

<span id="an_25:33">25:33</span> Og han skal stille Fårene ved sin højre
Side og Bukkene ved den venstre.

<span id="an_25:34">25:34</span> Da skal Kongen sige til dem ved sin
højre Side: Kommer hid. I min Faders velsignede! arver det Rige, som har
været eder beredt fra Verdens Grundlæggelse.

<span id="an_25:35">25:35</span> Thi jeg var hungrig, og I gave mig at
spise; jeg var tørstig, og I gave mig at drikke; jeg var fremmed, og I
toge mig hjem til eder;

<span id="an_25:36">25:36</span> jeg var nøgen, og I klædte mig; jeg var
syg, og I besøgte mig; jeg var i Fængsel, og I kom til mig.

<span id="an_25:37">25:37</span> Da skulle de retfærdige svare ham og
sige: Herre! når så vi dig hungrig og gave dig Mad, eller tørstig og
gave dig at drikke?

<span id="an_25:38">25:38</span> Når så vi dig fremmed og toge dig hjem
til os, eller nøgen og klædte dig?

<span id="an_25:39">25:39</span> Når så vi dig syg eller i Fængsel og
kom til dig?

<span id="an_25:40">25:40</span> Og Kongen skal svare og sige til dem:
Sandelig, siger jeg eder: Hvad I have gjort imod een af disse mine
mindste Brødre, have I gjort imod mig.

<span id="an_25:41">25:41</span> Da skal han også sige til dem ved den
venstre Side: Går bort fra mig, I forbandede! til den evige Ild, som er
beredt Djævelen og hans Engle.

<span id="an_25:42">25:42</span> Thi jeg var hungrig, og I gave mig ikke
at spise; jeg var tørstig, og I gave mig ikke at drikke;

<span id="an_25:43">25:43</span> jeg var fremmed, og I toge mig ikke
hjem til eder; jeg var nøgen, og I klædte mig ikke; jeg var syg og i
Fængsel, og I besøgte mig ikke.

<span id="an_25:44">25:44</span> Da skulle også de svare og sige: Herre!
når så vi dig hungrig eller tørstig eller fremmed eller nøgen eller syg
eller i Fængsel og tjente dig ikke?

<span id="an_25:45">25:45</span> Da skal han svare dem og sige:
Sandelig, siger jeg eder: Hvad I ikke have gjort imod een af disse
mindste, have I heller ikke gjort imod mig.

<span id="an_25:46">25:46</span> Og disse skulle gå bort til evig Straf,
men de retfærdige til evigt Liv."

<span id="an_26:1">26:1</span> Og det skete, da Jesus havde fuldendt
alle disse Ord, sagde han til sine Disciple:

<span id="an_26:2">26:2</span> "I vide, at om to Dage er det Påske; så
forrådes Menneskesønnen til at korsfæstes."

<span id="an_26:3">26:3</span> Da forsamledes Ypperstepræsterne og
Folkets Ældste i Ypperstepræstens Gård; han hed Kajfas.

<span id="an_26:4">26:4</span> Og de rådsloge om at gribe Jesus med List
og ihjelslå ham.

<span id="an_26:5">26:5</span> Men de sagde: "Ikke på Højtiden, for at
der ikke skal blive Oprør iblandt Folket."

<span id="an_26:6">26:6</span> Men da Jesus var kommen til Bethania, i
Simon den spedalskes Hus,

<span id="an_26:7">26:7</span> kom der en Kvinde til ham, som havde en
Alabastkrukke med såre kostbar Salve, og hun udgød den på hans Hoved,
medens han sad til Bords.

<span id="an_26:8">26:8</span> Men da Disciplene så det, bleve de vrede
og sagde: "Hvortil denne Spilde?

<span id="an_26:9">26:9</span> Dette kunde jo være solgt til en høj Pris
og være givet til fattige."

<span id="an_26:10">26:10</span> Men da Jesus mærkede det, sagde han til
dem: "Hvorfor volde I Kvinden Fortrædeligheder? Hun har jo gjort en god
Gerning imod mig.

<span id="an_26:11">26:11</span> Thi de fattige have I altid hos eder;
men mig have I ikke altid.

<span id="an_26:12">26:12</span> Thi da hun udgød denne Salve over mit
Legeme, gjorde hun det for at berede mig til at begraves.

<span id="an_26:13">26:13</span> Sandelig, siger jeg eder, hvor som
helst i hele Verden dette Evangelium bliver prædiket, skal også det, som
hun har gjort, omtales til hendes Ihukommelse."

<span id="an_26:14">26:14</span> Da gik en af de tolv, han, som hed
Judas Iskariot, hen til Ypperstepræsterne

<span id="an_26:15">26:15</span> og sagde: "Hvad ville I give mig, så
skal jeg forråde ham til eder?" Men de betalte ham tredive Sølvpenge".

<span id="an_26:16">26:16</span> Og fra den Stund søgte han Lejlighed
til at forråde ham.

<span id="an_26:17">26:17</span> Men på den første Dag af de usyrede
Brøds Højtid kom Disciplene til Jesus og sagde: "Hvor vil du, at vi
skulle træffe Forberedelse for dig til at spise Påskelammet?"

<span id="an_26:18">26:18</span> Men han sagde: "Går ind i Staden til
den og den Mand, og siger til ham: Mesteren siger: Min Time er nær; hos
dig holder jeg Påske med mine Disciple."

<span id="an_26:19">26:19</span> Og Disciplene gjorde, som Jesus
befalede dem, og beredte Påskelammet.

<span id="an_26:20">26:20</span> Men da det var blevet Aften, sad han
til Bords med de tolv.

<span id="an_26:21">26:21</span> Og medens de spiste, sagde han:
"Sandelig, siger jeg eder, en af eder vil forråde mig."

<span id="an_26:22">26:22</span> Og de bleve såre bedrøvede og begyndte
hver især at sige til ham: "Det er dog vel ikke mig, Herre?"

<span id="an_26:23">26:23</span> Men han svarede og sagde: "Den, som
dyppede Hånden tillige med mig i Fadet, han vil forråde mig.

<span id="an_26:24">26:24</span> Menneskesønnen går vel bort, som der er
skrevet om ham; men ve det Menneske, ved hvem Menneskesønnen bliver
forrådt! Det var godt for det Menneske, om han ikke var født."

<span id="an_26:25">26:25</span> Men Judas, som forrådte ham, svarede og
sagde: "Det er dog vel ikke mig, Rabbi?" Han siger til ham: "Du har sagt
det."

<span id="an_26:26">26:26</span> Men medens de spiste, tog Jesus Brød,
og han velsignede og brød det og gav Disciplene det og sagde: "Tager,
æder; dette er mit Legeme."

<span id="an_26:27">26:27</span> Og han tog en Kalk og takkede. gav dem
den og sagde: "Drikker alle deraf;

<span id="an_26:28">26:28</span> thi dette er mit Blod, Pagtens, hvilket
udgydes for mange til Syndernes Forladelse.

<span id="an_26:29">26:29</span> Men jeg siger eder, fra nu af skal jeg
ingenlunde drikke af denne Vintræets Frugt indtil den Dag, da jeg skal
drikke den ny med eder i min Faders Rige."

<span id="an_26:30">26:30</span> Og da de havde sunget Lovsangen, gik de
ud til Oliebjerget.

<span id="an_26:31">26:31</span> Da siger Jesus til dem: "I skulle alle
forarges på mig i denne Nat; thi der er skrevet: Jeg vil slå Hyrden, og
Hjordens Får skulle adspredes.

<span id="an_26:32">26:32</span> Men efter at jeg er bleven oprejst, vil
jeg gå forud for eder til Galilæa."

<span id="an_26:33">26:33</span> Men Peter svarede og sagde til ham: "Om
end alle ville forarges på dig, så vil jeg dog aldrig forarges."

<span id="an_26:34">26:34</span> Jesus sagde til ham: "Sandelig, siger
jeg dig, i denne Nat, førend Hanen galer, skal du fornægte mig tre
Gange."

<span id="an_26:35">26:35</span> Peter siger til ham: "Om jeg end skulde
dø med dig, vil jeg ingenlunde fornægte dig." Ligeså sagde også alle
Disciplene.

<span id="an_26:36">26:36</span> Da kommer Jesus med dem til en Gård,
som kaldes Gethsemane, og han siger til Disciplene: "Sætter eder her,
medens jeg går derhen og beder."

<span id="an_26:37">26:37</span> Og han tog Peter og Zebedæus's to
Sønner med sig, og han begyndte at bedrøves og svarlig at ængstes.

<span id="an_26:38">26:38</span> Da siger han til dem: "Min Sjæl er dybt
bedrøvet indtil Døden; bliver her og våger med mig!"

<span id="an_26:39">26:39</span> Og han gik lidt frem, faldt på sit
Ansigt, bad og sagde: "Min Fader! er det muligt, da gå denne Kalk mig
forbi; dog ikke som jeg vil, men som du vil."

<span id="an_26:40">26:40</span> Og han kommer til Disciplene og finder
dem sovende, og han siger til Peter: "Så kunde I da ikke våge een Time
med mig!

<span id="an_26:41">26:41</span> Våger og beder, for at I ikke skulle
falde i Fristelse! Ånden er vel redebon, men Kødet er skrøbeligt."

<span id="an_26:42">26:42</span> Han gik atter anden Gang hen, bad og
sagde: "Min Fader! hvis denne Kalk ikke kan gå mig forbi, uden jeg
drikker den, da ske din Villie!"

<span id="an_26:43">26:43</span> Og han kom og fandt dem atter sovende,
thi deres Øjne vare betyngede.

<span id="an_26:44">26:44</span> Og han forlod dem og gik atter hen og
bad tredje Gang og sagde atter det samme Ord.

<span id="an_26:45">26:45</span> Da kommer han til Disciplene og siger
til dem: "Sove I fremdeles og Hvile eder? Se, Timen er nær, og
Menneskesønnen forrådes i Synderes Hænder.

<span id="an_26:46">26:46</span> Står op, lader os gå; se, han, som
forråder mig, er nær."

<span id="an_26:47">26:47</span> Og medens han endnu talte, se, da kom
Judas, en af de tolv, og med ham en stor Skare, med Sværd og Knipler,
fra Ypperstepræsterne og Folkets Ældste.

<span id="an_26:48">26:48</span> Men han, som forrådte ham, havde givet
dem et Tegn og sagt: "Den, som jeg kysser, ham er det; griber ham!"

<span id="an_26:49">26:49</span> Og han trådte straks hen til Jesus og
sagde: "Hil være dig, Rabbi!" og kyssede ham.

<span id="an_26:50">26:50</span> Men Jesus sagde til ham: "Ven, hvorfor
kommer du her?" Da trådte de til og lagde Hånd på Jesus og grebe ham.

<span id="an_26:51">26:51</span> Og se, en af dem, som vare med Jesus,
rakte Hånden ud og drog sit Sværd og slog Ypperstepræstens Tjener og
huggede hans Øre af.

<span id="an_26:52">26:52</span> Da siger Jesus til ham: "Stik dit Sværd
igen på dets Sted; thi alle de, som tage Sværd, skulle omkomme ved
Sværd.

<span id="an_26:53">26:53</span> Eller mener du, at jeg ikke kan bede
min Fader, så han nu tilskikker mig mere end tolv Legioner Engle?

<span id="an_26:54">26:54</span> Hvorledes skulde da Skrifterne
opfyldes, at det bør gå således til?"

<span id="an_26:55">26:55</span> I den samme Time sagde Jesus til
Skarerne: "I ere gåede ud ligesom imod en Røver med Sværd og Knipler for
at fange mig. Daglig sad jeg i Helligdommen og lærte, og I grebe mig
ikke.

<span id="an_26:56">26:56</span> Men det er alt sammen sket, for at
Profeternes Skrifter skulde opfyldes." Da forlode alle Disciplene ham og
flyede.

<span id="an_26:57">26:57</span> Men de, som havde grebet Jesus, førte
ham hen til Ypperstepræsten Kajfas, hvor de skriftkloge og de Ældste
vare forsamlede.

<span id="an_26:58">26:58</span> Men Peter fulgte ham i Frastand indtil
Ypperstepræstens Gård, og han gik indenfor og satte sig hos Svendene for
at se, hvad Udgang det vilde få.

<span id="an_26:59">26:59</span> Men Ypperstepræsterne og hele Rådet
søgte falsk Vidnesbyrd imod Jesus, for at de kunde aflive ham.

<span id="an_26:60">26:60</span> Og de fandt intet, endskønt der trådte
mange falske Vidner frem. Men til sidst trådte to frem og sagde:

<span id="an_26:61">26:61</span> "Denne har sagt: Jeg kan nedbryde Guds
Tempel og bygge det op i tre Dage."

<span id="an_26:62">26:62</span> Og Ypperstepræsten stod op og sagde til
ham: "Svarer du intet på, hvad disse vidne imod dig?"

<span id="an_26:63">26:63</span> Men Jesus tav. Og Ypperstepræsten tog
til Orde og sagde til ham: "Jeg besværger dig ved den levende Gud, at du
siger os, om du er Kristus, Guds Søn."

<span id="an_26:64">26:64</span> Jesus siger til ham: "Du har sagt det;
dog jeg siger eder: Fra nu af skulle I se Menneskesønnen sidde ved
Kraftens højre Hånd og komme på Himmelens Skyer."

<span id="an_26:65">26:65</span> Da sønderrev Ypperstepræsten sine
Klæder og sagde: "Han har talt bespotteligt; hvad have vi længere Vidner
nødig? se, nu have I hørt Bespottelsen.

<span id="an_26:66">26:66</span> Hvad tykkes eder?" Og de svarede og
sagde: "Han er skyldig til Døden."

<span id="an_26:67">26:67</span> Da spyttede de ham i Ansigtet og gave
ham Næveslag; andre sloge ham på Kinden

<span id="an_26:68">26:68</span> og sagde: "Profeter os, Kristus, hvem
var det, der slog dig?"

<span id="an_26:69">26:69</span> Men Peter sad udenfor i Gården; og en
Pige kom hen til ham og sagde: "Også du var med Jesus Galilæeren."

<span id="an_26:70">26:70</span> Men han nægtede det i alles Påhør og
sagde: "Jeg forstår ikke, hvad du siger."

<span id="an_26:71">26:71</span> Men da han gik ud i Portrummet, så en
anden Pige ham; og hun siger til dem, som vare der: "Denne var med Jesus
af Nazareth."

<span id="an_26:72">26:72</span> Og han nægtede det atter med en Ed:
"Jeg kender ikke det Menneske."

<span id="an_26:73">26:73</span> Men lidt efter kom de, som stode der,
hen og sagde til Peter: "Sandelig, også du er en af dem. dit Mål røber
dig jo også."

<span id="an_26:74">26:74</span> Da begyndte han at forbande sig og
sværge: "Jeg kender ikke det Menneske." Og straks galede Hanen.

<span id="an_26:75">26:75</span> Og Peter kom Jesu Ord i Hu at han havde
sagt: "Førend Hanen galer, skal du fornægte mig tre Gange." Og han gik
udenfor og græd bitterligt.

<span id="an_27:1">27:1</span> Men da det var blevet Morgen, holdt alle
Ypperstepræsterne og Folkets Ældste Råd imod Jesus for at aflive ham.

<span id="an_27:2">27:2</span> Og de bandt ham og førte ham bort og
overgave ham til Landshøvdingen Pontius Pilatus.

<span id="an_27:3">27:3</span> Da nu Judas, som forrådte ham, så, at han
var bleven domfældt, fortrød han det og bragte de tredive Sølvpenge
tilbage til Ypperstepræsterne og de Ældste og sagde:

<span id="an_27:4">27:4</span> "Jeg har syndet, idet jeg forrådte
uskyldigt Blod." Men de sagde: "Hvad kommer det os ved? se du dertil."

<span id="an_27:5">27:5</span> Og han kastede Sølvpengene ind i Templet,
veg bort og gik hen og hængte sig.

<span id="an_27:6">27:6</span> Men Ypperstepræsterne toge Sølvpengene og
sagde: "Det er ikke tilladt at lægge dem til Tempelskatten; thi det er
Blodpenge."

<span id="an_27:7">27:7</span> Men efter at have holdt Råd købte de
Pottemagermarken derfor til Gravsted for de fremmede.

<span id="an_27:8">27:8</span> Derfor blev den Mark kaldt Blodmarken
indtil den Dag i Dag.

<span id="an_27:9">27:9</span> Da opfyldtes det, som er talt ved
Profeten Jeremias, som siger: "Og de toge de tredive Sølvpenge, Prisen
for den vurderede, hvem de vurderede for Israels Børn,

<span id="an_27:10">27:10</span> og de gav dem for Pottemagermarken, som
Herren befalede mig."

<span id="an_27:11">27:11</span> Men Jesus blev stillet for
Landshøvdingen, og Landshøvdingen spurgte ham og sagde: "Er du Jødernes
Konge?" Men Jesus sagde til ham: "Du siger det."

<span id="an_27:12">27:12</span> Og da han blev anklaget af
Ypperstepræsterne og de Ældste, svarede han intet.

<span id="an_27:13">27:13</span> Da siger Pilatus til ham: "Hører du
ikke, hvor meget de vidne imod dig?"

<span id="an_27:14">27:14</span> Og han svarede ham end ikke på et
eneste Ord, så at Landshøvdingen undrede sig såre.

<span id="an_27:15">27:15</span> Men på Højtiden plejede Landshøvdingen
at løslade Mængden een Fange, hvilken de vilde.

<span id="an_27:16">27:16</span> Og de havde dengang en berygtet Fange,
som hed Barabbas.

<span id="an_27:17">27:17</span> Da de vare forsamlede, sagde Pilatus
derfor til dem: "Hvem ville I, at jeg skal løslade eder: Barabbas eller
Jesus, som kaldes Kristus?"

<span id="an_27:18">27:18</span> Thi han vidste, at det var af Avind, de
havde overgivet ham.

<span id="an_27:19">27:19</span> Men medens han sad på Dommersædet,
sendte hans Hustru Bud til ham og sagde: "Befat dig ikke med denne
retfærdige; thi jeg har lidt meget i Dag i en Drøm før hans Skyld."

<span id="an_27:20">27:20</span> Men Ypperstepræsterne og de Ældste
overtalte Skarerne til, at de skulde begære Barabbas, men ihjelslå
Jesus.

<span id="an_27:21">27:21</span> Og Landshøvdingen svarede og sagde til
dem: "Hvilken af de to ville I, at jeg skal løslade eder?" Men de sagde:
"Barabas."

<span id="an_27:22">27:22</span> Pilatus siger til dem: "Hvad skal jeg
da gøre med Jesus, som kaldes Kristus?" De sige alle: "Lad ham blive
korsfæstet!"

<span id="an_27:23">27:23</span> Men Landshøvdingen sagde: "Hvad ondt
har han da gjort?" Men de råbte end mere og sagde: "Lad ham blive
korsfæstet!"

<span id="an_27:24">27:24</span> Men da Pilatus så, at han intet
udrettede, men at der blev større Larm, tog han Vand og toede sine
Hænder i Mængdens Påsyn og sagde: "Jeg er uskyldig i denne retfærdiges
Blod; ser I dertil!"

<span id="an_27:25">27:25</span> Og hele Folket svarede og sagde: "Hans
Blod komme over os og over vore Børn!"

<span id="an_27:26">27:26</span> Da løslod han dem Barabbas; men Jesus
lod han hudstryge og gav ham hen til at korsfæstes.

<span id="an_27:27">27:27</span> Da toge Landshøvdingens Stridsmænd
Jesus med sig ind i Borgen og samlede hele Vagtafdelingen omkring ham.

<span id="an_27:28">27:28</span> Og de afklædte ham og kastede en
Skarlagens Kappe om ham.

<span id="an_27:29">27:29</span> Og de flettede en Krone af Torne og
satte den på hans Hoved og gave ham et Rør i hans højre Hånd; og de
faldt på Knæ for ham og spottede ham og sagde: "Hil være dig, du
Jødernes Konge!"

<span id="an_27:30">27:30</span> Og de spyttede på ham og toge Røret og
sloge ham på Hovedet.

<span id="an_27:31">27:31</span> Og da de havde spottet ham, toge de
Kappen af ham og iførte ham hans egne Klæder og førte ham hen for at
korsfæste ham.

<span id="an_27:32">27:32</span> Men medens de gik derud, traf de en
Mand fra Kyrene, ved Navn Simon; ham tvang de til at bære hans Kors.

<span id="an_27:33">27:33</span> Og da de kom til et Sted, som kaldes
Golgatha, det er udlagt: "Hovedskalsted",

<span id="an_27:34">27:34</span> gave de ham Eddike at drikke blandet
med Galde og da han smagte det, vilde han ikke drikke.

<span id="an_27:35">27:35</span> Men da de havde korsfæstet ham, delte
de hans Klæder imellem sig ved Lodkastning, for at det skulde opfyldes,
som er sagt af Profeten: "De delte mine Klæder imellem sig og kastede
Lod om mit Klædebon."

<span id="an_27:36">27:36</span> Og de sade der og holdt Vagt over ham.

<span id="an_27:37">27:37</span> Og oven over hans Hoved satte de
Beskyldningen imod ham skreven således: "Dette er Jesus, Jødernes
Konge."

<span id="an_27:38">27:38</span> Da bliver der korsfæstet to Røvere
sammen med ham, en ved den højre og en ved den venstre Side,

<span id="an_27:39">27:39</span> Og de, som gik forbi, spottede ham,
idet de rystede på deres Hoveder og sagde:

<span id="an_27:40">27:40</span> "Du, som nedbryder Templet og bygger
det op i tre Dage, frels dig selv; er du Guds Søn, da stig ned af
Korset!"

<span id="an_27:41">27:41</span> "Ligeså spottede Ypperstepræsterne
tillige med de skriftkloge og de Ældste og sagde:

<span id="an_27:42">27:42</span> "Andre har han frelst, sig selv kan han
ikke frelse; er han Israels Konge, så lad ham nu stige ned af Korset, så
ville vi tro på ham.

<span id="an_27:43">27:43</span> Han har sat sin Lid til Gud;han fri ham
nu, om han har Behag i ham; thi han har sagt: Jeg er Guds Søn."

<span id="an_27:44">27:44</span> Og på samme Måde hånede også Røverne
ham, som vare korsfæstede med ham.

<span id="an_27:45">27:45</span> Men fra den sjette Time blev der Mørke
over hele Landet indtil den niende Time.

<span id="an_27:46">27:46</span> Og ved den niende Time råbte Jesus med
høj Røst og sagde: "Eli! Eli! Lama Sabaktani?" det er: "Min Gud! min
Gud! hvorfor har du forladt mig?"

<span id="an_27:47">27:47</span> Men nogle af dem, som stode der og
hørte det, sagde: "Han kalder på Elias."

<span id="an_27:48">27:48</span> Og straks løb en af dem hen og tog en
Svamp og fyldte den med Eddike og stak den på et Rør og gav ham at
drikke.

<span id="an_27:49">27:49</span> Men de andre sagde: "Holdt! lader os
se, om Elias kommer for at frelse ham."

<span id="an_27:50">27:50</span> Men Jesus råbte atter med høj Røst og
opgav Ånden.

<span id="an_27:51">27:51</span> Og se, Forhænget i Templet splittedes i
to Stykker, fra øverst til nederst; og Jorden skjalv, og Klipperne
revnede,

<span id="an_27:52">27:52</span> og Gravene åbnedes; og mange af de
hensovede helliges legemer bleve oprejste,

<span id="an_27:53">27:53</span> og de gik ud af Gravene efter hans
Opstandelse og kom ind i den hellige Stad og viste sig for mange.

<span id="an_27:54">27:54</span> Men da Høvedsmanden og de, som tillige
med, ham holdt Vagt over Jesus, så Jordskælvet, og hvad der skete,
frygtede de såre og sagde: "Sandelig, denne var Guds Søn."

<span id="an_27:55">27:55</span> Men der var mange Kvinder der, som så
til i Frastand, hvilke havde fulgt Jesus fra Galilæa og tjent ham.

<span id="an_27:56">27:56</span> Iblandt dem vare Maria Magdalene og
Maria, Jakobs og Josefs Moder, og Zebedæus's Sønners Moder.

<span id="an_27:57">27:57</span> Men da det var blevet Aften, kom en rig
Mand fra Arimathæa, ved Navn Josef, som også selv var bleven Jesu
Discipel.

<span id="an_27:58">27:58</span> Han gik til Pilatus og bad om Jesu
Legeme. Da befalede Pilatus, at det skulde udleveres.

<span id="an_27:59">27:59</span> Og Josef tog Legemet og svøbte det i et
rent, fint Linklæde

<span id="an_27:60">27:60</span> og lagde det i sin nye Grav, som han
havde ladet hugge i Klippen, og væltede en stor Sten for Indgangen til
Graven og gik bort.

<span id="an_27:61">27:61</span> Men Maria Magdalene og den anden Maria
vare der, og de sade lige over for Graven.

<span id="an_27:62">27:62</span> Men den næste Dag, som var Dagen efter
Beredelsesdagen, forsamlede Ypperstepræsterne og Farisæerne sig hos
Pilatus

<span id="an_27:63">27:63</span> og sagde: "Herre! vi ere komne i Hu, at
denne Forfører sagde, medens han endnu levede: Tre Dage efter bliver jeg
oprejst.

<span id="an_27:64">27:64</span> Befal derfor, at Graven skal sikkert
bevogtes indtil den tredje Dag, for at ikke hans Disciple skulle komme
og stjæle ham og sige til Folket: "Han er oprejst fra de døde; og da vil
den sidste Forførelse blive værre end den første,"

<span id="an_27:65">27:65</span> Pilatus sagde til dem: "Der have I en
Vagt; går hen og bevogter den sikkert, som I bedst vide!"

<span id="an_27:66">27:66</span> Og de gik hen og bevogtede Graven
sikkert med Vagten efter at have sat Segl for Stenen.

<span id="an_28:1">28:1</span> Men efter Sabbaten, da det gryede ad den
første Dag i Ugen, kom Maria Magdalene og den anden Maria for at se til
Graven.

<span id="an_28:2">28:2</span> Og se, der skete et stort Jordskælv; thi
en Herrens Engel for ned fra Himmelen og trådte til og væltede Stenen
bort og satte sig på den.

<span id="an_28:3">28:3</span> Men hans Udseende var ligesom et Lyn og
hans Klædebon hvidt som Sne.

<span id="an_28:4">28:4</span> Men de, som holdt Vagt, skælvede af Frygt
for ham og bleve som døde.

<span id="an_28:5">28:5</span> Men Engelen tog til Orde og sagde til
Kvinderne: "I skulle ikke frygte! thi jeg ved, at I lede efter Jesus den
korsfæstede.

<span id="an_28:6">28:6</span> Han er ikke her; thi han er opstanden,
som han har sagt. Kommer hid, ser Stedet, hvor Herren lå!

<span id="an_28:7">28:7</span> Og går hastigt hen og siger hans
Disciple, at han er opstanden fra de døde; og se, han går forud for eder
til Galilæa; der skulle I se ham. Se, jeg har sagt eder det."

<span id="an_28:8">28:8</span> Og de gik hastig bort fra Graven med
Frygt og stor Glæde og løb hen for at forkynde hans Disciple det.

<span id="an_28:9">28:9</span> Men medens de gik for at forkynde hans
Disciple det, se, da mødte Jesus dem og sagde: "Hil være eder!" Men de
trådte til og omfavnede hans Fødder og tilbade ham.

<span id="an_28:10">28:10</span> Da siger Jesus til dem: "Frygter ikke!
går hen og forkynder mine Brødre, at de skulle gå bort til Galilæa, og
der skulle de se mig."

<span id="an_28:11">28:11</span> Men medens de gik derhen, se da kom
nogle af Vagten ind i Staden og meldte Ypperstepræsterne alt det, som
var sket.

<span id="an_28:12">28:12</span> Og de samledes med de Ældste og holdt
Råd og gave Stridsmændene rigelige Penge

<span id="an_28:13">28:13</span> og sagde: "Siger: Hans Disciple kom om
Natten og stjal ham, medens vi sov.

<span id="an_28:14">28:14</span> Og dersom Landshøvdingen får det at
høre, ville vi stille ham tilfreds og holde eder angerløse."

<span id="an_28:15">28:15</span> Men de toge Pengene og gjorde, som det
var lært dem. Og dette Ord blev udspredt iblandt Jøderne indtil den Dag
i Dag.

<span id="an_28:16">28:16</span> Men de elleve Disciple gik til Galilæa,
til det Bjerg, hvor Jesus havde sat dem Stævne.

<span id="an_28:17">28:17</span> Og da de så ham tilbade de ham; men
nogle tvivlede.

<span id="an_28:18">28:18</span> Og Jesus trådte frem, talte til dem og
sagde: "Mig er given al Magt i Himmelen og på Jorden.

<span id="an_28:19">28:19</span> Går derfor hen og gører alle
Folkeslagene til mine Disciple, idet I døbe dem til Faderens og Sønnens
og den Helligånds Navn,

<span id="an_28:20">28:20</span> og idet I lære dem at holde alt det,
som jeg har befalet eder. Og se, jeg er med eder alle Dage indtil
Verdens Ende."

------------------------------------------------------------------------

[Next: Mark](mar.md)
