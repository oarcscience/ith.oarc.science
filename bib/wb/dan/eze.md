[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](lam)  [Next](dan.md) 

------------------------------------------------------------------------

### Danish Bible: Ezekiel

<span id="an_1:1">1:1</span> I det tredivte År på den femte dag i den
fjerde Måned da jeg var bandt de landflygtige ved Floden Kebar, skete
det, at Himmelen åbnede sig, og jeg skuede Syner fra Gud.

<span id="an_1:2">1:2</span> Den femte Dag i Måneden - det var det femte
År efter at Kong Jojakin var bortført -

<span id="an_1:3">1:3</span> kom HERRENs Ord til Præsten Ezekiel, Buzis
Søn, i Kaldæernes Land ved Floden Kebar, og HERRENs Hånd kom over ham
der.

<span id="an_1:4">1:4</span> Jeg skuede og se, et Stormvejr kom fra
Nord, og en vældig Sky fulgte med, omgivet af Stråleglans og hvirvlende
Ild, i hvis Midte det glimtede som funklende Malm.

<span id="an_1:5">1:5</span> Midt i Ilden var der noget ligesom fire
levende Væsener, og de så således ud: De havde et Menneskes Skikkelse;

<span id="an_1:6">1:6</span> men de havde hver fire Ansigter og fire
Vinger;

<span id="an_1:7">1:7</span> deres Ben var lige og deres Fodsåler som en
Kalvs; de skinnede som funklende Kobber, og deres Vingeslag var hurtigt;

<span id="an_1:8">1:8</span> der var Menneskehænder under Vingerne på
alle fire Sider.

<span id="an_1:9">1:9</span> De fire levende Væseners Ansigter vendte
sig ikke, når de gik, men de gik alle lige ud".

<span id="an_1:10">1:10</span> Ansigterne så således ud: De havde alle
fire et Menneskeansigt fortil, et Løveansigt til højre, et Okseansigt
til venstre og et Ørneansigt bagtil;

<span id="an_1:11">1:11</span> Vingerne var på dem alle fire udbredt
opad, således at to og to rørte hinanden, og to skjulte deres Legemer.

<span id="an_1:12">1:12</span> De gik alle lige ud; hvor Ånden vilde
have dem hen gik de; de vendte sig ikke, når de gik.

<span id="an_1:13">1:13</span> Midt imellem de levende Væsener var der
noget som glødende Kul at se til, som Blus, der for hid og did imellem
dem, og Ilden udsendte Stråleglans, og Lyn for ud derfra.

<span id="an_1:14">1:14</span> Og Væsenerne løb frem og tilbage, som
Lynglimt at se til

<span id="an_1:15">1:15</span> Videre skuede jeg, og se, der var et Hjul
på Jorden ved Siden af hvert af de fire levende Væsener;

<span id="an_1:16">1:16</span> og Hjulene var at se til som funklende
Krysolit; de så alle fire ens ud, og de var lavet således, at der i
hvert Hjul var et andet Hjul;

<span id="an_1:17">1:17</span> de kunde derfor gå til alle fire Sider;
de vendte sig ikke, når de gik.

<span id="an_1:18">1:18</span> Videre skuede jeg, og se, der var Fælge
på dem, og Fælgene var på dem alle fire rundt om fulde af Øjne.

<span id="an_1:19">1:19</span> Og når de levende Væsener gik, gik også
Hjulene ved Siden af, og når Væsenerne løftede sig fra Jorden, løftede
også Hjulene sig;

<span id="an_1:20">1:20</span> hvor Ånden vilde have dem hen, gik
Hjulene, og de løftede sig samtidig, thi det levende Væsens Ånd var i
Hjulene;

<span id="an_1:21">1:21</span> når Væsenerne gik, gik også de; når de
standsede, standsede også de, og når de løftede sig fra Jorden, løftede
også Hjulene sig samtidig, thi det levende Væsens Ånd var i Hjulene.

<span id="an_1:22">1:22</span> Oven over Væsenernes Hoveder var der
noget ligesom en Himmelhvælving, funklende som Krystal, udspændt oven
over deres Hoveder;

<span id="an_1:23">1:23</span> og under Hvælvingen var deres Vinger
udspændt, den ene mod den anden; hvert af dem havde desuden to, som
skjulte deres Legemer.

<span id="an_1:24">1:24</span> Og når de gik, lød Vingesuset for mig som
mange Vandes Brus, som den Almægtiges Røst; det buldrede som en Hær.

<span id="an_1:25">1:25</span> Det drønede oven over Hvælvingen over
deres Hoveder; men når de stod, sænkede de Vingerne.

<span id="an_1:26">1:26</span> Men oven over Hvælvingen over deres
Hoveder var der noget som Safir at se til, noget ligesom en Trone, og på
den, ovenover, var der noget ligesom et Menneske at se til.

<span id="an_1:27">1:27</span> Og jeg skuede noget som funklende Malm
fra det, der så ud som hans Hofter, og opefter; og fra det, der så ud
som hans Hofter, og nedefter skuede jeg noget som Ild at se til; og
Stråleglans omgav ham.

<span id="an_1:28">1:28</span> Som Regnbuen, der viser sig i Skyen på en
Regnvejrsdag, var Stråleglansen om ham at se til. Således så HERRENs
Herlighedsåbenbarelse ud. Da jeg skuede det, faldt jeg på mit Ansigt. Og
jeg hørte en Røst, som talede.

<span id="an_2:1">2:1</span> Han sagde til mig: "Menneskesøn stå op på
dine fødder så jeg kan tale med dig!"

<span id="an_2:2">2:2</span> Og som han talede til mig, kom Ånden i mig
og rejste mig på mine Fødder, og jeg hørte ham tale til mig.

<span id="an_2:3">2:3</span> Han sagde: "Menneskesøn! Jeg sender dig til
Israeliterne, de genstridige, der har sat sig op imod mig; de og deres
Fædre har forbrudt sig imod mig til den Dag i Dag.

<span id="an_2:4">2:4</span> Og Sønnerne har stive Ansigter og hårde
Hjerter; jeg sender dig til dem, og du skal sige: Så siger den Herre
HERREN!

<span id="an_2:5">2:5</span> Hvad enten de hører eller ej - thi de er en
genstridig Slægt - skal de kende, at en Profet er kommet iblandt dem.

<span id="an_2:6">2:6</span> Men du, Menneskesøn frygt ikke for dem og
vær ikke ræd for deres Ord, når du færdes mellem Nælder og Tidsler og
bor blandt Skorpioner; frygt ikke for deres Ord og vær ikke ræd for
deres Ansigter, thi de er en genstridig Slægt.

<span id="an_2:7">2:7</span> Du skal tale mine Ord til dem, hvad enten
de hører eller ej, thi de er en genstridig Slægt..

<span id="an_2:8">2:8</span> Og du, Menneskesøn, hør, hvad jeg taler til
dig! Vær ikke genstridig som den genstridige Slægt, men luk din Mund op
og slug, hvad jeg her giver dig! "

<span id="an_2:9">2:9</span> Og jeg skuede, og se, en Hånd var udrakt
imod mig, og i den lå en Bogrulle;

<span id="an_2:10">2:10</span> og han rullede den op for mig, - og der
var skrevet på den både for og bag; og hvad der stod skrevet, var Klage,
Suk og Ve.

<span id="an_3:1">3:1</span> Så sagde han til mig: "Menneskesøn, slug
hvad du her har for dig, slug denne Bogrulle og gå så hen og tal til
Israels Hus!"

<span id="an_3:2">3:2</span> Så åbnede jeg Munden, og han lod mig sluge
Bogrullen

<span id="an_3:3">3:3</span> og sagde til mig: "Menneskesøn! Lad din Bug
fortære den Bogrulle, jeg her giver dig, og fyld dine Indvolde dermed!"
Og jeg slugte den, og den var sød som Honning i min Mund.

<span id="an_3:4">3:4</span> Så sagde han til mig: "Menneskesøn, gå til
Israels Hus og tal mine Ord til dem!

<span id="an_3:5">3:5</span> Thi du sendes til Israels Folk, ikke til et
Folk med dybt Mål og tungt Mæle,

<span id="an_3:6">3:6</span> ikke til mange Hånde Folkeslag med dybt Mål
og tungt Mæle, hvis Tale du ikke fatter, hvis jeg sendte dig til dem,
vilde de høre dig.

<span id="an_3:7">3:7</span> Men Israels Hus vil ikke høre dig, thi de
vil ikke høre mig; thi hele Israels Hus har hårde Pander og stive
Hjerter.

<span id="an_3:8">3:8</span> Se, jeg gør dit Ansigt hårdt som deres
Ansigter og din Pande hård som deres Pander;

<span id="an_3:9">3:9</span> som Diamant, hårdere end Flint gør jeg din
Pande. Frygt ikke for dem og vær ikke ræd for deres Ansigter, thi de er
en genstridig Slægt!"

<span id="an_3:10">3:10</span> Videre sagde han til mig: "Menneskesøn,
alle mine Ord, som jeg taler til dig, skal du optage i dit Hjerte og
høre med dine Ører;

<span id="an_3:11">3:11</span> og gå så hen til dine landflygtige
Landsmænd og tal til dem og sig: Så siger den Herre HERREN! - hvad enten
de så hører eller ej!"

<span id="an_3:12">3:12</span> Så løftede Ånden mig, og jeg hørte bag
mig Larmen af et vældigt Jordskælv, da HERRENs Herlighed hævede sig fra
sit Sted,

<span id="an_3:13">3:13</span> og Suset af de levende Væseners Vinger,
der rørte hverandre, og samtidig Lyden af Hjulene og Larmen af
Jordskælvet.

<span id="an_3:14">3:14</span> Og Ånden løftede mig og førte mig bort,
og jeg vandrede bitter og gram i Hu, idet HERRENs Hånd var over mig med
Vælde.

<span id="an_3:15">3:15</span> Så kom jeg til de landflygtige i
Tel-Abib, de, som boede ved Floden Kebar, og der sad jeg syv Dage
iblandt dem og stirrede hen for mig.

<span id="an_3:16">3:16</span> Syv Dage senere kom HERRENs Ord til mig
således:

<span id="an_3:17">3:17</span> Menneskesøn! Jeg sætter dig til Vægter
for Israels Hus; hører du et Ord af min Mund, skal du advare dem fra
mig.

<span id="an_3:18">3:18</span> Når jeg siger til den gudløse: "Du skal
visselig dø!" og du ikke advarer ham eller for at bevare hans Liv taler
til ham om at omvende sig fra sin gudløse Vej, så skal samme gudløse dø
for sin Misgerning, men hans Blod vil jeg kræve af din Hånd.

<span id="an_3:19">3:19</span> Advarer du derimod den gudløse, og han
ikke omvender sig fra sin Gudløshed og sin Vej, så skal samme gudløse dø
for sin Misgerning, men du har reddet din Sjæl.

<span id="an_3:20">3:20</span> Og når en retfærdig vender sig fra sin
Retfærdighed og gør Uret, og jeg lægger Anstød for ham, så han dør, og
du ikke har advaret ham, så dør han for sin Synd, og den Retfærdighed,
han har øvet, skal ikke tilregnes ham, men hans Blod vil jeg kræve af
din Hånd.

<span id="an_3:21">3:21</span> Har du derimod advaret den retfærdige mod
at synde, og han ikke synder, så skal samme retfærdige leve, fordi han
lod sig advare, og du har reddet din Sjæl.

<span id="an_3:22">3:22</span> Siden kom HERRENs Hånd over mig der, og
han sagde til mig: "Stå op og gå ud i dalen, der vil jeg tale med dig!"

<span id="an_3:23">3:23</span> Så stod jeg op og gik ud i Dalen, og se,
der stod HERRENs Herlighed, som jeg havde set denved Floden Kebar. Da
faldt jeg på mit Ansigt.

<span id="an_3:24">3:24</span> Men Ånden kom i mig og rejste mig på mine
Fødder. Så taIede han til mig og sagde: Gå hjem og luk dig inde i dit
Hus!

<span id="an_3:25">3:25</span> Og du, Menneskesøn, se, man skal lægge
Bånd på dig og binde dig, så du ikke kan gå ud iblandt dem;

<span id="an_3:26">3:26</span> og din Tunge lader jeg hænge ved Ganen,
så du bliver stum og ikke kan være dem en Revser; thi de er en
genstridig Slægt.

<span id="an_3:27">3:27</span> Men når jeg taler til dig, vil jeg åbne
din Mund, og du skal sige til dem: Så siger den Herre HERREN! Så får
den, der vil høre, høre, og den, der ikke vil, får lade være; thi de er
en genstridig Slægt.

<span id="an_4:1">4:1</span> Du Mennneskesøn tag dig en teglsten, læg
den for dig og indrids i den et Billede af en By, Jerusalem;

<span id="an_4:2">4:2</span> og kast en Vold op omkring den, byg
Belejringstårne, opkast Stormvold, lad Hære lejre sig imod den og rejs
Stormbukke mod den fra alle Sider;

<span id="an_4:3">4:3</span> tag dig så en Jernpande og sæt den som en
Jernvæg op mellem dig og Byen og ret dit Ansigt imod den. Således skal
den være omringet, og du skal trænge den. Det skal være Israels Hus et
Tegn.

<span id="an_4:4">4:4</span> Og læg du dig på din venstre Side og tag,
Israels Huss Misgerning på dig; alle de Dage du ligger således, skal du
bære deres Misgerning.

<span id="an_4:5">4:5</span> Deres Misgernings År gør jeg til lige så
mange Dage for dig, 190 Dage; så længe skal du bære Israels Huss
Misgerning.

<span id="an_4:6">4:6</span> Og når de er til Ende, læg dig så på din
højre Side og bær Judas Huss Misgerning 40 Dage; for hvert År giver jeg
dig en Dag.

<span id="an_4:7">4:7</span> Og du skal rette dit Ansigt og din blottede
Arm mod det omringede Jerusalem og profetere imod det.

<span id="an_4:8">4:8</span> Og se, jeg lægger Bånd på dig, så du ikke
kan vende dig fra den ene Side til den anden, før din Belejrings Dage er
til Ende.

<span id="an_4:9">4:9</span> Og tag du dig Hvede, Byg, Bønner, Linser,
Hirse og Spelt, kom det i et og samme Kar og lav dig Brød deraf; alle de
Dage du ligger på Siden, 190 Dage, skal det være din Mad;

<span id="an_4:10">4:10</span> og Maden, du får, skal være efter Vægt,
tyve Sekel daglig; du skal spise den een Gang daglig.

<span id="an_4:11">4:11</span> Og Vand skal du drikke efter Mål, en
Sjettedel Hin; du skal drikke een Gang daglig.

<span id="an_4:12">4:12</span> Og som Bygkager skal du spise det og bage
det ved Menneskeskarn i deres Påsyn.

<span id="an_4:13">4:13</span> Og du skal sige: "Så sige HERREN: Således
skal Israeliterne have urent Brød til Føde blandt de Folk, jeg
bortstøder dem til!"

<span id="an_4:14">4:14</span> Men jeg sagde: "Ak, Herre, HERRE, jeg har
endnu aldrig været uren; noget selvdødt eller sønderrevet har jeg fra
Barnsben aldrig spist, og urent Kød kom aldrig i min Mund!"

<span id="an_4:15">4:15</span> Da svarede han: "Vel, jeg tillader dig at
tage Oksegødning i Stedet for Menneskeskarn og bage dit Brød derved."

<span id="an_4:16">4:16</span> Videre sagde han til mig: Menneskesøn!
Se, jeg bryder Brødets Støttestav i Jerusalem; Brød skal de spise efter
Vægt og i Angst, og Vand skal de drikke efter Mål og i Rædsel,

<span id="an_4:17">4:17</span> for at de må mangle Brød og Vand og alle
som een være slagne af Rædsel og hensmægte i deres Misgerning.

<span id="an_5:1">5:1</span> Og du Menneskesøn tag dig et skarbt sværd,
brug det som Ragekniv og lad det gå over dit Hoved og dit Skæg; tag dig
så en Vægtskål og del Håret.

<span id="an_5:2">5:2</span> En Tredjedel skal du brænde i et Bål midt i
Byen, når Belejringens Dage er omme; en Tredjedel skal du tage og slå
den med Sværdet rundt om Byen; og en Tredjedel skal du sprede for
Vinden; så drager jeg Sværdet bag dem.

<span id="an_5:3">5:3</span> Derefter skal du tage lidt deraf og svøbe
det ind i din kappeflig;

<span id="an_5:4">5:4</span> og deraf skal du atter tage noget og kaste
det midt ind i Ilden og brænde det. Og du skal sige til hele Israels
Hus:

<span id="an_5:5">5:5</span> Så siger den Herre HERREN: Dette er
Jerusalem; jeg satte det midt iblandt Folkene, omgivet af lande.

<span id="an_5:6">5:6</span> Men det var gudløst og genstridigt mod mine
Lovbud mere end Folkene og mod mine Vedtægter mere end Landene rundt om;
thi de lod hånt om mine Lovbud og vandrede ikke efter mine Vedtægter.

<span id="an_5:7">5:7</span> Derfor, så siger den Herre HERREN: Fordi I
var mere genstridige end Folkene rundt om og ikke vandrede efter mine
Vedtægter eller holdt mine Lovbud, men gjorde efter de omboende Folks
Lovbud,

<span id="an_5:8">5:8</span> derfor, så siger den Herre HERREN: Se, jeg
kommer over dig og holder Dom i din Midte for Folkenes Øjne.

<span id="an_5:9">5:9</span> For alle dine Vederstyggeligheders Skyld
vil jeg gøre med dig, hvad jeg aldrig har gjort og aldrig vil gøre Mage
til.

<span id="an_5:10">5:10</span> Derfor skal Fædre æde deres Børn i din
Midte og Børn deres Fædre; jeg holder Dom over dig, og alle, som er til
Rest i dig, spreder jeg for alle Vinde.

<span id="an_5:11">5:11</span> Derfor, så sandt jeg lever, lyder det fra
den Herre HERREN: Sandelig, fordi du gjorde min Helligdom uren med alle
dine væmmelige Guder og Vederstyggeligheder, vil jeg også støde dig fra
mig uden Medynk eller Skånsel.

<span id="an_5:12">5:12</span> En Tredjedel af dig skal dø af Pest og
omkomme af Hunger i din Midte, en Tredjedel skal falde for Sværdet rundt
om dig, og en Tredjedel spreder jeg for alle Vinde og drager Sværdet bag
dem.

<span id="an_5:13">5:13</span> Min Vrede skal udtømme sig, og jeg vil
køle min Harme på dem og tage Hævn, så de skal kende at jeg, HERREN, har
talet i min Nidkærhed, når jeg udtømmer min Vrede over dem.

<span id="an_5:14">5:14</span> Jeg gør dig til en Grushob og til Spot
blandt Folkene rundt om, for Øjnene af enhver, som drager forbi.

<span id="an_5:15">5:15</span> Du skal blive til Spot og Hån, til
Advarsel og Rædsel for Folkene rundt om, når jeg holder Dom over dig i
Vrede og Harme og harm fuld Revselse. Jeg, HERREN, har talet!

<span id="an_5:16">5:16</span> Når jeg sender Hungerens onde Pile mod
eder, og de, som jeg sender for af ødelægge eder, volder Ødelæggelse, og
jeg lader Hungeren tage til, da sønderbryder jeg Brødets Støttestav for
eder

<span id="an_5:17">5:17</span> og sender Hunger over eder og Rovdyr, som
skal affolke dig; Pest og Blodsudgydelse skal hjemsøge dig, og jeg
bringer Sværd over dig. Jeg, HERREN, har talet.

<span id="an_6:1">6:1</span> Og Herrens ord kom til mig således:

<span id="an_6:2">6:2</span> Menneskesøn, vend dit Ansigt mod Israels
Bjerge, profeter imod dem

<span id="an_6:3">6:3</span> og sig: Israels Bjerge, hør den Herre
HERRENs Ord! Så siger den Herre HERREN til Bjergene og Højene, til
Kløfterne og Dalene: Se, jeg sender Sværd over eder og tilintetgør eders
Offerhøje.

<span id="an_6:4">6:4</span> Eders Altre skal ødelægges, eders
Solstøtter sønderbrydes, og eders dræbte lader jeg segne foran eders
Afgudsbilleder;

<span id="an_6:5">6:5</span> jeg kaster Israeliternes Lig hen for deres
Afgudsbilleder og strør eders Ben rundt om eders Altre.

<span id="an_6:6">6:6</span> Overalt hvor I bor, skal Byerne lægges øde
og Offerhøjene gå til Grunde, for at eders Altre kan lægges øde og gå
til Grunde, eders Afudsbilleder sønderbrydes og udryddes, eders
Solstøtter hugges om og eders Værker tilintetgøres.

<span id="an_6:7">6:7</span> Mandefald skal ske iblandt eder, og I skal
kende, at jeg er HERREN.

<span id="an_6:8">6:8</span> Men en Rest lader jeg blive tilbage, idet
nogle af eder undslipper fra Sværdet blandt Folkene, når I spredes i
Landene,

<span id="an_6:9">6:9</span> og de undslupne skal komme mig i Hu blandt
Folkene, hvor de er Fanger; jeg sønderbryder deres bolerske Hjerter, som
faldt fra mig, og deres bolerske Øjne, som hang ved deres
Afgudsbilleder; og de skal væmmes ved sig selv over alt det onde, de har
gjort, over alle deres Vederstyggeligheder.

<span id="an_6:10">6:10</span> Og de skal kende, at jeg er HERREN; det
var ikke tomme Ord, når jeg talede om at gøre den Ulykke på dem.

<span id="an_6:11">6:11</span> Så siger den Herre HERREN: Slå Hænderne
sammen, stamp med Foden og råb Ve over alle Israels Huses grimme
Vederstyggeligheder! De skal falde for Sværd, Hunger og Pest.

<span id="an_6:12">6:12</span> Den, som er langt borte, skal dø af Pest;
den, som er nær, skal falde for Sværd; og den, som levnes og reddes,
skal dø af Hunger; således udtømmer jeg min Vrede over dem.

<span id="an_6:13">6:13</span> De skal kende, at jeg er HERREN, når
deres dræbte ligger midt iblandt deres Afgudsbilleder rundt om deres
Altre på hver høj Bakke, på alle Bjergenes Tinder, under hvert grønt Træ
og hver løvrig Eg, der, hvor de opsendte liflig Duft til deres
Afgudsbilleder.

<span id="an_6:14">6:14</span> Jeg udrækker Hånden imod dem og gør
Landet øde og tomt lige fra Ørkenen til Ribla, overalt hvor de bor; og
de skal kende, at jeg er HERREN.

<span id="an_7:1">7:1</span> Og HERRENs Ord kom til mig således

<span id="an_7:2">7:2</span> Du, Menneskesøn, sig: Så siger den Herre
HERREN til Israels Land: Enden kommer, Enden kommer over Landet vidt og
bredt!

<span id="an_7:3">7:3</span> Nu kommer Enden over dig, og jeg sender min
Vrede imod dig og dømmer dig efter dine Veje og gengælder dig alle dine
Vederstyggeigheder.

<span id="an_7:4">7:4</span> Jeg viser dig ingen Medynk eller Skånsel,
men gengælder dig dine Veje, og dine Vederstyggeligheder skal blive i
din Midte; og du skal kende, at jeg er HERREN.

<span id="an_7:5">7:5</span> Så siger den Herre HERREN: Ulykke følger på
Ulykke; se, det kommer!

<span id="an_7:6">7:6</span> Enden kommer, Enden kommer; den er vågnet
og tager Sigte på dig; se, det kommer!

<span id="an_7:7">7:7</span> Turen kommer til dig, som bor i Landet;
Tiden er inde, Dagen er nær, en Dag med Rædsel og ikke med Frydeskrig på
Bjergene.

<span id="an_7:8">7:8</span> Nu udøser jeg snart min Harme over dig og
udtømmer min Vrede på dig, dømmer dig efter dine Veje og gengælder dig
alle dine Vederstyggeligheder.

<span id="an_7:9">7:9</span> Jeg viser dig ingen Medynk eller Skånsel,
men gengælder dig dine Veje, og dine Vederstyggeligheder skal blive i
din Midte; og I skal kende, at jeg, HERREN, er den, som slår.

<span id="an_7:10">7:10</span> Se, Dagen! Se, det kommer; Turen kommer
til dig"! Riset blomstrer, Overmodet grønnes.

<span id="an_7:11">7:11</span> Vold rejser sig til et Ris over
Gudløshed; der bliver intet tilbage af dem, intet af deres larmende Hob,
intet af deres Gods, og der er ingen Herlighed iblandt dem.

<span id="an_7:12">7:12</span> Tiden er inde, Dagen er nær; Køberen skal
ikke glæde sig og Sælgeren ikke sørge, thi Vrede kommer over al den
larmende Hob derinde.

<span id="an_7:13">7:13</span> Thi Sælgeren skal ikke vende tilbage til
det solgte, om han end bliver i Live; thi Synet om al den larmende Hob
derinde tages ikke tilbage, og ingen skal styrke sit Liv ved sin
Misgerning.

<span id="an_7:14">7:14</span> Man støder i Hornet og gør alt rede, men
ingen drager i krig; thi min Vrede kommer over al den larmende Hob
derinde.

<span id="an_7:15">7:15</span> Sværd ude og Pest og Hunger inde! De, der
er i Marken, omkommer for Sværd, og dem, der er i Byen, fortærer Hunger
og Pest.

<span id="an_7:16">7:16</span> Og selv om nogle af dem undslipper og når
op i Bjergene som Kløfternes Duer, skal de alle dø, hver for sin
Misgerning.

<span id="an_7:17">7:17</span> Alle Hænder er slappe, alle Knæ flyder
som Vand.

<span id="an_7:18">7:18</span> De klæder sig i Sæk, og Rædsel omhyller
dem; alle Ansigter er skamfulde, alle Hoveder skaldede.

<span id="an_7:19">7:19</span> Deres Sølv kaster de ud på Gaden, deres
Guld regnes for Snavs; deres Sølv og Guld kan ikke redde dem på HERRENs
Vredes Dag; de kan ikke stille deres Hunger eller fylde deres Bug
dermed, thi det var dem Årsag til Skyld.

<span id="an_7:20">7:20</span> I dets strålende Pragt satte de deres
Stolthed, og deres vederstyggelige Billeder, deres væmmelige Guder,
lavede de deraf: derfor gør jeg det til Snavs for dem.

<span id="an_7:21">7:21</span> Jeg giver det som Bytte i de fremmedes
Hånd og som Rov til de mest gudløse på Jorden, og de skal vanhellige
det.

<span id="an_7:22">7:22</span> Jeg vender mit Åsyn fra dem og man skal
vanhellige mit Kleodie, Ransmænd skal trænge ind og vanhellige det.

<span id="an_7:23">7:23</span> Gør Lænkerne rede! Thi Landet er fuldt af
Blodskyld og Byen af Vold.

<span id="an_7:24">7:24</span> Jeg henter de værste af Folkene, og de
skal tage Husene i Eje; jeg gør Ende på de mægtiges Stolthed, og deres
Helligdomme skal vanhelliges.

<span id="an_7:25">7:25</span> Der opstår Angst; man søger Redning, men
finder den ikke.

<span id="an_7:26">7:26</span> Uheld følger på Uheld, Rygte på Rygte;
man skal tigge Profeten om et Syn, Præsten kommer til kort med
Vejledning og de Ældste med Råd.

<span id="an_7:27">7:27</span> Kongen sørger, Fyrsten hyller sig i
Rædsel, og Landboernes Hænder lammes af Forfærdelse. Jeg gør med dem
efter deres Færd og dømmer dem, som de fortjener; og de skal kende, at
jeg er HERREN.

<span id="an_8:1">8:1</span> I det sjette År på den femte dag i den
sjette måned da jeg sad i mit Hus og Judas Ældste sad hos mig, faldt den
Herre HERRENs Hånd på mig.

<span id="an_8:2">8:2</span> Og jeg skuede, og se, der var noget ligesom
en Mand; fra hans Hofter og nedefter var der Ild, og fra Hofterne og
opefter så det ud som strålende Lys, som funklende Malm.

<span id="an_8:3">8:3</span> Han rakte noget som en Hånd ud og greb mig
ved en Lok af mit Hovedhår, og Ånden løftede mig op mellem Himmel og
Jord og førte mig i Guds Syner til Jerusalem, til Indgangen til den
indre Forgårds Nordport, hvor Nidkærhedsbilledet, som vakte Nidkærhed,
stod.

<span id="an_8:4">8:4</span> Og se, der var Israels Guds Herlighed; at
se til var den, som jeg så den i Dalen.

<span id="an_8:5">8:5</span> Og han sagde til mig: "Menneskesøn, løft
dit Blik mod Nord!" Jeg løftede mit Blik mod Nord, og se, norden for
Alterporten stod Nidkærhedsbilledet, ved Indgangen.

<span id="an_8:6">8:6</span> Og han sagde til mig: "Menneskesøn, ser du,
hvad de gør? Store er de Vederstyggeligheder, Israels Hus øver her, så
jeg må vige langt bort fra min Helligdom. Men du skal få endnu større
Vederstyggeligheder at se!"

<span id="an_8:7">8:7</span> Så førte han mig hen til Indgangen til
Forgården.

<span id="an_8:8">8:8</span> Og han sagde til mig: "Menneskesøn, bryd
igennem Væggen!" Og da jeg brød igennem Væggen, så jeg en Indgang.

<span id="an_8:9">8:9</span> Og han sagde til mig: "Gå ind og se, hvilke
grimme Vederstyggeligheder de øver der!"

<span id="an_8:10">8:10</span> Og da jeg kom derind og skuede, se, da
var alskens væmmelige Billeder af Kryb og kvæg og alle Israels Huses
Afgudsbilleder indridset rundt om på Væggen.

<span id="an_8:11">8:11</span> Og halvfjerdsindstyve af Israels Huses
Ældste med Jaazanja, Sjafans Søn, i deres Midte stod foran dem, hver med
sit Røgelsekar i Hånden, medens Røgelseskyens Duft steg op.

<span id="an_8:12">8:12</span> Da sagde han til mig: "Ser du,
Menneskesøn, hvad Israels Huses Ældste øver i Mørke hver i sine
Billedkamre? Thi de siger: HERREN ser intet, HERREN har forladt Landet!"

<span id="an_8:13">8:13</span> Og han sagde til mig: "Du skal få endnu
større Vederstyggeligheder at se, som de øver!"

<span id="an_8:14">8:14</span> Så førte han mig hen til Indgangen til
HERRENs Huses Nordport, og se, der sad Kvinder og græd over Tammuz.

<span id="an_8:15">8:15</span> Og han sagde til mig: "Ser du det,
Menneskesøn? Men du skal få endnu større Vederstyggeligheder at se!"

<span id="an_8:16">8:16</span> Så førte han mig hen til HERRENs Huss
indre Forgård, og se, ved Indgangen til HERRENs Helligdom mellem
Forhallen og Alteret var der omtrent fem og tyve Mænd; med Ryggen mod
HERRENs Helligdom og Ansigtet mod Øst tilbad de Solen.

<span id="an_8:17">8:17</span> Og han sagde til mig: "Ser du det,
Menneskesøn? Har Judas Hus ikke nok i at øve de Vederstyggeligheder her,
siden de fylder Landet med Vold og krænker mig endnu mere? Se, hvor de
sender Stank op i Næsen på mig"!

<span id="an_8:18">8:18</span> Men derfor vil også jeg handle med dem i
Vrede; jeg viser dem ingen Medynk eller Skånsel, og selv om de højlydt
råber mig ind i øret vil jeg ikke høre dem.

<span id="an_9:1">9:1</span> Så hørte jeg ham råbe med vældig røst:
"Byens hjemsøgelse nærmer sig, og hver har sit Mordvåben i Hånden!"

<span id="an_9:2">9:2</span> Og se, seks Mænd kom fra den øvre nordport,
hver med sin Stridshammer i Hånden, og een iblandt dem bar linned
Klædebon og havde et Skrivetøj ved sin Lænd; og de kom og stillede sig
ved Siden af Kobberalteret.

<span id="an_9:3">9:3</span> Men Israels Guds Herlighed havde hævet sig
fra Keruberne, som den hvilede på, og flyttet sig hen til Templets
Tærskel; og han råbte til Manden i det linnede Klædebon og med
Skrivetøjet ved Lænden,

<span id="an_9:4">9:4</span> og HERREN sagde til ham: "Gå midt igennem
Byen, igennem Jerusalem, og sæt et Mærke på de Mænds Pander, der sukker
og jamrer over alle de Vederstyggeligbeder, som øves i dets Midte!"

<span id="an_9:5">9:5</span> Og til de andre hørte jeg ham sige: "Gå
efter ham ud gennem Byen og hug ned! Vis ingen Medynk eller Skånsel!

<span id="an_9:6">9:6</span> Oldinge og Ynglinge, jomfruer, Børn og
Kvinder skal I hugge ned og udrydde; men ingen af dem, der bærer Mærket,
må I røre! Begynd ved min Helligdom!" Så begyndte de med de Ældste, som
stod foran Templet,

<span id="an_9:7">9:7</span> Og han sagde til dem: "Gør Templet urent,
fyld Forgårdene med dræbte og drag så ud!" Og de drog ud og huggede ned
i Byen.

<span id="an_9:8">9:8</span> Men medens de huggede ned og jeg var ene
tilbage, faldt jeg på mit Ansigt og råbte: "Ak, Herre, HERRE vil du da
tilintetgøre alt, hvad der er levnet af Israel, ved at udøse din Vrede
over Jerusalem?"

<span id="an_9:9">9:9</span> Han svarede: "lsraels og Judas Huses Brøde
er såre, såre stor, thi Landet er fuldt af Blodskyld og Byen af
Retsbrud; thi de siger, at HERREN har forladt Byen, og at HERREN intet
ser.

<span id="an_9:10">9:10</span> Derfor viser jeg heller ingen Medynk
eller Skånsel, men gengælder dem deres Færd."

<span id="an_9:11">9:11</span> Og se, Manden i det linnede klædebon og
med Skrivetøjet ved Lænden kom tilbage og meldte: "Jeg har gjort, som du
bød."

<span id="an_10:1">10:1</span> Og jeg skuede og se, over hvælvingen over
kerubernes hoveder var der noget som Safir; noget ligesom en Trone viste
sig over dem.

<span id="an_10:2">10:2</span> Så sagde han til Manden i det linnede
Klædebon: "Gå ind mellem Hjulene under keruberne og tag Hænderne fulde
af glødende Kul fra Rummet mellem Keruberne og strø det ud over Byen!"
Og jeg så ham gå derhen.

<span id="an_10:3">10:3</span> Keruberne stod sønden for Templet, da
Manden gik derhen, og Skyen fyldte den indre Forgård.

<span id="an_10:4">10:4</span> Og HERRENs Herlighed hævede sig fra
Keruberne og flyttede sig hen til Templets Tærskel; da fyldtes Templet
af Skyen, og Forgården fyldtes af HERRENs Herligheds Glalans.

<span id="an_10:5">10:5</span> Og Suset af Kerubernes Vinger hørtes helt
ud i den ydre Forgård som Gud den Almægtiges Røst, når han taler.

<span id="an_10:6">10:6</span> Så bød han Manden i det linnede Klædebon:
"Tag Ild fra Rummet mellem Hjulene, inde mellem keruberne!" Og Manden
stillede sig hen ved Siden af det ene Hjul

<span id="an_10:7">10:7</span> og rakte Hånden ind i Ilden, som brændte
mellem Keruberne, og kom ud med noget deraf.

<span id="an_10:8">10:8</span> Under Kerubernes Vinger sås noget, der
lignede en Menneskehånd;

<span id="an_10:9">10:9</span> og jeg skuede, og se, der var fire Hjul
ved Siden af Keruberne, eet ved hver Kerub, og Hjulene var som funklende
Krysolit at se til.

<span id="an_10:10">10:10</span> De så alle fire ens ud, og det var, som
om der i hvert Hjul var et andet Hjul,

<span id="an_10:11">10:11</span> De kunde gå til alle fire Sider de
vendte sig ikke, når de gik. Thi de gik i den Retning, den forreste
vendte, og de vendte sig ikke, når de gik.

<span id="an_10:12">10:12</span> Hele deres Legeme, Ryg, Hænder og
Vinger og ligeledes Hjulene var fulde af Øjne rundt om; således var det
med alle fire Hjul.

<span id="an_10:13">10:13</span> Og jeg hørte, at Hjulene kaldtes
Galgal.

<span id="an_10:14">10:14</span> Hver af dem havde fire Ansigter; det
ene var et Kerubansigt, det andet et Menneskeansigt, det tredje et
Løveansigt og det fjerde et Ørneansigt.

<span id="an_10:15">10:15</span> Og Keruberne hævede sig i Vejret. Det
var det samme levende Væsen, jeg så ved Floden Kebar.

<span id="an_10:16">10:16</span> Når Keruberne gik, gik også Hjulene ved
Siden af, og når Keruberne løftede Vingerne for at hæve sig fra Jorden,
vendte Hjulene sig ikke fra dem;

<span id="an_10:17">10:17</span> når de standsede, standsede også de; og
når de hævede sig, hævede de sig med, thi Væsenets Ånd var i dem.

<span id="an_10:18">10:18</span> Så forlod HERRENs Herlighed Templets
Tærskel og stillede sig over Keruberne.

<span id="an_10:19">10:19</span> Og jeg så, hvorledes Keruberne løftede
Vingerne og hævede sig fra Jorden, da de gik, og Hjulene med dem; og de
standsede ved Indgangen til HERRENs Huses Østport, og Israels Guds
Herlighed var oven over dem.

<span id="an_10:20">10:20</span> Det var det samme levende Væsen, jeg så
under Israels Gud ved Floden Kebar; og jeg skønnede, at det var Keruber.

<span id="an_10:21">10:21</span> Hver af dem havde fire Ansigter og fire
Vinger og noget ligesom Menneskehænder under Vingerne.

<span id="an_10:22">10:22</span> Og deres Ansigter var ligesom de
Ansigter, jeg så ved Floden Kebar. De gik alle lige ud.

<span id="an_11:1">11:1</span> Så løftede Ånden mig og bragte mig til
Herrens huses østport, den der vender mod Øst. Og se, ved Indgangen til
Porten var der fem og tyve Mænd, og jeg så iblandt dem Jaazanja, Azzurs
Søn, og Pelatja, Benajas Søn, Folkets Fyrster.

<span id="an_11:2">11:2</span> Og han sagde til mig: "Menneskesøn! Det
er de Mænd, som pønser på Uret og lægger onde Råd op i denne By,

<span id="an_11:3">11:3</span> idet de siger: "Er Husene ikke nys
bygget? Byen er Gryden, vi Kødet!"

<span id="an_11:4">11:4</span> Profeter derfor imod dem, profeter,
Menneskesøn!

<span id="an_11:5">11:5</span> Så faldt HERRENs Ånd på mig, og han sagde
til mig: Sig: Så siger HERREN: Således taler I, Israels Hus; jeg kender
godt, hvad der stiger op i eders Ånd.

<span id="an_11:6">11:6</span> Mange har I dræbt i denne By; I har fyldt
dens Gader med dræbte.

<span id="an_11:7">11:7</span> Derfor, så siger den Herre HERREN: De,
som I dræbte og henslængte i dens Midte, de er Kødet, og Byen er Gryden;
men eder vil jeg føre ud af den.

<span id="an_11:8">11:8</span> I frygter for Sværd, og Sværd vil jeg
bringe over eder, lyder det fra den Herre HERREN.

<span id="an_11:9">11:9</span> Jeg vil føre eder ud af den og give eder
i fremmedes Hånd, og jeg vil holde Dom over eder.

<span id="an_11:10">11:10</span> For Sværd skal I falde; ved Israels
Grænse vil jeg dømme eder. Og I skal kende, at jeg er HERREN.

<span id="an_11:11">11:11</span> Byen skal ikke være eder en Gryde, og I
skal ikke være Kødet deri; ved Israels Grænse vil jeg dømme eder.

<span id="an_11:12">11:12</span> Og I skal kende, at jeg er HERREN, hvis
Vedtægter I ikke fulgte, og hvis Lovbud I ikke levede efter, hvorimod I
levede efter eders Nabofolks Lovbud. -

<span id="an_11:13">11:13</span> Men medens jeg profeterede således,
døde Pelatja, Benajas Søn. Da faldt jeg på mit Ansigt og råbte med høj
Røst: "Ak, Herre, HERRE, vil du da helt udrydde Israels Rest?"

<span id="an_11:14">11:14</span> Så kom HERRENs Ord til mig således:

<span id="an_11:15">11:15</span> Menneskesøn! Dine Brødre, dine
Medfanger og alt Israels Hus, alle de, om hvem Jerusalems Indbyggere
siger: "De er langt borte fra HERREN, os er Landet givet i Eje!" -

<span id="an_11:16">11:16</span> derfor skal du sige: Så siger den Herre
HERREN: Ja, jeg har ført dem langt bort blandt Folkene og spredt dem i
Landene, og kun i ringe Måde var jeg dem en Helligdom i de Lande, hvor
de kom hen.

<span id="an_11:17">11:17</span> Men derfor skal du sige: Så siger den
Herre HERREN: Jeg vil samle eder sammen fra Folkeslagene og sanke eder
op i Landene, hvor I er spredt, og give eder Israels Jord.

<span id="an_11:18">11:18</span> Derhen skal de komme og fjerne alle
dets væmmelige Guder og alle dets Vederstyggeligheder;

<span id="an_11:19">11:19</span> jeg giver dem et nyt Hjerte og indgiver
dem en ny Ånd; jeg tager Stenhjertet ud af deres Legeme og giver dem et
Kødhjerte,

<span id="an_11:20">11:20</span> for at de må følge mine Vedtægter og
holde mine Lovbud og gøre efter dem. Så skal de være mit Folk, og jeg
vil være deres Gud.

<span id="an_11:21">11:21</span> Men hines Hjerter holder sig til deres
væmmelige Guder og deres Vederstyggeligheder; dem gengælder jeg deres
Færd, lyder det fra den Herre HERREN.

<span id="an_11:22">11:22</span> Så løftede keruberne Vingerne og
samtidig Hjulene; og Israels Guds Herlighed var oven over dem.

<span id="an_11:23">11:23</span> Og HERRENs Herlighed steg op fra Byen
og stillede sig på Bjerget østen for.

<span id="an_11:24">11:24</span> Derpå løftede Ånden mig og bragte mig
ved Guds Ånd i Synet til de landflygtige i Kaldæa; og Synet, som jeg
havde skuet, steg op og svandt bort.

<span id="an_11:25">11:25</span> Så kundgjorde jeg de landflyggige alle
de Ord, HERREN havde åbenbaret mig.

<span id="an_12:1">12:1</span> HERRENs Ord kom til mig således:

<span id="an_12:2">12:2</span> Menneskesøn! Du bor midt i den
genstridige Slægt, som har Øjne at se med, men ikke ser, og Ører at høre
med, men ikke hører, thi de er en genstridig Slægt.

<span id="an_12:3">12:3</span> Men du, Menneskesøn, udrust dig ved
højlys Dag i deres Påsyn som en, der drager i Landflygtighed, og drag så
i deres Påsyn fra Stedet, hvor du bor, til et andet Sted! Måske de så
får Øjnene op; thi de er en genstridig Slægt.

<span id="an_12:4">12:4</span> Bær ved højlys dag i deres Påsyn dine
Sager udenfor, som om du skal i Landflygtighed, men selv skal du drage
bort om Aftenen i deres Påsyn som en, der drager i Landflygtighed.

<span id="an_12:5">12:5</span> Slå i deres Påsyn Hul i Væggen og drag ud
derigennem;

<span id="an_12:6">12:6</span> tag Sagerne på Skulderen og drag ud i
Bælgmørke med tilhyllet Ansigt uden at se Landet; thi jeg gør dig til et
Tegn for Israels Hus!

<span id="an_12:7">12:7</span> Og jeg gjorde, som der bødes mig: Jeg bar
ved højlys Dag mine Sager udenfor, som om jeg skulde i Landflygtighed,
og om Aftenen slog jeg med Hånden Hul i Væggen, og i Bælgmørke drog jeg
ud; jeg tog det på Skulderen i deres Påsyn.

<span id="an_12:8">12:8</span> Næste Morgen kom HERRENs Ord til mig
således:

<span id="an_12:9">12:9</span> Menneskesøn! Har Israels Hus, den
genstridige Slægt, ikke spurgt dig: "Hvad gør du der?"

<span id="an_12:10">12:10</span> Sig til dem: Så siger den Herre HERREN:
Således skal det være med Fyrsten, denne Byrde i Jerusalem, og hele
Israels Hus derinde.

<span id="an_12:11">12:11</span> Sig: Jeg er eder et Tegn; som jeg har
gjort, skal der gøres med dem: I Landflygtighed og Fangenskab skal de
drage.

<span id="an_12:12">12:12</span> Og Fyrsten i deres Midte skal tage sine
Sager på Skulderen, og i Bælgmørke skal han drage ud, han skal slå Hul i
Væggen for at drage ud derigennem, og han skal tilhylle sit Ansigt for
ikke at se Landet.

<span id="an_12:13">12:13</span> Men jeg breder mit Net over ham, og han
skal fanges i mit Garn; og jeg bringer ham til Bael i kaldæernes Land,
som han dog ikke skal se; og der skal han dø.

<span id="an_12:14">12:14</span> Og alle hans Omgivelser, hans Hjælpere
og alle hans Hærskarer vil jeg udstrø for alle Vinde og drage Sværdet
bag dem.

<span id="an_12:15">12:15</span> Da skal de kende, at jeg er HERREN, når
jeg spreder dem: blandt Folkene og udstrør dem i Landene.

<span id="an_12:16">12:16</span> Kun nogle få af dem levner jeg fra
Sværd, Hunger og Pest, for at de kan fortælle om alle deres
Vederstyggeligheder blandt de Folk, de kommer til; og de skal kende, at
jeg er HERREN.

<span id="an_12:17">12:17</span> HERRENs Ord kom til mig således:

<span id="an_12:18">12:18</span> Menneskesøn, spis Brød i Angst og drik
Vand i Frygt og Bæven;

<span id="an_12:19">12:19</span> og sig til Landets Folk: Så siger den
Herre HERREN om Jerusalems Indbyggere i Israels Land: Brød skal de spise
med Bæven, og Vand skal de drikke med Rædsel, for at deres Land og alt
deri må ligge øde til Straf for alle dets Indbyggeres Voldsfærd;,

<span id="an_12:20">12:20</span> og Byerne, der nu er beboet, skal ligge
øde, og Landet skal blive til Ørk; og I skal kende, at jeg er HERREN.

<span id="an_12:21">12:21</span> HERRENs Ord kom til mig således:

<span id="an_12:22">12:22</span> Menneskesøn! Hvad er det for et
Mundheld, I har om Israels Land: "Det trækker i Langdrag, og alle Syner
slår fejl!"

<span id="an_12:23">12:23</span> Sig derfor til dem: Så siger den Herre
HERREN: Jeg vil bringe dette Mundheld til at forstumme, så de ikke mere
bruger det i Israel. Sig tværtimod til dem: "Tiden er nær, og alle Syner
træffer ind!"

<span id="an_12:24">12:24</span> Thi der skal ikke mere være noget
Løgnesyn eller nogen falsk Spådom i Israels Hus,

<span id="an_12:25">12:25</span> men jeg, HERREN taler, hvad jeg vil, og
det skal ske. Det skal ikke længer trække i Langdrag; men i eders Dage,
du genstridige Slægt, vil jeg tale et Ord og fuldbyrde det, lyder det
fra den Herre HERREN.

<span id="an_12:26">12:26</span> HERRENs Ord kom til mig således:

<span id="an_12:27">12:27</span> Menneskesøn! Se, Israels Hus siger:
"Synet, han skuer, gælder sene Dage, og han profeterer om fjerne Tider!"

<span id="an_12:28">12:28</span> Sig derfor til dem: Så siger den Herre
HERREN: Intet af mine Ord skal lade vente på sig mere; hvad jeg taler,
skal ske, lyder det fra den Herre HERREN.

<span id="an_13:1">13:1</span> HERRENs Ord kom til mig således:

<span id="an_13:2">13:2</span> Menneskesøn, profeter mod Israels
Profeter, profeter og sig til dem, som profeterer efter deres eget
Hjertes Tilskyndelse: Hør HERRENs Ord!

<span id="an_13:3">13:3</span> Så siger den Herre HERREN: Ve Profeterne,
de Dårer, som følger deres egen Ånd uden at have skuet noget!

<span id="an_13:4">13:4</span> Dine Profeter, Israel, er som Sjakaler i
Ruiner.

<span id="an_13:5">13:5</span> De stillede sig ikke i Murbruddet og
byggede ikke en Mur om Israels Hus, så det kunde stå sig i Striden på
HERRENs Dag.

<span id="an_13:6">13:6</span> De skuede Tomhed og spåede Løgn, idet de
sagde: "Så lyder det fra HERREN! " uden at HERREN havde sendt dem, og
dog ventede de Ordet stadfæstet,

<span id="an_13:7">13:7</span> Var det ikke tomme Syner, I skuede, og
Løgnespådomme, I fremsatte? Og I siger: "Så lyder det fra HERREN!" uden
at jeg har talet.

<span id="an_13:8">13:8</span> Derfor, så siger den Herre HERREN: Fordi
I forkynder Tomhed og skuer Løgn, se, derfor kommer jeg over eder, lyder
det fra den Herre HERREN.

<span id="an_13:9">13:9</span> Jeg udrækker min Hånd mod Profeterne, der
skuer Tomhed og spår Løgn; i mit Folks Samfund skal de ikke være, de
skal ikke optages i Israels Huses Mandtalsbog og ikke komme til Israels
Land; og I skal kende, at jeg er den Herre HERREN.

<span id="an_13:10">13:10</span> Fordi, ja fordi de vildleder mit Folk
ved af forkynde Fred, hvor ingen Fred er, og når det bygger en Væg,
stryger den over med Kalk,

<span id="an_13:11">13:11</span> så sig til dem, der stryger over med
kalk: Skylregn skal komme, Isstykker skal falde og Stormvejr bryde løs,

<span id="an_13:12">13:12</span> og når så Væggen styrter sammen, vil
man da ikke spørge eder: "Hvor er Kalken, I strøg på?"

<span id="an_13:13">13:13</span> Derfor, så siger den Herre HERREN: Og
jeg lader et Stormvejr bryde løs i min Harme, og Skylregn skal komme i
min Vrede og Isstykker i min Harme til Undergang;

<span id="an_13:14">13:14</span> og Væggen, som I strøg over med Kalk,
river jeg ned og lader den styrte til Jorden, så dens Grundvold blottes,
og ved dens Fald skal I gå til Grunde derinde; og I skal kende, at jeg
er HERREN.

<span id="an_13:15">13:15</span> Jeg vil udtømme min Vrede over Væggen
og dem, der strøg den over med Kalk, så man skal sige til eder: "Hvor er
Væggen, og hvor er de, som strøg den over,

<span id="an_13:16">13:16</span> Israels Profeter, som profeterede om
Jerusalem og skuede Fredssyner for det, hvor ingen Fred var - lyder det
fra den Herre HERREN.

<span id="an_13:17">13:17</span> Og du, Menneskesøn, vend dit Ansigt mod
dit Folks Døtre, som profeterer efter deres eget Hjertes Tilskyndelse;
profeter imod dem

<span id="an_13:18">13:18</span> og sig: Så siger den Herre HERREN: Ve
dem, der syr Bind til alle Håndled og laver Slør til alle Hoveder efter
hver Legemshøjde for at fange Sjæle! Dræber I Sjæle, der hører til mit
Folk, og holder Sjæle i Live af Egennytte?

<span id="an_13:19">13:19</span> I, som vanhelliger mig for mit Folk for
nogle Håndfulde Bygkorn og nogle Bidder Brød og således dræber Sjæle,
der ikke skulde dø, og holder Sjæle i Live, som ikke skulde leve, idet I
lyver for mit Folk, som gerne hører på Løgn!

<span id="an_13:20">13:20</span> Derfor, så siger den Herre HERREN: Se,
jeg kommer over eders Bind, med hvilke I fanger Sjæle, og river dem af
eders Arme, og de Sjæle, I fanger, lader jeg slippe fri som Fugle;

<span id="an_13:21">13:21</span> og jeg sønderriver eders Slør og frier
mit Folk af eders Hånd, så de ikke mere er Bytte i eders Hånd; og I skal
kende, at jeg er HERREN.

<span id="an_13:22">13:22</span> Fordi I ved Svig volder den retfærdiges
Hjerte Smerte, skønt jeg ikke vilde volde ham Smerte, og styrker den
gudløses Hænder, så han ikke omvender sig fra sin onde Vej, at jeg kan
holde ham i Live,

<span id="an_13:23">13:23</span> derfor skal I ikke mere skue Tomhed
eller drive eders Spådomskunst; jeg frier mit Folk af eders Hånd; og I
skal kende, at jeg er HERREN.

<span id="an_14:1">14:1</span> Nogle af Israels ældste kom til mig og
satte sig lige over for mig.

<span id="an_14:2">14:2</span> Så kom HERRENs Ord til mig således;

<span id="an_14:3">14:3</span> Menneskesøn! Disse Mænd har lukket deres
Afgudsbilleder ind i deres Hjerte og stillet det, der blev dem Årsag til
Skyld, for deres Ansigt - skulde jeg lade mig rådspørge af dem?

<span id="an_14:4">14:4</span> Tal derfor med dem og sig: Så siger den
Herre HERREN: Hver den af Israels Hus, som lukker sine Afgudsbilleder
ind i sit Hjerte og sættet det, der blev dem Årsag til Skyld, for sit
Ansigt og så kommer til Profeten, ham vil jeg, HERREN, selv svare trods
hans mange Afgudsbilleder

<span id="an_14:5">14:5</span> for at gribe Israels Hus i Hjertet, fordi
de faldt fra mig med alle deres Afgudsbilleder.

<span id="an_14:6">14:6</span> Sig derfor til Israels Hus: Så siger den
Herre HERREN: Vend om, vend eder bort fra eders Afgudsbilleder og vend
eders Ansigt bort fra alle eders Vederstyggeligheder!

<span id="an_14:7">14:7</span> Thi hver den af Israels Hus og af de
fremmede, der bor i Israel, som skiller sig fra mig og lukker sine
Afgudsbilleder ind i sit Hjerte og sætter det, der blev ham Årsag til
Skyld, for sit Ansigt og så kommer til Profeten, for at denne skal
rådspørge mig for ham, ham vil jeg, HERREN, selv svare;

<span id="an_14:8">14:8</span> jeg retter mit Åsyn mod den mand og gør
ham til Tegn og Mundheld og udrydder ham af mit Folk; og I skal kende,
at jeg er HERREN.

<span id="an_14:9">14:9</span> Men lader Profeten sig lokke til at sige
et Ord, så er det mig, HERREN, der har lokket ham, og jeg udrækker min
Hånd imodham og udrydder ham af mit Folk Israel.

<span id="an_14:10">14:10</span> De skal begge bære deres Skyld,
Spørgeren og Profeten skal være lige skyldige,

<span id="an_14:11">14:11</span> for at Israels Hus ikke mere skal fare
vild fra mig og blive urent ved alle sine Overtrædelser; da skal de være
mit Folk, og jeg vil være deres Gud, lyder det fra den Herre HERREN.

<span id="an_14:12">14:12</span> HERRENs Ord kom til mig således:

<span id="an_14:13">14:13</span> Menneskesøn! Når et Land troløst synder
imod mig, og jeg udrækker min Hånd imod det og bryder Brødets Støttestav
for det og sender Hungersnød over det og udrydder Folk og Fæ,

<span id="an_14:14">14:14</span> og disse tre Mænd var i dets Mtidte:
Noa, Daniel og Job, så skulde kun de tre redde deres Liv ved deres
Retfærdighed, lyder det fra den Herre HERREN.

<span id="an_14:15">14:15</span> Eller lader jeg Rovdyr fare igennem
Landet og gøre det folketomt, så det bliver øde og ingen tør gå
derigennem for de vilde Dyr,

<span id="an_14:16">14:16</span> og disse tre Mænd var i dets Midte - så
sandt jeg lever, lyder det fra den Herre HERREN: De skulde ikke redde
deres Sønner eller Døtre; de selv alene skulde reddes, men Landet måtte
blive øde.

<span id="an_14:17">14:17</span> Eller lader jeg Sværdet komme over
dette Land og siger: "Sværdet skal fare igennem Landet!" og udrydder
Folk og Fæ deraf,

<span id="an_14:18">14:18</span> og disse tre Mænd var i dets Midte - så
sandt jeg lever, lyder det fra den Herre HERREN: De skulde ikke redde
deres Sønner eller Døtre; de selv alene skulde reddes.

<span id="an_14:19">14:19</span> Eller sender jeg Pest over dette Land
og udgyder min Harme over det med Blod og udrydder Folk og Fæ deraf,

<span id="an_14:20">14:20</span> og Noa, Daniel og Job var i dets Midte
- så sandt jeg lever, lyder det fra den Herre HERREN: De skulde ikke
redde Søn eller Datter; de selv alene skulde redde deres Liv ved deres
Retfærdighed.

<span id="an_14:21">14:21</span> Men så siger den Herre HERREN: Og dog,
når jeg sender mine fire grumme Straffedomme, Sværd, Hunger, Rovdyr og
Pest, over Jerusalem for at udrydde Folk og Fæ deraf,

<span id="an_14:22">14:22</span> se, da skal der levnes en Flok
undslupne, som fører Sønner og Døtre ud derfra; se, de skal drage hid
til eder, og I skal se deres Færd og Gerninger; da skal I trøste eder
over den Ulykke, jeg har bragt over Jerusalem, alt det, jeg har bragt
over det.

<span id="an_14:23">14:23</span> De skal være eder en Trøst, når I ser
deres Færd og Gerninger, og I skal skønne, at jeg ikke uden Grund gjorde
alt, hvad jeg lod det times, lyder det fra den Herre HERREN.

<span id="an_15:1">15:1</span> HERRENs Ord kom til mig således:

<span id="an_15:2">15:2</span> Menneskesøn! Hvad har Vinstokken forud
for alle andre Træer, Ranken, som står iblandt Skovens Træer?

<span id="an_15:3">15:3</span> Tager man Gavntræ deraf? Eller tager man
deraf en Knag til at hænge alskens Redskaber på?

<span id="an_15:4">15:4</span> Når den så oven i købet har været givet
Ilden til Føde, så at Ilden har fortæret begge dens Ender, og Midten er
svedet, duer den så til noget?

<span id="an_15:5">15:5</span> Se, da den endnu var uskadt, brugtes den
ikke til noget, endsige at den skulde kunne bruges til noget nu, da
Ilden har fortæret den og den er svedet.

<span id="an_15:6">15:6</span> Derfor, så siger den Herre HERREN: Som
det går Vinstokken blandt Skovens Træer, hvilke jeg giver Ilden til
Føde, således giver jeg Jerusalems Indbyggere hen;

<span id="an_15:7">15:7</span> jeg vender mit Åsyn imod dem; af Ilden
slap de ud, men Ild skal dog fortære dem; og I skal kende, at jeg er
HERREN, når jeg vender mit Åsyn imod dem.

<span id="an_15:8">15:8</span> Og jeg gør Landet øde, fordi de var
troløse, lyder det fra den Herre HERREN.

<span id="an_16:1">16:1</span> HERRENs Ord kom til mig således:

<span id="an_16:2">16:2</span> Menneskesøn, forehold Jerusalem dets
Vederstyggeligheder

<span id="an_16:3">16:3</span> og sig: Så siger den Herre HERREN til
Jerusalem: Dit Udspring og din Oprindelse var i Kanaanæernes Land; din
Fader var Amorit, din Moder Hetiterinde.

<span id="an_16:4">16:4</span> Og ved din Fødsel gik det således til: Da
du fødtes, blev din Navlestreng ikke skåret over, ej heller blev du
tvættet ren med Vand eller gnedet med Salt eller lagt i Svøb.

<span id="an_16:5">16:5</span> Ingen så på dig med så megen Medynk, at
han af Medlidenhed gjorde nogen af disse Ting for dig, men du
henslængtes på Marken, den Dag du fødtes; således væmmedes man ved din
Sjæl.

<span id="an_16:6">16:6</span> Men jeg kom forbi, og da jeg så dig
sprælle i Blod, sagde jeg til dig, som du lå der i Blodet: "Du skal leve

<span id="an_16:7">16:7</span> og vokse som en Urt på Marken!" Og du
voksede, blev stor og trådte ind i din Skønheds Fylde; dine Bryster blev
faste, og dit Hår voksede; men du var nøgen og bar.

<span id="an_16:8">16:8</span> Så kom jeg forbi og så dig, og se, din
Tid var inde, din Elskovstid; og jeg bredte min Kappeflig over dig og
tilhyllede din Blusel; så tilsvor jeg dig Troskab og indgik Pagt med
dig, lyder det fra den Herre HERREN, og du blev min.

<span id="an_16:9">16:9</span> Så tvættede jeg dig med Vand, skyllede
Blodet af dig og salvede dig med Olie;

<span id="an_16:10">16:10</span> jeg klædte dig i broget vævede Klæder,
gav dig Sko af Tahasjskind på, bandt Byssusklæde om dit Hoved og hyllede
dig i Silke;

<span id="an_16:11">16:11</span> jeg smykkede dig, lagde Spange om dine
Arme og Kæde om din Hals,

<span id="an_16:12">16:12</span> fæstede en Ring i din Næse, kugler i
dine Ører og en herlig krone på dit Hoved;

<span id="an_16:13">16:13</span> du smykkedes med Guld og - Sølv, din
Klædning var Byssus, Silke og broget vævede Klæder; fint Hvedemel,
Honning og Olie var din Mad, og du blev såre dejlig og drev det til at
blive Dronning.

<span id="an_16:14">16:14</span> Dit Ry kom ud blandt Folkene for din
Dejligheds Skyld; thi den var fuldendt ved de Smykker, jeg udstyrede dig
med, lyder det fra den Herre HERREN.

<span id="an_16:15">16:15</span> Men du stolede på din Dejlighed og
bolede i Kraft af dit Ry; du udøste din bolerske Attrå over enhver, som
kom forbi; du blev hans.

<span id="an_16:16">16:16</span> Af dine Klæder tog du og gjorde dig
spraglede Offerhøje og bolede på dem.

<span id="an_16:17">16:17</span> Du tog dine Smykker af mit Guld og
Sølv, som jeg havde givet dig, og gjorde dig Mandsbilleder og bolede med
dem.

<span id="an_16:18">16:18</span> Du tog dine broget vævede Klæder og
hyllede dem deri, og min Olie og Røgelse satte du for dem.

<span id="an_16:19">16:19</span> Brødet, som jeg havde givet dig - fint
Hedemel, Olie og Honning gav jeg dig at spise - satte du for dem til en
liflig Duft, lyder det fra den Herre HERREN.

<span id="an_16:20">16:20</span> Og du tog dine Sønner og Døtre, som du
havde født mig, og slagtede dem til Føde for dem. Var det ikke nok med
din Bolen,

<span id="an_16:21">16:21</span> siden du slagtede mine Sønner og gav
dem hen, idet du indviede dem til dem?

<span id="an_16:22">16:22</span> Og under alle dine Vederstyggeligheder
og din Bolen kom du ikke din Ungdoms dage i Hu, da du var nøgen og bar
og lå og sprællede i Blod.

<span id="an_16:23">16:23</span> Og efter al denne din Ondskab - ve dig,
ve! lyder det fra den Herre HERREN -

<span id="an_16:24">16:24</span> byggede du dig en Alterfod og gjorde
dig en Offerhøj på alle Torve.

<span id="an_16:25">16:25</span> Ved hvert Gadehjørne byggede du dig en
Offerhøj og vanærede din Dejlighed; du spredte Benene for enhver, som
kom forbi, og drev din Bolen vidt.

<span id="an_16:26">16:26</span> Du bolede med Ægypterne, dine
sværlemmede Naboer, og drev din Bolen vidt og krænkede mig.

<span id="an_16:27">16:27</span> Men se, jeg udrakte min Hånd imod dig
og unddrog dig, hvad der tilkom dig, og jeg gav dig dine Fjender
Filisterindernes Gridskhed i Vold, de, som skammede sig over din
utugtige Færd.

<span id="an_16:28">16:28</span> Siden bolede du med Assyrerne,
umættelig som du var; du bolede med dem, men blev endda ikke mæt.

<span id="an_16:29">16:29</span> Så udstrakte du din Bolen til
Kræmmerlandet, Kaldæernes Land, men blev endda ikke mæt.

<span id="an_16:30">16:30</span> Hvor vansmægtede dog dit Hjerte, lyder
det fra den Herre HERREN, da du gjorde alt dette, som kun en arg Skøge
kan gøre,

<span id="an_16:31">16:31</span> da du byggede dig en Alterfod ved hvert
Gadehjørne og gjorde dig en Offerhøj på hvert Torv. Men du lignede ikke
Skøgen i at samle Skøgeløn;

<span id="an_16:32">16:32</span> hvilken Horkvinde, der tager fremmede i
sin Mands Sted! -

<span id="an_16:33">16:33</span> ellers giver man Skøgen en Gave, men du
gav alle dine Elskere Gaver og købte dem til at komme til dig rundt om
fra og bole med dig.

<span id="an_16:34">16:34</span> Hos dig var det modsat af, hvad
Tilfældet ellers er med Kvinder; ingen løb efter dig for at bole, men du
gav Skøgeløn og fik selv ingen; det var det modsatte.

<span id="an_16:35">16:35</span> Derfor, du Skøge, hør HERRENs Ord!

<span id="an_16:36">16:36</span> Så siger den Herre HERREN: Fordi din
Skam ødtes bort og din Blusel blottedes for dine Elskere ved din Boler,
derfor og for alle dine vederstyggelige Afgudsbilleders Skyld og for
dine Sønners Blods Skyld, som du gav dem,

<span id="an_16:37">16:37</span> se, derfor vil jeg samle alle dine
Elskere, hvem du var til Glæde, både alle dem, du elskede, og alle dem,
du hadede; jeg vil samle dem imod dig trindt om fra og blotte din Blusel
for dem, så de ser den helt.

<span id="an_16:38">16:38</span> Jeg vil dømme dig efter Horkvinders og
Morderskers Ret og lade Vrede og Nidkærhed ramme dig.

<span id="an_16:39">16:39</span> Jeg giver dig i deres Hånd, og de skal
nedbryde din Alterfod, ødelægge dine Offerhøje, rive Klæderne af dig,
tage dine Smykker og lade dig stå nøgen og bar.

<span id="an_16:40">16:40</span> De skal sammenkalde en Forsamling imod
dig, stene dig og med deres Sværd hugge dig sønder og sammen;

<span id="an_16:41">16:41</span> de skal sætte Ild på dine Huse og
fuldbyrde Dommen over dig i mange Kvinders Påsyn. Jeg gør Ende på din
Bolen, og du skal ikke mere komme til at give Skøgeløn.

<span id="an_16:42">16:42</span> Jeg stiller min Vrede på dig, til min
Nidkærhed viger fra dig, så jeg får Ro og ikke mere er krænket.

<span id="an_16:43">16:43</span> Fordi du ikke kom dine Ungdoms Dage i
Hu, men vakte min Vrede ved alt dette, se, derfor vil jeg gøre Gengæld
og lade din Færd komme over dit Hoved, lyder det fra den Herre HERREN.
Du skal ikke vedblive at føje Skændsel til alle dine
Vederstyggeligheder.

<span id="an_16:44">16:44</span> Se, enhver, som ynder Ordsprog, skal
bruge det Ordsprog om dig: "Som Moder så datter!"

<span id="an_16:45">16:45</span> Du er din Moders Datter, hun lededes
ved sin Mand og sine Børn; og du er dine Søstres Søster, de lededes ved
deres Mænd og Børn. Eders Moder var Hetiterinde, eders Fader Amorit.

<span id="an_16:46">16:46</span> Din store søster var samaria og hendes
Døtre norden for dig, og din lille Søster sønden for dig var Sodoma og
hendes Døtre.

<span id="an_16:47">16:47</span> På deres Veje vandrede du ikke, og
Vederstyggeligheder som deres øvede du ikke; kun en liden Stund, så
handlede du endnu værre end de på alle dine Veje.

<span id="an_16:48">16:48</span> Så sandt jeg lever, lyder det fra den
Herre HERRE, din Søster Sodoma og hendes Døtre handlede ikke som du og
dine Døtre!

<span id="an_16:49">16:49</span> Se, din Søster Sodomas Brøde var
Overmod; Brød i Overflod og sorgløs Tryghed blev hende og hendes Døtre
til Del, men de rakte ikke den arme og fattige en hjælpende Hånd;

<span id="an_16:50">16:50</span> de blev hovmodige og øvede
Vederstyggelighed for mine Øjne; derfor stødte jeg dem bort, så snart
jeg så det.

<span id="an_16:51">16:51</span> Heller ikke Samaria syndede halvt så
meget som du! Du har øvet flere Vederstyggeligheder end de og
retfærdiggjort dine Søstre ved alle de Vederstyggeligheder, du øvede.

<span id="an_16:52">16:52</span> Så bær da også du din Skændsel, du, som
har skaffet dine Søstre Oprejsning; da dine Synder er vederstyggeligere
end deres, står de retfærdigere end du; så skam da også du dig og bær
din Skændsel, fordi du har retfærdiggjort dine Søstre.

<span id="an_16:53">16:53</span> Og jeg vil vende deres Skæbne, Sodomas
og hendes Døtres og Samarias og hendes Døtres, og jeg vil vende din
Skæbne midt iblandt dem,

<span id="an_16:54">16:54</span> for at du kan bære din Skændsel og
blues ved alt, hvad du har gjort, idet du derved skaffede demen Trøst.

<span id="an_16:55">16:55</span> Dine Søstre Sodoma og hendes Døtre og
Samaria og hendes Døtre skal blive, hvad de fordum var, og du og dine
Døtre, hvad I fordum var.

<span id="an_16:56">16:56</span> Din Søster Sodomas Navn tog du ikke i
din Mund i dit Overmods Dage,

<span id="an_16:57">16:57</span> da din Blusel endnu ikke var blottet
som nu, du Spot for Edoms Kvinder, og alle kvinder deromkring og for
Filisternes Kvinder, som hånede dig fra alle Sider!

<span id="an_16:58">16:58</span> Du må bære din Skændsel og dine
Vederstyggeligheder, lyder det fra HERREN.

<span id="an_16:59">16:59</span> Ja, så siger den Herre HERREN: Jeg gør
med dig, som du har gjort, du, som lod hånt om Eden og brød Pagten.

<span id="an_16:60">16:60</span> Men jeg vil ihukomme min Pagt med dig i
din Ungdoms Dage og oprette en evig Pagt med dig.

<span id="an_16:61">16:61</span> Og du skal komme dine Veje i Hu og
blues, når jeg tager dine Søstre, både dem, der er større, og dem, der
er mindre end du, og giver dig dem til Døtre, men ikke fordi du var tro
i Pagten.

<span id="an_16:62">16:62</span> Jeg opretter min Pagt med dig, og du
skal kende, at jeg er HERREN,

<span id="an_16:63">16:63</span> for at du skal komme det i Hu med Skam
og ikke mere kunne åbne din Mund, fordi du blues, når jeg tilgiver dig
alt, hvad du har gjort, lyder det fra den Herre HERREN.

<span id="an_17:1">17:1</span> HERRENs Ord kom til mig således:

<span id="an_17:2">17:2</span> Menneskesøn, fremsæt en Gåde og tal i
Lignelse til Israels Slægt;

<span id="an_17:3">17:3</span> sig: Så siger den Herre HERREN: Den store
Ørn med vældigt Vingefang, lange Vinger, tæt Fjederham og brogede Farver
kom til Libanon og tog Cederens Top;

<span id="an_17:4">17:4</span> Spidsen af dens Skud brød den af, bragte
den til et Kræmmerland og satte den i en Handelsby.

<span id="an_17:5">17:5</span> Så tog den en Plante der i Landet og
plantede den i en Sædemark ved rigeligt Vand...",

<span id="an_17:6">17:6</span> for at den skulde vokse og blive en
yppig, lavstammet Vinstok, hvis Ranker skulde vende sig til den, og hvis
Rødder skulde blive under den. Og den blev en Vinstok, som skød Grene og
bredte sine Kviste.

<span id="an_17:7">17:7</span> Men der var en anden stor Ørn med vældigt
Vingefang og rig Fjederham; og se, Vinstokken bøjede sine Rødder imod
den og strakte sine Ranker hen til den, for at den skulde give den mere
Vand end Bedet, den stod i.

<span id="an_17:8">17:8</span> På en frugtbar Mark ved rigeligt Vand var
den plantet for at skyde Grene, bære Frugt og blive en herlig Vinstok.

<span id="an_17:9">17:9</span> Sig derfor: Så siger den Herre HERREN:
Mon det lykkes den? Mon den første Ørn ikke rykker dens Rødder op og
afriver dens Frugt, så alle de friske Skud tørres hen? Der skal jo ingen
kraftig Arm eller mange Folk til at rive den løs fra Roden.

<span id="an_17:10">17:10</span> Se, den er plantet, men mon det lykkes
den? Mon den ikke, så snart Østenvinden når den, hentørres i Bedet, den
voksede i?

<span id="an_17:11">17:11</span> Og HERRENs Ord kom til mig således:

<span id="an_17:12">17:12</span> Sig til den genstridige Slægt: Ved I
ikke, hvad dette betyder? Sig: Babels Konge kom til Jerusalem, tog
Kongen og Fyrsterne og førte dem med hjem til Babel.

<span id="an_17:13">17:13</span> Derpå tog han entling af kongehuset og
sluttede Pagt med ham og lod ham aflægge Ed. Landets Stormænd tog han
dog med,

<span id="an_17:14">17:14</span> for at Riget skulde holdes nede og ikke
hovmode sig, men holde hans Pagt, at den måtte stå fast.

<span id="an_17:15">17:15</span> Men han faldt fra og sendte sine Bud
til Ægypten, for at de skulde give ham Heste og Folk i Mængde. Mon det
lykkes ham? Mon den, der bærer sig således ad, slipper godt derfra? Skal
den, der bryder en Pagt, slippe fra det?

<span id="an_17:16">17:16</span> Så sandt jeg lever, lyder det fra den
Herre HERREN: Hvor den Konge bor, som gjorde ham til Konge, hvis Ed han
lod hånt om, og hvis Pagt han brød, der hos ham i Babel skal han dø.

<span id="an_17:17">17:17</span> Og Farao skal ikke hjælpe ham i Krigen
med en stor Hær eller en talrig Skare, når der opkastes Stormvold og
bygges Belejringstårne til Undergang for mange Mennesker.

<span id="an_17:18">17:18</span> Thi han lod hånt om Eden og brød Pagten
trods givet Håndslag; alt dette gjorde han; han skal ikke undslippe!

<span id="an_17:19">17:19</span> Sig derfor: Så siger den Herre HERREN:
Så sandt jeg lever: Min Ed, som han lod hånt om, og min Pagt, som han
brød, vil jeg visselig lade komme over hans Hoved!

<span id="an_17:20">17:20</span> Jeg breder mit Net over ham, så han
fanges i mit Garn, og jeg bringer ham til Babel for der at gå i Rette
med ham for den Troløshed, han viste mig.

<span id="an_17:21">17:21</span> Alle hans udvalgte Folk i alle hans
Hære skal falde for Sværd, og de, der er til Rest, spredes for alle
Vinde; og I skal kende, at jeg, HERREN, har talet.

<span id="an_17:22">17:22</span> Så siger den Herre HERREN: Så tager jeg
selv en Gren af Cederens Top, af dens Skuds Spidser bryder jeg en tynd
Kvist og planter den på et højt, knejsende Bjerg.

<span id="an_17:23">17:23</span> På Israels høje Bjerg vil jeg plante
den, og den skal skyde Grene og bære Løv og blive en herlig Ceder. Under
den skal alle vingede Fugle bygge, i dens Grenes Skygge skal de bo.

<span id="an_17:24">17:24</span> Og alle Markens Træer skal kende, at
jeg, HERREN, nedbøjer det høje Træ og ophøjer det lave, udtørrer det
friske Træ og lader det tørre blomstre. Jeg, HERREN, har talt og grebet
ind.

<span id="an_18:1">18:1</span> HERRENs Ord kom til mig således:

<span id="an_18:2">18:2</span> Hvor tør I bruge det Mundheld i Israels
Land: Fædre åd sure Druer, og Børnenes Tænder blev ømme.

<span id="an_18:3">18:3</span> Så sandt jeg lever, lyder det fra den
Herre HERREN: Ingen skal mere bruge dette Mundheld i Israel.

<span id="an_18:4">18:4</span> Se, alle Sjæle er mine; både Faderens
Sjæl og Sønnens Sjæl er mine; den sjæl der synder skal dø.

<span id="an_18:5">18:5</span> Når en Mand er retfærdig og gør Ret og
Skel,

<span id="an_18:6">18:6</span> ikke spiser på Bjergene eller løfter sit
Blik til Israels Huses Afgudsbilleder eller skænder sin Næstes Hustru
eller nærmer sig en Kvinde, så længe hun er uren,

<span id="an_18:7">18:7</span> eller volder noget Menneske Men, men
giver sit Håndpant tilbage, ikke raner, men giver den sultne sit Brød og
klæder den nøgne,

<span id="an_18:8">18:8</span> ikke låner ud mod Åger eller tager
Opgæld, men holder sin Hånd fra Uret, fælder redelig Dom Mand og Mand
imellem,

<span id="an_18:9">18:9</span> vandrer efter mine Anordninger og tager
Vare på at udføre mine Lovbud, han er retfærdig, han skal visselig leve,
lyder det fra den Herre HERREN.

<span id="an_18:10">18:10</span> Men avler han en Voldsmand til Søn, som
udøser Blod og gør en eneste af disse Ting

<span id="an_18:11">18:11</span> medens han selv ikke gjorde nogen af
disse Ting - spiser på Bjergene, skænder sin Næstes Hustru

<span id="an_18:12">18:12</span> volder de arme og fattige Men raner,
ikke giver Håndpant tilbage, men løfter sit Blik til Afgudsbillederne,
gør, hvad vederstyggeligt er,

<span id="an_18:13">18:13</span> låner ud mod Åger og tager Opgæld, så
skal han ingenlunde leve; han har øvet alle disse Vederstyggeligheder,
han skal visselig lide Døden, hans Blod skal komme over ham.

<span id="an_18:14">18:14</span> Men sæt, at Sønnen avler en Søn, som
ser alle de Synder, Faderen gjorde, og at han bliver angst og ikke bærer
sig således ad,

<span id="an_18:15">18:15</span> ikke spiser på Bjergene eller løfter
sit Blik til Israels Huses Afgudsbilleder eller skænder sin Næstes
Hustru

<span id="an_18:16">18:16</span> eller volder noget Menneske Men eller
tager Håndpant eller raner, men giver den sultne sit Brød og klæder den
nøgne,

<span id="an_18:17">18:17</span> holder sin Hånd fra Uret, ikke tager
Åger eller Opgæld, men holder mine Lovbud og vandrer efter mine
Anordninger, så skal han ikke dø for sin Faders Misgerning, men visselig
leve.

<span id="an_18:18">18:18</span> Hans Fader derimod døde for sin
Misgerning, fordi han øvede Vold, ranede og gjorde i sit Folk hvad ikke
var godt.

<span id="an_18:19">18:19</span> Og I siger: "Hvorfor skulde Sønnen ikke
bære Faderens Misgerning?" Nej, thi Sønnen gjorde Ret og Skel, holdt
alle mine Lovbud og levede efter dem. Visselig skal han leve.

<span id="an_18:20">18:20</span> Den Sjæl, der synder, den skal dø; Søn
skal ikke bære Faders Misgeming, ej heller Fader Søns. Over den
retfærdige skal hans Retfærdighed komme, over den gudløse hans
Gudløshed.

<span id="an_18:21">18:21</span> Men når den gudløse omvender sig fra
alle de Synder, han har gjort, og holder alle mine Anordninger og gør
Ret og Skel, da skal han visselig leve og ikke dø.

<span id="an_18:22">18:22</span> Ingen af alle de Overtrædelser, han har
øvet, skal tilregnes ham; i Kraft af den Retfærdighed, han øver, skal
han leve.

<span id="an_18:23">18:23</span> Mon jeg har Lyst til den gudløses Død,
lyder det fra den Herre HERREN, mon ikke til, at han omvender sig fra
sin Vej, så han må leve?

<span id="an_18:24">18:24</span> Men når den retfærdige vender sig fra
sin Retfærdighed og gør Uret, lignende Vederstyggeligheder, som den
gudløse øver, så skal ingen af de retfærdige Gerninger, han har gjort
tilregnes ham; for den Troløshed, han øvede, og den Synd, han gjorde,
skal han dø.

<span id="an_18:25">18:25</span> Og I siger: "HERRENs Vej er ikke ret!"
Hør dog, Israels Hus! Er det min Vej, der ikke er ret? Er det ikke
snarere eders Vej, der ikke er ret?

<span id="an_18:26">18:26</span> Når den retfærdige vender sig fra sin
Retfærdighed og gør Uret, skal han dø; for den Uret, han gør, skal han
dø.

<span id="an_18:27">18:27</span> Men når en gudløs vender sig fra den
Gudløshed, han har øvet, og gør Ret og Skel, skal han holde sin Sjæl i
Live.

<span id="an_18:28">18:28</span> Han vendte sig fra alle de
Overtrædelser, han havde øvet; han skal visselig leve og ikke dø.

<span id="an_18:29">18:29</span> Og Israels Hus siger: "HRRENs Vej er
ikke ret!" Er det min Vej, Israels Hus, der ikke er ret? Er det ikke
snarere eders Vej, der ikke er ret?

<span id="an_18:30">18:30</span> Derfor dømmer jeg enhver af eder efter
hans Veje, Israels Hus, lyder det fra den Herre HERREN. Vend om og
omvend eder fra alle eders Overtrædelser, at de ikke skal blive eder
Årsag til Skyld.

<span id="an_18:31">18:31</span> Gør eder fri for alle de Overtrædelser,
I har øvet imod mig, og skab eder et nyt Hjerte og en ny Ånd; thi
hvorfor vil I dø, Israels Hus?

<span id="an_18:32">18:32</span> Thi jeg har ikke Lyst til nogens Død,
lyder det fra den Herre HERREN. Omvend eder derfor, så skal I leve!

<span id="an_19:1">19:1</span> Du menneskesøn istem en klagesang over
Israels fyrster og sig:

<span id="an_19:2">19:2</span> Hvor var dog din Moder en Løvinde midt
iblandt Løver! Hun hviled blandt unge Løver opfostred Unger.

<span id="an_19:3">19:3</span> En Unge voksede til, en Ungløve blev den;
den lærte at røve Rov, Mennesker åd den.

<span id="an_19:4">19:4</span> Da opbød man Folkene mod den, i Grav blev
den fanget, de slæbte den bort med Kroge til Ægyptens Land.

<span id="an_19:5">19:5</span> Da hun så, at den var ført bort, at Håbet
var bristet, tog hun en anden Unge og gjorde til Løve.

<span id="an_19:6">19:6</span> Den gik imellem Løvinder, en Ungløve blev
den, den lærte at røve Rov, Mennesker åd den.

<span id="an_19:7">19:7</span> Den overfaldt Vædre på Græs, var
Hjordenes Rædsel Landet og dets Fylde stivned af Angst for dens Brøl.

<span id="an_19:8">19:8</span> Og Folkene lagde Snarer rundt omkring
den, over den bredte de Nettet, i Grav blev den fanget.

<span id="an_19:9">19:9</span> De trak den med Kroge i Bur og førte den
til Babels Konge, hen til Borgen, at dens Røst ej mer skulde høres på
Israels Bjerge.

<span id="an_19:10">19:10</span> Din Moder var en Vinstok i Vingården,
plantet ved Vand, frugtbar og rig på Grene ved rigelig Væde.

<span id="an_19:11">19:11</span> En af dens Grene blev til et
Herskerspir dens knejsende Vækst skød op imellem Løvet, let at se i sin
Højde, med mange Ranker.

<span id="an_19:12">19:12</span> Men, i Vrede blev Vinstokken oprykt,
slænget til Jorden, Østenstorm tørred dens Frugt, den reves af, dens
stolte Gren blev vissen, Ild åd den op.

<span id="an_19:13">19:13</span> Nu er den plantet i Ørkenen, et tørt og
tørstigt Land.

<span id="an_19:14">19:14</span> Ild for ud af dens Gren, fortæred dens
Ranker og Frugt: en stolt Gren findes ej på den til Herskerspir. Dette
er en Klagesang, og en Klagesang blev det.

<span id="an_20:1">20:1</span> I det syvende år på den tiende dag i den
femte måned kom nogle af Israels Ældste for at rådspørge HERREN, og de
satte sig lige over for mig.

<span id="an_20:2">20:2</span> Så kom HERRENs Ord til mig således

<span id="an_20:3">20:3</span> Menneskesøn, tal til Israels Ældste og
sig: Så siger den Herre HERREN: Kommer I for at rådspørge mig? Så sandt
jeg lever: Jeg lader mig ikke rådspørge af eder, lyder det fra den Herre
HERREN.

<span id="an_20:4">20:4</span> Vil du dømme dem, vil du dømme,
Menneskesøn? Så forehold dem deres Fædres Vederstyggeligheder

<span id="an_20:5">20:5</span> og sig til dem: Så siger den Herre
HERREN: Dengang jeg udvalgte Israel, løftede jeg min Hånd til Ed for
Jakobs Huses Afkom og gav mig til Kende for dem i Ægypten; jeg løftede
min Hånd for dem og svor: Jeg er HERREN eders Gud.

<span id="an_20:6">20:6</span> Dengang løftede jeg min Hånd og tilsvor
dem, at jeg vilde føre dem ud af Ægypten til Landet, jeg havde givet
dem, et Land, der flyder med Mælk og Honning, det dejligste af alle
Lande.

<span id="an_20:7">20:7</span> Og jeg sagde til dem: Enhver skal
bortkaste sine væmmelige Guder, som hans Øjne hænger ved; og I må ikke
gøre eder urene ved Ægyptens Afgudsbilleder. Jeg, HERREN, er eders Gud!

<span id="an_20:8">20:8</span> Men de var genstridige imod mig og vilde
ikke høre mig; de bortkastede ikke deres væmmelige Guder, som deres Øjne
hang ved, og lod ikke Ægyptens Afgudsbilleder fare. Så tænkte jeg på at
udøse min Vrede over dem og køle min Harme på dem midt i Ægypten.

<span id="an_20:9">20:9</span> For mit Navns Skyld greb jeg dog ind, at
det ikke skulde vanæres for de Folks Øjne, blandt hvilke de levede, og i
hvis Påsyn jeg havde åbenbaret mig for dem, idet jeg førte dem ud af
Ægypten.

<span id="an_20:10">20:10</span> Så førte jeg dem ud af Ægypten og
bragte dem ud i Ørkenen;

<span id="an_20:11">20:11</span> og jeg gav dem mine Anordninger og
kundgjorde dem mine Lovbud; det Menneske, som gør efter dem, skal leve
ved dem.

<span id="an_20:12">20:12</span> Også mine Sabbater gav jeg dem, for at
de skulde være et Tegn mellem mig og dem, at det skal kendes, at jeg,
HERREN, er den, som helliger dem.

<span id="an_20:13">20:13</span> Men Israels Hus var genstridigt imod
mig i Ørkenen; de vandrede ikke efter mine Anordninger, men lod hånt om
mine Lovbud - det Menneske, som gør efter dem, skal leve ved dem og mine
Sabbater vanhelligede de grovelig. Så tænkte jeg på at udøse min Vrede
over dem i Ørkenen og tilintetgøre dem.

<span id="an_20:14">20:14</span> For mit Navns Skyld greb jeg dog ind,
at det ikke skulde vanæres for de Folks Øjne, i hvis Påsyn jeg havde
ført dem ud.

<span id="an_20:15">20:15</span> Og jeg løftede min Hånd for dem i
Ørkenen og svor, at jeg ikke vilde føre dem ind i det Land, jeg havde
givet dem, et Land, der flydler med Mælk og Honning, det dejligste af
alle Lande,

<span id="an_20:16">20:16</span> fordi de lod hånt om mine Lovbud og
ikke vandrede efter mine Anordninger, men vanhelligede mine Sabbater;
thi deres Hjerte holdt sig til deres Afgudsbilleder.

<span id="an_20:17">20:17</span> Jeg havde Medlidenhed med dem, så jeg
ikke tilintetgjorde dem; jeg gjorde ikke Ende på dem i Ørkenen.

<span id="an_20:18">20:18</span> Så sagde jeg til deres Sønner i
Ørkenen: Følg ikke eders Fædres Anordninger, hold ikke deres Lovbud og
gør eder ikke urene med deres Afgudsbilleder.

<span id="an_20:19">20:19</span> Jeg, HERREN, er eders Gud! Følg mine
Anordninger og tag Vare på at holde mine Lovbud;

<span id="an_20:20">20:20</span> hold mine Sabbater hellige, så de
bliver et Tegn mellem mig og eder, at det må kendes, at jeg, HERREN, er
eders Gud.

<span id="an_20:21">20:21</span> Men også Sønnerne var genstridige imod
mig; de fulgte ikke mine Anordninger og tog ikke Vare på at holde mine
Lovbud - det Menneske, som gør efter dem, skal leve ved dem - og
vanhelligede mine Sabbater. Så tænkte jeg på at udøse min Harme over dem
og køle min Vrede på dem i Ørkenen.

<span id="an_20:22">20:22</span> Dog holdt jeg min Hånd tilbage, og jeg
greb ind for mit Navns Skyld, at det ikke skulde vanæres for de Folks
Øjne, i hvis Påsyn jeg havde ført dem ud.

<span id="an_20:23">20:23</span> Jeg løftede min Hånd for dem i Ørkenen
og svor, at jeg vilde sprede dem blandt Folkene og udstrø dem i Landene,

<span id="an_20:24">20:24</span> fordi de ikke holdt mine Lovbud, men
lod hånt om mine Anordninger og vanhelligede mine Sabbater, og deres
Øjne hang ved deres Fædres Afgudsbilleder.

<span id="an_20:25">20:25</span> Derfor gav jeg dem Anordninger, som
ikke er gode, og Lovbud ved hvilke de ikke vandt Liv;

<span id="an_20:26">20:26</span> jeg gjorde dem urene ved deres Gaver,
idet de lod alt hvad der åbner Moders Liv, gå igennem Ilden; thi jeg
vilde have dem til at stivne af Rædsel, at de måtte kende, at jeg er
HERREN.

<span id="an_20:27">20:27</span> Derfor, Menneskesøn, tal til Israels
Hus og sig til dem: Så siger den Herre HERREN: Eders Fædre hånede mig
ydermere ved at være troløse imod mig.

<span id="an_20:28">20:28</span> Jeg bragte dem til det Land jeg med
løftet Hånd havde svoret at give dem; men hver Gang de så en høj Bakke
eller et løvrigt Træ ofrede de der deres Slagtofre og bragte deres
krænkende Offergave; der beredte de deres liflige Duft og udgød deres
Drikofre.

<span id="an_20:29">20:29</span> Da sagde jeg til dem: "Hvad er det for
en Offerhøj, I går hen til?" Og derfor bærer den endnu den Dag i Dag
Navnet Offerhøj.

<span id="an_20:30">20:30</span> Sig derfor til Israels Hus: Så siger
den Herre HERREN: Gør I eder ikke urene på eders Fædres Vis og boler med
deres væmmelige Guder?

<span id="an_20:31">20:31</span> Ja, når I bringer eders Gaver, når I
lader eders Sønner gå igennem Ilden, gør I eder den Dag i Dag urene til
Ære for alle eders Afgudsbilleder - og så skulde jeg lade mig rådspørge
af eder, Israels Hus? Så sandt jeg lever, lyder det fra den Herre
HERREN: Jeg lader mig ikke rådspørge af eder!

<span id="an_20:32">20:32</span> Hvad der er kommet op i eders Sind,
skal visselig ikke ske; I siger: "Vi vil være som Folkene, som Slægterne
i andre Lande og dyrke Træ og Sten!"

<span id="an_20:33">20:33</span> Så sandt jeg lever, lyder det fra den
Herre HERREN: Med stærk Hånd og udstrakt Arm og udøst Vrede vil jeg
vise, at jeg er eders Konge.

<span id="an_20:34">20:34</span> Med stærk Hånd og udstrakt Arm og udøst
Vrede vil jeg føre eder bort fra Folkeslagene og samle eder fra de
Lande, hvor I er spredt,

<span id="an_20:35">20:35</span> og bringe eder til Folkeslagenes Ørken,
og der vil jeg gå i Rette med eder Ansigt til Ansigt.

<span id="an_20:36">20:36</span> Som jeg gik i Rette med eders Fædre i
Ægyptens Ørken, vil jeg gå i Rette med eder, lyder det fra den Herre
HERREN.

<span id="an_20:37">20:37</span> Jeg vil lade eder gå under Staven og
føre eder fuldtalligt frem.

<span id="an_20:38">20:38</span> Jeg vil fraskille dem, der var
genstridige og faldt fra mig; jeg fører dem ud af deres Udlændigheds
Land, men til Israels Land skal de ikke komme; og I skal kende, at jeg
er HERREN.

<span id="an_20:39">20:39</span> Men I, Israels Hus! Så siger den Herre
HERREN: Gå hen og dyrk hver sit Afgudsbillede, men siden skal I visselig
høre min Røst og ikke mere vanhellige mit hellige Navn med eders
Offergaver og Afgudsbilleder.

<span id="an_20:40">20:40</span> Thi på mit hellige Bjerg, på Israels
høje Bjerg, lyder det fra den Herre HERREN, der skal hele Israels Hus i
Landet tjene mig; der vil jeg vise dem mit Velbehag, og der vil jeg
spørge efter eders Offerydelser og Førstegrødegaver, alt, hvad I vil
hellige.

<span id="an_20:41">20:41</span> Ved den liflige Duft vil jeg vise eder
mit Velbehag, når jeg fører eder ud fra Folkeslagene og samler eder fra
alle de Lande, hvor I er spredt, og jeg vil på eder vise mig som den
Hellige for Folkenes Øjne.

<span id="an_20:42">20:42</span> Og I skal kende, at jeg er HERREN, når
jeg fører eder til Israels Jord, det Land, jeg med løftet Hånd svor at
give eders Fædre.

<span id="an_20:43">20:43</span> Der skal I ihukomme eders Veje og alle
de Gerninger, I gjorde eder urene med, så I ledes ved eder selv for alt
det onde, I øvede.

<span id="an_20:44">20:44</span> Og I skal kende, at jeg er HERREN, når
jeg gør således med eder for mit Navns Skyld, ikke efter eders onde Veje
og skændige Gerninger, Israels Hus, lyder det fra den Herre HERREN.

<span id="an_20:45">20:45</span> HERRENs Ord kom til mig således:

<span id="an_20:46">20:46</span> Menneskesøn, vend dit Ansigt mod Sønden
og lad din Tale strømme sønderpå og profeter mod Sydlandets Skov!

<span id="an_20:47">20:47</span> Sig til Sydlandets Skov: Hør HERRENs
Ord! Så siger den Herre HERREN: Jeg sætter Ild på dig, og den skal
fortære alle Træer i dig, både friske og tørre; den luende Ild skal ikke
slukkes, og alle Ansigter skal svides fra Syd til Nord.

<span id="an_20:48">20:48</span> Og alt Kød skal se, at jeg, HERREN, har
tændt den; den skal ikke slukkes!

<span id="an_20:49">20:49</span> Da sagde jeg: "Ak, Herre, HERRE, de
siger om mig, at jeg altid taler i Lignelser!"

<span id="an_21:1">21:1</span> Da kom HERRENs Ord til mig sååledes:

<span id="an_21:2">21:2</span> Mennesskesøn, vend dit Ansigt mod
Jerusalem, lad din Tale strømme mod Helligdommen og profeter mod Israels
Land!

<span id="an_21:3">21:3</span> Sig til Israels Land: Så siger HERREN:
Se, jeg kommer over dig og drager mit Sværd af Skedn for at udrydde både
retfærdige og gudløse af dig.

<span id="an_21:4">21:4</span> Fordi jeg vil udrydde både retfærdige og
gudløse af dig, derfor skal mit Sværd fare af Skeden mod alt Kød fra Syd
til Nord.

<span id="an_21:5">21:5</span> Og alt Kød skal kende, at jeg, HERREN,
har draget mit Sværd at Skeden; det skal ikke vende tilbage!

<span id="an_21:6">21:6</span> Men du, Menneskesøn, støn, støn for deres
Øjne, som om dine Lænder skulde briste, i bitter Smerte!

<span id="an_21:7">21:7</span> Og når de spørger: "Hvorfor stønner du?"
så svar: "Over en Tidende; thi når den kommer, skal hvert Hjerte smelte,
alle Hænder synke, hver Ånd sløves og alle Knæ flyde som Vand. Se, den
kommer, den fuldbyrdes, lyder det fra den Herre HERREN."

<span id="an_21:8">21:8</span> HERRENs Ord kom til mig således:

<span id="an_21:9">21:9</span> Menneskesøn, profeter og sig: Så siger
HERREN:

<span id="an_21:10">21:10</span> Et Sværd, et Sværd er hvæsset og slebet
blankt, hvæsset med Slagtning for Øje, blankt til at udsende Lyn..."

<span id="an_21:11">21:11</span> Jeg gav en Slagter det, at han skal
tage det fat; det er hvæsset og slebet for at gives en Drabsmand i
Hænde,

<span id="an_21:12">21:12</span> Råb og vånd dig, Menneskesøn! Thi det
kommet over mit Folk, over alle Israels Fyrster; sammen med mit Folk er
de givet til Sværdet. Derfor slå dig på Hoften!

<span id="an_21:13">21:13</span> lyder det fra den Herre HERREN.

<span id="an_21:14">21:14</span> Og du, Menneskesøn, profeter og slå
Hænderne sammen, gør Sværdet som to, ja, gør det som tre! Det er et
dræbende Sværd, den store Hednings Sværd; indjag dem Rædsel dermed,

<span id="an_21:15">21:15</span> at deres Hjerter må ængstes og mange må
falde ved alle Porte. Jeg sætter dig til at slagte, du Sværd, som er
gjort til at lyne, hvæsset til Slagtning.

<span id="an_21:16">21:16</span> Indjag Rædsel både til højre og
venstre, hvor din Od rettes hen!

<span id="an_21:17">21:17</span> Også jeg vil slå Hænderne sammen og
køle min Vrede. Jeg, HERREN, har talet!

<span id="an_21:18">21:18</span> HERRENs Ord kom til mig således:

<span id="an_21:19">21:19</span> Du, Menneskesøn, afsæt dig to Veje, ad
hvilke Babels konges Sværd skal komme, således at begge udgår fra et og
samme Land; og opstil en Vejviser der, hvor de to Byveje skilles,

<span id="an_21:20">21:20</span> så at Sværdet både kan komme til Rabba
i Ammoniternes Land og til Juda og Jerusalem midt i Juda.

<span id="an_21:21">21:21</span> Thi Babels Konge står på Vejskellet,
hvor de to Veje skilles, for at tage Varsler; han ryster Pilene",
rådspørger Husguderne, ransager Leveren.

<span id="an_21:22">21:22</span> I sin højre holder han Loddet
"Jerusalem", at han skal åbne Munden til Skrig og løfte Røsten til
Krigsråb, rejse Stormbukke mod Portene, opkaste Stormvold og bygge
Belejringstårne.

<span id="an_21:23">21:23</span> Ederne, svorne ved Gud, regnede de lige
med falsk Spådom, men han bringer deres Brøde i Minde, for at de skal
fanges.

<span id="an_21:24">21:24</span> Derfor, så siger den Herre HERREN:
Fordi I bringer eders Brøde i Minde, idet eders Overtrædelser åbenbares,
så eders Synder bliver synlige i alt, hvad I gør, fordi I bringer eder i
Minde ved dem, skal I fanges.

<span id="an_21:25">21:25</span> Og du, gudløse Hedning, Israels Fyrste,
hvis Time slår, når din Misgerning er fuldmoden,

<span id="an_21:26">21:26</span> så siger den Herre HERREN: Bort med
Hovedbindet, ned med kronen! Som det var, er det ikke mere! Op med det
lave, ned med det høje!

<span id="an_21:27">21:27</span> Grushobe, Grushobe, Grushobe gør jeg
det til. Ve det! Således skal det være, til han kommer, som har Retten
til det; ham vil jeg give det.

<span id="an_21:28">21:28</span> Du, Menneskesøn, profeter således: Så
siger den Herre HERREN om Ammoniterne og deres Hån! Og sig: Et Sværd, et
Sværd er draget til at slagte hvæsset til at udsende Lyn,

<span id="an_21:29">21:29</span> medens man skuer dig Tomhed og spår dig
Løgn, for at det skal lægges på de gudløse Hedningers Hals, hvis Time
slår, når deres Misgerning er fuldmoden.

<span id="an_21:30">21:30</span> Vend tilbage til din Borg! På det Sted,
hvor du skabtes, i det Land, du stammer fra, vil jeg dømme dig.

<span id="an_21:31">21:31</span> Jeg vil udøse min Vrede over dig, blæse
min Harmes Ild op imod dig og give dig i grumme Menneskers Hånd, som er
Mestre i at tilintetgøre.

<span id="an_21:32">21:32</span> Du skal blive Ildens Føde, dit Blod
skal flyde i dit Land; du skal ikke kommes i Hu, thi jeg, HERREN, har
talet.

<span id="an_22:1">22:1</span> Herrens ord kom til mig således:

<span id="an_22:2">22:2</span> Du Menneskesøn! Vil du dømme Blodbyen? Så
forehold den alle dens Vederstyggeligheder

<span id="an_22:3">22:3</span> og sig: Så siger den Herre HERREN: Ve
Byen, der udøser Blod i sin Midte, for at dens Time skal komme, og laver
sig Afgudsbilleder for at gøre sig uren.

<span id="an_22:4">22:4</span> Ved dine egne Folks Blod, som du har
udgydt, har du pådraget dig Skyld, og ved de Afgudsbilleder du har
lavet, er du blevet uren; du har bragt din Time nær og hidført dine Års
Frist. Derfor gør jeg dig til Hån for Folkene og til Spot for alle
Lande;

<span id="an_22:5">22:5</span> fra nær og fjern skal man spotte dig, du,
hvis Navn er skændet, og som er fuld af Larm.

<span id="an_22:6">22:6</span> Se, Israels Fyrster optræder hver og een
egenmægtigt i dig og udøser Blod.

<span id="an_22:7">22:7</span> Fader og Moder ringeagtes, den fremmede
undertrykkes i dig, den faderløse og Enken lider Uret.

<span id="an_22:8">22:8</span> Mine hellige Ting agter du ringe og
vanhelliger mine Sabbater.

<span id="an_22:9">22:9</span> Du har Æreskændere i din Midte, som
bagtaler, så der udøses Blod, og Folk, som spiser på Bjergene. Utugt går
i Svang i din Midte;

<span id="an_22:10">22:10</span> i dig blottes Faderens Skam, og Kvinder
krænkes i deres Urenheds Tid.

<span id="an_22:11">22:11</span> Man øver Vederstyggelighed mod sin
Næstes Hustru, man gør sin Sønnekone uren ved Utugt, man skænder i dig
sin kødelige Søster.

<span id="an_22:12">22:12</span> I dig tager man Gave for at udøse Blod;
du tager Åger og Opgæld, voldelig øver du Svig mod din Næste; og mig
glemmer du, lyder det fra den Herre HERREN.

<span id="an_22:13">22:13</span> Men se, jeg slår Hænderne sammen over
den uredelige Vinding, du har skaffet dig, og over det Blod, der er
udøst i dig.

<span id="an_22:14">22:14</span> Kan dit Hjerte holde Stand, kan dine
Hænder være faste i de Dage, da jeg tager fat på dig? Jeg, HERREN, har
talet, og jeg fuldbyrder det.

<span id="an_22:15">22:15</span> Jeg vil sprede dig blandt Folkene og
udstrø dig i Landene og tage din Urenhed fra dig;

<span id="an_22:16">22:16</span> jeg vil lade mig vanære ved dig for
Folkenes Øjne; og du skal kende, at jeg er HERREN.

<span id="an_22:17">22:17</span> Og HERRESs Ord kom til mig således:

<span id="an_22:18">22:18</span> Menneskesøn! Israels Hus er blevet mig
til Slagger; de er alle blevet Kobber, Tin, Jern og Bly i Smelteovnen;
Sølvslagger er de blevet.

<span id="an_22:19">22:19</span> Derfor, så siger den Herre HERREN:
Fordi I alle er blevet til Slagger, derfor vil jeg samle eder i
Jerusalem;

<span id="an_22:20">22:20</span> som man samler Sølv, Kobber, Jern, Bly
og Tin i en Smelteovn og blæser til Ilden for at smelte det, således vil
jeg i min Vrede og Harme samle eder og kaste eder ind og smelte eder;

<span id="an_22:21">22:21</span> jeg vil samle eder og blæse min Vredes
Ild op imod eder, så I smeltes deri.

<span id="an_22:22">22:22</span> Som Sølv smeltes i Smelteovnen, skal I
smeltes deri; og I skal kende, atjeg, HERREN, har udøst min Vrede over
eder.

<span id="an_22:23">22:23</span> Og HERRENs Ord kom til mig således:

<span id="an_22:24">22:24</span> Menneskesøn, sig til Landet: Du er et
Land, der ikke får Regn og Byger på Vredens Dag,

<span id="an_22:25">22:25</span> hvis Fyrster er som brølende Løver på
Rov; de tilintetgør Sjæle, tilriver sig Gods og Guld, gør mange til
Enker deri.

<span id="an_22:26">22:26</span> Præsterne øver Vold mod min Lov,
vanhelliger mine hellige Ting og gør ikke Skel mellem det, der er
helligt, og det, der ikke er helligt, lærer ikke Forskel mellem rent og
urent og lukker Øjnene for mine Sabbater, så jeg er blevet vanhelliget
iblandt dem.

<span id="an_22:27">22:27</span> Fyrsterne er som Ulve på Rov: de er
ivrige efter at udøse Blod og tilintetgøre Menneskeliv for at skaffe sig
Vinding.

<span id="an_22:28">22:28</span> Profeterne stryger over med Kalk, idet
de skuer Tomhed og varsler Løgn og siger: "Så siger den Herre HERREN!"
uden at HERREN har talet.

<span id="an_22:29">22:29</span> Det menige Folk øver Vold og går på
Rov, den arme og fattige gør de Uret, og den fremmede undertrykker de
imod Lov og Ret.

<span id="an_22:30">22:30</span> Jeg søgte iblandt dem efter en, der
vilde bygge en Mur og stille sig i Gabet for mit Åsyn til Værn for
Landet, at jeg ikke skulde ødelægge det; men jeg fandt ingen.

<span id="an_22:31">22:31</span> Derfor udøser jeg min Vrede over dem,
med min Harmes Ild tilintetgør jeg dem; deres Færd lader jeg komme over
deres Hoved, lyder det fra den Herre HERREN.

<span id="an_23:1">23:1</span> HERRENs Ord kom til mig således:

<span id="an_23:2">23:2</span> Meneskesøn! Der var to Kvinder, Døtre af
en og samme Moder.

<span id="an_23:3">23:3</span> De bolede i deres Ungdom i Ægypten: der
krammedes deres Bryster, der krænkede man deres Jomfrubarm.

<span id="an_23:4">23:4</span> Den ældste hed Ohola, hendes Søster
Oholiba. Og de blev mine og fødte Sønner og Døtre. Ohola er Samaria,
Oholiba Jerusalem.

<span id="an_23:5">23:5</span> Men i Stedet for at holde sig til mig
bolede Ohola og var i Brynde for sine Elskere, Assurs Sønner, der
nærmede sig hende

<span id="an_23:6">23:6</span> klædt i Purpur, Statholdere og
Landshøvdinger, alle sammen smukke unge Mænd, Ryttere højt til Hest;

<span id="an_23:7">23:7</span> og hun gav dem sin bolerske Elskov, alle
Assurs ypperste Sønner, og alle Vegne, hvor hun kom i Brynde, gjorde hun
sig uren ved deres Afgudsbilleder.

<span id="an_23:8">23:8</span> Men sin Bolen med Ægypterne opgav hun
ikke, thi de hade ligget hos hende i hendes Ungdom; de havde skændet
hendes Jomfrubarm og udøst deres bolerske Attrå over hende.

<span id="an_23:9">23:9</span> Derfor gav jeg hende i hendes Elskeres,
Assurs Sønners, Hånd, for hvem hun var i Brynde;

<span id="an_23:10">23:10</span> og de blottede hendes Blusel, tog
hendes Sønner og Døtre og dræbte hende selv med Sværd, så hun fik Vanry
blandt Kvinder; således fuldbyrdede de Dommen over hende.

<span id="an_23:11">23:11</span> Det så hendes Søster Oholiba, og dog
kom hun i endnu værre Brynde og bolede endnu værre end Søsteren.

<span id="an_23:12">23:12</span> Hun kom i Brynde for Assurs Sønner,
Statholdere og Landshøvdinger, der nærmede sig hende herligt klædt,
Ryttere højt til Hest, alle sammen smukke unge Mænd.

<span id="an_23:13">23:13</span> Og jeg så, at hun blev uren; begge
fulgte samme Vej.

<span id="an_23:14">23:14</span> Men hun drev sin Bolen videre endnu;
thi da hun så Mænd afbildede på Muren, Billeder af Kaldæere, malet med
rødt,

<span id="an_23:15">23:15</span> med Bælte om Lænd og nedhængende
Hovedbind, alle at se til som Høvedsmænd, en Afbildning af Babels
Sønner, hvis Hjemstavn Kaldæa er,

<span id="an_23:16">23:16</span> så kom hun i Brynde for dem, så snart
hun fik Øje på dem, og hun sendte Bud til dem i Kaldæa:

<span id="an_23:17">23:17</span> Og Babels Sønner gik ind til hende, lå
hos hende i Elskov og gjorde hende uren ved deres Bolen; og hun blev
uren ved dem, til hun følte Lede ved dem.

<span id="an_23:18">23:18</span> Da hun havde åbenbaret sin bolerske
Attrå og blottet sin Blusel, følte jeg Lede ved hende, som jeg var
blevet led ved hendes søster.

<span id="an_23:19">23:19</span> Men hun drev sin Bolen videre endnu,
idet hun kom sin Ungdoms Dage i Hu, da hun havde bolet i Ægypten,

<span id="an_23:20">23:20</span> og hun kom i Brynde ved dets Bolere,
der havde Kød som Æsler og var gejle som Hingste;

<span id="an_23:21">23:21</span> og hun optog sin Ungdoms Skændsel,
dengang Ægypterne krænkede hendes Jomfrubarm og krammede hendes unge
Bryster,

<span id="an_23:22">23:22</span> Derfor, Oholiba, så siger den Herre
HERREN: Jeg hidser dine Elskere på dig, dem, du følte Lede ved, og fører
dem mod dig fra alle Kanter,

<span id="an_23:23">23:23</span> Babels Sønner og alle Kaldæerne, Pekod,
Sjoa og Koa og med dem alle Assurs Sønner, alle sammen smukke unge Mænd,
Statholdere og Landshøvdinger, Høvedsmænd og navnkundige Mænd, alle højt
til Hest;

<span id="an_23:24">23:24</span> og de skal komme imod dig med en
Vrimmel af Vogne og Hjul og en Hærskare af Folkeslag; store og små
Skjolde og Hjelme skal de rette imod dig fra alle Kanter. Jeg overlader
dem Dommen, og de skal dømme dig efter deres Ret.

<span id="an_23:25">23:25</span> Jeg retter min Nidkærhed imod dig, og
de skal handle med dig i Vrede; din Næse og dine Ører skal de skære af,
dit Afkom skal falde for Sværdet; de skal tage dine Sønner og Døtre, og
dit Afkom skal fortæres af Ild;

<span id="an_23:26">23:26</span> de skal rive Klæderne af dig og tage
alle dine Smykker;

<span id="an_23:27">23:27</span> jeg gør Ende på din Skændsel og din
Bolen, som du hengav dig til i Ægypten, og du skal ikke mere løfte dit
Blik til dem eller komme Ægypten i Hu.

<span id="an_23:28">23:28</span> Thi så siger den Herre HERREN: Se, jeg
giver dig i deres Hånd, som du hader og ledes ved;

<span id="an_23:29">23:29</span> de skal handle med dig i Had og tage
alt dit Gods og efterlade dig nøgen og bar, så din bolerske blussel
blottes.

<span id="an_23:30">23:30</span> Det kan du takke din Skændsel og din
Bolen for, thi du bolede med Folkene og gjorde dig uren med deres
Afgudsbilleder.

<span id="an_23:31">23:31</span> Du vandrede i din Søsters Spor; derfor
giver jeg dig hendes Bæger i Hånden.

<span id="an_23:32">23:32</span> Så siger den Herre HERREN: Du skal
drikke af din Søsters Bæger, som er både dybt og bredt; du skal blive
til Latter og Spot; Bægeret rummer meget;

<span id="an_23:33">23:33</span> det er fuldt af Beruselse og Stønnen,
et Bæger med Gru og Rædsel er din Søster Samarias Bæger.

<span id="an_23:34">23:34</span> Du skal drikke det ud til sidste Dråbe,
gnave dets Skår og sønderrive dine Bryster, så sandt jeg har talet,
lyder det fra den Herre HERREN.

<span id="an_23:35">23:35</span> Derfor, så siger den Herre HERREN:
Fordi du glemte mig og kastede mig bag din Ryg, skal du bære Følgen af
din Skændsel og Bolen.

<span id="an_23:36">23:36</span> Og HERREN sagde til mig: Menneskesøn!
Vil du dømme Ohola og Oholiba, så forehold dem deres
Vederstyggeligheder,

<span id="an_23:37">23:37</span> at de horede og har Blod på Hænderne;
de horede med deres Afgudsbilleder, og til Føde for dem lod de Børnene,
de fødte mig, gå igennem Ilden.

<span id="an_23:38">23:38</span> Fremdeles har de gjort mig dette: De
har gjort min Helligdom uren og vanhelliget mine Sabbater;

<span id="an_23:39">23:39</span> endog samme Dag de havde slagtet deres
Børn til Afgudsbillederne, kom de til min Helligdom og vanhelligede den.
Sandelig, således gjorde de i mit Hus.

<span id="an_23:40">23:40</span> Ja, for Mænd, som kom langvejs fra,
straks der var sendt dem Bud, badede du dig, sminkede du dine Øjne og
tog dine Smykker på;

<span id="an_23:41">23:41</span> og du satte dig på et prægtigt Leje, og
foran det dækkedes et Bord, på hvilket du satte min Røgelse og min Olie.

<span id="an_23:42">23:42</span> Og det ligefrem larmede hos Søstrene;
så mange Mænd kom der fra Ørkenen; og de lagde Spange om deres Arme og
satte en herlig Krone på deres Hoved.

<span id="an_23:43">23:43</span> Så sagde jeg: Således har de horet, på
Skøgevis har de bolet.

<span id="an_23:44">23:44</span> Man gik ind til dem som til en Skøge;
således gik man ind til Ohola og Oholiba og øvede Skændsel.

<span id="an_23:45">23:45</span> Uvildige Mænd skal dømme dem efter
Ægteskabsbryderskers og Morderskers Ret; thi de horede og har Blod på
Hænderne.

<span id="an_23:46">23:46</span> Thi så siger den Herre HERREN: En
Forsamling skal sammenkaldes imod dem, og de skal gives hen til at
mishandles og udplyndres;

<span id="an_23:47">23:47</span> Forsamlingen skal stene dem og hugge
dem sønder og sammen med Sværd; deres Sønner og Døtre skal man dræbe, og
deres Huse skal man brænde.

<span id="an_23:48">23:48</span> Jeg gør Ende på Skændselen i Landet, og
alle kvinder skal lade sig advare derved og ikke efterligne eders
Skændsel.

<span id="an_23:49">23:49</span> Man skal lade eders Skændsel komme over
eder, og I skal bære Følgen af de Synder, I gjorde med eders
Afgudsbilleder; og I skal kende, at jeg er den Herre HERREN.

<span id="an_24:1">24:1</span> HERRENs Ord kom i det niende år på den
tiende dag i den tiende Måned til mig således:

<span id="an_24:2">24:2</span> Menneskesøn, opskriv dig Navnet på denne
Dag, Dagen i Dag, thi netop i Dag har Babels Konge kastet sig over
Jerusalem.

<span id="an_24:3">24:3</span> Og tal i Lignelse til den genstridige
Slægt og sig: Så siger den Herre HERREN: Sæt kedelen over, sæt den over;
kom også Vand deri;

<span id="an_24:4">24:4</span> læg Kødstykker i, alle Hånde gode
Stykker, Kølle og Bov, fyld den med udsøgte Knogler;

<span id="an_24:5">24:5</span> tag af Hjordens bedste Dyr og læg en
Stabel Brænde under den; kog Stykkerne, så også Knoglerne koges ud!

<span id="an_24:6">24:6</span> Derfor, så siger den Herre HERREN: Ve
Blodbyen, den rustne Kedel, hvis Rust ikke er gået af. Stykke efter
Stykke giver den fra sig; der kastes ikke Lod om dem;

<span id="an_24:7">24:7</span> thi Blodet er endnu midti Byen; den
hældte det på den nøgne Klippe og udgød det ikke på Jorden for at dække
det med Muld.

<span id="an_24:8">24:8</span> For at fremkalde Vrede, for at tage Hævn
hældte jeg Blodet på den nøgne klippe uden at dække det.

<span id="an_24:9">24:9</span> Derfor, så siger den Herre HERREN: Ve
Blodbyen! Nu vil også jeg gøre brændestabelen stor;

<span id="an_24:10">24:10</span> hent brænde i Mængde, lad Ilden lue og
Kødet blive mørt, hæld Suppen ud og lad Benene brændes

<span id="an_24:11">24:11</span> og sæt kedelen tom på de glødende kul,
for at den kan blive så hed, at Kobberet gløder og Urenheden smelter;
Rusten skal svinde!

<span id="an_24:12">24:12</span> Møje har den kostet, men den megen Rust
gik ikke af. I Ilden med Rusten!

<span id="an_24:13">24:13</span> Fordi du er uren af Utugt, fordi du
ikke kom af med din Urenhed, skønt jeg rensede dig, skal du ikke blive
ren igen, før jeg har kølet min Harme på dig.

<span id="an_24:14">24:14</span> Jeg, HERREN, har talet, og det kommer!
Jeg griber ind og opgiver det ikke, jeg skåner ikke og angre ej heller;
efter dine Veje og dine Gerninger vil jeg dømme dig, lyder det fra den
Herre HERREN.

<span id="an_24:15">24:15</span> HERRENs Ord kom til mig således:

<span id="an_24:16">24:16</span> Menneskesøn! Se, jeg tager dine Øjnes
Lyst fra dig ved en brat Død; men du skal ikke klage eller græde; du
skal ikke fælde Tårer;

<span id="an_24:17">24:17</span> suk i Stilhed og hold ikke Døde klage,
bind Huen på og tag Sko på Fødderne, tilhyl ikke dit Skæg og spis ikke
Sørgebrød!

<span id="an_24:18">24:18</span> Tal så om Morgenen til Folket! - Så
døde min Hustru om Aftenen, og næste Morgen gjorde jeg, som mig var
pålagt.

<span id="an_24:19">24:19</span> Og da Folket sagde til mig: "Vil du
ikke lade os vide, hvad det, du der gør, skal sige os?"

<span id="an_24:20">24:20</span> svarede jeg: "HERRENs Ord kom til mig
således:

<span id="an_24:21">24:21</span> Sig til Israels Hus: Så siger den Herre
HERREN: Se, jeg vil vanhellige min Helligdom, eders Hovmods Stolthed,
eders Øjnes Lyst, eders Sjæles Længsel; og de Sønner og Døtre, I lod
tilbage, skal falde for Sværdet!

<span id="an_24:22">24:22</span> Og I skal gøre, som jeg nu gør: I skal
ikke tilhylle eders Skæg eller spise Sørgebrød;

<span id="an_24:23">24:23</span> eders Huer skal blive på Hovederne og
eders Sko på Fødderne; I skal ikke klage eller græde, men svinde hen i
eders Synder og sukke for hverandre.

<span id="an_24:24">24:24</span> Ezekiel skal være eder et Tegn; når det
sker, skal I gøre, som han gør; og I skal kende, at jeg er den Herre
HERREN,"

<span id="an_24:25">24:25</span> Og du, Menneskesøn! På den Dag jeg
tager deres Værn, deres herlige Fryd, deres Øjnes Lyst og deres Sjæles
Længsel, deres Sønner og Døtre fra dem,

<span id="an_24:26">24:26</span> på den Dag skal en Flygtning komme til
dig og melde det for dine Ører;

<span id="an_24:27">24:27</span> på den Dag skal din Mund åbnes, når
Flygtningen kommer, og du skal tale og ikke mere være stum; du skal være
dem et Tegn; og de skal kende, at jeg er HERREN.

<span id="an_25:1">25:1</span> HERRENs Ord kom til mig således:

<span id="an_25:2">25:2</span> Mennesskesøn, vend dit Ansigt imod
Ammoniterne, profeter imod dem

<span id="an_25:3">25:3</span> og sig til dem: Hør den Herre HERRENs
Ord: Så siger den Herre HERREN: Fordi du råbte "Ha, ha!" over min
Helligdom, da den vanhelligedes, og over Israels Land, da det lagdes
øde, og over Judas Hus, da de vandrede i Landflygtighed,

<span id="an_25:4">25:4</span> se, derfor giver jeg dig i Eje til Østens
Sønner; de skal opslå deres Teltlejre og indrette deres Boliger i dig;
de skal spise din Frugt og drikke din Mælk.

<span id="an_25:5">25:5</span> Jeg gør Rabba til Græsgang for Kameler og
Ammons Byer til Lejrsted for Småkvæg; og I skal kende, at jeg er HERREN.

<span id="an_25:6">25:6</span> Thi så siger den Herre HERREN: Fordi du
klappede i Hænderne og stampede med Fødderne og med dyb Ringeagt godtede
dig af Hjertet over Israels Land,

<span id="an_25:7">25:7</span> se, derfor udrækker jeg Hånden imod dig
og gør dig til Rov for Folkene; jeg udrydder dig af Folkeslagene,
udsletter dig af Landene og tilintetgør dig; og du skal kende, at jeg er
HERREN.

<span id="an_25:8">25:8</span> Så siger den Herre HERREN: Fordi Moab
siger: "Se, det er med Judas Hus som med alle de andre Folk!"

<span id="an_25:9">25:9</span> se, derfor lægger jeg Moabs Skrænter
åbne, så Byerne går tabt fra dets ene Ende til den anden, Landets Pryd,
Bet Jesjimot, Baal-Meon og Hirjatajim.

<span id="an_25:10">25:10</span> Østens Sønner giver jeg det i Eje, for
at det ikke mere skal ihukommes blandt Folkene.

<span id="an_25:11">25:11</span> Jeg holder Dom over Moab; og de skal
kende, at jeg er HERREN.

<span id="an_25:12">25:12</span> Så siger den Herre HERREN: Fordi Edom
optrådte hævngerrigt mod Judas Hus og pådrog sig svar Skyld ved at hævne
sig på dem,

<span id="an_25:13">25:13</span> derfor, så siger den Herre HEEREN: Jeg
udrækker Hånden mod Edom og udrydder Folk og Fæ deraf og gør det øde;
fra Teman til Dedan skal de falde for Sværdet.

<span id="an_25:14">25:14</span> Jeg fuldbyrder min Hævn på Edom ved mit
Folk Israels Hånd, og de skal handle med Edom efter min Vrede og Harme,
og Edom skal kende min Hævn, lyder det fra den Herre HERREN.

<span id="an_25:15">25:15</span> Så siger den Herre HERREN: Fordi
Filisterne optrådte hævngerrigt og med Foragt i Hjertet tog Hævn og
hærgede i endeløst Had,

<span id="an_25:16">25:16</span> derfor, så siger den Herre HERREN: Se,
jeg udrækker Hånden mod Filisterne og udrydder kreterne, og jeg
tilintetgør, hvad der er levnet ved Havets Strand.

<span id="an_25:17">25:17</span> Jeg tager vældig Hævn oer dem og revser
dem i Vrede; og de skal kende, at jeg er HERREN, når jeg fuldbyrder min
Hævn på dem.

<span id="an_26:1">26:1</span> I det ellevte År På den første dag i ...
månede kom HERRENs Ord til mig således:

<span id="an_26:2">26:2</span> Menneskesøn! Fordi Tyrus siger om
Jerusalem: "Ha, ha! Folkeslagenes Port er knust; den står mig åben; den
var rig, men er nu øde!"

<span id="an_26:3">26:3</span> derfor, så siger den Herre HERREN: Se,
jeg kommer over dig, Tyrus, og fører mange Folk imod dig, som når Havet
rejser sine Bølger.

<span id="an_26:4">26:4</span> De skal ødelægge Tyruss Mure og nedbryde
Tårnene. Jeg fejer Muldet bort og gør Tyrus til nøgen Klippe;

<span id="an_26:5">26:5</span> en Tørreplads for Net skal det være ude i
Havet, så sandt jeg har talet, lyder det fra den Herre HERREN; og det
skal blive et Bytte for Folkene.

<span id="an_26:6">26:6</span> Dets Døtre på Land skal hugges ned med
Sværd; og de skal kende, at jeg er HERREN.

<span id="an_26:7">26:7</span> Thi så siger den Herre HERREN: Se,
nordenfra fører jeg mod Tyrus Kong Nebukadrezar af Babel, Kongernes
Konge, med Heste, Vogne og Ryttere og en vældig Hærskare.

<span id="an_26:8">26:8</span> Dine Døtre på Land skal han hugge ned med
Sværd; han skal bygge Belejringstårne, opkaste Stormvold og rejse
Skjoldtag imod dig;

<span id="an_26:9">26:9</span> sin Murbrækkers Stød skal han rette imod
dine Mure og nedbryde dine Tårne med sine Sværd.

<span id="an_26:10">26:10</span> Hans Heste skal myldre, så Støvet, de
rejser, skjuler dig; Ryttere, Hjul og Vogne skal larme, så dine Mure
ryster, når han drager igennem dine Porte, som når man trænger ind i en
stormet By.

<span id="an_26:11">26:11</span> Med sine Hestes Hove skal han nedtrampe
alle dine Gader; dit Folk skal han hugge ned med Sværdet og styrte dine
stolte Støtter til Jorden.

<span id="an_26:12">26:12</span> De skal rane din Rigdom og gøre dine
Handelsvarer til Bytte; de skal nedbryde dine Mure og nedrive dine
herlige Huse: Sten, Tømmer og Ler skal de kaste i Vandet.

<span id="an_26:13">26:13</span> Jeg gør Endepå dine brusende Sange, og
dine Citres Klang skal ikke mere høres.

<span id="an_26:14">26:14</span> Jeg gør dig til nøgen Klippe, en
Tørreplads for Net skal du være. Aldrig mere skal du bygges, så sandt
jeg, HERREN, har talet, lyder det fra den Herre HERREN.

<span id="an_26:15">26:15</span> Så siger den Herre HERREN til Tyrus:
For sandt, ved dit drønende Fald, ved de såredes Stønnen, når Sværd
hugger løs i din Midte, skal Strandene skælve.

<span id="an_26:16">26:16</span> Ned fra sin Trone stiger hver Fyrste
ved Havet, Kapperne lægger de bort, aflægger de brogede Klæder og klæder
sig i Sorg; de sidder på Jorden og skæler uafbrudt, slagne af Rædsel
over dig.

<span id="an_26:17">26:17</span> De synger en Klagesang om dig og siger
til dig: Ak, du gik under, forsvandt fra Havet, du fejrede By, du, som
var vældig på Havet, du og dine Borgere, du, der jog Rædsel i alle, som
boede der!

<span id="an_26:18">26:18</span> Nu gribes Strandene af Skælven, den Dag
du falder, og Havets Øer forfærdes over din Udgang!

<span id="an_26:19">26:19</span> Thi så siger den Herre HERREN: Når jeg
gør dig til en øde By og lige med affolkede Byer, når jeg fører
Verdensdybet over dig, og de vældige Vande skjuler dig,

<span id="an_26:20">26:20</span> så støder jeg dig ned iblandt dem, der
steg ned i Dybet, blandt Fortidens Folk, og lader dig ligge i
Underverdenen som ældgamle Ruiner blandt dem, der steg ned i Dybet, for
at du aldrig mere skal bebos eller rejse dig i de levendes Land;

<span id="an_26:21">26:21</span> jeg giver dig hen til brat Undergang,
og det skal være ude med dig; selv om der søges efter dig, skal du
aldrig i Evighed findes, lyder det fra den Herre HERREN.

<span id="an_27:1">27:1</span> HERRENs Ord kom til mig således:

<span id="an_27:2">27:2</span> Du, Menneskesøn, istem en Klagesang over
Tyrus og sig til Tyrus,

<span id="an_27:3">27:3</span> som ligger ved Adgangen til Havet og
driver Handel med Folkeslagene på de mange fjerne Strande: Så siger den
Herre HERREN: Tyrus, du siger: "Fuldendt i Skønhed er jeg!"

<span id="an_27:4">27:4</span> De bygged dig midt i Havet, fuldendte din
Skønhed.

<span id="an_27:5">27:5</span> De tømred af Senircypresser hver Planke i
dig, fra Libanon hented de Cedre at lave din Mast,

<span id="an_27:6">27:6</span> af Basans højeste Ege skar de dig Årer,
de lagde dit Dæk af Fyr fra Kittæernes Strande;

<span id="an_27:7">27:7</span> dit Sejl var ægyptisk Byssus i broget
Væv, dit Tag var Purpur i blåt og rødt fra Elisjas Strande.

<span id="an_27:8">27:8</span> Zidons og Arvads Folk var Rorkarle for
dig, om Bord var de kyndigste i Zarepta, de var dine Styrmænd,

<span id="an_27:9">27:9</span> de ældste og kyndigste i Gebal, de bøded
din Læk. Alle Havets Skibe med Søfolk var hos dig for at omsætte dine
Varer.

<span id="an_27:10">27:10</span> Folk fra Persien, Lydien og Put var i
din Hær som Krigsfolk, de ophængte Skjolde og Hjelme i dig; de gav dig
Glans.

<span id="an_27:11">27:11</span> Arvaditerne og deres Hær stod rundt på
dine Mure, Gammaditerne på dine Tårne; de ophængte deres Skjolde rundt
på dine Mure, de fuldendte din Skønhed.

<span id="an_27:12">27:12</span> Tarsis var din Handelsven, fordi du
havde alskens Gods i Mængde; Sølv, Jern, Tin og Bly gav de dig for dine
Varer.

<span id="an_27:13">27:13</span> Javan, Tubal og Mesjek drev Handel med
dig; Trælle og Kobberkar gav de dig i Bytte.

<span id="an_27:14">27:14</span> Togarmas Hus gav dig Køreheste,
Rideheste og Muldyr for dine Varer.

<span id="an_27:15">27:15</span> Rodosboerne drev Handel med dig, mange
fjerne Strande var dine Handelsvenner; Elfenben og Ibenholt bragte de
dig som Vederlag.

<span id="an_27:16">27:16</span> Edom var din Handelsven, fordi du havde
Varer i Mængde; Karfunkler, Purpur, brogede Tøjer, fint Linned, Koraller
og Rubiner gav de dig for dine Varer.

<span id="an_27:17">27:17</span> Juda og Israels Land drev Handel med
dig; Hvede fra Minnit, Bagværk, Honning, Olie og Mastiksbalsam gav de
dig i Bytte.

<span id="an_27:18">27:18</span> Damaskus var din Handelsven fordi du
havde alskens Gods i Mængde; de kom med Vin fra Helbon og Uld fra Zahar.

<span id="an_27:19">27:19</span> Vedan og Javan gav Sager fra Uzal for
dine Varer; smeddet Jern, Hassia og Kalmus fik du i Bytte.

<span id="an_27:20">27:20</span> Dedan drev Handel med dig med
Sadeldækkener til Ridning.

<span id="an_27:21">27:21</span> Araberne og alle Kedars Fyrster var
dine Hardelsvenner; med Lam, Vædre og Bukke handlede de med dig.

<span id="an_27:22">27:22</span> Sabas og Ramas Handelsfolk drev Handel
med dig; den allerfineste Balsam, alle Slags Ædelsten og Guld gav de dig
for dine Varer.

<span id="an_27:23">27:23</span> Karan, Kanne og Eden, Assyrerne og hele
Medien drev Handel med dig;

<span id="an_27:24">27:24</span> de handlede med dig med smukke Klæder,
Purpurkapper, brogede Tøjer, farvede Tæpper, tvundet og fastsnoet Reb på
dine Markeder;

<span id="an_27:25">27:25</span> Tarsisskibene tjente dig ved din
Omsætning. Du fyldtes, blev såre tung midt ude i Havet.

<span id="an_27:26">27:26</span> I rum Sø fik de dig ud, dine roende
Mænd; da knuste en Østenstorm dig midt ude på Havet;

<span id="an_27:27">27:27</span> dit Gods, dine Varer, din Vinding, dine
Søfolk og Styrmænd, de, der bøded din Læk, dine Handelsfolk, alt dit
krigsfolk, som var om Bord, alt Mandskab i din Midte styrter i Havets
dyb, den Dag du falder.

<span id="an_27:28">27:28</span> Markerne skælver ved dine Styrmænds
Skrig.

<span id="an_27:29">27:29</span> Alle, der sidder ved Årer, går da fra
Borde, Søfolk og alle Styrmænd går da i Land;

<span id="an_27:30">27:30</span> de løfter Røsten over dig, klager
bittert; på Hovedet kaster de Jord og vælter sig i Støvet,

<span id="an_27:31">27:31</span> klipper sig skaldet for dig, klæder sig
i Sæk, begræder dig, bitre i Hu, med Sjælekvide,

<span id="an_27:32">27:32</span> istemtner jamrende Klage over dig,
klager: Ak, hvor Tyrus er øde midt i Havet!

<span id="an_27:33">27:33</span> Når din Vinding kom ind fra Havet,
mætted du mange Folkeslag; med dit meget Gods og dine Varer gjorde du
Jordens konger rige.

<span id="an_27:34">27:34</span> Nu led du Skibbrud på Havet, på Vandets
Dyb, dine Varer og alt dit Mandskab gik under med dig.

<span id="an_27:35">27:35</span> Over dig gyser alle, som bor på de
fjerne Strande, deres Konger er slagne af Angst, deres Ansigt blegner.

<span id="an_27:36">27:36</span> Deres Kræmmere hånfløjter ad dig, til
Rædsel blev du, er borte for evigt.

<span id="an_28:1">28:1</span> HERRENs Ord kom til mig således:

<span id="an_28:2">28:2</span> Mennesskesøn, sig til Tyruss Fyrste: Så
siger den Herre HERREN: Fordi dit Hjerte hovmoder sig og du siger: "Jeg
er en Gud, på et Gudesæde sidder jeg midt ude i Havet!" skønt du er et
Menneske og ingen Gud, og fordi du føler dig i Hjertet som en Gud;

<span id="an_28:3">28:3</span> se, du er visere end Daniel, ingen
Vismand måler sig med dig;

<span id="an_28:4">28:4</span> ved din Visdom og indsigt vandt du dig
Rigdom og samlede dig Guld og Sølv i dine Skatkamre;

<span id="an_28:5">28:5</span> ved dit store Handelssnilde øgede du din
Rigdom, så dit Hjerte hovmodede sig over den -

<span id="an_28:6">28:6</span> derfor, så siger den Herre HERREN: Fordi
du i dit Hjerte føler dig som en Gud,

<span id="an_28:7">28:7</span> se, derfor bringer jeg fremmede over dig,
de grummeste Folk, og de skal drage deres Sværd mod din skønne Visdom og
vanhellige din Glans.

<span id="an_28:8">28:8</span> De skal styrte dig i Graven, og du skal
dø de ihjelslagnes Død i Havets Dyb.

<span id="an_28:9">28:9</span> Mon du da Ansigt til Ansigt med dem, der
dræber dig, vil sige: "Jeg er en Gud!" du, som i deres Hånd, der slår
dig ihjel, er et Menneske og ikke en Gud.

<span id="an_28:10">28:10</span> De uomskårnes Død skal du dø for
fremmedes Hånd, så sandt jeg har talet, lyder det fra den Herre HERREN.

<span id="an_28:11">28:11</span> Og HERRENs Ord kom til mig således:

<span id="an_28:12">28:12</span> Menneskesøn, istem en Klagesang over
kongen af Tyrus og sig til ham: Så siger den Herre HERREN: Du var
Indsigtens Segl, fuld af Visdom og fuldkommen i Skønhed.

<span id="an_28:13">28:13</span> I Eden, Guds Have, var du; alle Slags
Ædelsten var din Klædning, Harneol, Topas, Jaspis, Krysolit, Sjoham,
Onyks, Safir, Rubin, Smaragd og Guld var på dig i indfattet og indlagt
Arbejde; det var til Rede, den Dag du skabtes.

<span id="an_28:14">28:14</span> Du var en salvet, skærmende Kerub; jeg
gjorde dig dertil; på det hellige Gudebjerg var du; du vandrede imellem
Guds Sønner.

<span id="an_28:15">28:15</span> Fuldkommen var du i din Færd, fra den
Dag du skabtes, indtil der fandtes Brøde hos dig.

<span id="an_28:16">28:16</span> Ved din megen Handel fyldte du dit
Indre med Uret og forbrød dig; da vanhelligede jeg dig og viste dig bort
fra Gudebjerget og tilintetgjorde dig, skærmende Kerub, så du ikke blev
mellem Guds Sønner.

<span id="an_28:17">28:17</span> Dit Hjerte hovmodede sig over din
Skønhed, du satte din Visdom til på Grund af din Glans. Jeg, slængte dig
til Jorden og overgav dig til Konger, at de skulde nyde Skuet af dig.

<span id="an_28:18">28:18</span> Med dine mange Misgerninger, ved din
uredelige Handel vanhelligede du dine Helligdomme. Da lod jeg Ild bryde
løs i din Midte, og den fortærede dig; jeg gjorde dig til Støv på Jorden
for alle, som så dig.

<span id="an_28:19">28:19</span> Alle blandt Folkeslagene, der kendte
dig, stivnede af Skræk over dig; du blev en Rædsel, og borte er du for
evigt.

<span id="an_28:20">28:20</span> HERRENs Ord kom til mig således:

<span id="an_28:21">28:21</span> Menneskesøn, vend dit Ansigt mod Zidon
og profeter imod det

<span id="an_28:22">28:22</span> og sig: Så siger den Herre HERREN: Se,
jeg kommer over dig, Zidon, og herliggør mig på dig; og du skal kende,
at jeg er HERREN, når jeg holder Dom over dig og viser min Hellighed på
dig.

<span id="an_28:23">28:23</span> Jeg sender Pest over dig og Blod i dine
Gader; ihjelslagneMænd skal segne i din Midte for Sværd, der er rettet
imod dig fra alle Sider; og du skal kende, at jeg er HERREN.

<span id="an_28:24">28:24</span> Fremtidig skal der ikke være nogen
Tidsel til at såre eller Torn til at stikke Israels Hus blandt alle dets
Naboer, som nu håner dem; og de skal kende, at jeg er den Herre HERREN.

<span id="an_28:25">28:25</span> Så siger den Herre HERREN: Når jeg
samler Israels Slægt fra de Folkeslag, de er spredt iblandt, vil jeg
hellige mig på dem for Folkenes Øjne, og de skal bo i deres Land, som
jeg gav min Tjener Jakob;

<span id="an_28:26">28:26</span> de skal bo trygt deri, bygge Huse og
plante Vingårde, ja bo trygt, medens jeg holder Dom over alle dem, der
håner dem fra alle Sider; og de skal kende, at jeg er HERREN deres Gud.

<span id="an_29:1">29:1</span> I det tiende år, på den tolvte dag i den
tiende måned kom HERRENs Ord til mig således:

<span id="an_29:2">29:2</span> Menneskesøn, vend dit Ansigt mod Farao,
Ægyptens Konge, og profeter mod ham og hele Ægypten.

<span id="an_29:3">29:3</span> Tal og sig: Så siger den Herre HERREN:
Se, jeg kommer over dig, Farao, Ægyptens Konge, du store drage, som
ligger midt i dine Strømme, som siger: "Nilen er min, jeg skabte den
selv!"

<span id="an_29:4">29:4</span> Jeg sætter Kroge i Kæberne på dig og
lader dine Strømmes Fisk hænge ved dine Skæl og drager dig op af dine
Strømme med alle deres Fisk, som hænger ved dine Skæl.

<span id="an_29:5">29:5</span> Jeg slænger dig hen i Ørkenen med alle
dine Strømes Fisk; på åben Mark skal du falde, ej samles op eller
jordes; til Jordens Dyr og Himlens Fugle giver jeg dig som Føde.

<span id="an_29:6">29:6</span> Og kende skal hver en Ægypter, at jeg er
HERREN. Fordi du har været en Rørkæp for Israels Hus -

<span id="an_29:7">29:7</span> du splintredes, når de greb om dig, og
flænged dem hele Hånden; du brast, når de støtted sig til dig, fik hver
en Lænd til at vakle -

<span id="an_29:8">29:8</span> derfor, så siger den Herre HERREN: Se,
jeg bringer Sværd over dig og udrydder Folk og Fæ af dig;

<span id="an_29:9">29:9</span> Ægypten skal blive til Ørk og Øde; og de
skal kende, at jeg er HERREN, fordi du sagde: "Nilen er min, jeg skabte
den selv!"

<span id="an_29:10">29:10</span> Se, derfor kommer jeg over dig og dine
Strømme og gør Ægypten til Øde og Ørk fra Migdol til Syene og Ætiopiens
Grænse.

<span id="an_29:11">29:11</span> Hverken Mennesker eller Dyr skal sætte
deres Fod der, ingen skal færdes der, og det skal ligge hen uden
Indbyggere i fyrretyve År.

<span id="an_29:12">29:12</span> Jeg gør Ægypten til en Ørk blandt øde
Lande, og Byerne skal ligge øde hen blandt tilintetgjorte Byer i
fyrretyve År; og jeg spreder Ægypterne blandt Folkene og udstrør dem i
Landene.

<span id="an_29:13">29:13</span> Thi så siger den Herre HERREN: Efter
fyrretyvears Forløb vil jeg sanke Ægypterne sammen fra de Folkeslag, de
er spredt iblandt,

<span id="an_29:14">29:14</span> og vende Ægyptens Skæbne og føre dem
tilbage til Patros, det Land, de stammer fra, og der skal de blive et
lille Rige.

<span id="an_29:15">29:15</span> Det skal blive mindre end de andre
Riger og ikke mere svinge sig op over Folkene; jeg gør dem få i Tal, for
at de ikke mere skal råde over Folkene.

<span id="an_29:16">29:16</span> Og fremtidig skal de ikke være Israels
Huss Tillid og således minde mig om dets Misgerning, når det slutter sig
til dem; og de skal kende, at jeg er den Herre HERREN.

<span id="an_29:17">29:17</span> I det syv og tyvende År på den første
Dag i den første Måned kom HERRENs Ord til mig således:

<span id="an_29:18">29:18</span> Menneskesøn! Kong Nebukadrezar af Babel
har ladet sin Hær udføre et stort Arbejde mod Tyrus; hvert Hoved er
skaldet, hver Skulder flået, og hverken han eller Hæren fik Løn af Tyrus
for det Arbejde, han udførte imod det.

<span id="an_29:19">29:19</span> Derfor, så siger den Herre HERREN: Se,
jeg giver Kong Nebukadrezar af Babel Ægypten; han skal bortføre dets
Rigdom, tage Bytte og røve Rov der; og det skal være hans Hærs Løn;

<span id="an_29:20">29:20</span> som Vederlag for hans Arbejde giver jeg
ham Ægypten, fordi de sled for mig, lyder det fra den Herre HERREN.

<span id="an_29:21">29:21</span> På den Dag lader jeg et Horn vokse frem
for Israels Hus, og dig giver jeg at åbne din Mund iblandt dem; og de
skal kende, at jeg er HERREN.

<span id="an_30:1">30:1</span> HERRENs Ord kom til mig således:

<span id="an_30:2">30:2</span> Menneskesøn, profeter og sig: Så siger
den Herre HERREN: Jamrer: Ak, hvilken Dag!

<span id="an_30:3">30:3</span> Thi nær er Dagen, ja nær er HERRENs Dag;
det bliver en Mulmets Dag, Hedningernes Tid.

<span id="an_30:4">30:4</span> Et Sværd kommer over Ægypten, og Ætiopien
gribes af Skælven, når de slagne segner i Ægypten, når dets Rigdom
bortføres og dets Grundvolde nedbrydes.

<span id="an_30:5">30:5</span> Ætioperne, Put og Lud og alt
Blandingsfolket, Kub og min Pagts Sønner" skal falde for Sværdet med
dem.

<span id="an_30:6">30:6</span> Så siger HERREN: Alle, som støtter
Ægypten, skal falde og dets stolte Herlighed synke sammen; fra Migdol
til Syene skal de falde for Sværdet, lyder det fra den Herre HERREN.

<span id="an_30:7">30:7</span> Det skal lægges øde blandt øde Lande, og
Byerne skal ligge hen blandt tilintetgjorte Byer;

<span id="an_30:8">30:8</span> og de skal kende, at jeg er HERREN, når
jeg sætter Ild på Ægypten og alle dets Hjælpere knuses.

<span id="an_30:9">30:9</span> På hin Dag skal der udgå Sendebud fra mig
på Skibe for at indjage det sorgløse Ætiopien Rædsel, og de skal gribes
af Skælven over Ægyptens Dag; thi se, den kommer.

<span id="an_30:10">30:10</span> Så siger den Herre HERREN: Jeg gør Ende
på Ægyptens Herlighed ved kong Nebukadrezar af Babel.

<span id="an_30:11">30:11</span> Han og hans Folk med ham, de grummeste
blandt Folkene, skal hentes for at ødelægge Landet; de skal drage deres
Sværd mod Ægypten og fylde Landet med slagne.

<span id="an_30:12">30:12</span> Jeg tørlægger Strømmene, sælger Landet
til onde Folk, og ved fremmede ødelægger jeg det med alt, hvad der er
deri. Jeg, HERREN, har talet.

<span id="an_30:13">30:13</span> Så siger den Herre HERREN: Jeg
tilintetgør Afgudsbillederne og udrydder Høvdingerne af Nof og Fyrsterne
af Ægypten; de skal ikke findes mere; og jeg indjager Ægypten Rædsel.

<span id="an_30:14">30:14</span> Jeg lægger Patros øde, sætter Ild på
Zoan og holder Dom over No.

<span id="an_30:15">30:15</span> Jeg udøser min Vrede over Sin, Ægyptens
Bolværk, og udrydder Nos larmende Hob.

<span id="an_30:16">30:16</span> Jeg sætter Ild på Ægypten, Syene skal
skælve af Angst, der skal brydes Hul på No, og dets Mure skal nedrives.

<span id="an_30:17">30:17</span> De unge Mænd i On og Pibeset skal falde
for Sværdet og Kvinderne vandre i Fangenskab.

<span id="an_30:18">30:18</span> I Takpankes sortner Dagen, når jeg der
sønderbryder Ægyptens Herskerstav, og dets stolte Herlighed får Ende
der. Selv skal det skjules af Skyer og dets Småbyer vandre i Fangenskab.

<span id="an_30:19">30:19</span> Jeg holder Dom over Ægypten; og de skal
kende, at jeg er HERREN.

<span id="an_30:20">30:20</span> I det ellevte År på den syvende Dag i
den første Måned kom HERRENs Ord til mig således:

<span id="an_30:21">30:21</span> Menneskesøn! Ægypterkongen Faraos Arm
har jeg brudt; og se den skal ikke forbindes, ikke læges ved at der
lægges Bind om den, så den kunde få Kræfter til atter at gribe Sværdet.

<span id="an_30:22">30:22</span> Derfor, så siger den Herre HERREN: Se,
jeg kommer over Farao, Ægyptens Konge, og bryder hans Arme, både den
hele og den brudte, og lader Sværdet falde af hans Hånd.

<span id="an_30:23">30:23</span> Jeg spreder Ægypterne blandt Folkene og
udstrør dem i Landene.

<span id="an_30:24">30:24</span> Men jeg styrker Babels Konges Arme og
lægger mit Sværd i hans Hånd; og jeg bryder Faraos Arme, og han skal
stønne for ham på såredes Vis.

<span id="an_30:25">30:25</span> Jeg styrker Babels Konges Arme, men
Faraos skal synke; og de skal kende, at jeg er HERREN, når jeg lægger
mit Sværd i Babels Konges Hånd og han svinger det imod Ægypten.

<span id="an_30:26">30:26</span> Og jeg spreder Ægypterne blandt Folkene
og udstrør dem i Landene; og de skal kende, at jeg er HERREN.

<span id="an_31:1">31:1</span> I det ellevte År på den første dag i den
tredje måned kom Herrens Ord til mig således:

<span id="an_31:2">31:2</span> Menneskesøn, sig til Farao, Ægyptens
Konge, og til hans larmende Hob: Ved hvem kan du lignes i Storhed?

<span id="an_31:3">31:3</span> Se, du er en Libanonceder med smukke
Grene og skyggefuld Krone, høj af Vækst, hvis Top rager op i Skyerne;

<span id="an_31:4">31:4</span> Vand gav den Vækst, Verdensdybet Højde;
sine Strømme lod det flyde rundt om dens Sted og sendte sine Vandløb til
hele dens Mark.

<span id="an_31:5">31:5</span> Derfor blev den større af Vækst end hvert
Træ på Marken; mange blev dens Kviste og Grenene lange af megen Væde.

<span id="an_31:6">31:6</span> Alle Himlens Fugle bygged i dens Grene,
under dens Kviste fødte hvert Markens Dyr, i dens Skygge boede al
Verdens folk.

<span id="an_31:7">31:7</span> Den blev stor og dejlig med lange Grene,
den stod jo med Roden ved rigeligt Vand.

<span id="an_31:8">31:8</span> Guds Haves Cedre var ikke dens Lige,
ingen Cypres havde Mage til Grene, ingen Platan havde Kviste som den;
intet Træ i Guds Have målte sig med den i Skønhed.

<span id="an_31:9">31:9</span> Jeg gjorde den skøn med dens mange
Kviste, så alle Edens Træer i Guds Have misundte den.

<span id="an_31:10">31:10</span> Derfor, så siger den Herre HERREN:
Fordi den blev høj af Vækst og løftede sin Krone op i Skyerne og Hjertet
hovmodede sig over dens Højde,

<span id="an_31:11">31:11</span> derfor overgiver jeg den til en, som er
vældig blandt Folkene; han skal gøre med den efter dens Gudløshed og
tilintetgøre den.

<span id="an_31:12">31:12</span> Fremmede, de grummeste blandt Folkene
hugger den om og kaster den hen; på Bjerge og i alle Dale falder dens
Kviste; dens Grene ligger knækket i alle Landets Kløfter, og alle
Jordens Folkeslag går bort fra dens Skygge og lader den ligge.

<span id="an_31:13">31:13</span> På den faldne Stamme slår alle
Himmelens Fugle sig ned, og på Grenene lejrer alle Markens Dyr sig,

<span id="an_31:14">31:14</span> for at ingen Træer ved Vande skal
hovmode sig over deres Vækst og løfte deres Krone op i Skyerne og gøre
sig til af deres Højde, ingen Træer, som smager Vand; thi alle er
hjemfaldne til Døden og må til Underverdenen, midt iblandt Menneskens
Børn, blandt dem, der steg ned i Graven.

<span id="an_31:15">31:15</span> Så siger den Herre HERREN: Den Dag den
farer ned i Dødsriget, lukker jeg Verdensdybet for den og holder dets
Strømme tilbage, så de mange Vande standses; jeg lader Libanon sørge
over den, og alle Markens Træer vansmægter over den.

<span id="an_31:16">31:16</span> Ved Drønet af dens Fald bringer jeg
Folkene til at bæve, når jeg styrter den ned i Dødsriget til dem, der
steg ned i Graven; og nede i Underverdenen trøster alle Edens Træer sig,
de ypperste og bedste på Libanon, alle, som smager Vand.

<span id="an_31:17">31:17</span> Også de farer med den ned i Dødsriget
til de sværdslagne, da de som dens Hjælpere har siddet i dens Skygge
blandt Folkene.

<span id="an_31:18">31:18</span> Hvem var din Lige i Herlighed og
Størrelse blandt Edens Træer? Og dog styrtes du med Edens Træer ned i
Underverdenen; midt iblandt uomskårne skal du ligge hos de sværdslagne.
Dette er Farao og al hans larmende Hob, lyder det fra den Herre HERREN.

<span id="an_32:1">32:1</span> I det tolvte År på den første dag i den
tolvte måned kom HERRENs Ord til mig således:

<span id="an_32:2">32:2</span> Menneskesøn, istem en Klagesang over
Farao, Ægyptens Konge, og sig til ham: Du Folkenes Løve, det er ude med
dig! Du var som en Drage i Havet med prustende Næse, med Fødderne
plumred du Vandet, oproded dets Strømme.

<span id="an_32:3">32:3</span> Så siger den Herre HERREN: Jeg breder mit
Garn over dig ved en Sværm af mange Folk, de skal drage dig op i mit
Net.

<span id="an_32:4">32:4</span> Jeg kaster dig på Land og slænger dig hen
på Marken, lader alle Himlens Fugle slå sig ned på dig og al Jordens Dyr
blive mætte ved dig.

<span id="an_32:5">32:5</span> Jeg lægger dit Kød på Bjergene, fylder
Dalene op med dit Ådsel,

<span id="an_32:6">32:6</span> vander med dit Udflåd Jorden lige til
Bjergene, Kløfterne skal fyldes af dit Blod.

<span id="an_32:7">32:7</span> Jeg skjuler Himlen, når du slukkes,
klæder dens Stjerner i Sorg, jeg skjuler Solen i Skyer, og Månen skinner
ej mer.

<span id="an_32:8">32:8</span> Alle Himmellys klæder jeg i Sorg for dig,
hyller dit Land i Mørke, lyder det fra den Herre HERREN.

<span id="an_32:9">32:9</span> Jeg volder mange Folkeslags Hjerter
Kvide, når jeg bringer dine Fanger til Folkene, til Lande du ikke
kender;

<span id="an_32:10">32:10</span> jeg lader mange Folkeslag stivne af
Rædsel over dig, og deres Konger skal gyse over dig, når jeg svinger mit
Sværd for deres Ansigter; de skal ængstes uafbrudt, hver for sit Liv,
den Dag du falder.

<span id="an_32:11">32:11</span> Thi så siger den Herre HERREN: Babels
Konges Sværd skal komme over dig.

<span id="an_32:12">32:12</span> Jeg styrter din Hob ved Heltes Sværd,
de grummeste af alle Folkene; de hærger Ægyptens Pragt, og al dets Hob
lægges øde.

<span id="an_32:13">32:13</span> Jeg udrydder alt dets kvæg ved de mange
Vande, Menneskefod skal ej plumre dem mer, ej Dyreklov rode dem op;

<span id="an_32:14">32:14</span> så lader jeg Vandene klares og
Strømmene flyde som Olie - lyder det fra den Herre HERREN -

<span id="an_32:15">32:15</span> når jeg gør Ægypten til Ørk, så Landet
og dets Fylde er øde, når jeg nedhugger alle, som bor der, så de kender,
at jeg er HERREN.

<span id="an_32:16">32:16</span> Dette er en Klagesang, som du skal
kvæde; Folkenes Kvinder skal kvæde den; over Ægypten og al dets larmende
Hob skal de kvæde den, lyder det fra den Herre HERREN.

<span id="an_32:17">32:17</span> I det tolvte År på den femtende Dag
i..." Måned kom HERRENs Ord til mig således:

<span id="an_32:18">32:18</span> Menneskesøn, klag over Ægyptens
larmende Hob; syng Klagesang over den, du og Folkenes Kvinder! Far ned i
Underverdenen blandt dem, der steg ned i Dybet!

<span id="an_32:19">32:19</span> Er du lifligere end nogen anden? Stig
ned og lig blandt de uomskårne!

<span id="an_32:20">32:20</span> Midt iblandt sværdslagne skal han
segne, og al hans larmende Hob skal ligge hos ham.

<span id="an_32:21">32:21</span> Heltenes Førere skal tale til ham midt
i Dødsriget: "Er du mægtigere end nogen anden? Stig ned og lig blandt de
uomskårne!"

<span id="an_32:22">32:22</span> Der er Assur og hele hans Flok rundt om
hans Grav; alle er de dræbt, faldet for Sværd;

<span id="an_32:23">32:23</span> han fik sin Grav i en krog af Dybet, og
hans Flok ligger rundt om hans Grav; alle er de dræbt, faldet for Sværd,
de, som spredte Rædsel i de levendes Land.

<span id="an_32:24">32:24</span> Der er Elam med al sin larmende Hob
rundt om sin Grav; alle er de dræbt, faldet før Sværd, og de for
uomskårne ned i Underverdenen, de, som spredte Rædsel i de levendes
Land; nu bærer de deres Skændsel blandt dem, der steg ned i Dybet.

<span id="an_32:25">32:25</span> Iblandt dræbte fik han et Leje med al
sin larmende Hob rundt om sin Grav; alle er de uomskårne, sværdslagne;
thi Rædsel for dem bredte sig i de levendes Land; nu bærer de deres
Skændsel blandt dem, der steg ned i Dybet; de lagdes blandt dræbte.

<span id="an_32:26">32:26</span> Der er Mesjek og, Tubal med al deres
larmende Hob rundt om deres Grave; alle er de uomskårne, sværdslagne;
thi de spredte Rædsel i de levendes Land;

<span id="an_32:27">32:27</span> de kom ikke til at ligge hos Heltene,
Fortidens Kæmper, som for til Dødsriget i deres Rustninger, hvis Sværd
blev lagt under deres Hoveder, og hvis Skjolde dækkede deres knogler;
thi Rædsel for Heltene rådede i de levendes Land.

<span id="an_32:28">32:28</span> Også du skal ligge knust imellem de
uomskårne, blandt de sværdslagne.

<span id="an_32:29">32:29</span> Der er Edom med sine Konger og alle
sine Fyrster, som fik deres Grave hos de sværdslagne; hos de uomskårne
ligger de, hos dem, der steg ned i Dybet.

<span id="an_32:30">32:30</span> Der er Nordens Herskere alle sammen og
alle Zidoniere, som for ned til de dræbte, beskæmmede trods den Rædsel,
de spredte ved deres Heltekraft; de ligger uomskårne blandt de
sværdslagne, de bærer deres Skændsel blandt dem, der steg ned i Dybet.

<span id="an_32:31">32:31</span> Dem ser Farao og trøster sig over al
sin larmende Hob, lyder det fra HERREN.

<span id="an_32:32">32:32</span> Thi han spredte Rædsel i de levendes
Land, men nu ligger han imellem uomskårne, blandt de sværdslagne, Farao
med al sin larmende Hob, lyder det fra den Herre HERREN.

<span id="an_33:1">33:1</span> HERRENs Ord kom til mig således:

<span id="an_33:2">33:2</span> Menneskesøn, tal til dine Landsmænd og
sig: Når jeg fører Sværdet over et Land, og Folket i Landet tager en af
sin Midte og gør ham til deres Vægter,

<span id="an_33:3">33:3</span> og han ser Sværdet komme over Landet og
støder i Hornet og advarer Folket,

<span id="an_33:4">33:4</span> men den, der hører Hornets Klang, ikke
lader sig advare, og Sværdet kommer og river ham bort, da kommer hans
Blod over hans Hoved.

<span id="an_33:5">33:5</span> Han hørte Hornets klang uden at lade sig
advare, hans Blod kommer over hans Hoved; men den, som har advaret, har
reddet sin Sjæl.

<span id="an_33:6">33:6</span> Men når Vægteren ser Sværdet komme og
ikke støder i Hornet, så at Folket ikke advares, og Sværdet kommer og
over en af dem bort, så rives han vel bort for sin Misgerning, men hans
Blod vil jeg kræve af Vægterens Hånd.

<span id="an_33:7">33:7</span> Men dig, Menneskesøn, har jeg sat til
Vægter for Israels Hus; hører du et Ord af min Mund, skal du advare dem
fra mig.

<span id="an_33:8">33:8</span> Når jeg siger til den gudløse: "Du skal
visselig dø!" og du ikke taler for at advare ham mod hans Vej, så skal
den gudløse vel dø for sin Misgerning, men hans Blod vil jeg kræve af
din Hånd.

<span id="an_33:9">33:9</span> Advarer du derimod den gudløse mod hans
Vej, for at han skal omvende sig fra den, og han ikke omvender sig, så
skal han dø for sin Misgerning, men du har reddet din Sjæl.

<span id="an_33:10">33:10</span> Og du, Menneskesøn, sig til Israels
Hus: I siger: "Vore Overtrædelser og Synder tynger os, og vi svinder hen
i dem, hvor kan vi da leve?"

<span id="an_33:11">33:11</span> Sig til dem: Så sandt jeg lever, lyder
det fra den Herre HERREN: Jeg har ikke Lyst til den gudløses Død, men
til at han omvender sig fra sin Vej, at han må leve! Vend om, vend om
fra eders onde Veje Hvorfor vil I dø, Israels Hus?

<span id="an_33:12">33:12</span> Men du, Menneskesøn, sig til dine
Landsmænd: Den retfærdiges Retfærdighed skal ikke redde ham, den Dag han
synder, og den gudløses Gudløshed skal ikke fælde ham, den Dag han
omvender sig fra sin Gudløshed, og en retfærdig skal ikke blive i Live
ved sin Retfærdighed, den Dag han gør Synd.

<span id="an_33:13">33:13</span> Når jeg siger til den retfærdige: "Du
skal visselig leve!" og han stoler på sin Retfærdighed og øver Uret, så
skal intet af hans Retfærdighed tilregnes ham, men han skal dø for den
Uret, han øver.

<span id="an_33:14">33:14</span> Og når jeg siger til den gudløse: "Du
skal visselig dø!" og han omvender sig fra sin Synd og gør Ret og Skel,

<span id="an_33:15">33:15</span> idet han giver Pant tilbage, godtgør,
hvad han har ranet, og følger Livets Bud uden at øve Uret, så skal han
leve og ikke dø;

<span id="an_33:16">33:16</span> ingen af de Synder, han har gjort, skal
tilregnes ham; han har gjort Ret og Skel, visselig skal han leve.

<span id="an_33:17">33:17</span> Og så siger dine Landsmænd: "Herrens
Vej er ikke ret!" Men det er deres Vej, som ikke er ret.

<span id="an_33:18">33:18</span> Når den retfærdige vender sig fra sin
Retfærdighed og øver Uret, skal han dø;

<span id="an_33:19">33:19</span> og når den gudløse omvender sig fra sin
Gudløshed og gør Ret og Skel, skal han leve!

<span id="an_33:20">33:20</span> Og dog siger I: "Herrens Vej er ikke
ret!" Jeg vil dømme eder hver især efter eders Veje, Israels Hus.

<span id="an_33:21">33:21</span> I vor Landflygtigheds ellevte År på den
femte Dag i den tiende Måned kom en Flygtning fra Jerusalem til mig med
det Bud: "Byen er indtaget!"

<span id="an_33:22">33:22</span> Men HERRENs Hånd var kommet over mig,
om Aftenen før Flygtningen kom, og han åbnede min Mund, før han kom til
mig om Morgenen; så åbnedes min Mund, og jeg var ikke mere stum.

<span id="an_33:23">33:23</span> HERRENs Ord kom til mig således:

<span id="an_33:24">33:24</span> Menneskesøn! De, der bor i Ruinerne i
Israels Land, siger: "Abraham var kun een og fik dog Landet i eje; vi er
mange, og os er Landet givet i Eje!"

<span id="an_33:25">33:25</span> Sig derfor til dem: Så siger den Herre
HERREN: I spiser Kød med Blod i, løfter eders Blik til eders
Afgudsbilleder og udgyder Blod, og så vil I have Landet i Eje!

<span id="an_33:26">33:26</span> I støtter eder til eders Sværd, I øver
Vederstyggelighed, I gør hverandres Hustruer urene, og så vil I have
Landet i Eje!

<span id="an_33:27">33:27</span> Således skal du sige til dem: Så siger
den Herre HERREN: Så sandt jeg lever: De i Ruinerne skal falde for
Sværdet; dem i åbent Land giver jeg de vilde Dyr til Æde, og, de i
Klippeborgene og Hulerne skal dø af Pest.

<span id="an_33:28">33:28</span> Jeg, gør Landet til Ørk og Ødemark,
dets stolte Herlighed får Ende, og Israels Bjerge skal ligge øde, så
ingen færdes der;

<span id="an_33:29">33:29</span> og de, skal kende, at Jeg er HERREN,
når jeg gør Landet til Ørk og Ødemark for alle de Vederstyggeligheder,
de har øvet.

<span id="an_33:30">33:30</span> Og du, Menneskesøn, se, dine Landsmænd
taler om dig langs Murene og i Husdørene, den ene til den anden, hver
til sin Broder, og siger: "Kom og hør, hvad det er for et ord, der udgår
fra HERREN!"

<span id="an_33:31">33:31</span> Og de kommer til dig, som var der
Opløb, og sætter sig lige over for dig for at høre dine Ord. Men de gør
ikke derefter; thi der er Løgn i deres Mund, og deres Hjerte higer efter
Vinding.

<span id="an_33:32">33:32</span> Og se, du er dem som en, der synger en
Elskovssang med liflig Røst og er dygtig til at spille; de hører dine
Ord, men gør ikke derefter.

<span id="an_33:33">33:33</span> Men når det kommer - og se, det kommer
- skal de kende, at en Profet har været iblandt dem.

<span id="an_34:1">34:1</span> HERRENs Ord kom til mig således:

<span id="an_34:2">34:2</span> Menneskesøn, profeter mod Israels Hyrder,
profeter og sig til dem: Så siger den Herre HERREN: Ve Israels Hyrder,
som røgtede sig selv! Skal Hyrderne ikke røgte Hjorden?

<span id="an_34:3">34:3</span> I fortærede Mælken, med Ulden klædte I
eder, de fede Dyr slagtede I, men Hjorden røgtede I ikke;

<span id="an_34:4">34:4</span> de svage Dyr styrkede I ikke, de syge
lægte I ikke, de sårede forbandt I ikke, de adsplittede bragte I ikke
tilbage, de vildfarende opsøgte I ikke, men I styrede dem med Hårdhed og
Grumhed.

<span id="an_34:5">34:5</span> Derfor spredtes de, eftersom der ingen
Hyrde var, og blev til Æde for alle Markens vilde Dyr; ja, de spredtes.

<span id="an_34:6">34:6</span> Min Hjord flakkede om på alle Bjerge og
på hver en høj Banke, og over hele Jorden spredtes min Hjord, og ingen
spurgte eller ledte efter dem.

<span id="an_34:7">34:7</span> Derfor, I Hyrder, hør HERRENs Ord!

<span id="an_34:8">34:8</span> Så sandtjeg lever, lyder det fra den
Herre HERREN: Fordi min Hjord blev til Rov, fordi min Hjord blev til Æde
for alle Markens vilde Dyr, eftersom der ingen Hyrde var, og Hyrderne
ikke spurgte efter min Hjord, og fordi Hyrderne røgtede sig selv og ikke
min Hjord,

<span id="an_34:9">34:9</span> derfor, I Hyrder, hør HERRENs Ord!

<span id="an_34:10">34:10</span> Så siger den Herre HERREN: Se, jeg,
kommer over Hyrderne og kræver min Hjord af deres Hånd, og jeg sætter
dem fra at vogte min Hjord; Hyrderne skal ikke mere kunne røgte sig
selv; jeg redder min Hjord af deres Gab, så den ikke skal tjene dem til
Æde.

<span id="an_34:11">34:11</span> Thi så siger den Herre HERREN: Se, jeg
vil selv spørge efter min Hjord og tage mig af den.

<span id="an_34:12">34:12</span> Som en Hyrde tager sig af sin Hjord på
Stormvejrets Dag, således tager jeg mig af min Hjord og redder den fra
de Steder, hvorhen de spredtes på Skyernes og Mulmets Dag;

<span id="an_34:13">34:13</span> jeg fører dem bort fra Folkeslagene,
samler dem fra Landene og bringer dem til deres Land, og jeg, røgter dem
på Israels Bjerge, i Kløfterne og på alle Landets beboede Steder.

<span id="an_34:14">34:14</span> På gode Græsgange vil jeg vogte dem, og
på Israels Bjerghøjder skal deres Græsmarker være; der skal de lejre sig
på gode Græsmarker, og i fede Græsgange skal de græsse på Israels
Bjerge.

<span id="an_34:15">34:15</span> Jeg vil selv røgte min Hjord og selv
lade dem lejre sig, lyder det fra den Herre HERREN.

<span id="an_34:16">34:16</span> De vildfarende Dyr vil jeg opsøge, de
adsplittede vil jeg bringe tilbage, de sårede vil jeg forbinde de svage
vil jeg styrke, og de fede og kraftige vil jeg vogte; jeg vil røgte dem,
som det er ret.

<span id="an_34:17">34:17</span> Og I, min Hjord! Så siger den Herre
HERREN: Se, jeg vil skifte. Ret mellem Får og Får, mellem Vædre og
Bukke.

<span id="an_34:18">34:18</span> Er det eder ikke nok at græsse på den
bedste Græsgang, siden I nedtramper, hvad der er levnet af eders
Græsgange? Er det eder ikke nok at drikke det klare Vand, siden I med
eders Fødder plumrer, hvad der er levnet?

<span id="an_34:19">34:19</span> Min Hjord må græsse, hvad I har
nedtrampet, og drikke, hvad I har plumret med eders Fødder!

<span id="an_34:20">34:20</span> Derfor, så siger den Herre HERREN: Se,
jeg kommer for at skifte Ret mellem de fede og de magre Får.

<span id="an_34:21">34:21</span> Fordi I med Side og Skulder skubbede
alle de svage Dyr bort og stangede dem med eders Horn, til I fik dem
drevet ud,

<span id="an_34:22">34:22</span> derfor vil jeg hjælpe min Hjord, så den
ikke mere skal blive til Rov, og skifte Ret mellem Får og Får.

<span id="an_34:23">34:23</span> Jeg sætter een Hyrde over dem, min
Tjener David, og han skal vogte dem; han skal vogte dem, og han skal
være deres Hyrde.

<span id="an_34:24">34:24</span> Og jeg, HERREN, vil være deres Gud, og
min Tjener David skal være Fyrste iblandt dem, så sandt jeg, HERREN, har
talet.

<span id="an_34:25">34:25</span> Jeg vil slutte en Fredspagt med dem og
udrydde de vilde Dyr at Landet, så de trygt kan bo i Ørkenen og sove i
Skovene.

<span id="an_34:26">34:26</span> Og jeg gør dem og Landet rundt om min
Høj til Velsignelse, og jeg sender Regn i rette Tid, mine Byger skal
blive til Velsignelse.

<span id="an_34:27">34:27</span> Markens Træer skal give deres Frugt og
Landet sin Afgrøde; trygt skal de bo på deres Jord, og de skal kende, at
jeg er HERREN, når jeg bryder Stængerne på deres Åg og frelser dem af
deres Hånd, som gjorde dem til Trælle.

<span id="an_34:28">34:28</span> Ikke mere skal de blive til Rov for
Folkene, og Landets vilde Dyr skal ikke æde dem; trygt skal de bo, uden
at nogen skræmmer dem.

<span id="an_34:29">34:29</span> Jeg lader en Fredens Plantning vokse op
for dem, og ingen skal rives bort af Hunger i Landet, og de skal ikke
mere bære Folkenes Hån.

<span id="an_34:30">34:30</span> De skal kende, at jeg, HERREN deres
Gud, er med dem, og at de er mit Folk, Israels Hus, lyder det fra den
Herre HERREN

<span id="an_34:31">34:31</span> I er min Hjord, I er den Hjord, jeg
røgter, og jeg er eders Gud, lyder det fra den Herre HERREN.

<span id="an_35:1">35:1</span> HERRENs Ord kom til mig således:

<span id="an_35:2">35:2</span> Menneskesøn, vend dit Ansigt mod Seirs
Bjergland og profeter imod det

<span id="an_35:3">35:3</span> og sig til det: Så siger den Herre
HERREN: Se, jeg kommer over dig, Seirs Bjergland, og løfter min Hånd
imod dig; jeg gør dig til Ørk og Ødemark,

<span id="an_35:4">35:4</span> dine Byer lægger jeg i Grus. Du selv skal
blive til Ørk og kende, at jeg er HERREN.

<span id="an_35:5">35:5</span> Fordi du nærede evigt Had og i Nødens
Stund overgav Israeliterne til Sværdet, da deres Misgerning var
fuldmoden,

<span id="an_35:6">35:6</span> derfor, så sandt jeg lever, lyder det fra
den Herre HERREN: Jeg gør dig til Blod, og Blod skal forfølge dig;
sandelig, du forbrød dig ved Blod, og Blod skal forfølge dig.

<span id="an_35:7">35:7</span> Jeg gør Seirs Bjergland til Ørk og
Ødemark og udrydder deraf enhver, som kommer og går;

<span id="an_35:8">35:8</span> jeg fylder dets Bjerge med dræbte; på
dine Høje og i dine Dale og Kløfter skal de sværdslagne falde.

<span id="an_35:9">35:9</span> Jeg gør dig til Ørk for evigt, dine Byer
skal ikke bebos; og du skal kende, at jeg er HERREN.

<span id="an_35:10">35:10</span> Fordi du sagde: "De tvende Folk og de
tvende Lande skal tilhøre mig, jeg vil tage dem i Eje!" skønt HERREN var
der,

<span id="an_35:11">35:11</span> derfor, så sandt jeg lever, lyder det
fra den Herre HERREN: Jeg vil gøre med dig efter den Vrede og det Nid,
du hadefuldt udviste imod dem, og jeg vil give mig til Hende for dig,
når jeg dømmer dig;

<span id="an_35:12">35:12</span> og du skal kende, at jeg er HERREN. Jeg
har hørt al den Spot, du udslyngede mod Israels Bjerge: "De er ødelagt,
os er de givet til Føde!"

<span id="an_35:13">35:13</span> Du gjorde dig stor imod mig med din
Mund og overfusede mig med Ord; jeg hørte det.

<span id="an_35:14">35:14</span> Så siger den Herre HERREN: Som det var
din Glæde, at mit Land blev Ørk, således vil jeg gøre med dig;

<span id="an_35:15">35:15</span> som det var din Glæde, at Israels Huss
Arvelod blev Ørk, således vil jeg gøre med dig. Ørk skal du blive, Seirs
Bjergland og hele Edom med; og de skal kende, at jeg er HERREN.

<span id="an_36:1">36:1</span> Men du menneskesøn, profeter om Israels
bjerge og sig: Israels bjerge, hør Herrens ord.

<span id="an_36:2">36:2</span> Så siger den Herre HERREN: Fordi Fjenden
sagde om eder: "Ha! Ørkener for stedse! De er blevet vor Ejendom!"

<span id="an_36:3">36:3</span> derfor skal du profetere og sige: Så
siger den Herre HERREN: Fordi man har higet og snappet efter eder fra
alle Sider, for at I skulde tilfalde Resten af Folkene som Ejendom, og
fordi I er kommet i Folkemunde,

<span id="an_36:4">36:4</span> derfor, Israels Bjerge, hør HERRENs Ord:
Så siger den Herre HERREN til Bjergene, Højene, kløfterne og Dalene, til
de øde Tomter og de forladte Byer, som er blevet til Rov og til Spot for
Resten af Folkene rundt om,

<span id="an_36:5">36:5</span> derfor, så siger den Herre HERREN:
Sandelig, i brændende Nidkærhed vil jeg tale mod Resten af Folkene og
mod hele Edom, som med al Hjertets Glæde og Sjælens Ringeagt udså sig
mit Land til Ejendom for at drive indbyggerne bort og gøre det til Rov.

<span id="an_36:6">36:6</span> Profeter derfor om Israels Land og sig
til Bjergene, Højene, Kløfteme og Dalene: Så siger den Herre HERREN: Se,
jeg faler i Nidkærhed og Harme, fordi I bærer Folkenes Hån.

<span id="an_36:7">36:7</span> Derfor, så siger den Herre HERREN: Jeg
løfter min Hånd og sværger: Sandelig, Folkene rundt om eder skal selv
bære deres Hån.

<span id="an_36:8">36:8</span> Og I, Israels Bjerge, skal skyde Grene og
bære Frugt for mit Folk Israel, thi de skal snart komme hjem.

<span id="an_36:9">36:9</span> Thi se, jeg kommer og vender mig til
eder, og I skal dyrkes og tilsås;

<span id="an_36:10">36:10</span> jeg gør Mennesker, alt Israels Hus,
mangfoldige på eder, Byerne skal bebos og Ruinerne genopbygges;

<span id="an_36:11">36:11</span> jeg gør Mennesker og Dyr mangfoldige på
eder, ja de skal blive mangfoldige og frugtbare; jeg lader eder bebos
som i fordums Tider og gør det bedre for eder end i Fortiden; og I skal
kende, at jeg er HERREN.

<span id="an_36:12">36:12</span> Jeg lader Mennesker, mit Folk Israel,
færdes på eder; de skal tage dig i Eje, og du skal være deres Arvelod og
ikke mere gøre dem barnløse.

<span id="an_36:13">36:13</span> Så siger den Herre HERREN: Fordi de
siger til dig: "Du er en Menneskeæder, som gør dit Folk barnløst!"

<span id="an_36:14">36:14</span> derfor skal du ikke mere æde Mennesker
eller gøre dit Folk barnløst, lyder det fra den Herre HERREN.

<span id="an_36:15">36:15</span> Og jeg lader dig ikke mere høre
Folkenes Hån, og du skal ikke mere bære Folkeslagenes Spot eller gøre
dit Folk harnløst, lyder det fra den Herre HERREN.

<span id="an_36:16">36:16</span> HERRENs Ord kom til mig således:

<span id="an_36:17">36:17</span> Menneskesøn! Da Israels Slægt boedei
deres Land, gjorde de det urent ved deres Færd og Gerninger; som en
Kvindes renhed var deres Færd for mit Åsyn.

<span id="an_36:18">36:18</span> Så udøste jeg min Vrede over dem for
det Blods Skyld, de udgød i Landet, og fordi de gjorde det urent med
deres Afgudsbilleder.

<span id="an_36:19">36:19</span> Jeg spredte dem blandt Folkene, og de
strøedes ud i Landene; efter deres Færd og Gerninger dømte jeg dem.

<span id="an_36:20">36:20</span> Således kom de til Folkene: hvor de kom
hen, vanærede de mit hellige Navn, idet man sagde om dem: "De der er
HERRENs Folk, og dog måtte de ud af hans Land!"

<span id="an_36:21">36:21</span> Da ynkedes jeg over mit hellige Navn,
som Israels Hus vanærede blandt de Folk, de kom til.

<span id="an_36:22">36:22</span> Sig derfor til Israels Hus: Så siger
den Herre HERREN: Det er ikke for eders Skyld, jeg griber ind, Israels
Hus, men for mit hellige Navns Skyld, som I har vanæret blandt de Folk,
I kom til.

<span id="an_36:23">36:23</span> Jeg vil hellige mit store Navn, som
vanæres blandt Folkene, idet I har vanæret det iblandt dem; og Folkene
skal kende, at jeg er HERREN, lyder det fra den Herre HERREN, når jeg
helliger mig på eder for deres Øjne.

<span id="an_36:24">36:24</span> Jeg vil hente eder fra Folkene, samle
eder fra alle Lande og bringe eder til eders Land.

<span id="an_36:25">36:25</span> Da stænker jeg rent Vand på eder, så I
bliver rene; jeg renser eder for al eders Urenhed og alle eders
Afgudsbilleder.

<span id="an_36:26">36:26</span> Jeg giver eder et nyt Hjerte, og en ny
Ånd giver jeg i eders Indre; Stenhjertet tager jeg ud af eders Kød og
giver eder et Kødhjerte.

<span id="an_36:27">36:27</span> Jeg giver min Ånd i eders Indre og
virker, at I følger mine Vedtægter og tager Vare på at holde mine
Lovbud,

<span id="an_36:28">36:28</span> I skal bo i det Land, jeg gav eders
Fædre, og I skal være mit Folk, og jeg vil være eders Gud.

<span id="an_36:29">36:29</span> Jeg frelser eder fra al eders Urenbed;
jeg kalder Kornet frem og mangfoldiggør det og sender ikke mere
Hungersnød over eder.

<span id="an_36:30">36:30</span> Jeg mangfoldiggør Træernes Frugter og
Markens Afgrøde, for at I ikke mere skal tage en Hungersnøds Skændsel på
eder blandt Folkene.

<span id="an_36:31">36:31</span> Da skal I ihukomme eders onde Veje og
eders Gerninger, som ikke var gode, og ledes ved eder selv over eders
Misgerninger og Vederstyggeligheder.

<span id="an_36:32">36:32</span> Ikke for eders Skyld griber jeg ind,
lyder det fra den Herre HERREN, det være eder kundgjort! Skam jer og
blues over eders Veje, Israels Hus!

<span id="an_36:33">36:33</span> Så siger den Herre HERREN: Den Dag jeg
renser eder for alle eders Misgerninger, lader jeg Byerne bebos, og
Ruinerne skal genopbygges;

<span id="an_36:34">36:34</span> det ødelagte Land skal dyrkes, i Stedet
for at det har været en Ødemark for alles Øjne, som kom forbi.

<span id="an_36:35">36:35</span> Da skal man sige: "Dette Land, som var
ødelagt, er blevet som Edens Have, og Byerne, som var omstyrtet, ødelagt
og nedrevet, er befæstet og beboet."

<span id="an_36:36">36:36</span> Og Folkene, der er tilhage rundt om
eder, skal kende, at jeg, HERREN, har opbygget de nedrevne Byer og
tilplantet det ødelagte Land; jeg, HERREN, har talet, og jeg fuldbyrder
det.

<span id="an_36:37">36:37</span> Så siger den Herre HERREN: Også dette
vil jeg gøre for Israels Hus på deres Bøn: Jeg vil gøre dem mangfoldige
som en Hjord af Mennesker;

<span id="an_36:38">36:38</span> som en Hjord af Offerdyr, som
Jerusalems Fårehjorde på dets Højtider skal de omstyrtede Byer blive
fulde af Menneskehjorde; og de skal kende, at jeg er HERREN.

<span id="an_37:1">37:1</span> Herrens hånd kom over mig, og han førte
mig i ånden ud og satte mig midt i dalen. Den var fuld af Ben;

<span id="an_37:2">37:2</span> og han førte mig rundt omkring dem, og
se, de lå i store Mængder ud over Dalen, og se, de var aldeles tørre.

<span id="an_37:3">37:3</span> Derpå sagde han til mig: "Menneskesøn!
kan disse Ben blive levende?" Jeg svarede: "Herre, HERRE, du ved det!"

<span id="an_37:4">37:4</span> Så sagde han til mig: Profeter over disse
Ben og sig til dem: I tørre Ben, hør HERRENs Ord!

<span id="an_37:5">37:5</span> Så siger den Herre HERREN til disse Ben:
Se, jeg bringer Ånd i eder, så I bliver levende.

<span id="an_37:6">37:6</span> Jeg lægger Sener om eder, lader Kød vokse
frem på eder, overtrækker eder med Hud og indgiver eder Ånd, så I bliver
levende; og I skal kende, at jeg er HERREN.

<span id="an_37:7">37:7</span> Så profeterede jeg, som mig var pålagt,
og der hørtes en Lyd, da jeg profeterede, og se, der hørtes Raslen, og
Benene nærmede sig hverandre.

<span id="an_37:8">37:8</span> Og jeg skuede, og se, der kom Sener på
dem, Kød voksede frem, og de blev overtrukket med Hud, men der var ingen
Ånd i dem.

<span id="an_37:9">37:9</span> Så sagde han til mig: Profeter og tal til
Ånden, profeter, du Menneskesøn, og sig til dem: Så siger den Herre
HERREN: Ånd, kom fra de fre Verdenshjørner og blæs på disse dræbte, at
de må blive levende!

<span id="an_37:10">37:10</span> Da profeterede jeg, som han bød mig, og
Ånden kom i dem, og de blev levende og rejste sig på deres Fødder, en
såre, såre stor Hær.

<span id="an_37:11">37:11</span> Derpå sagde han til mig: Menneskesøn!
Disse Ben er alt Israels Hus. Se, de siger: "Vore Ben er tørre, vort Håb
er svundet, det er ude med os!"

<span id="an_37:12">37:12</span> Profeter derfor og sig til dem: Så
siger den Herre HERREN: Se, jeg åbner eders Grave og fører eder ud af
dem, mit Folk, og bringer eder til Israels Land;

<span id="an_37:13">37:13</span> og I skal kende, at jeg er HERREN, når
jeg åbner eders Grave og fører eder ud af dem, mit Folk.

<span id="an_37:14">37:14</span> Jeg indgiver eder min Ånd, så I bliver
levende, og jeg bosætter eder i eders Land; og I skal kende, at jeg er
HERREN; jeg har talet, og jeg fuldbyrder det, lyder det fra HERREN.

<span id="an_37:15">37:15</span> HERRENs Ord kom til mig således:

<span id="an_37:16">37:16</span> Du, Menneskesøn, tag dig et Stykke Træ
og skriv derpå: Juda og hans Medbrødre blandt Israeliterne! Tag så et
andet Stykke Træ og skriv derpå: Josef Efraims Træ og hans Medbrødre,
alt Israels Hus!

<span id="an_37:17">37:17</span> Føj dem så sammen til eet Stykke, så de
bliver eet i din Hånd.

<span id="an_37:18">37:18</span> Og når så dine Landsmænd siger til dig:
"Vil du ikke sige os, hvad du mener dermed?"

<span id="an_37:19">37:19</span> sig så til dem: Så siger den Herre
HERREN: Se, jeg tager Josefs Træ", som var i Efraims Hånd, og Israels
Stammer, hans Medbrødre, og føjer dem til Judas Træ og gør dem til eet
Stykke og de skal blive eet i Judas Hånd.

<span id="an_37:20">37:20</span> Og Træstykkerne, du skrev på, skal være
i din Hånd, så de kan se dem.

<span id="an_37:21">37:21</span> Tal så til dem: Så siger den Herre
HERREN: Se, jeg henter Israeliterne fra Folkene, til hvilke de vandrede
hen, og samler dem alle Vegne fra og bringer dem til deres Land.

<span id="an_37:22">37:22</span> Jeg gør dem til eet Folk i Landet på
Israels Bjerge; og de skal alle have en og samme Konge og ikke mere være
to Folk eller delt i to Riger.

<span id="an_37:23">37:23</span> De skal ikke mere gøre sig urene ved
deres Afgudsbilleder og væmmelige Guder eller alle deres Overtrædelser,
og jeg vil frelse dem fra alt deres Frafald, hvormed de forsyndede sig,
og rense dem, og de skal være mit Folk, og jeg vil være deres Gud.

<span id="an_37:24">37:24</span> Min Tjener David skal være Konge over
dem, og alle skal de have en og samme Hyrde. De skal følge mine Lovbud
og holde mine Vedtægter og gøre efter dem.

<span id="an_37:25">37:25</span> De skal bo i det Land, jeg gav min
Tjener Jakob, der hvor deres Fædre boede; de skal bo der til evig Tid,
de, deres Børn og Børnebørn; og min Tjener David skal være deres Fyrste
evindelig.

<span id="an_37:26">37:26</span> Jeg slutter en Fredspagt med dem, en
evig Pagt skal det være; og jeg gør dem mangfoldige og sætter min
Helligdom i deres Midte evindelig;

<span id="an_37:27">37:27</span> min Bolig skal være over dem; jeg vil
være deres Gud, og de skal være mit Folk.

<span id="an_37:28">37:28</span> Og Folkene skal kende, at jeg er
HERREN, som helliger Israel, når min Helligdom bliver i deres Midte
evindelig

<span id="an_38:1">38:1</span> HERRENs Ord kom til mig således:

<span id="an_38:2">38:2</span> Menneskesøn, vend dit Ansigt mod Gog i
Magogs Land, Fyrsten over Rosj, Mesjek og Tubal, og profeter imod ham

<span id="an_38:3">38:3</span> og sig: Så siger den Herre HERREN: Se,
jeg kommer over dig, Gog, Fyrste over Rosj, Mesjek og Tubal.

<span id="an_38:4">38:4</span> Jeg vender dig og sætter Kroge i dine
Kæber og trækker dig frem med hele din Hær, Heste og Ryttere, alle i
smukke Klæder, en vældig Skare med store og små Skjolde, alle med Sværd
i Hånd.

<span id="an_38:5">38:5</span> Persere, Ætiopere og Putæere er med dem,
alle med Skjold og Hjelm,

<span id="an_38:6">38:6</span> Gomer med alle dets Hobe, Togarmas Hus
fra det yderste Nord med alle dets Hobe, mange Folkeslag er med.

<span id="an_38:7">38:7</span> Rust dig og hold dig rede med hele din
Skare, som er samlet om dig, og vær mig rede til Tjeneste.

<span id="an_38:8">38:8</span> Lang Tid herefter skal der komme Bud
efter dig; ved Årenes Fjende skal du overfalde et Land, som atter er
unddraget Sværdet, et Folk, som fra mange Folkeslag er sanket sammen på
Israels Bjerge, der stadig lå øde hen, et Folk, som er ført bort fra
Folkeslagene og nu bor trygt til Hobe.

<span id="an_38:9">38:9</span> Du skal trække op som et Uvejr og komme
som en Sky og oversvømme Landet, du og alle dine Hobe og de mange
Folkeslag, som følger dig.

<span id="an_38:10">38:10</span> Så siger den Herre HERREN: På hin Dag
skal en Tanke stige op i dit Hjerte, og du skal oplægge onde Råd

<span id="an_38:11">38:11</span> og sige: "Jeg vil drage op imod et
åbent Land og overfalde fredelige Folk, som bor trygt, som alle bor uden
Mure og hverken har Portstænger eller Porte,

<span id="an_38:12">38:12</span> for at gøre Bytte og røve Rov, lægge
Hånd på genopbyggede ruiner og på et Folk, der er indsamlet fra Folkene
og vinder sig Fæ og Gods, og som bor på Jordens Navle."

<span id="an_38:13">38:13</span> Sabæerne og Dedaniterne, Tarsiss
Købmænd og alle dets Handelsfolk skal sige til dig: "Kommer du for at
gøre Bytte, har du samlet din Skare for at røve Rov, for at bortføre
Sølv og Guld, rane Fæ og Gods og gøre et vældigt Bytte?"

<span id="an_38:14">38:14</span> Profeter derfor, Menneskesøn, og sig
til Gog: Så siger den Herre HERREN: Ja, på hin Dag skal du bryde op,
medens mit Folk Israel bor trygt,

<span id="an_38:15">38:15</span> og komme fra din Hjemstavn yderst i
Nord, du og de mange Folkeslag, der følger dig, alle til Hest, en stor
Skare, en vældig Hær;

<span id="an_38:16">38:16</span> som en Sky skal du drage op mod mit
Folk Israel og oversvømme Landet. I de sidste Dage skal det ske; jeg
fører dig imod mit Land; og Folkene skal kende mig, når jeg for deres
Øjne helliger mig på dig, Gog.

<span id="an_38:17">38:17</span> Så siger den Herre HERREN: Er det dig,
jeg talede om i gamle dage ved mine Tjenere, Israels Profeter, som
profeterede i hine Tider, at jeg vilde bringe dig over dem?

<span id="an_38:18">38:18</span> Men på hin dag, når Gog overfalder
Israels Land, lyder det fra den Herre HERREN, vil jeg give min Vrede
Luft.

<span id="an_38:19">38:19</span> I Nidkærhed, i glødende Vrede udtaler
jeg det: Sandelig, på hin Dag skal et vældigt Jordskælv komme over
Israels Land;

<span id="an_38:20">38:20</span> for mit Åsyn skal Havets Fisk,
Himmelens Fugle, Markens vilde Dyr og alt kryb på Jorden og alle
Mennesker på Jordens Flade skælve, Bjergene skal styrte, Klippevæggene
falde og hver Mur synke til Jord.

<span id="an_38:21">38:21</span> Jeg nedkalder alle Rædsler over ham,
lyder det fra den Herre HERREN; den enes Sværd skal rettes mod den
anden;

<span id="an_38:22">38:22</span> jeg går i Rette med ham med Pest og
Blod, med Regnskyl og Haglsten; Ild og Svovl lader jeg regne over ham,
hans Hobe og de mange Folkeslag, som følger ham.

<span id="an_38:23">38:23</span> Jeg viser mig stor og hellig og giver
mig til Kende for de mange Folks Øjne; og de skal kende, at jeg er
HERREN.

<span id="an_39:1">39:1</span> Du, Menneskesøn, Profeter mod Gog og sig:
Så siger den Herre HERREN. Se, Jeg kommer over dig, Gog, Fyrste over
Rosj, Mesjek og Tubal!

<span id="an_39:2">39:2</span> Jeg vender dig, leder dig og fører dig op
fra det yderste Nord og bringer dig til Israels Bjerge.

<span id="an_39:3">39:3</span> Så slår jeg Buen ud af din venstre Hånd
og lader Pilene falde ud af din højre.

<span id="an_39:4">39:4</span> På Israels Bjerge skal du falde, du og
alle dine Hobe og Folkeslagene, der følger dig; jeg giver dig til Føde
for alle Hånde Rovfugle og Markens vilde Dyr.

<span id="an_39:5">39:5</span> I åben Mark skal du falde, så sandt jeg
har talet, lyder det fra den Herre HERREN.

<span id="an_39:6">39:6</span> Og jeg sætter Ild på Magog og på de
fjerne Strandes trygge Indbyggere; og de skal kende, at jeg er HERREN.

<span id="an_39:7">39:7</span> Mit hellige Navn kundgør jeg midt i mit
Folk Israel, og jeg vil ikke mere vanhellige mit hellige Navn; og
Folkene skal kende, at jeg er HERREN, den Hellige i Israel.

<span id="an_39:8">39:8</span> Se, det kommer, det skal ske, lyder det
fra den Herre HERREN; det er Dagen, jeg har talet om.

<span id="an_39:9">39:9</span> Så skal Indbyggerne i Israels Byer gå ud
og gøre Ild på og tænde op med Rustninger, små og store Skjolde, Buer,
Pile, Håndstave og Spyd; og de skal bruge det til at gøre Ild med i syv
År.

<span id="an_39:10">39:10</span> De skal ikke hente Træ i Marken eller
hugge Brænde i Skovene, men gøre Ild på med Rustningerne. De skal
plyndre dem, de plyndredes af, og hærge dem, de hærgedes af, lyder det
fra den Herre HERREN.

<span id="an_39:11">39:11</span> Og på hin Dag giver jeg Gog et Gravsted
i Israel, Vandringsmændenes dal østen for Havet, og den skal spærre
Vejen for Vandringsmænd; der skal de jorde Gog og hele hans larmende Hob
og kalde Stedet: Gogs larmende Hobs dal.

<span id="an_39:12">39:12</span> Israels Hus skal have hele syv Måneder
til at jorde dem og således rense Landet.

<span id="an_39:13">39:13</span> Alt folket i Landet skal jorde dem, og
det skal tjene til deres Ros, på den Dag jeg herliggør mig, lyder det
fra den Herre HERREN.

<span id="an_39:14">39:14</span> Man skal udvælge fast Mandskab til at
drage Landet rundt og søge efter dem, der er blevet tilbage ud over
Landet, for at rense det; når syv Måneder er gået, skal de skride til at
søge;

<span id="an_39:15">39:15</span> og når de vandrer Landet rundt og en
får Øje på Menneskeknogler, skal han sætte et Mærke derved, for at
Graverne kan jorde dem i Gogs larmende Hobs Dal;

<span id="an_39:16">39:16</span> også skal en By have Navnet Hamona".
Således skal de rense Landet.

<span id="an_39:17">39:17</span> Og du, Menneskesøn! Så siger den Herre
HERREN: Sig til alle Fugle og alle Markens vilde Dyr: Saml eder og kom
hid, kom sammen alle Vegne fra til mit Slagtoffer, som jeg slagter for
eder, et vældigt Slagtoffer på Israels Bjerge; I skal æde Kød og drikke
Blod!

<span id="an_39:18">39:18</span> Kød af Helte skal I æde, Blod af
Jordens Fyrster skal I drikke, Vædre, Får, Bukke og Tyre, alle fedet i
Basan.

<span id="an_39:19">39:19</span> I skal æde eder mætte i Fedt og drikke
eder drukne i Blod af mit Slagtoffer, som jeg slagter for eder.

<span id="an_39:20">39:20</span> I skal mætte eder ved mit Bord med
Køreheste og Rytterheste, Helte og alle Hånde Krigsfolk, lyder det fra
den Herre HERREN.

<span id="an_39:21">39:21</span> Jeg åbenbarer min Herlighed blandt
Folkene, og alle Folkene skal skue den Dom, jeg fuldbyrder, og min Hånd,
som jeg lægger på dem.

<span id="an_39:22">39:22</span> Israels Hus skal kende, at jeg, HERREN,
er deres Gud fra hin Dag og fremdeles;

<span id="an_39:23">39:23</span> og Folkene skal kende, at Israels Hus
vandrede i Landflygtighed for deres Misgerningers Skyld, fordi de var
troløse imod mig, så jeg skjulte mit Åsyn for dem og gav dem i deres
Fjenders Hånd, hvorfor de alle faldt for Sværdet.

<span id="an_39:24">39:24</span> Efter deres Urenhed og deres
Overtrædelser handlede jeg med dem og skjulte mit Åsyn for dem.

<span id="an_39:25">39:25</span> Derfor, så siger den Herre HERREN; Nu
vil jeg vende Jakobs Skæbne, forbarme mig over alt Israels Hus og være
nidkær for mit hellige Navn;

<span id="an_39:26">39:26</span> og de skal glemme deres Skændsel og al
den Troløshed, de viste mig, når de bor trygt i deres Land, uden at
nogen skræmmer,

<span id="an_39:27">39:27</span> når jeg fører dem tilbage fra
Folkeslagene, samler dem fra deres Fjenders Lande og helliger mig på dem
for mange Folks Øjne.

<span id="an_39:28">39:28</span> Og de skal kende, at jeg er HERREN
deres Gud, når jeg efter at have ført dem i Landflygtighed blandt
Folkene samler dem i deres Land uden at lade nogen af dem blive tilbage
derude

<span id="an_39:29">39:29</span> og ikke mere skjuler mit Åsyn for dem,
da jeg har udgydt min Ånd over Israels Hus, lyder det fra den Herre
HERREN.

<span id="an_40:1">40:1</span> I det fem og tyvende år efter at vi var
ført i landflygtighed, ved nytårstide, på den tiende dag i Måneden i det
fjortende År efter Byens indtagelse, netop på den Dag kom HERRENs Hånd
over mig, og han førte mig

<span id="an_40:2">40:2</span> i Guds Syner til Israels Land og satte
mig på et såre højt Bjerg, og på det var der bygget noget som en By mod
Syd;

<span id="an_40:3">40:3</span> og da han havde ført mig derhen, se, da
var der en Mand som Kobber at se til med en Hørgarnssnor og en Målestang
i Hånden, og han stod ved Porten.

<span id="an_40:4">40:4</span> Manden sagde til mig: "Menneskesøn, se
med dine Øjne, hør med dine Ører og læg vel Mærke til alt, hvad jeg
viser dig; thi du er ført hid, for at jeg skal vise dig det. Kundgør
Israels Hus alt, hvad du ser!"

<span id="an_40:5">40:5</span> Og se, der var en Mur uden om Templet til
alle Sider. Manden holdt i Hånden en Målestang. som var seks Alen lang,
en Alen en Håndsbred længere end sædvanlig", og han målte Muren; den var
eet Mål bred og eet Mål høj.

<span id="an_40:6">40:6</span> Så gik han op ad syv Trappetrin ind i den
Port, hvis Forside vendte mod Øst; og han målte Portens Tærskel til eet
Mål i Bredden,

<span id="an_40:7">40:7</span> hvert af Portens Siderum ligeledes til
eet Mål i Længden og eet i Bredden, Murpillerne mellem Siderummene til
fem Alen og Tærskelen ved Portens Forhal på den Side,

<span id="an_40:8">40:8</span> der vendte indad i Porten, til eet Mål.

<span id="an_40:9">40:9</span> Og han målte Portens Forhal til otte Alen
og dens Murpiller til to; Portens Forhal lå på indersiden.

<span id="an_40:10">40:10</span> Portens Siderum, tre på hver Side, lå
over for hverandre; de var lige store alle tre; også Murpillerne på
begge Sider var lige store.

<span id="an_40:11">40:11</span> Så målte han Portindgangens Bredde til
ti Alen og Portgangens til tretten.

<span id="an_40:12">40:12</span> Foran Siderummene var der på begge
Sider afspærrede Pladser på een Alen, og selve Siderummene på begge
Sider var seks Alen.

<span id="an_40:13">40:13</span> Så målte han Porten fra Indervæggen i
et Siderum til Indervæggen i Siderummet lige overfor til en Bredde af
fem og tyve Alen, Dør over for Dør.

<span id="an_40:14">40:14</span> Så målte han Forhallen til tyve Alen;
og Forgården omgav Portens Forhal".

<span id="an_40:15">40:15</span> Fra Portens Forside udad til
Portforhallens Forside indad var der halvtredsindstyve Alen.

<span id="an_40:16">40:16</span> Porten havde på begge Sider
Gittervinduer, som udvidede sig indad i Siderummene og deres Murpiller;
ligeledes havde Forhallen på alle Sider Vinduer, som udvidede sig indad.
På Murpillerne til begge Sider var der Palmer.

<span id="an_40:17">40:17</span> Derpå førte han mig ind i den ydre
Forgård. Og se, der var Kamre, og Forgården rundt var der et stenlagt
Stykke; der var tredive Kamre på Stenlægningen.

<span id="an_40:18">40:18</span> Det stenlagte Stykke stødte op til
Portenes Sidemure, lige så bredt som Portene var lange; det var den
nedre Stenlægning.

<span id="an_40:19">40:19</span> Han målte Forgårdens Bredde fra den
nedre Ports indre Forside til den indre Ports ydre Forside til hundrede
Alen. Og han førte mig mod Nord,

<span id="an_40:20">40:20</span> og se, der var en Port, som vendte mod
Nord, i den ydre Forgård, og han målte dens Længde og Bredde.

<span id="an_40:21">40:21</span> Den havde tre Siderum til hver Side, og
Murpillerne og Forhallen havde samme Mål som i den første Port; den var
halvtredsindstyve Alen lang og fem og tyve Alen bred.

<span id="an_40:22">40:22</span> Vinduer, Forhal og Palmer havde samme
Mål som i den Port, hvis Forside vendte mod Øst; ad syv Trin steg man op
dertil, og Forhallen lå inderst inde.

<span id="an_40:23">40:23</span> En Port til den indre Forgård lå over
for Nordporten, ligesom Forholdet var ved Østporten; og han målte fra
Port til Port hundrede Alen.

<span id="an_40:24">40:24</span> Så førte han mig mod Syd og se, der var
også en Port mod Syd, og han målte dens Murpiller og Forhal; de havde
samme Mål som de andre.

<span id="an_40:25">40:25</span> Porten og dens Forhal havde Vinduer af
samme Slags som de andre. Den var halvtredsindstyve Alen lang og fem og
tyve Alen bred;

<span id="an_40:26">40:26</span> syv Trin førte op til den; Forhallen lå
inderst inde, og der var Palmer på Murpillerne til begge Sider.

<span id="an_40:27">40:27</span> Endelig var der en Port til den indre
Forgård over for Sydporten: han målte hundrede Alen fra Port til Port.

<span id="an_40:28">40:28</span> Derpå førte han mig til den indre
Forgård gennem Sydporten, og den målte han; den havde samme Størrelse
som de andre,

<span id="an_40:29">40:29</span> og dens Siderum, Murpiller og Forhal
havde samme Størrelse som de andre; Porten og dens Forhal havde Vinduer
rundt om. Den var halvtredsindstyve Alen lang og fem og tyve Alen bred.

<span id="an_40:30">40:30</span> (Der var Forhaller rundt om, fem og
tyve Alen lange og fem Alenbrede.

<span id="an_40:31">40:31</span> Forhallen vendte ud mod den ydre
Forgård med Palmer på Murpillerne, og otte Trin dannede dens Opgang.

<span id="an_40:32">40:32</span> Så førte han mig til Østporten og målte
denne Port; den havde samme Størrelse som de andre,

<span id="an_40:33">40:33</span> og Siderum, Murpiller og Forgård havde
samme Størrelse som de andre; Porten og dens Forhal havde Vinduer rundt
om. Den var halvtredsindstyve Alen lang og fem og tyve Alen bred.

<span id="an_40:34">40:34</span> Forhallen vendte ud mod den ydre
Forgård med Palmer på Murpillerne til begge Sider, og otte Trin dannede
dens Opgang.

<span id="an_40:35">40:35</span> Så førte han mig til Nordporten og
målte den; den havde samme Størrelse som de andre,

<span id="an_40:36">40:36</span> ligeledes Siderum, Murpiller og Forhal;
Porten og dens Forhal havde Vinduer rundt om. Den var halvtredsindstyve
Alen lang og fem og tyve Alen bred.

<span id="an_40:37">40:37</span> Forhallen vendte ud mod den ydre
Forgård med Palmer på Murpillerne til begge Sider, og otte Trin dannede
dens Opgang.

<span id="an_40:38">40:38</span> Derpå vendte han sig til det Indre,
idet han førte mig til Østporten; der skyllede man Brændofferet

<span id="an_40:39">40:39</span> Og i Portens Forhal stod to Borde på
den ene Side og to på den anden til at slagte Brændofferet, Syndofferet
og Skyldofferet på.

<span id="an_40:40">40:40</span> Også ved det ydre Hjørne, mod Nord når
man steg op i Portindgangen, stod to Borde og ved Portforhallens andet
Hjørne andre to,

<span id="an_40:41">40:41</span> fire Borde på hver Side ved Portens
Hjørner, i alt otte. På dem slagtede man Slagtofferet.

<span id="an_40:42">40:42</span> Og, til Brændofferet stod der tre
Kvaderstensborde, halvanden Alen lange, halvanden Alen brede og en Alen
høje; på dem lagde man de Redskaber, med hvilke man slagtede
Brændofferet og Slagtofferet.

<span id="an_40:43">40:43</span> De havde hele Vejen rundt en Rand på en
Håndsbred, der vendte indad; og oven over Bordene var der Tage til Værn
mod Regn og Sol. Derpå førte han mig atter

<span id="an_40:44">40:44</span> til den indre Forgård, og se, der var
to Kamre, et ved Nordportens Hjørne med Forsiden mod Syd og et andet ved
Sydportens Hjørne med Forsiden mod Nord.

<span id="an_40:45">40:45</span> Og han sagde til mig: "Kammeret her,
hvis Forside vender mod Syd, er for Præsterne, der tager Vare på, hvad
der er at varetage i Templet,

<span id="an_40:46">40:46</span> og Kammeret der, hvis Forside vender
mod Nord, er for Præsterne, der tager Vare på, hvad der er at varetage
ved Alteret. Det er Zadoks Sønoer, som alene af Levis Sønner må nærme
sig HERREN for at tjene ham."

<span id="an_40:47">40:47</span> Så målte han Forgården; den var
hundrede Alen lang og hundrede Alen bred i Firkant; og Alteret stod
foran Templet.

<span id="an_40:48">40:48</span> Derpå førte han mig til Templets Forhal
og målte Forhallens Piller" ; de var fem Alen brede på begge Sider;
Porten var fjorten Alen bred og dens Sidevægge tre Alen på begge Sider,

<span id="an_40:49">40:49</span> og Forhallen var tyve Alen lang og tolv
Alen bred. Ad ti Trin steg man op til den; og der stod Søjler op ad
Pillerne, een på hver Side.

<span id="an_41:1">41:1</span> Derpå førte han mig til det hellige og
målte pillerne, de var seks Al brede på begge Sider;

<span id="an_41:2">41:2</span> Indgangen var ti Alen bred, dens
Sidevægge fem Alen til begge Sider; og han målte dets Længde til
fyrretyve Alen og Bredden til tyve.

<span id="an_41:3">41:3</span> Derpå gik han ind i Inderhallen og målte
indgangens Piller; de var to Alen, og Indgangen var seks Alen bred og
Sidevæggene syv Alen brede til begge Sider.

<span id="an_41:4">41:4</span> Og han målte dets Længde til tyve Alen og
Bredden til tyve ud for Tempelrummet. Og han sagde til mig: "Dette er
det Allerhelligste."

<span id="an_41:5">41:5</span> Derpå målte han Templets Mur; den var
seks Alen bred; og Tilbygningen var fire Alen bred Templet rundt.

<span id="an_41:6">41:6</span> Tilbygningen lå Rum ved Rum, tre Aum oven
på hverandre tredive Gange, og der var Fremspring, så Bjælkerne ikke
greb ind i Templets Mur.

<span id="an_41:7">41:7</span> Således var Tilbygningens Rum bredere og
bredere opad, efter som Tempelmuren var trukket tilbage opad, Templet
rundt. Fra det nederste Stokværk steg man op til det mellemste, og
derfra op til det øverste.

<span id="an_41:8">41:8</span> Og jeg så ved Templet en ophøjet brolagt
Plads hele Vejen rundt. Tilbygningens Grundmure var et fuldt Mål høje,
seks Alen til Kanten.

<span id="an_41:9">41:9</span> Tilbygningens Ydermur var fem Alen bred.
Der var en åben Plads langs Templets Tilbygning.

<span id="an_41:10">41:10</span> En afspærret Plads, tyve Alen bred,
omgav Templet på alle Sider.

<span id="an_41:11">41:11</span> Tilbygningens Døre førte ud til den
åbne Plads, en Dør mod Nord og en anden mod Syd; og den åbne Plads var
fem Alen bred på alle Sider.

<span id="an_41:12">41:12</span> Den Bygning, som lå ved den afspærrede
Plads imod Vest, var halvfjerdsindstyve Alen bred, dens Mur var fem Alen
tyk til alle Sider, og den var halvfemsindstyve Alen lang.

<span id="an_41:13">41:13</span> Han målte Templet; det var hundrede
Alen langt; den afspærrede Plads tillige med Bagbygningen og dens Mure
var hundrede Alen lang,

<span id="an_41:14">41:14</span> og Templets Forside tillige med den
afspærrede Plads mod Øst var hundrede Alen bred.

<span id="an_41:15">41:15</span> Og han målte Længden af Bagbygningen
langs den afspærrede Plads, som lå bag den; den var hundrede Alen. Det
Hellige, Inderhallen og den ydre Forhal

<span id="an_41:16">41:16</span> var træklædt. Vinduer, som udvidede sig
indad, gav Lys rundt om i alle tre Rum, og Væggene derinde var klædt med
Træ rundt om fra Gulv til Vinduer,

<span id="an_41:17">41:17</span> og fra Indgangens Sidevægge til det
indre Rum var der Væggen rundt

<span id="an_41:18">41:18</span> udskåret Arbejde, Keruber og Palmer, en
Palme mellem to Keruber; Keruberne havde to Ansigter;

<span id="an_41:19">41:19</span> Menneskeansigtet vendte mod Palmen på
den ene Side og Løveansigtet mod Palmen på den anden Side; således var
der gjort hele Templet rundt.

<span id="an_41:20">41:20</span> Fra Gulv til Vinduer var der
fremstillet Keruber og Palmer på det Helliges Væg.

<span id="an_41:21">41:21</span> Ved Indgangen til det Hellige var der
firkantede Dørstolper. Foran Helligdommen var der noget, der så ud som

<span id="an_41:22">41:22</span> et Træalter, tre Alen højt, to Alen
langt og to Alen bredt; det havde Hjørner, og dets Fodstykke og Vægge
var af Træ. Og han sagde til mig: "Dette er Bordet, som står for HERRENs
Åsyn."

<span id="an_41:23">41:23</span> Det Hellige havde to Dørfløje;

<span id="an_41:24">41:24</span> ligeledes havde Helligdommen to
Dørfløje; hver Fløj var to bevægelige Dørflader, to på hver Fløj.

<span id="an_41:25">41:25</span> Og på dem var der fretillet Keruber og
Palmer ligesom på Væggene. Der var et Trætag uden for Forhallen.

<span id="an_41:26">41:26</span> Der var gitrede Vinduer og Palmer på
Forhallens Sidevægge til begge Sider..."

<span id="an_42:1">42:1</span> Derpå førte han mig ud i den indre
forgård i nordlig retning, og han førte mig til Kamrene, som lå ud imod
den afspærrede Plads og Bagbygningen, nogle på den ene Side, andre på
den anden.

<span id="an_42:2">42:2</span> Længden var hundrede Alen og Bredden
halvtredsindstyve.

<span id="an_42:3">42:3</span> Over for Portene, som hørte til den indre
Forgård, og over for Stenbroen, som hørte til den ydre Forgård, var der
Gang over for Gang i tre Stokværk.

<span id="an_42:4">42:4</span> Foran Kamrene var der en Forgang, ti Alen
bred og hundrede Alen lang, og deres Døre vendte mod Nord.

<span id="an_42:5">42:5</span> De øvre Kamre var de snævreste, thi
Gangen tog noget af deres Plads, så at de var mindre end de nederste og
mellemste.

<span id="an_42:6">42:6</span> Thi de havde tre Stokværk og ingen Søjler
svarende til den ydre Forgårds; derfor var de øverste snævrere end de
nederste og mellemste.

<span id="an_42:7">42:7</span> Der løb en Mur udenfor langs Kamrene i
Retning af den ydre Forgård; foran Kamrene var dens Længde
halvtredsindstyve Alen;

<span id="an_42:8">42:8</span> thi Kamrene, som lå ved den ydre Forgård,
havde en samlet Længde af halvtredsindstyve Alen, og de lå over for
hine, i alt hundrede Alen.

<span id="an_42:9">42:9</span> Neden for disse Kamre var indgangen på
Østsiden, når man gik ind i dem fra den ydre Forgård,

<span id="an_42:10">42:10</span> ved Begyndelsen af den ydre Mur. Derpå
førte han mig mod Syd; og der var også Kamre ud imod den afspærrede
Plads og Bagbygningen

<span id="an_42:11">42:11</span> med en Gang foran; de så ud som Kamrene
mod Nord; havde samme Længde og Bredde, og alle Udgange var her som
hist, ligesom de var indrettet på samme Måde.

<span id="an_42:12">42:12</span> Men deres Døre vendte mod Syd..."

<span id="an_42:13">42:13</span> Og han sagde til mig: "Kamrene mod Nord
og Syd, som ligger ud mod den afspærrede Plads, er de hellige Kamre,
hvor Præsterne, der nærmer sig HERREN, skal spise det højhellige; der
skal de gemme det højhellige, Afgrødeofrene, Syndofrene og Skyldofrene,
thi Stedet er helligt;

<span id="an_42:14">42:14</span> og når Præsterne træder ind - de må
ikke fra Helligdommen træde ud i den ydre Forgård - skal de der nedlægge
deres Klæder, som de gør Tjeneste i, da de er hellige, og iføre sig
andre Klæder; da først må de nærme sig det, der hører Folket til."

<span id="an_42:15">42:15</span> Da han var til Ende med at udmåle
Templets Indre, førte han mig hen til den Port, hvis Forside vendte mod
Øst, og målte til alle Sider;

<span id="an_42:16">42:16</span> han målte med Målestangen Østsiden; den
var efter Målestangen 500 Alen; så vendte han sig og

<span id="an_42:17">42:17</span> målte med Målestangen Nordsiden til 500
Alen;

<span id="an_42:18">42:18</span> så vendte han sig og målte med
Målestangen Sydsiden til 500 Alen;

<span id="an_42:19">42:19</span> og han vendte sig og målte med
Målestangen Vestsiden til 500 Alen.

<span id="an_42:20">42:20</span> Til alle fire Sider målte han Pladsen;
og der var en Mur rundt om, 500 Alen lang og 500 Alen bred, til at sætte
Skel mellem det, som er helligt, og det, som ikke er helligt.

<span id="an_43:1">43:1</span> Derpå førte han mig hen til Østporten.

<span id="an_43:2">43:2</span> Og se Israels Guds Herlighed kom
østerfra, og det lød som mange Vandes Brus, og Jorden lyste af hans
Herlighed.

<span id="an_43:3">43:3</span> Synet var som det, jeg havde set, da han
kom for at ødelægge Byen, og Vognen så ud som den, jeg havde set ved
Floden Kebar. Da faldt jeg på mit Ansigt.

<span id="an_43:4">43:4</span> Og HERRENs Herlighed drog ind i Templet
gennem den Port, hvis Forside vendte mod Øst.

<span id="an_43:5">43:5</span> Men Ånden løftede mig op og bragte mig
ind i den indre Forgård, og se, HERRENs Herlighed fyldte Templet.

<span id="an_43:6">43:6</span> Og jeg hørte en tale til mig ud fra
Templet, medens Manden stod ved Siden af mig,

<span id="an_43:7">43:7</span> og han sagde: Menneskesøn! Her er min
Trones og mine Fodsålers Sted, hvor jeg vil bo midt iblandt Israeliterne
til evig Tid. Israels Hus skal ikke mere vanhellige mit hellige Navn,
hverken de eller deres konger, med deres Bolen eller deres kongers Lig,

<span id="an_43:8">43:8</span> de, som satte deres Tærskel lige ved min
og deres Dørstolper lige ved mine, kun med en Mur imellem mig og dem, og
vanhelligede mit hellige Navn ved de Vederstyggeligheder, de øvede, så
jeg måtte tilintetgøre dem i min Vrede.

<span id="an_43:9">43:9</span> Nu skal de fri mig for deres Bolen og
deres Kongers Lig, så jeg kan bo iblandt dem til evig Tid.

<span id="an_43:10">43:10</span> Men du, Menneskesøn, giv Israels Hus en
Beskrivelse af Templet, dets Udseende og Form, at de må skamme sig over
deres Misgerninger.

<span id="an_43:11">43:11</span> Og dersom de skammer sig over alt, hvad
de har gjort, så kundgør dem Templets Omrids og Indretning, dets Udgange
og Indgange, et helt Billede deraf; ligeledes alle Vedtægter og Love
derom; og skriv det op for deres Øjne, at de må mærke sig Billedet i sin
Helhed og alle Vedtægterne og holde dem.

<span id="an_43:12">43:12</span> Dette er Loven om Templet: På Bjergets
Tinde skal alt dets Område til alle Sider være højhelligt; se, det er
Loven om Templet.

<span id="an_43:13">43:13</span> Følgende er Alterets Mål i Alen, en
Alen en Håndsbred længere end sædvanlig: Foden var en Alen høj og en
Alen bred, Kantlisten Randen rundt et Spand høj. Om Alterets Højde
gælder følgende:

<span id="an_43:14">43:14</span> Fra Foden underneden op til det
nederste Fremspring to Alen med en Alens Bredde; og fra det lille
Fremspring til det store fire Alen med en Alens Bredde.

<span id="an_43:15">43:15</span> Ildstedet var fire Alen højt, og fra
Ildstedet ragede fire Horn i Vejret.

<span id="an_43:16">43:16</span> Ildstedet var tolv Alen langt og tolv
Alen bredt, så det dannede en ligesidet Firkant.

<span id="an_43:17">43:17</span> Det store Fremspring var fjorten Alen
langt og fjorten Alen bredt på alle fire Sider; det lille Fremspring
seksten Alen langt og seksten Alen bredt på alle fire Sider; Kantlisten
rundt om en halv Alen bred og Foden en Alen bred rundt om. Trappen var
på Østsiden.

<span id="an_43:18">43:18</span> Og han sagde til mig: Menneskesøn! Så
siger den Herre HERREN: Følgende er Vedtægteme om Alteret, på den Dag
det bygges til at ofre Brændofre og sprænge Blod på:

<span id="an_43:19">43:19</span> Så lyder det fra den Herre HERREN:
Levitpræsterne, som nedstammer fra Zadok og må nærme sig mig for at gøre
Tjeneste for mig, skal du give en ung Tyr til Syndoffer;

<span id="an_43:20">43:20</span> og du skal tage noget af dens Blod og
stryge det på Alterets fire Horn, på Fremspringets fire Hjørner og på
Kantlisten rundt om og således rense det for Synd og fuldbyrde Soningen
for det.

<span id="an_43:21">43:21</span> Og du skal tage Syndoffertyren og
brænde den ved Tempelvagten uden for Helligdommen.

<span id="an_43:22">43:22</span> Næste Dag skal du bringe en lydefri
Gedebuk som Syndoffer, og de skal rense Alteret for Synd, ligesom de
rensede det med Tyren.

<span id="an_43:23">43:23</span> Og når du er til Ende med at rense det
for Synd, skal du bringe en lydefri ung Tyr og en lydefri Væder af
Småkvæget;

<span id="an_43:24">43:24</span> du skal bringe dem for HERRENs Åsyn, og
Præsterne skal strø Salt på dem og ofre dem som Brændoffer for HERREN.

<span id="an_43:25">43:25</span> Syv Dage skal du daglig ofre en
Syndofferbuk, og man skal ofre en ung Tyr og en Væder af Småkvæget,
lydefri Dyr;

<span id="an_43:26">43:26</span> i syv Dage skal man fuldbyrde Soningen
for Alteret og rense det og indvie det.

<span id="an_43:27">43:27</span> Således skal man bære sig ad i disse
Dage. Og på den ottende Dag og siden hen skal Præsterne ofre eders
Brændofre og Takofre på Alteret; og jeg vil have Behag i eder, lyder det
fra den Herre HERREN.

<span id="an_44:1">44:1</span> Derpå førte han mig tilbage ad
helligdommens ydre østport til, og den var lukket."

<span id="an_44:2">44:2</span> Og HERREN sagde til mig: Denne Port skal
være lukket og må ikke åbnes! Ingen må gå ind derigennem, thi igennem
den drog HERREN, Israels Gud, ind; derfor skal den være lukket.

<span id="an_44:3">44:3</span> Kun Fyrsten må sidde i den og holde
Måltid for HERRENs Åsyn; men han skal gå ind igennem Portforhallens Dør
og samme Vej ud.

<span id="an_44:4">44:4</span> Derpå førte han mig i Retning af
Nordporten til Pladsen foran Templet, og jeg skuede, og se, HERRENs
Herlighed fyldte HERRENs Hus, og jeg faldt på mit Ansigt.

<span id="an_44:5">44:5</span> Da sagde HERREN til mig: Menneskesøn,
mærk dig og se med dine Øjne og hør med dine Ører alt, hvad jeg taler
til dig med Hensyn til alle Vedtægter og Love om HERRENs Hus, og læg vel
Mærke til, hvad der gælder om Adgang til Templet gennem en hvilken som
helst af Helligdommens Udgange.

<span id="an_44:6">44:6</span> Og sig til Israels Hus, den genstridige
Slægt: Så siger den Herre HERREN: Lad det nu være nok med alle eders
Vederstyggeligheder, Israels Hus,

<span id="an_44:7">44:7</span> at I lod fremmede med uomskårne Hjerter
og uomskåret Kød komme ind i min Helligdommen, for at de skulde være der
og vanhellige mit Hus, når I frembar min Mad, Fedt og Blod og således
brød min Pagt ved alle eders Vederstyggeligheder.

<span id="an_44:8">44:8</span> I tog ikke Vare på, hvad der var at
varetage ved mine hellige Ting, men overlod de fremmede at tage Vare på,
hvad der var at varetage i min Helligdom.

<span id="an_44:9">44:9</span> Derfor, så siger den Herre HERREN: Ingen
fremmed med uomskåret Hjerte og uomskåret Kød må komme i min Helligdom,
ikke een af de fremmede, som lever blandt Israels Børn.

<span id="an_44:10">44:10</span> Men de Leviter, som fjernede sig fra
mig, da Israel for vild, idet de for vild fra mig og holdt sig til deres
Afgudsbilleder, de skal bære deres Misgerning.

<span id="an_44:11">44:11</span> De skal i min Helligdom gøre
Vagttjeneste ved Tempelportene og udføre Arbejdet i Templet, idet de
skal slagte Brændofrene og Slagtofrene for Folket og stå dem til
Tjeneste og gå dem til Hånde.

<span id="an_44:12">44:12</span> Fordi de gik dem til Hånde over for
deres Afgudsbilleder og således blev Årsag til Skyld for Israels Hus,
derfor løfter jeg min Hånd imod dem, lyder det fra den Herre HERREN, på
at de skal bære deres Misgerning.

<span id="an_44:13">44:13</span> De må ikke nærme sig mig for at gøre
Præstetjeneste for mig, ej heller må de nærme sig nogen af mine hellige
Ting, det højhellige, men de skal bære deres Skændsel og de
Vederstyggeligheder, de øvede.

<span id="an_44:14">44:14</span> Jeg sætter dem til at tage Vare på,
hvad der er at varetage i Templet ved alt Arbejde der, ved alt, hvad der
er at gøre derinde.

<span id="an_44:15">44:15</span> Men Levitpræsterne, Zadoks
Efterkommere, som tog Vare på, hvad der var at varetage i min Helligdom,
dengang Israeliterne for vild fra mig, skal nærme sig mig for at gå mig
til Hånde og være mig til Tjeneste og ofre mig Fedt og Blod, lyder det
fra den Herre HERREN.

<span id="an_44:16">44:16</span> De skal gå ind i min Helligdom og nærme
sig mit Bord for at gå mig til Hånde og tage Vare på, hvad jeg vil have
varetaget.

<span id="an_44:17">44:17</span> Og når de går ind ad den indre Forgårds
Port, skal de være iført Linnedklæder; de må ikke have uld på Kroppen,
når de gør Tjeneste i den indre Forgårds Porte eller længere inde.

<span id="an_44:18">44:18</span> De skal bære Linnedhuer på Hovedet og
Linnedbenklæder om Lænderne; de må ikke omgjorde sig med noget, som
fremkalder Sved.

<span id="an_44:19">44:19</span> Og når de går ud i den ydre Forgård til
Folket, skal de afføre sig de Klæder, i hvilke de gør Tjeneste, gemme
dem i Helligdommens kamre og iføre sig andre Klæder, at de ikke skal
gøre Folket helligt med deres Klæder.

<span id="an_44:20">44:20</span> Hovedet må de ikke rage, dog heller
ikke lade Håret vokse frit, men de skal klippe deres Hår.

<span id="an_44:21">44:21</span> Vin må ingen Præst drikke, når han går
ind i den indre Forgård.

<span id="an_44:22">44:22</span> Enke eller fraskilt må de ikke tage til
Ægte, men kun Jomfruer af Israels Hus; dog må de ægte Enken efter en
Præst.

<span id="an_44:23">44:23</span> De skal lære mit Folk at skelne mellem
det, som er helligt, og det, som ikke er helligt, og undervise dem i
Forskellen mellem rent og urent.

<span id="an_44:24">44:24</span> Ved Retstrætter skal de optræde som
Dommere; efter mine Lovbud skal de dømme. De skal overholde mine Love og
Vedtægter på alle mine Højtidsdage og helligholde mine Sabbater.

<span id="an_44:25">44:25</span> Et Lig må de ikke komme nær, at de ikke
skal blive urene derved; kun ved Fader, Moder, Søn, Datter, Broder eller
ugift Søster må de gøre sig urene;

<span id="an_44:26">44:26</span> og efter at være blevet uren skal han
tælle syv Dage frem, så er han atter ren;

<span id="an_44:27">44:27</span> den Dag han atter går ind i
Helligdommen, i den indre Forgård, for at gøre Tjeneste i Helligdommen,
skal han frembære et Syndoffer, lyder det fra den Herre HERREN.

<span id="an_44:28">44:28</span> De skal ingen Arvelod have; jeg er
deres Arvelod. Og Ejendom i Israel må I ikke give dem; jeg er deres
Ejendom.

<span id="an_44:29">44:29</span> Afgrødeofferet, Syndofferet og
Skyldofferet skal de spise, og alt, hvad der er lagt Band på i Israel,
skal tilfalde dem.

<span id="an_44:30">44:30</span> Det bedste af al Førstegrøde af enhver
Art, alle Offerydelser af enhver Art, alt, hvad I måtte yde, skal
tilfalde Præsterne, og Førstegrøden af eders Grovmel skal I give Præsten
for at nedkalde Velsignelse over eders Huse.

<span id="an_44:31">44:31</span> Intet Ådsel og intet, som er
sønderrevet, være sig Fugl eller firføddet Dyr, må Præsterne spise.

<span id="an_45:1">45:1</span> Når I udskifter landet ved lodkastning,
skal I yde Herren en Offerydelse, en hellig Del af Landet, 25 000 Alen
lang og 20 000 Alen bred; hellig skal den være i hele sin Udstrækning.

<span id="an_45:2">45:2</span> Deraf skal til Helligdommen fratages et
firkantet Stykke på 500 Alen til alle Sider, omgivet af en åben Plads på
50 Alen.

<span id="an_45:3">45:3</span> Af denne Strækning skal du afmåle et
Stykke på 25000 Alens Længde og 10000 Alens Bredde; der skal
Helligdommen, den højhellige, ligge.

<span id="an_45:4">45:4</span> Det er en hellig Gave af Landet og skal
tilfalde Præsterne, som gør Tjeneste i Helligdommen, dem, som træder
frem for at gøre Tjeneste for HERREN; og det skal give dem Plads til
Boliger og Græsgang.

<span id="an_45:5">45:5</span> Et Stykke på 25000 Alens Længde og 10000
Alens Bredde skal som Grundejendom tilfalde Leviteme, som gør Tjeneste i
Templet, til Byer at bo i.

<span id="an_45:6">45:6</span> Byens Grundejendom skal I give en Bredde
af 5000 Alen og en Længde af 25000 Alen, samme Længde som den hellige
Offerydelse; den skal tilhøre hele Israels Hus.

<span id="an_45:7">45:7</span> Og Fyrsten skal på begge Sider af den
hellige Offerydelse og Byens Grundejendom have et Område langs den
hellige Offerydelse og Byens Grundejendom både på Vestsiden og Østsiden
af samme Længde som en af Stammelodderne fra Landets Vestgrænse til
Østgrænsen;

<span id="an_45:8">45:8</span> det skal tilhøre ham som Grundejendom i
Israel, for at mine Fyrster ikke fremtidig skal undertrykke mit Folk;
men det øvrige Land skal gives Israels Hus, Stamme for Stamme.

<span id="an_45:9">45:9</span> Så siger den Herre HERREN: Lad det nu
være nok, I Israels Fyrster! Afskaf Vold og Undertrykkelse, gør Ret og
Skel og hør op med eders Overgreb mod mit Folk, lyder det fra den Herre
HERREN.

<span id="an_45:10">45:10</span> Vægt, som vejer rigtigt, Efa og Bat,
som holder Mål, skal I have.

<span id="an_45:11">45:11</span> Efa og Bat skal have ens Mål, så at en
Bat holder en Tiendedel Homer, og en Efa ligeledes en Tiendedel Homer;
efter en Homer skal Målet fastslås.

<span id="an_45:12">45:12</span> En Sekel skal holde tyve Gera; fem
Sekel skal være fem, ti Sekel ti, og til halvtredsindstyve Sekel skal l
regne en Mine.

<span id="an_45:13">45:13</span> Dette er den offerydelse, I skal yde:
En Sjetedel Efa af hver Homer Hvede og en Sjetedel Efa af hver Homer
Byg.

<span id="an_45:14">45:14</span> Den fastsatte Ydelse af Olien: En
Tiendedel Bat af hver Kor, ti Bat udgør jo en Kor;

<span id="an_45:15">45:15</span> et Lam fra Småkvæget af hver 200 som
Offerydelse fra alle Israels Slægter til Afgrødeofre, Brændofre og
Takofre for at skaffe eder Soning, lyder det fra den Herre HERREN

<span id="an_45:16">45:16</span> Alt Folket i Landet skal give Fyrsten i
Israel denne Offerydelse.

<span id="an_45:17">45:17</span> Men Fyrsten skal det påhvile at udrede
Brændofrene, Afgrødeofrene og Drikofrene på Højtiderne, Nymånefesterne
og Sabbaterne, alle Israels Huses Fester; han skal sørge for Syndofrene,
Afgrødeofrene, Brændofrene og Takofrene for at skaffe Israels Hus
Soning.

<span id="an_45:18">45:18</span> Så siger den Herre HERREN: På den
første Dag i den første Måned skal I fage en lydefri ung Tyr og rense
Helligdommen for Synd.

<span id="an_45:19">45:19</span> Præsten skal tage noget af Syndofferets
Blod og stryge det på Templets Dørstolper, Alterfremspringets fire
Hjørner og Dørstolperne til den indre Forgårds Port.

<span id="an_45:20">45:20</span> Det samme skal han gøre på den første
Dag i den syvende Måned for deres Skyld, som har fejlet af Vanvare eller
Uvidenhed, og således skaffe Templet Soning.

<span id="an_45:21">45:21</span> På den fjortende Dag i den første Måned
skal I fejre Påskefesten: syv Dage skal I spise usyret Brød;

<span id="an_45:22">45:22</span> og Fyrsten skal på den Dag for sig selv
og for alt Folket i Landet ofre en Tyr som Syndoffer;

<span id="an_45:23">45:23</span> på de syv Festdage skal han som
Brændoffer for HERREN ofre syv Tyre og syv Vædre, lydefri Dyr, på hver
af de syv Dage, og ligeledes daglig som Syndoffer en Gedebuk;

<span id="an_45:24">45:24</span> og som Afgrødeoffer skal han ofre en
Efa med Tyren og ligeledes een med Væderen, desuden en Hin Olie med
Efaen.

<span id="an_45:25">45:25</span> På den femtende Dag i den syvende Måned
skal han på Festen ofre lige så meget som Syndoffer, Brændoffer,
Afgrødeoffer og lige så megen Olie; det skal han gøre syv Dage.

<span id="an_46:1">46:1</span> Så siger den Herre HERREN: Den indre
forgårds østport skal være lukket de seks hverdage, men på Sabbatsdagen
skal den åbnes, ligeledes på Nymånedagen:

<span id="an_46:2">46:2</span> og Fyrsten skal udefra gå ind gennem
Portens Forhal og stille sig ved Portens Dørstolpe. Præsterne skal ofre
hans Brændoffer og Takofre, og han skal tilbede på Portens Tærskel og så
gå ud igen; og Porten skal stå åben til Affen.

<span id="an_46:3">46:3</span> Men Folket i Landet skal på Sabbaterne og
Nymånedagene tilbede for HERRENs Åsyn ved denne Ports Indgang.

<span id="an_46:4">46:4</span> Det Brændoffer, Fyrsten bringer HERREN på
Sabbatsdagen, skal udgøre seks lydefri Lam og en lydefri Væder,

<span id="an_46:5">46:5</span> dertil et Afgrødeoffer på en Efa med
Væderen og et Afgrødeoffer efter Behag med Lammene, desuden en Hin Olie
med hver Efa.

<span id="an_46:6">46:6</span> På Nymånedagen skal det udgøre en ung,
lydefri Tyr, seks Lam og en Væder, lydefri Dyr;

<span id="an_46:7">46:7</span> med Tyren skal han ofre et Afgrødeoffer
på en Efa, med Væderen ligeledes en Efa og med Lammene efter Behag
desuden en Hin Olie med hver Efa.

<span id="an_46:8">46:8</span> Når Fyrsten går ind, skal han komme
gennem Portens Forhal, og samme Vej skal han gå ud;

<span id="an_46:9">46:9</span> men når Folket i Landet konmmer for
HERRENs Åsyn på Festerne, skal den, der kommer ind gennem Nordporten for
at tilbede, gå ud gennem Sydporten, og den, der kommer ind gennem
Sydporten, gå ud genmmem Nordporten; han må ikke vende tilbage gennem
den Port, han kom ind ad, men skal gå ud på den modsatte Side.

<span id="an_46:10">46:10</span> Fyrsten skal være iblandt dem; når de
går ind, skal han også gå ind, og når de går ud, skal han også gå ud.

<span id="an_46:11">46:11</span> På Festerne og Højtiderne skal
Afgrødeofferet være en Efa med hver Tyr og ligeledes en Efa med hvem
Væder, men med Lammene efter Behag; desuden en Hin Olie med hver Efa.

<span id="an_46:12">46:12</span> Når Fyrsten ofrer et frivilligt Offer,
et Brændoffer eller Takofre som frivilligt ofer til HERREN, skal man
åbne Østporten for ham, og han skal ofre sit Brændoffer eller sine
Takofre, som han gør på Sabbatsdagen; og når han er gået ud, skal man
lukke Porten efter ham.

<span id="an_46:13">46:13</span> Et årgammelt, lydefrif Lam skal han
daglig ofre som Brændoffer for HERREN; hver Morgen skal han ofre det;

<span id="an_46:14">46:14</span> og dertil skal han hver Morgen sonm
Afgrødeoffer ofre en Sjettedel Efa og til af fugte Melet desuden en
Tredjedel Hin Olie; det er et Afgmødeoffer for HERREN, en evigt gældende
Ordning.

<span id="an_46:15">46:15</span> Således skal de hver Morgen ofre
Lammet, Afgrødeofferet og Olien som dagligt Brændoffer.

<span id="an_46:16">46:16</span> Så siger den Herre HERREN: Når Fyrsten
giver en af sine Sønner en Gave af sin Arvelod, skal den tilhøre hans
Sønner; den skal være deres arvelige grundejendom;

<span id="an_46:17">46:17</span> men giver han en af sine Tjenere en
Gave af sin Arvelod, skal den kun tilhøre ham til Frigivningsåret; så
skal den vende tilbage til Fyrsten. Kun hans Sønner skal varigt eje en
sådan Arvelod.

<span id="an_46:18">46:18</span> Og Fyrsten må ikke tage noget af
Folkets Arvelod, idet han med Vold trænger dem ud af deres Grundejendom;
af sin egen Grundejendom skal han give sine Sønner Arvelod, at ingen i
mit Folk skal jages bort fra sin Grundejendom.

<span id="an_46:19">46:19</span> Derpå førte han mig ind gennem
Indgangen ved Siden af Porten til de hellige Kamre, som var indrettet
til Præsterne og vendte mod Nord, og se, der var et Rum i den inderste
krog mod Vest.

<span id="an_46:20">46:20</span> Han sagde til mig: "Her er det Rum,
hvor Præsterne skal koge Syndofferet og Skyldoferet og bage
Afgrødeofferet for ikke at tvinges til at bringe det ud i den ydre
Forgård og således hellige Folket."

<span id="an_46:21">46:21</span> Så bragte han mig ud i den ydre Forgård
og førte mig rundt til Forgårdens fire Hjørner, og se, i hvert Hjørne
var der et Gårdsrum;

<span id="an_46:22">46:22</span> i Forgårdens fire Hjørner var der små
Gårdsrum, fyrretyve Alen lange og tredive Alen brede, alle fire lige
store;

<span id="an_46:23">46:23</span> der var Mure rundt om dem alle fire, og
der var indrettet Køkkener rundt om langs Murene.

<span id="an_46:24">46:24</span> Og han sagde til mig: "Her er
Køkkenerne, hvor de, der gør Tjemmesle i Templet, skal koge Folkets
Slagtofre."

<span id="an_47:1">47:1</span> Derpå førte han mig tilbage til tempelets
indgang, og se, vand sprang ud under tempelets Tærskel i østlig Retning,
thi Templets Forside vendte mod Øst; og Vandet løb ned under Templets
Sydside sønden for Alteret.

<span id="an_47:2">47:2</span> Så førte han mig ud gennenm Nordporten og
rundt udenom til den ydre Østport, og se, Vand rislede frem fra
Sydsiden.

<span id="an_47:3">47:3</span> Derpå gik Manden ud mod Øst med en
Målesnor i Hånden, og da han havde målt 1000 Alen, lod han mig gå gennem
Vandet, Vand til Anklerne.

<span id="an_47:4">47:4</span> Da han atter havde målt 1000 Alen, lod
han mig på ny gå gennem Vandet, Vand til Knæene; og da han atter havde
målt 1000 Alen, lod han mig på ny gå gennem Vandet, som der nåede til
Hoften.

<span id="an_47:5">47:5</span> Da han atter havde målt 1000 Alen, var
det en Strøm, som jeg ikke kunde vade over, thi Vandet gik så højt, at
man måtte svømme over; det var en Strøm, man ikke kunde vade over,

<span id="an_47:6">47:6</span> Da sagde han til mig: "Har du set det,
Menneskesøn?" Og han førte mig tilbage langs Strømmens Bred.

<span id="an_47:7">47:7</span> Da jeg kom tilbage, se, da var der ved
Strømmens Bred en stor Mængde Træer på begge Sider;

<span id="an_47:8">47:8</span> og han sagde til mig: "Dette Vand løber
ud i Østerkredsen og ned i Araba, og når det falder ud i Havet,
Salthavet, bliver Vandet der sundt;

<span id="an_47:9">47:9</span> alle de levende Væsener, hvoraf det
vrimler, skal leve, overalt hvor Strømmen kommer hen, og der skal være
en stor Mængde Fisk; thi når dette Vand kommer derhen, bliver Havvandet
sundt, og alt skal leve, hvor Strømmen kommer hen.

<span id="an_47:10">47:10</span> Fiskere skal stå ved det fra En-Gedi
til En-Eglajim; et Sted til at udspænde Fiskegarn skal det være; dels
Fisk skal være som det store Havs Fisk, såre mange.

<span id="an_47:11">47:11</span> Men dets Sumpe og Vandhuller skal ikke
blive sunde; af dem skal udvindes Salt.

<span id="an_47:12">47:12</span> På begge Flodens Bredder skal der vokse
alle Hånde Frugttræer, hvis Blade ikke falder af, og hvis Frugter aldrig
får Ende; hver Måned bærer de nye Frugter; thi dens Vand udspringer i
Helligdommen. Frugterne skal tjene til Føde og Bladene til Lægedom."

<span id="an_47:13">47:13</span> Så siger den Herre HERREN: Dette er den
Grænse, inden for hvilken I skal udskifte Landet imellem eder efter
Israels tolv Stammer; Josef skal have to Lodder.

<span id="an_47:14">47:14</span> I skal alle uden Undtagelse tage det
Land i Eje, som jeg med løftet Hånd svor at give eders Fædre; det skal
nu tilfalde eder som Arvelod.

<span id="an_47:15">47:15</span> Således skal Landets Nordgrænse være:
Fra det store Hav i Retning af Hetlon til det Sted, hvor Vejen går til
Zedad,

<span id="an_47:16">47:16</span> Hamat, Berota, Sibrajim, mellem
Damaskuss og Hamats Områder, Hazar-Enon ved Haurans Grænse.

<span id="an_47:17">47:17</span> Grænsen går fra det store Hav til
Hazar-Enon, således at Damaskuss Område ligger norden for ved Siden af
Hamat. Det er Nordgrænsen.

<span id="an_47:18">47:18</span> Østgrænsen: Fra Hazar-Enon mellem
Hauran og Damaskus danner Jordan Grænse mellem Gilead og Israels Land
til Havet i Øst, hen til Tamar. Det er Øsfgrænsen.

<span id="an_47:19">47:19</span> Sydgrænsen: Fra Tamar over Meribas Vand
ved Kadesj til Bækken, ud til det store Hav. Det er Sydgrænsen.

<span id="an_47:20">47:20</span> Vestgrænsen: Det store Hav danner
Grænse til tværs over for det Sted, hvor Vejen går til Hamat. Det er
Vestgrænsen.

<span id="an_47:21">47:21</span> Dette Land skal I udskifte iblandt eder
efter Israels Stammer;

<span id="an_47:22">47:22</span> I skal ved Lodkastning udskifte det som
Arvelod mellem eder og de fremmede, som bor iblandt eder og der har
avlet Sønner og Døtre; de skal være eder som ind fødte Israeliter og
kaste Lod med eder om Arvelod blandt Israels Stammer.

<span id="an_47:23">47:23</span> I den Stamme, hvor den fremmede bor,
skal I give ham hans Arvelod, lyder det fra den Herre HERREN.

<span id="an_48:1">48:1</span> Følgende er navnene på stammerne: Yderst
i nord fra havet i retning af Hetlon til det sted, hvor Vejen går til
Hamat, og videre til Hazar-Enon, med Damaskuss Område mod Nord ved Siden
af Hamat, fra Østsiden til Vestsiden: Dan, een Stammelod;

<span id="an_48:2">48:2</span> langs Dans Område fra Østsiden til
Vestsiden: Aser, een Stammelod;

<span id="an_48:3">48:3</span> langs Asers Område fra Østsiden til
Vestsiden: Naftali, een Stammelod;

<span id="an_48:4">48:4</span> langs Naftalis Område fra Østsiden til
Vestsiden: Manasse, een Stammelod;

<span id="an_48:5">48:5</span> langs Manasses Område fra Østsiden til
Vestsiden: Efraim, een Stammelod;

<span id="an_48:6">48:6</span> langs Efrainms Område fma Østsiden til
Vestsiden: Ruben, een Stammelod;

<span id="an_48:7">48:7</span> langs Rubens Område fra Østsiden til
Vestsiden: Juda, een Stammelod.

<span id="an_48:8">48:8</span> Langs Judas Område fra Østsiden til
Vestsiden skal Offerydelsen, som I yder, være 25000 Alen bred og lige så
lang som hver Stammelod fra Østsiden til Vestsiden; og Helligdommen skal
ligge i Midten.

<span id="an_48:9">48:9</span> Offerydelsen, som I skal yde HERREN, skal
være 25 000 Alen lang og 20800 Alen bred;

<span id="an_48:10">48:10</span> og den hellige Offerydelse skal tilhøre
følgende: Præsterne skal have et Stykke, som mod Nord er 25 000 Alen
langt, mod Vest 10.000 Alen bredt, mod Øst 10000 Alen bredt og mod Syd
25.000 Alen langt; og HERRENs Helligdom skal ligge i Midten.

<span id="an_48:11">48:11</span> De helligede Præster, Zadoks
Efterkommere, som tog Vare på, hvad jeg vilde have varetaget, og ikke
som Leviterne for vild, da Israeliterne gjorde det,

<span id="an_48:12">48:12</span> skal det tilhøre som en Offerydelse af
Landets Offerydelse, et højhelligt Område langs Leviternes.

<span id="an_48:13">48:13</span> Og Leviterne skal have et lige så stort
Område som Præsterne, 25000 Alen langt og 10000 Alen bredt; den samlede
Længde bliver således 25000 Alen, Bredden 20000.

<span id="an_48:14">48:14</span> De må ikke sælge eller bortbytte noget
deraf eller overdrage denne førstegrøde af Landet til andre, thi den er
helliget HERREN.

<span id="an_48:15">48:15</span> Det Stykke på 5000 Alens Bredde, som er
tilovers af Offerydelsens Bredde langs de 25000 Alen, skal være uindviet
Land og tilfalde Byen til Boliger og Græsgang, og Byen skal ligge i
Midten;

<span id="an_48:16">48:16</span> dens Mål skal være følgende: Nordsiden
4500 Alen, Sydsiden 4500, Østsiden 4500 og Vestsiden 4500.

<span id="an_48:17">48:17</span> Byens Græsgang skal være 250 Alen mod
Nord, 250 mod Syd, 250 mod Øst og 250 mod Vest.

<span id="an_48:18">48:18</span> Af det Stykke, som endnu er tilovers
langs med den hellige Offerydelse, 10000 Alen mod Øst og 10000 mod Vest,
skal Afgrøden tjene Byens indbyggere til Mad.

<span id="an_48:19">48:19</span> Byens Befolkning skal sammensættes
således, at Folk fra alle israels Stammer bor der:

<span id="an_48:20">48:20</span> I alt skal I som Offerydelse yde en
Firkant på 25000 Alen, den hellige Offerydelse foruden Byens
Grundejendom.

<span id="an_48:21">48:21</span> Men Resten skal tilfalde Fyrsten; hvad
der ligger på begge Sider af den hellige Offerydelse og Byens
Grundejendom, østen for de 25000 Alen hen til Østgrænsen og vesten for
de 25000 Alen hen til Vestgrænsen, langs Stammelodderne, skal tilhøre
Fyrsten; den hellige Offerydelse, Templets Helligdomn i Midten

<span id="an_48:22">48:22</span> og Leviternes og Byens Grundejendom
skal ligge midt imellem de Stykker, som tilfalder Fyrsten mellem Judas
og Benjamins Område.

<span id="an_48:23">48:23</span> Så følger de sidste Stammer: Fra
Østsiden til Vestsiden Benjammmin, een Stammelod;

<span id="an_48:24">48:24</span> langs Benjamins Område fra Østsiden til
Vestsiden: Simeon, een Stammelod;

<span id="an_48:25">48:25</span> langs Simeons Område fra Østsiden til
Vestsiden: Issakar, een Stammelod;

<span id="an_48:26">48:26</span> langs Issakars Område fra Østsiden til
Vestsiden: Zebulon, een Stammelod;

<span id="an_48:27">48:27</span> langs Zebulons Område fra Østsiden til
Vestsiden: Gad, een Stammelod;

<span id="an_48:28">48:28</span> og langs Gads Område på Sydsiden skal
Grænsen gå fra Tamar over Meribas Vandved Kadesj til Bækken ud til det
store Hav.

<span id="an_48:29">48:29</span> Det er det Land, I ved Lodkastning skal
udskifte som Arvelod til Israels Stammer, og det er deres Stammelodder,
lyder det fra den Herre HERREN.

<span id="an_48:30">48:30</span> Følgende er Byens udgange; Byens Porte
skal opkaldes efter Israels Stammer:

<span id="an_48:31">48:31</span> På Nordsiden, der måler 4500 Alen, er
der tre Porte, den første Rubens, den anden Judas og den tredje Levis;

<span id="an_48:32">48:32</span> på Østsiden, der måler 4500 Alen, er
der tre Porte, den første Josefs, den anden Benjamins og den tredje
Dans;

<span id="an_48:33">48:33</span> på Sydsiden, der måler 4500 Alen, er
der tre Porte, den første Simeons, den anden Issakars og den tredje
Zebulons;

<span id="an_48:34">48:34</span> på Vestsiden, der måler 4500 Alen, er
der tre Porte, den første Gads, den anden Asers og den tredje Naftalis.

<span id="an_48:35">48:35</span> Omkredsen er 18000 Alen. Og Byens Navn
skal herefter være: HERREN er der.

------------------------------------------------------------------------

[Next: Daniel](dan.md)
