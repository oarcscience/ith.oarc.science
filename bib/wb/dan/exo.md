[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](gen)  [Next](lev.md) 

------------------------------------------------------------------------

### Danish Bible: Exodus

<span id="an_1:1">1:1</span> Dette er Navnene på Israels Sønner, der
sammen med Jakob kom til Ægypten med deres Familier:

<span id="an_1:2">1:2</span> Ruben, Simeon, Levi og Juda,

<span id="an_1:3">1:3</span> Issakar, Zebulon og Benjamin,

<span id="an_1:4">1:4</span> Dan og Naftali, Gad og Aser.

<span id="an_1:5">1:5</span> Jakobs Efterkommere udgjorde i alt
halvfjerdsindstyve, men Josef var i Ægypten.

<span id="an_1:6">1:6</span> Imidlertid døde Josef og alle hans Brødre
og hele dette Slægtled.

<span id="an_1:7">1:7</span> Men Israeliterne var frugtbare og formerede
sig, og de blev mange og overmåde talrige, så at Landet blev fuldt af
dem.

<span id="an_1:8">1:8</span> Da kom der en ny Konge over Ægypten, som
ikke vidste noget om Josef;

<span id="an_1:9">1:9</span> og han sagde til sit Folk: "Se, Israels
Folk bliver talrigere og stærkere end vi.

<span id="an_1:10">1:10</span> Velan, lad os gå klogt til Værks imod
dem, for at de ikke skal blive for mange; ellers kan det hænde, når vi
kommer i Krig, at de går over til vore Modstandere og kæmper mod os og
til sidst forlader Landet!"

<span id="an_1:11">1:11</span> Så satte man Fogeder over dem til at
plage dem med Trællearbejde, og de måtte bygge Forrådsbyer for Farao:
Pitom og Ra'amses.

<span id="an_1:12">1:12</span> Men jo mere man plagede dem, des flere
blev de, og des mere bredte de sig, så Ægypterne fik Rædsel for
Israeliterne.

<span id="an_1:13">1:13</span> Og Ægypterne tvang Israeliterne til
Trællearbejde

<span id="an_1:14">1:14</span> og gjorde dem Livet bittert ved hårdt
Arbejde med Ler og Tegl og alle Hånde Markarbejde, ved alt det Arbejde,
de tvang dem til at udføre for sig.

<span id="an_1:15">1:15</span> Ægypterkongen sagde da til
Hebræerkvindernes Jordemødre, af hvilke den ene hed Sjifra, den anden
Pua:

<span id="an_1:16">1:16</span> "Når I forløser Hebræerkvinderne, skal I
se godt efter ved Fødselen, og er det et Drengebarn, tag så Livet af
det, men er det et Pigebarn, lad det så leve!"

<span id="an_1:17">1:17</span> Men Jordemødrene frygtede Gud og gjorde
ikke, som Ægypterkongen havde befalet dem, men lod Drengebørnene leve.

<span id="an_1:18">1:18</span> Da lod Ægypterkongen Jordemødrene kalde
og sagde til dem: "Hvorfor har I båret eder således ad og ladet
Drengebørnene leve?"

<span id="an_1:19">1:19</span> Men Jordemødrene svarede Farao:
"Hebræerkvinderne er ikke som de Ægyptiske Kvinder, de har let ved at
føde; inden Jordemoderen kommer til dem, har de allerede født!"

<span id="an_1:20">1:20</span> Og Gud gjorde vel imod Jordemødrene, og
Folket blev stort og såre talrigt;

<span id="an_1:21">1:21</span> og Gud gav Jordemødrene Afkom, fordi de
frygtede ham.

<span id="an_1:22">1:22</span> Da udstedte Farao den Befaling til hele
sit Folk: "Alle Drengebørn, der fødes, skal I kaste i Nilen, men
Pigebørnene skal I lade leve!"

<span id="an_2:1">2:1</span> Og en Mand af Levis Hus gik hen og tog en
Levi Datter til Ægte,

<span id="an_2:2">2:2</span> og Kvinden blev frugtsommelig og fødte en
Søn. Da hun så, at det var en dejlig Dreng, skjulte hun ham i tre
Måneder;

<span id="an_2:3">2:3</span> og da hun ikke længer kunde holde ham
skjult, tog hun en Kiste af Papyrusrør, tættede den med Jordbeg og
Tjære, lagde drengen i den og satte den hen mellem Sivene ved Nilens
Bred.

<span id="an_2:4">2:4</span> Og hans Søster stillede sig noget derfra
for at se, hvad der vilde ske med ham.

<span id="an_2:5">2:5</span> Da kom Faraos Datter ned til Nilen for at
bade, og imedens gik hendes Jomfruer ved Flodens Bred. Så fik hun Øje på
Kisten mellem Sivene og sendte sin Pige hen for at hente den.

<span id="an_2:6">2:6</span> Og da hun åbnede den, så hun Barnet, og se,
det var et Drengebarn, der græd. Da ynkedes hun over det og sagde: "Det
må være et af Hebræernes Drengebørn!"

<span id="an_2:7">2:7</span> Hans Søster sagde nu til Faraos Datter:
"Skal jeg gå hen og hente dig en Amme blandt Hebræerkvinderne til at
amme Barnet for dig?"

<span id="an_2:8">2:8</span> Faraos Datter svarede hende: "Ja, gør det!"
Så gik Pigen hen og hentede Barnets Moder.

<span id="an_2:9">2:9</span> Og Faraos Datter sagde til hende: "Tag
dette Barn med dig og am ham for mig, jeg skal nok give dig din Løn
derfor!" Og Kvinden tog Barnet og ammede ham.

<span id="an_2:10">2:10</span> Men da Drengen var blevet stor, bragte
hun ham til Faraos Datter, og denne antog ham som sin Søn og gav ham
Navnet Moses; "thi," sagde hun, "jeg har trukket ham op af Vandet."

<span id="an_2:11">2:11</span> På den Tid gik Moses, som imidlertid var
blevet voksen, ud til sine Landsmænd og så på deres Trællearbejde. Og
han så en Ægypter slå en Hebræer, en af hans Landsmænd, ihjel.

<span id="an_2:12">2:12</span> Da så han sig om til alle Sider, og efter
at have forvisset sig om, at der ingen var i Nærheden, slog han
Ægypteren ihjel og gravede ham ned i Sandet.

<span id="an_2:13">2:13</span> Da han den næste Dag igen gik derud, så
han to Hebræere i Slagsmål med hinanden. Da sagde han til ham, der havde
Uret: "Hvorfor slår du din Landsmand?"

<span id="an_2:14">2:14</span> Han svarede: "Hvem har sat dig til Herre
og Dommer over os? Vil du måske slå mig ihjel, ligesom du slog Ægypteren
ihjel?" Og Moses blev bange og tænkte: "Så er det dog blevet bekendt!"

<span id="an_2:15">2:15</span> Da Farao fik Nys derom, søgte han at
komme Moses til Livs, men Moses flygtede for Farao og tyede til Midjans
Land, og der satte han sig ved en Brønd.

<span id="an_2:16">2:16</span> Præsten i Midjan havde syv Døtre; de kom
nu hen og øste Vand og fyldte Trugene for at vande deres Faders Småkvæg.

<span id="an_2:17">2:17</span> Da kom Hyrderne og vilde jage dem bort,
men Moses stod op og hjalp dem og vandede deres Småkvæg.

<span id="an_2:18">2:18</span> Da de nu kom hjem til deres Fader Reuel,
sagde han: "Hvorfor kommer I så tidligt hjem i Dag?"

<span id="an_2:19">2:19</span> De svarede: "Der var en Ægypter, som
hjalp os over for Hyrderne, ja han øste også Vand for os og vandede
Småkvæget."

<span id="an_2:20">2:20</span> Da sagde han til sine Døtre: "Hvor er han
da? Hvorfor har I ladet Manden blive derude? Byd ham ind, at han kan få
noget at spise!"

<span id="an_2:21">2:21</span> Så bestemte Moses sig til at tage Ophold
hos Manden, og han gav Moses sin Datter Zippora til Ægte,

<span id="an_2:22">2:22</span> og hun fødte en Søn, som han kaldte
Gersom; "thi," sagde han, "jeg er blevet Gæst i et fremmed Land."

<span id="an_2:23">2:23</span> Således gik der lang Tid hen, og
imidlertid døde Ægypterkongen. Men Israeliterne stønnede og klagede
under deres Trældom, og deres Skrig over Trældommen nåede op til Gud.

<span id="an_2:24">2:24</span> Da hørte Gud deres Jamren, og Gud ihukom
sin Pagt med Abraham, Isak og Jakob,

<span id="an_2:25">2:25</span> og Gud så til Israeliterne, og Gud
kendtes ved dem.

<span id="an_3:1">3:1</span> Moses vogtede nu Småkvæget for sin
Svigerfader Jetro, Præsten i Midjan,og drev engang Småkvæget hen
hinsides Ørkenen og kom til Guds Bjerg Horeb.

<span id="an_3:2">3:2</span> Da åbenbarede HERRENs Engel sig for ham i
en Ildslue, der slog ud af en Tornebusk, og da han så nærmere til, se,
da stod Tornebusken i lys Lue, uden at den blev fortæret.

<span id="an_3:3">3:3</span> Da sagde Moses: "Lad mig gå hen og se på
dette underfulde Skue, hvorfor Tornebusken ikke brænder op."

<span id="an_3:4">3:4</span> Men da HERREN så, at han gik hen for at se
derpå, råbte Gud til ham fra Tornebusken: "Moses, Moses!" Og han
svarede: "Se, her er jeg!"

<span id="an_3:5">3:5</span> Da sagde han: "Kom ikke nærmere! Drag dine
Sko af dine Fødder, thi det Sted, du står på, er hellig Jord!"

<span id="an_3:6">3:6</span> Og han sagde: "Jeg er din Faders Gud,
Abrahams Gud, Isaks Gud og Jakobs Gud." Da skjulte Moses sit Ansigt, thi
han frygtede for at skue Gud.

<span id="an_3:7">3:7</span> Derpå sagde HERREN: "Jeg har set mit Folks
Elendighed i Ægypten, og jeg har hørt deres Klageskrig over deres
Undertrykkere, ja, jeg kender deres Lidelser;

<span id="an_3:8">3:8</span> og jeg er steget ned for at udfri dem af
Ægyptens Hånd og føre dem bort fra dette Land til et godt og vidtstrakt
Land, til et Land, der flyder med Mælk og Honning, til Kana'anæernes,
Hetiternes, Amoriternes, Perizzitemes, Hivviternes og Jebusiternes Egn.

<span id="an_3:9">3:9</span> Se, nu er Israeliternes Klageskrig nået til
mig, og jeg har også set den Trængsel, Ægypterne har bragt over dem.

<span id="an_3:10">3:10</span> Derfor vil jeg nu sende dig til Farao, og
du skal føre mit Folk, Israeliterne, ud af Ægypten!"

<span id="an_3:11">3:11</span> Men Moses sagde til Gud: "Hvem er jeg, at
jeg skulde kunne gå til Farao og føre Israeliterne ud af Ægypten?"

<span id="an_3:12">3:12</span> Han svarede: "Jo, jeg vil være med dig!
Og dette skal være dig Tegnet på, at det er mig, der har sendt dig: Når
du har ført Folket ud af Ægypten, skal I dyrke Gud på dette Bjerg!"

<span id="an_3:13">3:13</span> Men Moses sagde til Gud: "Når jeg kommer
til Israeliterne og siger dem, at deres Fædres Gud har sendt mig til
dem, hvad skal jeg så svare dem, hvis de spørger om hans Navn7"

<span id="an_3:14">3:14</span> Gud svarede Moses: "Jeg er den, jeg er!"
Og han sagde: "Således skal du sige til Israeliterne: JEG ER har sendt
mig til eder!"

<span id="an_3:15">3:15</span> Og Gud sagde fremdeles til Moses:
"Således skal du sige til Israeliterne: HERREN, eders Fædres Gud,
Abrahams Gud, Isaks Gud og Jakobs Gud, har sendt mig til eder; dette er
mit Navn til evig Tid, og således skal jeg kaldes fra Slægt til Slægt.

<span id="an_3:16">3:16</span> Gå nu hen og kald Israels Ældste sammen
og sig til dem: HERREN, eders Fædres Gud, Abrahams, Isaks og Jakobs Gud,
har åbenbaret sig for mig og sagt: Jeg har givet Agt på eder og på, hvad
man har gjort imod eder i Ægypten,

<span id="an_3:17">3:17</span> og jeg har sat mig for at føre eder ud af
Ægyptens Elendighed til Kana'anæernes, Hetiternes, Amoriternes,
Perizziternes, Hivviternes og Jebusiternes Land, til et Land, der flyder
med Mælk og Honning!

<span id="an_3:18">3:18</span> De vil høre på dig, og du skal sammen med
Israels Ældste gå til Ægypterkongen, og I skal sige til ham: HERREN,
Hebræernes Gud, har mødt os, tillad os derfor at drage tre Dagsrejser ud
i Ørkenen og ofre til HERREN vor Gud!

<span id="an_3:19">3:19</span> Jeg ved vel, at Ægypterkongen ikke vil
tillade eder at drage bort uden med Magt;

<span id="an_3:20">3:20</span> men jeg skal udrække min Hånd og ramme
Ægypten med alle mine Undergerninger, som jeg vil gøre der; så skal han
give eder Lov til at drage af Sted.

<span id="an_3:21">3:21</span> Og jeg vil stemme Ægypterne gunstigt mod
dette Folk, så at I, når I drager bort, ikke skal drage bort med tomme
Hænder.

<span id="an_3:22">3:22</span> Enhver Kvinde skal bede sin Naboerske og
de Kvinder, som er til Huse hos hende, om Sølv og Guldsmykker og Klæder,
og I skal give eders Sønner og Døtre det på. Således skal I tage Bytte
fra Ægypterne."

<span id="an_4:1">4:1</span> Moses svarede; "Hvis de nu ikke tror mig og
ikke hører mig, men siger, at HERREN ikke har åbenbaret sig for mig?"

<span id="an_4:2">4:2</span> Da sagde HERREN til ham: "Hvad har du der i
din Hånd?" Han svarede: "En Stav!"

<span id="an_4:3">4:3</span> Og han sagde: "Kast den til Jorden!" Da
kastede han den til Jorden, og den blev til en Slange, og Moses flyede
for den.

<span id="an_4:4">4:4</span> Og HERREN sagde til Moses: "Ræk Hånden ud
og grib den i Halen!" Da rakte han sin Hånd ud, og den blev til en Stav
i hans Hånd.

<span id="an_4:5">4:5</span> "For at de nemlig kan tro, at HERREN, deres
Fædres Gud, Abrahams Gud, Isaks Gud og Jakobs Gud, har åbenbaret sig for
dig."

<span id="an_4:6">4:6</span> Og HERREN sagde fremdeles til ham: "Stik
din Hånd ind på Brystet!" Da stak han sin Hånd ind på Brystet, og da han
trak den ud, se, da var den hvid som Sne af Spedalskhed.

<span id="an_4:7">4:7</span> Derpå sagde han: "Stik atter Hånden ind på
Brystet!" Så stak han atter Hånden ind på Brystet, og da han trak den
ud, se, da var den igen som hans øvrige Legeme.

<span id="an_4:8">4:8</span> "Hvis de nu ikke tror dig og lader sig
overbevise af det første Tegn, så vil de tro det sidste;

<span id="an_4:9">4:9</span> men hvis de end ikke tror på disse to Tegn
og hører på dig, tag da Vand fra Nilen og hæld det ud på Jorden, så skal
Vandet, som du tager fra Nilen, blive til Blod på Jorden."

<span id="an_4:10">4:10</span> Men Moses sagde til HERREN: "Ak, Herre,
jeg er ingen veltalende Mand, jeg var det ikke før og er det heller ikke
nu, efter at du har talet til din Tjener, thi jeg har svært ved at
udtrykke mig og tale for mig."

<span id="an_4:11">4:11</span> Da svarede HERREN ham: "Hvem har givet
Mennesket Mund, og hvem gør stum eller døv, seende eller blind? Mon ikke
jeg, HERREN?

<span id="an_4:12">4:12</span> Gå derfor kun, jeg vil være med din Mund
og lære dig, hvad du skal sige!"

<span id="an_4:13">4:13</span> Men han sagde: "Ak, Herre, send dog
enhver anden end mig!"

<span id="an_4:14">4:14</span> Da blussede HERRENs Vrede op imod Moses,
og han sagde: "Har du ikke din Broder Aron, Leviten? Han, ved jeg, kan
tale for sig. Han er også allerede på Vej for at møde dig, og han vil
glæde sig i sit Hjerte, når han ser dig;

<span id="an_4:15">4:15</span> du skal tale til ham og lægge ham Ordene
i Munden, så vil jeg være med din og hans Mund og lære eder, hvad I skal
gøre.

<span id="an_4:16">4:16</span> Han skal tale på dine Vegne til Folket;
han skal være din Mund, og du skal være som Gud for ham.

<span id="an_4:17">4:17</span> Tag nu i din Hånd denne Stav, som du skal
gøre Tegnene med!"

<span id="an_4:18">4:18</span> Derefter vendte Moses tilbage til sin
Svigerfader Jetro og sagde til ham: "Lad mig vende tilbage til mine
Landsmænd i Ægypten og se, om de endnu er i Live!" Og Jetro svarede
Mose's: "Drag bort i Fred!"

<span id="an_4:19">4:19</span> Da sagde HERREN til Moses i Midjan: "Vend
tilbage til Ægypten, thi alle de Mænd, der stod dig efter Livet, er
døde."

<span id="an_4:20">4:20</span> Så tog Moses sin Hustru og sin Søn og
satte dem på sit Æsel og vendte tilbage til Ægypten; og Moses tog Guds
Stav i Hånden.

<span id="an_4:21">4:21</span> Men HERREN sagde til Moses: "Når du
vender tilbage til Ægypten, så mærk dig dette: Alle de Undergerninger,
jeg giver dig Magt til at udføre, skal du gøre for Farao; men jeg vil
forhærde hans Hjerte, så han ikke lader Folket rejse.

<span id="an_4:22">4:22</span> Og da skal du sige til Farao: Så siger
HERREN: Israel er min førstefødte Søn;

<span id="an_4:23">4:23</span> men da jeg sagde til dig: Lad min Søn
rejse, for at han kan dyrke mig! da nægtede du at lade ham rejse. Se,
jeg dræber din førstefødte Søn!"

<span id="an_4:24">4:24</span> Men undervejs, i Natteherberget, kom
HERREN imod ham og vilde dræbe ham.

<span id="an_4:25">4:25</span> Da greb Zippora en skarp Sten og afskar
sin Søns Forhud og berørte hans Blusel dermed, idet hun sagde: "Du er
mig en Blodbrudgom!"

<span id="an_4:26">4:26</span> Så lod han ham i Fred. Ved den Lejlighed
brugte hun Ordet "Blodbrudgom" med Hentydning til Omskærelsen.

<span id="an_4:27">4:27</span> Derpå sagde HERREN til Aron: "Gå Moses i
Møde i Ørkenen!" Og han gik ud og traf ham ved Guds Bjerg og kyssede
ham.

<span id="an_4:28">4:28</span> Og Moses fortalte Aron om alt, hvad
HERREN havde pålagt ham, og om alle de Tegn, han havde befalet ham at
gøre.

<span id="an_4:29">4:29</span> Derefter gik Moses og Aron den og kaldte
alle Israeliternes Ældste sammen;

<span id="an_4:30">4:30</span> og Aron fortalte alt, hvad HERREN havde
sagt til Moses, og denne gjorde Tegnene i Folkets Påsyn.

<span id="an_4:31">4:31</span> Da troede Folket, og da de hørte, at
HERREN havde givet Agt på Israeliterne og set til deres Elendighed,
bøjede de sig og tilbad.

<span id="an_5:1">5:1</span> Derefter gik Moses og Aron hen og sagde til
Farao: "Så siger HERREN, Israels Gud: Lad mit Folk rejse, for at de kan
holde Højtid for mig i Ørkenen!"

<span id="an_5:2">5:2</span> Men Farao sagde: "Hvem er HERREN, at jeg
skulde adlyde ham og lade Israeliterne rejse? Jeg kender ikke noget til
HERREN, og jeg vil heller ikke lade Israeliterne rejse!"

<span id="an_5:3">5:3</span> De svarede: "Hebræernes Gud har mødt os;
tillad os nu at drage tre Dagsrejser ud i Ørkenen og ofre til HERREN.
vor Gud, for at han ikke skal slå os med Pest eller Sværd!"

<span id="an_5:4">5:4</span> Men Ægypterkongen sagde til dem: "Hvorfor
vil I, Moses og Aron, forstyrre Folket i dets Arbejde? Gå til eders
Trællearbejde!"

<span id="an_5:5">5:5</span> Og Farao sagde: "Folket er så vist dovent
nok; og nu vil I have dem fri fra deres Trællearbejde!"

<span id="an_5:6">5:6</span> Samme Dag udstedte Farao følgende Befaling
til Fogederne over Folket og dets Opsynsmænd:

<span id="an_5:7">5:7</span> "I skal ikke mere som hidtil give Folket
Halm til Teglarbejdet; de skal selv gå ud og sanke Halm;

<span id="an_5:8">5:8</span> men alligevel skal I pålægge dem at lave
lige så mange Teglsten som hidtil, I må ikke eftergive dem noget; thi de
er dovne, og derfor er det, de råber op og siger: Lad os drage ud og
ofre til vor Gud!

<span id="an_5:9">5:9</span> Strengt Arbejde skal de Mennesker have, for
at de kan være optaget deraf og ikke af Løgnetale."

<span id="an_5:10">5:10</span> Da gik Folkets Fogeder og Opsynsmænd ud
og sagde til Folket: "Således siger Farao: Jeg vil ikke mere give eder
Halm;

<span id="an_5:11">5:11</span> gå selv ud og sank eder Halm, hvor I kan
finde det, men i eders Arbejde bliver der intet eftergivet!"

<span id="an_5:12">5:12</span> Da spredte Folket sig over hele Ægypten
for at samle Halmstrå.

<span id="an_5:13">5:13</span> Men Fogederne trængte på og sagde: "I
skal Dag for Dag yde fuldt Arbejde, ligesom dengang I fik Halm!"

<span id="an_5:14">5:14</span> Og Israeliternes Opsynsmænd, som Faraos
Fogeder havde sat over dem, fik Prygl, og der blev sagt til dem:
"Hvorfor stryger I ikke mere det fastsatte Antal Teglsten ligesom før?"

<span id="an_5:15">5:15</span> Da gik Israeliternes Opsynsmænd hen og
råbte til Farao: "Hvorfor handler du således med din Fræne?

<span id="an_5:16">5:16</span> Dine Trælle får ingen Halm, og dog siger
de til os: Lav Teglsten! Og dine Trælle får Prygl; du forsynder dig mod
dit Folk."

<span id="an_5:17">5:17</span> Men han svarede: "I er dovne, det er det,
I er! Derfor siger I: Lad os rejse ud og ofre til HERREN!

<span id="an_5:18">5:18</span> Gå nu hen og tag fat på eders Arbejde; I
får ingen Halm, men I skal levere det samme Antal Teglsten!"

<span id="an_5:19">5:19</span> Israeliternes Opsynsmænd følte sig ilde
stedt ved at skulle sige: "Der må intet eftergives i, hvad I daglig skal
skaffe af Teglsten!"

<span id="an_5:20">5:20</span> Og da de ved deres Bortgang fra Farao
traf Moses og Aron, som stod og ventede på dem,

<span id="an_5:21">5:21</span> sagde de til dem: "HERREN se til eder og
dømme eder, fordi I har vakt Afsky mod os hos Farao og hans Tjenere og
lagt dem et Sværd i Hånden til at dræbe os med!"

<span id="an_5:22">5:22</span> Da vendte Moses sig igen til HERREN og
sagde: "Herre, hvorfor har du handlet ilde med dette Folk? Hvorfor har
du udsendt mig?

<span id="an_5:23">5:23</span> Siden jeg har været hos Farao og talt i
dit Navn, har han handlet ilde med dette Folk, og frelst dit Folk har du
ikke!"

<span id="an_6:1">6:1</span> Men HERREN svarede Moses: "Nu skal du få at
se, hvad jeg vil gøre ved Farao! Med Magt skal han blive tvunget til at
lade dem rejse, og med Magt skal han blive tvunget til at drive dem ud
af sit Land!"

<span id="an_6:2">6:2</span> Gud talede til Moses og sagde til ham: "Jer
er HERREN!

<span id="an_6:3">6:3</span> For Abraham, Isak og Jakob åbenbarede jeg
mig som Gud den Almægtige, men under mit Navn HERREN gav jeg mig ikke
til Kende for dem.

<span id="an_6:4">6:4</span> Eftersom jeg har oprettet min Pagt med dem
om at skænke dem Kana'ans Land, deres Udlændigheds Land, hvor de levede
som fremmede,

<span id="an_6:5">6:5</span> har jeg nu hørt Israeliternes Klageråb
over, at Ægypterne holder dem i Trældon, og jeg er kommet min Pagt i Hu.

<span id="an_6:6">6:6</span> Derfor skal du sige til Israeliterne: Jeg
er HERREN, og jeg vil udfri eder fra det Trællearbejde, Ægypterne har
pålagt eder, og frelse eder fra deres Trældom og udløse eder med udrakt
Arm og med vældige Straffedomme;

<span id="an_6:7">6:7</span> og så vil jeg antage eder som mit Folk og
være eders Gud, og I skal kende, at jeg er HERREN eders Gud, som udfrier
eder fra Ægypternes Trællearbejde;

<span id="an_6:8">6:8</span> og jeg vil føre eder til det Land, jeg har
svoret at ville skænke Abraham, Isak og Jakob, og give eder det i Eje.
Jeg er HERREN!"

<span id="an_6:9">6:9</span> Moses kundgjorde nu dette for Israeliterne;
men de hørte ikke på Moses, dertil var deres Modløshed for stor og deres
Trællearbejde for hårdt

<span id="an_6:10">6:10</span> Da talede HERREN til Moses og sagde:

<span id="an_6:11">6:11</span> "Gå hen og sig til Farao, Ægyptens Konge,
at han skal lade Israeliterne drage ud af, sit Land!"

<span id="an_6:12">6:12</span> Men Moses sagde for HERRENs Åsyn:
"Israeliterne har ikke hørt på mig, hvor skulde da Farao gøre det,
tilmed da jeg er uomskåren på Læberne?"

<span id="an_6:13">6:13</span> Da talede HERREN til Moses og Aron og
sendte dem til Farao, Ægyptens Konge, for at føre Israeliterne ud af
Ægypten.

<span id="an_6:14">6:14</span> Følgende var Overhovederne for deres
Fædrenehuse: Rubens, Israels førstefødtes, Sønner var: Hanok, Pallu,
Hezron og Harmi; det er Rubens Slægter.

<span id="an_6:15">6:15</span> Simeons. Sønner var Jemuel, Jamin, Ohad,
Jakin, Zohar og Kana'anæerkvindens Søn Sjaul; det er Simeons Slægter.

<span id="an_6:16">6:16</span> Følgende er Navnene på Levis Sønner efter
deres Nedstamning: Gerson, Kehat og Merari. Levis Levetid var 137 År.

<span id="an_6:17">6:17</span> Gersons Sønner var Libni og Sjimi efter
deres Slægter.

<span id="an_6:18">6:18</span> Hehats Sønner var Amram, Jizhar, Hebon og
Uzziel. Hehats Levetid var 133 År.

<span id="an_6:19">6:19</span> Meraris Sønner var Mali og Musji. Det er
Levis Slægter efter deres Nedstamning.

<span id="an_6:20">6:20</span> Amram tog sin Faster Jokebed til Ægte; og
hun fødte ham Aron og Moses. Amrams Levetid var 137 År.

<span id="an_6:21">6:21</span> Jizhars Sønner var Hora, Nefeg og Zikri.

<span id="an_6:22">6:22</span> Uzziels Sønner var Misjael, Elzafan og
Sitri.

<span id="an_6:23">6:23</span> Aron tog Amminadabs Datter, Nahasjons
Søster Elisjeba til Ægte; og hun fødte ham Nadab, Abibu, Eleazar og
Itamar.

<span id="an_6:24">6:24</span> Koras Sønner var Assir, Elkana og
Abiasaf; det er Koraiternes Slægter.

<span id="an_6:25">6:25</span> Arons Søn Eleazar tog en at Putiels Døtre
til Ægte; og hun fødte ham Pinehas. Det er Overhovederne for Leviternes
Fædrenehuse efter deres Slægter.

<span id="an_6:26">6:26</span> Det var Aron og Moses, som HERREN sagde
til: "Før Israeliterne ud af Ægypten, Hærafdeling for Hærafdeling!"

<span id="an_6:27">6:27</span> Det var dem, der talte til Farao,
Ægyptens Konge, om at føre Israeliterne ud af Ægypten, Moses og Aron.

<span id="an_6:28">6:28</span> Dengang HERREN talede til Moses i
Ægypten,

<span id="an_6:29">6:29</span> talede HERREN til Moses således: "Jeg er
HERREN! Forkynd Farao, Ægyptens Konge, alt, hvad jeg siger dig!"

<span id="an_6:30">6:30</span> Men Moses sagde for HERRENs Åsyn: "Se,
jeg er uomskåren på Læberne, hvorledes skulde da Farao ville høre på
mig?"

<span id="an_7:1">7:1</span> Da sagde HERREN til Moses: "Se, jeg gør dig
til Gud for Farao, men din Broder Aron skal være din Profet.

<span id="an_7:2">7:2</span> Du skal sige til ham alt, hvad jeg pålægger
dig, men din Broder Aron skal sige det til Farao, for at han skal lade
Israeliterne rejse ud af sit Land.

<span id="an_7:3">7:3</span> Men jeg vil forhærde Faraos Hjerte og
derefter gøre mange Tegn og Undere i Ægypten.

<span id="an_7:4">7:4</span> Farao skal ikke høre på eder, men jeg vil
lægge min Hånd på Ægypten og føre mine Hærskarer, mit Folk Israeliterne,
ud af Ægypten med vældige Straffedomme;

<span id="an_7:5">7:5</span> og når jeg udrækker min Hånd mod Ægypten og
fører Israeliterne ud derfra, skal Ægypterne kende, at jeg er HERREN."

<span id="an_7:6">7:6</span> Da gjorde Moses og Aron, som HERREN pålagde
dem.

<span id="an_7:7">7:7</span> Moses var firsindstyve og Aron tre og
firsindstyve År gammel, da de talte til Farao.

<span id="an_7:8">7:8</span> Og HERREN talede til Moses og Aron og
sagde:

<span id="an_7:9">7:9</span> "Når Farao kræver et Under af eder, sig så
til Aron: Tag din Stav og kast den ned foran Farao, så skal den blive
til en Slange!"

<span id="an_7:10">7:10</span> Da gik Moses og Aron til Farao og gjorde,
som HERREN bød; og da Aron kastede sin Stav foran Farao og hans Tjenere,
blev den til en Slange.

<span id="an_7:11">7:11</span> Men Farao lod som Modtræk Vismændene og
Besværgerne kalde, og de, Ægyptens Koglere, gjorde også det samme ved
Hjælp af deres hemmelige Kunster;

<span id="an_7:12">7:12</span> de kastede hver sin Stav, og Stavene blev
til Slanger, men Arons Stav opslugte deres Stave.

<span id="an_7:13">7:13</span> Men Faraos Hjerte blev forhærdet, og han
hørte ikke på dem, således som HERREN havde sagt.

<span id="an_7:14">7:14</span> HERREN sagde nu til Moses: "Faraos Hjerte
er forstokket, han vægrer sig ved at lade Folket rejse.

<span id="an_7:15">7:15</span> Gå derfor i Morgen tidlig til Farao, når
han begiver sig ned til Vandet, og træd frem for ham ved Nilens Bred og
tag Staven, der forvandledes til en Slange, i Hånden

<span id="an_7:16">7:16</span> og sig til ham: HERREN, Hebræernes Gud,
sendte mig til dig med det Bud: Lad mit Folk rejse, at det kan dyrke mig
i Ørkenen! Men hidtil har du ikke adlydt.

<span id="an_7:17">7:17</span> Så siger HERREN: Deraf skal du kende, at
jeg er HERREN: Se, jeg slår Vandet i Nilen med Staven, som jeg holder i
min Hånd, og det skal forvandles til Blod,

<span id="an_7:18">7:18</span> Fiskene i Nilen skal dø, og Nilen skal
stinke, og Ægypterne skal væmmes ved at drikke Vand fra Nilen."

<span id="an_7:19">7:19</span> Og HERREN sagde til Moses: "Sig til Aron:
Tag din Stav og ræk din Hånd ud over Ægypternes Vande, deres Floder,
Kanaler, Damme og alle Vandsamlinger, så skal Vandet blive til Blod, og
der skal være Blod i hele Ægypten, både i Trækar og Stenkar."

<span id="an_7:20">7:20</span> Og Moses og Aron gjorde, som HERREN bød;
Moses løftede Staven og slog Vandet i Nilen for Øjnene af Farao og hans
Tjenere, og alt Vandet i Nilen forvandledes til Blod;

<span id="an_7:21">7:21</span> Fiskene i Nilen døde, og Nilen stank, så
Ægypterne ikke kunde drikke Vand fra Nilen, og der var Blod i hele
Ægypten.

<span id="an_7:22">7:22</span> Men de Ægyptiske Koglere gjorde det samme
ved Hjælp af deres hemmelige Kunster, og Faraos Hjerte blev forhærdet,
så han ikke hørte på dem, således som HERREN havde sagt.

<span id="an_7:23">7:23</span> Da vendte Farao sig bort og gik hjem, og
heller ikke dette lagde han sig på Sinde.

<span id="an_7:24">7:24</span> Men alle Ægypterne gravede i Omegnen af
Nilen efter Drikkevand, thi de kunde ikke drikke Nilvandet.

<span id="an_7:25">7:25</span> Og således gik der syv Dage, efter at
HERREN havde slået Nilen.

<span id="an_8:1">8:1</span> Derpå sagde HERREN til Moses: "Gå til Farao
og sig til ham: Så siger HERREN: Lad mit Folk rejse, for at de kan dyrke
mig!

<span id="an_8:2">8:2</span> Men hvis du vægrer dig ved at lade dem
rejse, se, da vil jeg plage hele dit Land med Frøer;

<span id="an_8:3">8:3</span> Nilen skal vrimle af Frøer, og de skal
kravle op og trænge ind i dit Hus og dit Sovekammer og på dit Leje og i
dine Tjeneres og dit Folks Huse, i dine Bagerovne og dine Dejgtruge;

<span id="an_8:4">8:4</span> ja på dig selv og dit Folk og alle dine
Tjenere skal Frøerne kravle op."

<span id="an_8:5">8:5</span> Da sagde HERREN til Moses: "Sig til Aron:
Ræk din Hånd med Staven ud over Floderne, Kanalerne og Dammene og få
Frøerne til at kravle op over Ægypten!"

<span id="an_8:6">8:6</span> Og Aron rakte sin Hånd ud over Ægyptens
Vande. Da kravlede Frøerne op og fyldte Ægypten.

<span id="an_8:7">8:7</span> Men Koglerne gjorde det samme ved Hjælp af
deres hemmelige Kunster og fik Frøerne til at kravle op over Ægypten.

<span id="an_8:8">8:8</span> Da lod Farao Moses og Aron kalde og sagde:
"Gå i Forbøn hos HERREN, at han skiller mig og mit Folk af med Frøerne,
så vil jeg lade Folket rejse, at de kan ofre til HERREN."

<span id="an_8:9">8:9</span> Moses svarede Farao: "Du behøver kun at
befale over mig! Til hvilken Tid skal jeg gå i Forbøn for dig, dine
Tjenere og dit Folk om at få Frøerne bort fra dig og dine Huse, så de
kun bliver tilbage i Nilen?"

<span id="an_8:10">8:10</span> Han svarede: "I Morgen!" Da sagde han:
"Det skal ske, som du siger, for at du kan kende, at der ingen er som
HERREN vor Gud;

<span id="an_8:11">8:11</span> Frøerne skal vige bort fra dig, dine
Huse, dine Tjenere og dit Folk; kun i Nilen skal de blive tilbage."

<span id="an_8:12">8:12</span> Moses og Aron gik nu bort fra Farao, og
Moses råbte til HERREN om at bortrydde Frøerne, som han havde sendt over
Farao;

<span id="an_8:13">8:13</span> og HERREN gjorde, som Moses bad: Frøerne
døde i Husene, i Gårdene og på Markerne,

<span id="an_8:14">8:14</span> og man samlede dem sammen i Dynger, så
Landet kom til at stinke deraf.

<span id="an_8:15">8:15</span> Men da Farao så, at han havde fået Luft,
forhærdede han sit Hjerte og hørte ikke på dem, således som HERREN havde
sagt.

<span id="an_8:16">8:16</span> Derpå sagde HERREN til Moses: "Sig til
Aron: Ræk din Stav ud og slå Støvet på Jorden med den, så skal det blive
til Myg i hele Ægypten!"

<span id="an_8:17">8:17</span> Og de gjorde således; Aron udrakte sin
Hånd med Staven og slog Støvet på Jorden dermed. Da kom der Myg over
Mennesker og Dyr; alt Støvet på Jorden blev til Myg i hele Ægypten.

<span id="an_8:18">8:18</span> Koglerne søgte nu også ved Hjælp af deres
hemmelige Kunster at fremkalde Myg, men de magtede det ikke. Og Myggene
kom over Mennesker og Dyr.

<span id="an_8:19">8:19</span> Da sagde Koglerne til Farao: "Det er Guds
Finger!" Men Faraos Hjerte blev forhærdet, så han ikke hørte på dem,
således som HERREN havde sagt.

<span id="an_8:20">8:20</span> Derpå sagde HERREN til Moses: "Træd i
Morgen tidlig frem for Farao, når han begiver sig ned til Vandet, og sig
til ham: Så siger HERREN: Lad mit Folk rejse, for at de kan dyrke mig!

<span id="an_8:21">8:21</span> Men hvis du ikke lader mit Folk rejse,
se, da sender jeg Bremser over dig, dine Tjenere, dit Folk og dine Huse,
og Ægypternes Huse skal blive fulde af Bremser, ja endog Jorden, de bor
på;

<span id="an_8:22">8:22</span> men med Gosens Land, hvor mit Folk bor,
vil jeg til den Tid gøre en Undtagelse, så der ingen Bremser kommer, for
at du kan kende, at jeg HERREN er i Landet;

<span id="an_8:23">8:23</span> og jeg vil sætte Skel mellem mit Folk og
dit Folk; i Morgen skal dette Tegn ske!"

<span id="an_8:24">8:24</span> Og HERREN gjorde således: Vældige
Bremsesværme trængte ind i Faraos og hans Tjeneres Huse og i hele
Ægypten, og Landet hærgedes af Bremserne.

<span id="an_8:25">8:25</span> Da lod Farao Moses og Aron kalde og
sagde: "Gå hen og bring eders Gud et Offer her i Landet!"

<span id="an_8:26">8:26</span> Men Moses sagde: "Det går ikke an at gøre
således, thi til HERREN vor Gud ofrer vi, hvad der er Ægypterne en
Vederstyggelighed; og når vi for Øjnene af Ægypterne ofrer, hvad der er
dem en Vederstyggelighed, mon de da ikke stener os?

<span id="an_8:27">8:27</span> Lad os drage tre Dagsrejser ud i Ørkenen
og ofre til HERREN vor Gud, således som han har pålagt os!"

<span id="an_8:28">8:28</span> Farao sagde: "Jeg vil lade eder rejse hen
og ofre til HERREN eders Gud i Ørkenen; kun må I ikke rejse for langt
bort; men gå i Forbøn for mig!"

<span id="an_8:29">8:29</span> Moses svarede: "Se, så snart jeg kommer
ud herfra, skal jeg gå i Forbøn hos HERREN, og Bremserne skal vige bort
fra Farao, hans Tjenere og hans Folk i Morgen. Blot Farao så ikke igen
narrer os og nægter at lade Folket rejse hen og ofre til HERREN!"

<span id="an_8:30">8:30</span> Derpå gik Moses bort fra Farao og gik i
Forbøn hos HERREN.

<span id="an_8:31">8:31</span> Og HERREN gjorde, som Moses bad, og
Bremserne veg bort fra Farao, hans Tjenere og hans Folk; der blev ikke
en eneste tilbage.

<span id="an_8:32">8:32</span> Men Farao forhærdede også denne Gang sit
Hjerte og lod ikke Folket rejse.

<span id="an_9:1">9:1</span> Derpå sagde HERREN til Moses: "Gå til Farao
og sig til ham: Så siger HERREN, Hebræernes Gud: Lad mit Folk rejse, for
at de kan dyrke mig!

<span id="an_9:2">9:2</span> Men hvis du vægrer dig ved at lade dem
rejse og bliver ved med at holde dem fast,

<span id="an_9:3">9:3</span> se, da skal HERRENs Hånd komme over dit
Kvæg på Marken, over Hestene, Æslerne og Kamelerne, Hornkvæget og
Småkvæget med en såre forfærdelig Pest.

<span id="an_9:4">9:4</span> Og HERREN skal sætte Skel mellem Israels
Kvæget og Ægypterens Kvæg, så der ikke skal dø noget af, hvad der
tilhører Israeliterne."

<span id="an_9:5">9:5</span> Og HERREN satte en Tidsfrist, idet han
sagde: "I Morgen skal HERREN lade dette ske i Landet."

<span id="an_9:6">9:6</span> Den følgende Dag lod HERREN det så ske, og
alt Ægypternes Kvæg døde, men af Israeliternes Kvæg døde ikke et eneste
Dyr.

<span id="an_9:7">9:7</span> Farao sendte da Bud, og se, ikke et eneste
Dyr af Israeliternes Kvæg var dødt. Men Faraos Hjerte blev forhærdet, og
han lod ikke Folket rejse.

<span id="an_9:8">9:8</span> Derpå sagde HERREN til Moses og Aron: "Tag
begge eders Hænder fulde af Sod fra Smelteovnen, og Moses skal kaste det
i Vejret i Faraos Påsyn!

<span id="an_9:9">9:9</span> Så skal det blive til en Støvsky over hele
Ægypten og til Betændelse, der bryder ud i Bylder på Mennesker og Kvæg i
hele Ægypten!"

<span id="an_9:10">9:10</span> Da tog de Sod fra Smelteovnen og trådte
frem for Farao, og Moses kastede det i Vejret; og det blev til
Betændelse, der brød ud i Bylder på Mennesker og Kvæg.

<span id="an_9:11">9:11</span> Og Koglerne kunde ikke holde Stand over
for Moses på Grund af Betændelsen, thi Betændelsen angreb Koglerne såvel
som alle de andre Ægyptere.

<span id="an_9:12">9:12</span> Men HERREN forhærdede Faraos Hjerte, så
han ikke hørte på dem, således som HERREN havde sagt til Moses.

<span id="an_9:13">9:13</span> Derpå sagde HERREN til Moses: "Træd i
Morgen tidlig frem for Farao og sig til ham: Så siger HERREN, Hebræernes
Gud: Lad mit Folk rejse, for at de kan dyrke mig!

<span id="an_9:14">9:14</span> Thi denne Gang vil jeg sende alle mine
Plager mod dig selv og mod dine Tjenere og dit Folk, for at du kan
kende, at der er ingen som jeg på hele Jorden.

<span id="an_9:15">9:15</span> Thi ellers havde jeg nu udrakt min Hånd
for at ramme dig og dit Folk med Pest, så du blev udryddet fra Jordens
Overflade;

<span id="an_9:16">9:16</span> dog derfor har jeg ladet dig blive i Live
for at vise dig min Magt, og for at mit Navn kan blive forkyndt på hele
Jorden.

<span id="an_9:17">9:17</span> Endnu stiller du dig i Vejen for mit Folk
og vil ikke lade det rejse.

<span id="an_9:18">9:18</span> Se, jeg lader i Morgen ved denne Tid et
frygteligt Haglvejr bryde løs, hvis Lige ikke har været i Ægypten, fra
den Dag det blev til og indtil nu.

<span id="an_9:19">9:19</span> Derfor må du sørge for at bringe dit Kvæg
og alt, hvad du har på Marken, i Sikkerhed! Thi alle Mennesker og Dyr,
der befinder sig på Marken og ikke er kommet under Tag, skal rammes af
Haglen og omkomme."

<span id="an_9:20">9:20</span> De blandt Faraos Tjenere, der frygtede
HERRENs Ord, bragte nu deres Trælle og Kvæg under Tag;

<span id="an_9:21">9:21</span> men de, der ikke lagde sig HERRENs Ord på
Hjerte, lod deres Trælle og Kvæg blive ude på Marken.

<span id="an_9:22">9:22</span> Da sagde HERREN til Moses: "Ræk din Hånd
op mod Himmelen, så skal der falde Hagl i hele Ægypten på Mennesker og
Dyr og på alle Markens Urter i Ægypten!"

<span id="an_9:23">9:23</span> Da rakte Moses sin Stav op mod Himmelen,
og HERREN sendte Torden og Hagl; Ild for ned mod Jorden, og HERREN lod
Hagl falde over Ægypten;

<span id="an_9:24">9:24</span> og der kom et Haglvejr, med Ildsluer
flammende mellem Haglen, så voldsomt, at dets Lige aldrig havde været
nogetsteds i Ægypten, siden det blev befolket;

<span id="an_9:25">9:25</span> og i hele Ægypten slog Haglen alt ned,
hvad der var på Marken, både Mennesker og Kvæg, og alle Markens Urter
slog Haglen ned, og alle Markens Træer knækkede den;

<span id="an_9:26">9:26</span> kun i Gosen, hvor Israeliterne boede,
faldt der ikke Hagl.

<span id="an_9:27">9:27</span> Da sendte Farao Bud efter Moses og Aron
og sagde til dem: "Denne Gang har jeg syndet; HERREN har Ret, og jeg og
mit Folk har Uret;

<span id="an_9:28">9:28</span> gå i Forbøn hos HERREN, at det nu må være
nok med Guds Torden og Haglvejret, så vil jeg lade eder rejse, og I skal
ikke blive længer!"

<span id="an_9:29">9:29</span> Moses svarede ham: "Så snart jeg kommer
ud af Byen, skal jeg udbrede mine Hænder mod HERREN; så skal Tordenen
høre op, og Haglen skal ikke falde mere, for at du kan kende, at Jorden
tilhører HERREN."

<span id="an_9:30">9:30</span> Dog, jeg ved, at du og dine Tjenere endnu
ikke frygter for Gud HERREN."

<span id="an_9:31">9:31</span> Hørren og Byggen blev slået ned, thi
Byggen stod i Aks, og Hørren i Blomst;

<span id="an_9:32">9:32</span> derimod blev Hveden og Spelten ikke slået
ned, thi de modnes senere.

<span id="an_9:33">9:33</span> Da Moses var gået bort fra Farao og var
kommet ud af Byen, udbredte han sine Hænder mod HERREN, og da hørte
Tordenen og Haglen op, og Regnen strømmede ikke mere ned.

<span id="an_9:34">9:34</span> Men da Farao så, at Regnen, Haglen og
Tordenen var hørt op, fremturede han i sin Synd, og han og hans Tjenere
forhærdede deres Hjerte.

<span id="an_9:35">9:35</span> Faraos Hjerte blev forhærdet, så at han
ikke lod Israeliterne rejse, således som HERREN havde sagt ved Moses.

<span id="an_10:1">10:1</span> Derpå sagde HERREN til Moses: "Gå til
Farao! Thi jeg har forhærdet hans og hans Tjeneres Hjerte, at jeg kan
komme til at gøre disse mine Tegn iblandt dem,

<span id="an_10:2">10:2</span> for at du må kunne fortælle din Søn og
din Sønnesøn, hvorledes jeg handlede med Ægypterne, og om de Tegn, jeg
gjorde iblandt dem; så skal I kende, at jeg er HERREN."

<span id="an_10:3">10:3</span> Da gik Moses og Aron til Farao og sagde
til ham: "Så siger HERREN, Hebræernes Gud: Hvor længe vil du vægre dig
ved at ydmyge dig for mig? Lad mit Folk rejse, at de kan dyrke mig!

<span id="an_10:4">10:4</span> Men hvis du vægrer dig ved at lade mit
Folk rejse, se, da vil jeg i Morgen sende Græshopper over dine
Landemærker,

<span id="an_10:5">10:5</span> og de skal skjule Landets Overflade, så
man ikke kan se Jorden, og opæde Resten af det, som er blevet tilovers
for eder efter Haglen, og opæde alle eders Træer, som gror på Marken;

<span id="an_10:6">10:6</span> og de skal fylde dine Huse og alle dine
Tjeneres og alle Ægypternes Huse således, at hverken dine Fædre eller
dine Fædres Fædre nogen Sinde har oplevet Mage dertil, fra den Dag de
kom til Verden og indtil denne Dag!" Dermed vendte han sig bort og
forlod Farao.

<span id="an_10:7">10:7</span> Men Faraos Tjenere sagde til ham: "Hvor
længe skal denne Mand styrte os i Ulykke? Lad dog disse Mennesker rejse
og lad dem dyrke HERREN deres Gud! Har du endnu ikke indset, at Ægypten
går til Grunde?"

<span id="an_10:8">10:8</span> Moses og Aron blev nu hentet tilbage til
Farao, og han sagde til dem: "Drag af Sted og dyrk HERREN eders Gud! Men
hvem er det nu, der vil af Sted?"

<span id="an_10:9">10:9</span> Moses svarede: "Med vore Børn og vore
gamle vil vi drage af Sted, med vore Sønner og vore Døtre, vort Småkvæg
og vort Hornkvæg vil vi drage af Sted, thi vi skal fejre HERRENs
Højtid."

<span id="an_10:10">10:10</span> Da sagde han til dem: "HERREN være med
eder, om jeg lader eder rejse sammen med eders Kvinder og Børn! Der ser
man, at I har ondt i Sinde!

<span id="an_10:11">10:11</span> Nej men I Mænd kan drage bort og dyrke
HERREN; det var jo det, I ønskede!" Derpå jog man dem bort fra Farao.

<span id="an_10:12">10:12</span> Da sagde HERREN til Moses: "Ræk din
Hånd ud over Ægypten og få Græshopperne til at komme; de skal komme over
Ægypten og opæde alt, hvad der vokser i Landet, alt, hvad Haglen har
levnet!"

<span id="an_10:13">10:13</span> Moses rakte da sin Stav ud over
Ægypten, og HERREN lod en Østenstorm blæse over Landet hele den Dag og
den påfølgende Nat; og da det blev Morgen, førte Østenstormen
Græshopperne med sig.

<span id="an_10:14">10:14</span> Da kom Græshopperne over hele Ægypten,
og de slog sig ned i hele Ægyptens Område i uhyre Mængder; aldrig før
havde der været så mange Græshopper, og ingen Sinde mere skal der komme
så mange.

<span id="an_10:15">10:15</span> Og de skjulte hele Jordens Overflade,
så Jorden blev sort af dem, og de opåd alt, hvad der voksede i Landet,
og alle Træfrugter, alt, hvad Haglen havde levnet, og der blev intet
grønt tilbage på Træerne eller på Markens Urter i hele Ægypten.

<span id="an_10:16">10:16</span> Da lod Farao skyndsomt Moses og Aron
kalde til sig og sagde: "Jeg har syndet mod HERREN eders Gud og mod
eder!

<span id="an_10:17">10:17</span> Men tilgiv mig nu min Synd denne ene
Gang og gå i Forbøn hos eders Gud, at han dog blot vil tage denne
dødbringende Plage fra mig!"

<span id="an_10:18">10:18</span> Da gik Moses bort fra Farao og bad til
HERREN.

<span id="an_10:19">10:19</span> Og HERREN lod Vinden slå om til en
voldsom Vestenvind, som tog Græshopperne og drev dem ud i det røde Hav,
så der ikke blev en eneste Græshoppe tilbage i hele Ægyptens Område.

<span id="an_10:20">10:20</span> Men HERREN forhærdede Faraos Hjerte, så
han ikke lod Israeliterne rejse.

<span id="an_10:21">10:21</span> Derpå sagde HERREN til Moses: "Ræk din
Hånd op mod Himmelen, så skal der komme et Mørke over Ægypten, som man
kan tage og føle på!"

<span id="an_10:22">10:22</span> Da rakte Moses sin Hånd op mod
Himmelen, og der kom et tykt Mørke i hele Ægypten i tre Dage;

<span id="an_10:23">10:23</span> den ene kunde ikke se den anden, og
ingen flyttede sig af Stedet i tre Dage; men overalt, hvor Israeliterne
boede, var det lyst.

<span id="an_10:24">10:24</span> Da lod Farao Moses kalde og sagde:
"Drag hen og dyrk HERREN. Dog skal eders Småkvæg og Hornkvæg blive
tilbage, men eders Kvinder og Børn må I tage med."

<span id="an_10:25">10:25</span> Men Moses sagde: "Du må også overlade
os Slagtofre og Brændofre, som vi kan bringe HERREN vor Gud;

<span id="an_10:26">10:26</span> også vore Hjorde må vi have med, ikke
en Klov må blive tilbage, thi dem har vi Brug for, når vi skal dyrke
HERREN vor Gud, og vi ved jo ikke,hvor meget vi behøver dertil, før vi
kommer til Stedet."

<span id="an_10:27">10:27</span> Da forhærdede HERREN Faraos Hjerte, så
han nægtede at lade dem rejse.

<span id="an_10:28">10:28</span> Og Farao sagde til ham: "Gå bort fra
mig og vogt dig for at komme mig for Øje mere; thi den Dag du kommer mig
for Øje, er du dødsens!"

<span id="an_10:29">10:29</span> Da sagde Moses: "Du har sagt det, jeg
skal ikke mere komme dig for Øje!"

<span id="an_11:1">11:1</span> Derpå sagde HERREN til Moses: "Een Plage
endnu vil jeg lade komme over Farao og Ægypterne, og efter den skal han
lade eder rejse herfra; ja, når han lader eder rejse med alt, hvad I
har, skal han endog drive eder herfra!

<span id="an_11:2">11:2</span> Sig nu til Folket, at hver Mand skal bede
sin Nabo, og hver Kvinde sin Naboerske om Sølv og Guld smykker!"

<span id="an_11:3">11:3</span> Og HERREN stemte Ægypterne gunstigt imod
Folket, og desuden var den Mand Moses højt anset i Ægypten både hos
Faraos Tjenere og hos Folket.

<span id="an_11:4">11:4</span> Moses sagde: "Så siger HERREN: Ved
Midnatstid vil jeg drage igennem Ægypten,

<span id="an_11:5">11:5</span> og så skal alle førstefødte i Ægypten dø,
lige fra den førstefødte hos Farao, der skal arve hans Trone, til den
førstefødte hos Trælkvinden, der arbejder ved Håndkværnen, og alt det
førstefødte af Kvæget.

<span id="an_11:6">11:6</span> Da skal der i hele Ægypten lyde et
Klageskrig så stort, at dets Lige aldrig har været hørt og aldrig mere
skal høres.

<span id="an_11:7">11:7</span> Men end ikke en Hund skal bjæffe ad nogen
af Israeliterne, hverken ad Folk eller Fæ for at du kan kende, at HERREN
gør Skel mellem Ægypterne og Israel.

<span id="an_11:8">11:8</span> Da skal alle dine Tjenere der komme ned
til mig og kaste sig til Jorden for mig og sige: Drag dog bort med alt
det Folk, der følger dig! Og så vil jeg drage bort !" Og han gik ud fra
Farao med fnysende Vrede.

<span id="an_11:9">11:9</span> Men HERREN sagde til Moses: "Farao skal
ikke høre på eder, for at mine Undergerninger kan blive talrige i
Ægypten."

<span id="an_11:10">11:10</span> Og Moses og Aron gjorde alle disse
Undergerninger i Faraos Påsyn, men HERREN forhærdede Faraos Hjerte, så
han ikke lod Israeliterne drage ud af sit Land.

<span id="an_12:1">12:1</span> Derpå talede HERREN til Moses og Aron i
Ægypten og sagde:

<span id="an_12:2">12:2</span> "Denne Måned skal hos eder være
Begyndelsesmåneden, den skal hos eder være den første af Årets Måneder.

<span id="an_12:3">12:3</span> Tal til hele Israels Menighed og sig: På
den tiende Dag i denne Måned skal hver Familiefader tage et Lam, et Lam
for hver Familie.

<span id="an_12:4">12:4</span> Og dersom en Familie er for lille til et
Lam, skal han sammen med sin nærmeste Nabo tage et Lam, svarende til
Personernes Antal; hvor mange der skal være om et Lam, skal I beregne
efter. hvad hver enkelt kan spise.

<span id="an_12:5">12:5</span> Det skal være et lydefrit, årgammelt
Handyr, og I kan tage det enten blandt Fårene eller Gederne.

<span id="an_12:6">12:6</span> I skal have det gående til den fjortende
Dag i denne Måned, og hele Israels Menigheds Forsamling skal slagte det
ved Aftenstid.

<span id="an_12:7">12:7</span> Og de skal tage noget af Blodet og stryge
det på de to Dørstolper og Overliggeren i de Huse, hvor I spiser det.

<span id="an_12:8">12:8</span> I skal spise Kødet samme Nat, stegt over
Ilden, og I skal spise usyret Brød og bitre Urter dertil.

<span id="an_12:9">12:9</span> I må ikke spise noget deraf råt eller
kogt i Vand, men kun stegt over Ilden, og Hoved, Ben og Indmad må ikke
være skilt fra.

<span id="an_12:10">12:10</span> I må intet levne deraf til næste
Morgen, men hvad der bliver tilovers deraf til næste Morgen, skal I
brænde.

<span id="an_12:11">12:11</span> Og når I spiser det, skal I have Bælte
om Lænden ,Sko på Fødderne og Stav i Hånden, og I skal spise det i
største Hast. Det er Påske for HERREN.

<span id="an_12:12">12:12</span> I denne Nat vil jeg drage igennem
Ægypten og ihjelslå alt det førstefødte i Ægypten både blandt Folk og
Fæ; og over alle Ægyptens Guder vil jeg holde Dom. Jeg er HERREN!

<span id="an_12:13">12:13</span> Men for eder skal Blodet på Husene,
hvor I er, tjene som Tegn, og jeg vil se Blodet og gå eder forbi; intet
ødelæggende Slag skal ramme eder, når jeg slår Ægypten.

<span id="an_12:14">12:14</span> Denne Dag skal være eder en Mindedag,
og I skal fejre den som en Højtid for HERREN, Slægt efter Slægt; som en
evig gyldig Ordning skal I fejre den.

<span id="an_12:15">12:15</span> I syv Dage skal I spise usyret Brød.
Straks den første Dag skal I skaffe al Surdejg bort af eders Huse; thi
hver den, som spiser noget syret fra den første til den syvende Dag, det
Menneske skal udryddes af Israel.

<span id="an_12:16">12:16</span> På den første dag skal I holde
Højtidsstævne og ligeledes på den syvende Dag. Intet Arbejde må udføres
på dem; kun det, enhver behøver til Føde, det og intet andet må I
tilberede.

<span id="an_12:17">12:17</span> I skal holde det usyrede Brøds Højtid,
thi på denne selv samme Dag førte jeg eders Hærskarer ud af Ægypten,
derfor skal I højtideligholde denne Dag i alle kommende Slægtled som en
evig gyldig Ordning.

<span id="an_12:18">12:18</span> På den fjortende Dag i den første Måned
om Aftenen skal I spise usyret Brød og vedblive dermed indtil Månedens
en og tyvende Dag om Aftenen.

<span id="an_12:19">12:19</span> I syv Dage må der ikke findes Surdejg i
eders Huse, thi hver den, som spiser noget syret, det Menneske skal
udryddes af Israels Menighed, de fremmede så vel som de indfødte i
Landet.

<span id="an_12:20">12:20</span> I må ikke nyde noget som helst syret;
hvor I end bor, skal I spise usyret Brød."

<span id="an_12:21">12:21</span> Da kaldte Moses alle Israels Ældste
sammen og sagde til dem: "Gå ud og hent eder Småkvæg til eders Familier
og slagt Påskeofferet;

<span id="an_12:22">12:22</span> og tag eder Ysopkoste, dyp dem i Blodet
i Fadet og stryg noget deraf på Overliggeren og de to Dørstolper; og
ingen af eder må gå ud af sin Husdør før i Morgen.

<span id="an_12:23">12:23</span> Thi HERREN vil gå omkring og slå
Ægypterne, og når han da ser Blodet på Overliggeren og de to Dørstolper,
vil han gå Døren forbi og ikke give Ødelæggeren Adgang til eders Huse
for at slå eder.

<span id="an_12:24">12:24</span> Dette skal I varetage som en Anordning,
der gælder for dig og dine Børn til evig Tid.

<span id="an_12:25">12:25</span> Og når I kommer til det Land, HERREN
vil give eder, således som han har forjættet, så skal I overholde denne
Skik.

<span id="an_12:26">12:26</span> Når da eders Børn spørger eder: Hvad
betyder den Skik, I der har?

<span id="an_12:27">12:27</span> så skal I svare: Det er Påskeoffer for
HERREN, fordi han gik Israeliternes Huse forbi i Ægypten, dengang han
slog Ægypterne, men lod vore Huse urørte!" Da bøjede Folket sig og
tilbad.

<span id="an_12:28">12:28</span> Og Israeliterne gik hen og gjorde, som
HERREN havde pålagt Moses og Aron.

<span id="an_12:29">12:29</span> Men ved Midnatstid ihjelslog HERREN
alle de førstefødte i Ægypten lige fra Faraos førstefødte, der skulde
arve hans Trone, til den førstefødte hos Fangen, der sad i Fangehullet,
og alt det førstefødte af Kvæget.

<span id="an_12:30">12:30</span> Da stod Farao op om Natten tillige med
alle sine Tjenere og alle Ægypterne, og der lød et højt Klageskrig i
Ægypten, thi der var intet Hus, hvor der ikke fandtes en død.

<span id="an_12:31">12:31</span> Og han lod Moses og Aron kalde om
Natten og sagde: "Bryd op og drag bort fra mit Folk, I selv og alle
Israeliterne, og drag ud og dyrk HERREN, som I har forlangt.

<span id="an_12:32">12:32</span> Tag også eders Småkvæg og Hornkvæg med,
som I har forlangt, og drag bort; og bed også om Velsignelse for mig!"

<span id="an_12:33">12:33</span> Og Ægypterne trængte på Folket for at
påskynde deres Afrejse fra Landet, thi de sagde: "Vi mister alle Livet!"

<span id="an_12:34">12:34</span> Og , Folket tog deres Dejg med sig, før
den var syret, og de bar Dejtrugene på Skulderen, indsvøbte i deres
Kapper.

<span id="an_12:35">12:35</span> Men Israeliterne havde gjort, som Moses
havde sagt, og bedt Ægypterne om Sølv og Guldsmykker og om Klæder;

<span id="an_12:36">12:36</span> og HERREN havde stemt Ægypterne
gunstigt mod Folket, så de havde givet dem, hvad de bad om. Således tog
de Bytte fra Ægypterne.

<span id="an_12:37">12:37</span> Så brød Israeliterne op fra Rameses til
Sukkot, henved 600.000 Mand til Fods foruden Kvinder og Børn.

<span id="an_12:38">12:38</span> Desuden fulgte en stor Hob sammenløbet
Folk med og dertil Småkvæg og Hornkvæg, en vældig Mængde Kvæg.

<span id="an_12:39">12:39</span> Og af den Dejg, de havde bragt med fra
Ægypten, bagte de usyret Brød; den var nemlig ikke syret, de var jo
drevet ud af Ægypten uden at få Tid til noget; de havde ikke engang
tilberedt sig Tæring til Rejsen.

<span id="an_12:40">12:40</span> Den Tid, Israeliterne havde boet i
Ægypten, udgjorde 430 År.

<span id="an_12:41">12:41</span> Netop på den Dag da de 430 År var til
Ende, drog alle HERRENs Hærskarer ud af Ægypten.

<span id="an_12:42">12:42</span> En Vågenat var det for HERREN, i
hvilken han vilde føre dem ud af Ægypten. Den Nat er viet HERREN, en
Vågenat for alle Israeliterne, Slægt efter Slægt.

<span id="an_12:43">12:43</span> HERREN sagde til Moses og Aron: "Dette
er Ordningen angående Påskelammet: Ingen fremmed må spise deraf.

<span id="an_12:44">12:44</span> Men enhver Træl, der er købt for Penge,
må spise deraf, såfremt du har fået ham omskåret.

<span id="an_12:45">12:45</span> Ingen indvandret eller Daglejer må
spise deraf.

<span id="an_12:46">12:46</span> Det skal spises i et og samme Hus, og
intet af Kødet må bringes ud af Huset; I må ikke sønderbryde dets Ben.

<span id="an_12:47">12:47</span> Hele Israels Menighed skal fejre
Påsken.

<span id="an_12:48">12:48</span> Dersom en fremmed bor som Gæst hos dig
og vil fejre Påske for HERREN, da skal alle af Mandkøn hos ham omskæres;
så må han være med til at fejre den, og han skal være ligestillet med
den indfødte i Landet; men ingen uomskåren må spise deraf.

<span id="an_12:49">12:49</span> En og samme Lov skal gælde for den
indfødte i Landet og for den fremmede, der bor som Gæst hos eder."

<span id="an_12:50">12:50</span> Og Israeliterne gjorde, som HERREN
havde pålagt Moses og Aron.

<span id="an_12:51">12:51</span> På denne selv samme Dag førte HERREN
Israeliterne ud af Ægypten, Hærskare for Hærskare.

<span id="an_13:1">13:1</span> Og HERREN talede til Moses og sagde:

<span id="an_13:2">13:2</span> "Du skal hellige mig alt det førstefødte,
alt, hvad der åbner Moders Liv hos Israeliterne både af Mennesker og
Kvæg; det skal tilhøre mig!"

<span id="an_13:3">13:3</span> Og Moses sagde til Folket: "Kom denne Dag
i Hu, på hvilken I vandrer ud af Ægypten, af Trællehuset, thi med stærk
Hånd førte HERREN eder ud derfra! Og der må ikke spises syret Brød.

<span id="an_13:4">13:4</span> I Dag vandrer I ud, i Abib Måned.

<span id="an_13:5">13:5</span> Når nu HERREN fører dig til
Kana'anæernes, Hetiternes, Amoriternes, Hivviternes og Jebusiternes
Land, som han tilsvor dine Fædre at ville give dig, et Land, der flyder
med Mælk og Honning, så skal du overholde denne Skik i denne Måned.

<span id="an_13:6">13:6</span> I syv Dage skal du spise usyret Brød, og
på den syvende Dag skal der være Højtid for HERREN.

<span id="an_13:7">13:7</span> I disse syv Dage skal der spises usyret
Brød, og der må hverken findes syret Brød eller Surdejg hos dig
nogetsteds inden dine Landemærker.

<span id="an_13:8">13:8</span> Og du skal på den Dag fortælle din Søn,
at dette sker i Anledning af, hvad HERREN gjorde for dig, da du vandrede
ud af Ægypten!

<span id="an_13:9">13:9</span> Det skal være dig som et Tegn på din Hånd
og et Erindringsmærke på din Pande, for at HERRENs Lov må være i din
Mund, thi med stærk Hånd førte HERREN dig ud af Ægypten.

<span id="an_13:10">13:10</span> Og du skal holde dig denne Anordning
efterrettelig til den fastsatte Tid, År efter År.

<span id="an_13:11">13:11</span> Og når HERREN fører dig til
Kana'anæernes Land, således som han tilsvor dig og dine Fædre, og giver
dig det,

<span id="an_13:12">13:12</span> da skal du overlade HERREN alt, hvad
der åbner Moders Liv; alt det førstefødte, som falder efter dit Kvæg,
for så vidt det er et Handyr, skal tilhøre HERREN.

<span id="an_13:13">13:13</span> Men alt det førstefødte af Æslerne skal
du udløse med et Stykke Småkvæg, og hvis du ikke udløser det, skal du
sønderbryde dets Hals; og alt det førstefødte af Mennesker blandt dine
Sønner skal du udløse.

<span id="an_13:14">13:14</span> Og når din Søn i Fremtiden spørger dig:
Hvad betyder dette? skal du svare ham: Med stærk Hånd førte HERREN os ud
af Ægypten, af Trællehuset;

<span id="an_13:15">13:15</span> og fordi Farao gjorde sig hård og ikke
vilde lade os drage bort, ihjelslog HERREN alt det førstefødte i Ægypten
både af Folk og Fæ; derfor ofrer vi HERREN alt, hvad der åbner Moders
Liv, for så vidt det er et Handyr, og alt det førstefødte blandt vore
Sønner udløser vi!

<span id="an_13:16">13:16</span> Og det skal være dig som et Tegn på din
Hånd og et Erindringsmærke på din Pande, thi med stærk Hånd førte HERREN
os ud af Ægypten."

<span id="an_13:17">13:17</span> Da Farao lod Folket drage bort, førte
Gud dem ikke ad Vejen til Filisterlandet, som havde været den nærmeste,
thi Gud sagde: "Folket kunde komme til at fortryde det, når de ser, der
bliver Krig, og vende tilbage til Ægypten."

<span id="an_13:18">13:18</span> Men Gud lod Folket gøre en Omvej til
Ørkenen i Retning af det røde Hav. Israeliterne drog nu væbnede ud af
Ægypten.

<span id="an_13:19">13:19</span> Og Moses tog Josefs Ben med sig, thi
denne havde taget Israels Sønner i Ed og sagt: "Når Gud ser til eder,
skal I føre mine Ben med eder herfra!"

<span id="an_13:20">13:20</span> De brød op fra Sukkot og lejrede sig i
Etam ved Randen af Ørkenen.

<span id="an_13:21">13:21</span> Men HERREN vandrede foran dem, om dagen
i en Skystøtte for at vise dem Vej og om Natten i en Ildstøtte for at
lyse for dem; så kunde de rejse både Dag og Nat.

<span id="an_13:22">13:22</span> Og Skystøtten veg ikke fra Folket om
Dagen, ej heller Ildstøtten om Natten.

<span id="an_14:1">14:1</span> Og HERREN talede til Moses og sagde:

<span id="an_14:2">14:2</span> "Sig til Israeliterne, at de skal vende
om og lejre sig ved Pi Hakirot mellem Migdol og Havet; lige over for Bål
Zefon skal I lejre eder ved Havet.

<span id="an_14:3">14:3</span> Farao vil da tænke om Israeliterne, at de
er faret vild i Landet, og at Ørkenen har sluttet dem inde;

<span id="an_14:4">14:4</span> og jeg vil forhærde Faraos Hjerte, så han
sætter efter dem, og jeg vil forherlige mig på Farao og hele hans
Krigsmagt, og Ægypterne skal kende, at jeg er HERREN!" Og de gjorde
således.

<span id="an_14:5">14:5</span> Da det nu neldtes Ægypterkongen, at
Folket var flygtet, skiftede Farao og hans Tjenere Sind over for Folket
og sagde: "Hvor kunde vi dog slippe Israeliterne af vor Tjeneste!"

<span id="an_14:6">14:6</span> Da lod han spænde for sin Vogn og tog
sine Krigsfolk med sig;

<span id="an_14:7">14:7</span> han tog 600 udsøgte Stridsvogne og alle
Ægyptens Krigsvogne, alle bemandede med Vognkæmpere.

<span id="an_14:8">14:8</span> Og HERREN forhærdede Ægypterkongen Faraos
Hjerte, så han satte efter Israeliterne; men Israeliterne var draget ud
under en stærk Hånds Værn.

<span id="an_14:9">14:9</span> Og Ægypterne, alle Faraos Heste og Vogne
og hans Ryttere og øvrige Krigsfolk, satte efter dem og indhentede dem,
da de havde slået Lejr ved Havet, ved Pi Hakirot over for Ba'al Zefon.

<span id="an_14:10">14:10</span> Da nu Farao nærmede sig, så
Israeliterne op og fik Øje på Ægypterne, der drog efter dem, og de
grebes af stor Angst; da råbte Israeliterne til HERREN;

<span id="an_14:11">14:11</span> og de sagde til Moses: "Er det, fordi
der ingen Grave var i Ægypten, at du har fået os ud for at dø i Ørkenen?
Hvad er det dog, du har gjort os, at du førte os ud af Ægypten?

<span id="an_14:12">14:12</span> Var det ikke det, vi sagde til dig i
Ægypten: Lad os i Fred, og lad os blive ved at trælle for Ægypterne! Thi
det er bedre for os at trælle for Ægypterne end at dø i Ørkenen."

<span id="an_14:13">14:13</span> Men Moses svarede Folket: "Frygt ikke!
Hold blot Stand, så skal I se HERRENs Frelse, som han i Dag vil hjælpe
eder til, thi som I ser Ægypterne i Dag, skal I aldrig i Evighed se dem
mere.

<span id="an_14:14">14:14</span> HERREN skal stride for eder, men I skal
tie!"

<span id="an_14:15">14:15</span> Da sagde HERREN til Moses: "Hvorfor
råber du til mig? Sig til Israeliterne, at de skal bryde op!

<span id="an_14:16">14:16</span> Løft din Stav og ræk din Hånd ud over
Havet og skil det ad i to Dele, så Israeliterne kan vandre gennem Havet
på tør Bund.

<span id="an_14:17">14:17</span> Se, jeg vil forhærde Ægypternes Hjerte,
så de følger efter dem, og jeg vil forherlige mig på Farao og hele hans
Krigsmagt, på hans Vogne og Ryttere,

<span id="an_14:18">14:18</span> og Ægypterne skal kende, at jeg er
HERREN, når jeg forherliger mig på Farao, hans Vogne og Ryttere."

<span id="an_14:19">14:19</span> Guds Engel, der drog foran Israels Hær,
flyttede sig nu og gik bag ved dem; og Skystøtten flyttede sig fra
Pladsen foran dem og stillede sig bag ved dem

<span id="an_14:20">14:20</span> og kom til at stå imellem Ægypternes og
Israels Hære; og da det blev mørkt; blev Skystøtten til en Ildstøtte og
oplyste Natten. Således kom de ikke hinanden nær hele Natten.

<span id="an_14:21">14:21</span> Moses rakte da sin Hånd ud over Havet,
og HERREN drev Havet bort med en stærk Østenstorm, der blæste hele
Natten, og han gjorde Havet til tørt Land. Og Vandet delte sig.

<span id="an_14:22">14:22</span> Da gik Israeliterne midt igennem Havet
på tør Bund, medens Vandet stod som en Mur på begge Sider af dem.

<span id="an_14:23">14:23</span> Og Ægypterne, alle Faraos Heste,Vogne
og Ryttere, satte efter dem og forfulgte dem midt ud i Havet.

<span id="an_14:24">14:24</span> Men ved Morgenvagtens Tid skuede HERREN
fra Ild og Skystøtten hen imod Ægypternes Hær og bragte den i Uorden;

<span id="an_14:25">14:25</span> og han stoppede Vognenes Hjul, så de
havde ondt ved at få dem frem. Da sagde Ægypterne: "Lad os flygte for
Israel, thi HERREN kæmper for dem imod Ægypten!"

<span id="an_14:26">14:26</span> Men HERREN sagde til Moses: "Ræk din
Hånd ud over Havet, så skal Vandet vende tilbage over Ægypterne, deres
Vogne og Ryttere!"

<span id="an_14:27">14:27</span> Da rakte Moses sin Hånd ud over Havet;
og Havet vendte tilbage til sit sædvanlige Leje ved Morgenens Frembrud,
medens de flygtende Ægyptere kom lige imod det, og HERREN drev Ægypterne
midt ud i Havet.

<span id="an_14:28">14:28</span> Da vendte Vandet tilbage og
overskyllede Vognene og Rytterne i hele Faraos Krigsmagt, som havde
forfulgt dem ud i Havet; ikke en eneste af dem blev tilbage.

<span id="an_14:29">14:29</span> Men Israeliterne var gået gennem Havet
på tør Bund, medens Vandet stod som en Mur på begge Sider af dem.

<span id="an_14:30">14:30</span> Og HERREN frelste på den dag Israel af
Ægypternes Hånd, og Israel så Ægypterne ligge døde ved Havets Bred.

<span id="an_14:31">14:31</span> Da så Israel den Stordåd, HERREN havde
udført mod Ægypterne; og Folket frygtede HERREN, og de troede på HERREN
og på hans Tjener Moses.

<span id="an_15:1">15:1</span> Ved den Lejlighed sang Moses og
Israeliterne denne Sang for HERREN: Jeg vil synge for HERREN, thi han er
højt ophøjet, Hest og Rytter styrted han i Havet!

<span id="an_15:2">15:2</span> HERREN er min Styrke og min Lovsang, og
han blev mig til Frelse. Han er min Gud, og jeg vil prise ham, min
Faders Gud, og jeg vil ophøje ham.

<span id="an_15:3">15:3</span> HERREN er en Krigshelt, HERREN er hans
Navn!

<span id="an_15:4">15:4</span> Faraos Vogne og Krigsmagt styrted han i
Havet, hans ypperste Vognkæmpere drukned i det røde Hav,

<span id="an_15:5">15:5</span> Strømmene dækked dem, de sank som Sten i
Dybet.

<span id="an_15:6">15:6</span> Din højre, HERRE, er herlig i Kraft, din
højre, HERRE, knuser Fjenden.

<span id="an_15:7">15:7</span> I din Højheds Vælde fælder du dine
Modstandere, du slipper din Harme løs, den fortærer dem som Strå.

<span id="an_15:8">15:8</span> Ved din Næses Pust dyngedes Vandene op,
Vandene stod som en Vold, Strømmene stivnede midt i Havet.

<span id="an_15:9">15:9</span> Fjenden tænkte: "Jeg sætter efter dem,
indhenter dem, uddeler Bytte, stiller mit Begær på dem; jeg drager mit
Sværd, min Hånd skal udrydde dem."

<span id="an_15:10">15:10</span> Du blæste med din Ånde, Havet skjulte
dem; de sank som Bly i de vældige Vande.

<span id="an_15:11">15:11</span> Hvo er som du blandt Guder, HERRE, hvo
er som du, herlig i Hellighed, frygtelig i Stordåd, underfuld i dine
Gerninger!

<span id="an_15:12">15:12</span> Du udrakte din højre, og Jorden slugte
dem.

<span id="an_15:13">15:13</span> Du leded i din Miskundhed det Folk, du
genløste, du førte det i din Vælde til din hellige Bolig.

<span id="an_15:14">15:14</span> Folkene hørte det og bæved, Skælven
greb Filisterlandets Folk.

<span id="an_15:15">15:15</span> Da forfærdedes Edoms Høvdinger, Moabs
Fyrster grebes af Rædsel, Kana'ans Beboere tabte alle Modet.

<span id="an_15:16">15:16</span> Skræk og Angst faldt over dem, ved din
Arms Vælde blev de målløse som Sten, til dit Folk var nået frem, o
HERRE, til Folket, du vandt dig, var nået frem.

<span id="an_15:17">15:17</span> du førte dem frem og planted dem i din
Arvelods Bjerge, på det Sted du beredte dig til Bolig, HERRE, i den
Helligdom, Herre, som dine Hænder grundfæsted.

<span id="an_15:18">15:18</span> HERREN er Konge i al Evighed!

<span id="an_15:19">15:19</span> Thi da Faraos Heste med hans Vogne og
Ryttere drog ud i Havet, lod HERREN Havets Vande strømme tilbage over
dem, medens Israeliterne gik gennem Havet på tør Bund.

<span id="an_15:20">15:20</span> Da greb Profetinden Mirjam, Arons
Søster, Pauken, og alle Kvinderne fulgte hende med Pauker og Danse,

<span id="an_15:21">15:21</span> og Mirjam sang for: Syng for HERREN,
thi han er højt ophøjet, Hest og Rytter styrted han i Havet!

<span id="an_15:22">15:22</span> Derpå lod Moses Israel bryde op fra det
røde Hav, og de drog ud i Sjurs Ørken, og de vandrede tre Dage i Ørkenen
uden at finde Vand.

<span id="an_15:23">15:23</span> Så nåede de Mara, men de kunde ikke
drikke Vandet for dets bitre Smag, thi det var bittert; derfor kaldte
man Stedet Mara.

<span id="an_15:24">15:24</span> Da knurrede Folket mod Moses og sagde:
"Hvad skal vi drikke?"

<span id="an_15:25">15:25</span> Men han råbte til HERREN, og da viste
HERREN ham en bestemt Slags Træ; og da han kastede det i Vandet, blev
Vandet drikkeligt. Der gav han dem Bestemmelser om Lov og Ret, og der
satte han dem på Prøve.

<span id="an_15:26">15:26</span> Og han sagde: "Hvis du vil høre på
HERREN din Guds Røst og gøre, hvad der er ret i hans Øjne, og lytte til
hans Bud og holde dig alle hans Bestemmelser efterrettelig, så vil jeg
ikke bringe nogen af de Sygdomme over dig, som jeg bragte over
Ægypterne, men jeg HERREN er din Læge!"

<span id="an_15:27">15:27</span> Derpå kom de til Elim, hvor der var
tolv Vandkilder og halvfjerdsindstyve Palmetræer, og de lejrede sig ved
Vandet der.

<span id="an_16:1">16:1</span> Så brød de op fra Elim, og hele
Israeliternes Menighed kom til Sins Ørken, der ligger mellem Elim og
Sinaj, på den femtende Dag i den anden Måned efter deres Udvandring af
Ægypten.

<span id="an_16:2">16:2</span> Men hele Israeliternes Menighed knurrede
mod Moses og Aron i Ørkenen,

<span id="an_16:3">16:3</span> og Israeliterne sagde til dem: "Var vi
dog blot døde for HERRENs Hånd i Ægypten, hvor vi sad ved Kødgryderne og
kunde spise os mætte i Brød! Thi I har ført os ud i denne Ørken for at
lade hele denne Forsamling dø af Sult."

<span id="an_16:4">16:4</span> Da sagde HERREN til Moses: "Se, jeg vil
lade Brød regne ned fra Himmelen til eder, og Folket skal gå ud og hver
Dag samle så meget, som de daglig behøver, for at jeg kan prøve dem, om
de vil følge min Lov eller ej.

<span id="an_16:5">16:5</span> Og når de på den sjette Ugedag
tilbereder, hvad de har bragt hjem, så skal det være dobbelt så meget,
som de samler de andre Dage."

<span id="an_16:6">16:6</span> Og Moses og Aron sagde til alle
Israeliterne: "I Aften skal I kende, at det er HERREN, som har ført eder
ud af Ægypten,

<span id="an_16:7">16:7</span> og i Morgen skal I skue HERRENs
Herlighed, thi han har hørt eders Knurren mod HERREN; thi hvad er vel
vi, at I knurrer mod os!"

<span id="an_16:8">16:8</span> Og Moses tilføjede: "Det skal ske, når
HERREN i Aften giver eder Kød at spise og i Morgen Brød at mætte eder
med; thi HERREN har hørt, hvorledes I knurrer mod ham; thi hvad er vi?
Thi det er ikke os, I knurrer imod, men HERREN."

<span id="an_16:9">16:9</span> Derpå sagde Moses til Aron: "Sig til hele
Israeliternes Menighed: Træd frem for HERRENs Åsyn, thi han har hørt
eders Knurren!"

<span id="an_16:10">16:10</span> Og da Aron sagde det til hele
Israeliternes Menighed, vendte de sig mod Ørkenen, og se, HERRENs
Herlighed viste sig i Skyen.

<span id="an_16:11">16:11</span> Da talede HERREN til Moses og sagde:

<span id="an_16:12">16:12</span> "Jeg har hørt Israeliternes Knurren;
sig til dem: Ved Aftenstid skal I få Kød at spise, og i Morgen tidlig
skal I få Brød at mætte eder med, og I skal kende, at jeg er HERREN
eders Gud."

<span id="an_16:13">16:13</span> Da det nu blev Aften, kom en Sværm
Vagtler flyvende og faldt i et tykt Lag over Lejren; og næste Morgen lå
Duggen tæt rundt om Lejren,

<span id="an_16:14">16:14</span> og da Duggen svandt, var Ørkenen dækket
med noget fint, skælagtigt noget, noget fint der lignede Rim på Jorden.

<span id="an_16:15">16:15</span> Da Israeliterne så det, spurgte de
hverandre: "Hvad er det?" Thi de vidste ikke, hvad det var; men Moses
sagde til dem: "Det er det Brød, HERREN har givet eder til Føde!

<span id="an_16:16">16:16</span> Og således har HERREN påbudt: I skal
samle deraf, enhver så meget som han har behov, en Omer for hvert Hoved;
I skal tage deraf i Forhold til Antallet af eders Husfolk, enhver skal
tage deraf til dem, der er i hans Telt!"

<span id="an_16:17">16:17</span> Israeliterne gjorde nu således, og de
samlede, nogle mere og andre mindre;

<span id="an_16:18">16:18</span> og da de målte det med Omeren, havde
den, der havde meget, ikke for meget, og den, der havde lidt, ikke for
lidt, enhver havde samlet, hvad han behøvede til Føde.

<span id="an_16:19">16:19</span> Derpå sagde Moses til dem: "Ingen må
gemme noget deraf til næste Morgen!"

<span id="an_16:20">16:20</span> Dog adlød de ikke Moses, og nogle af
dem gemte noget deraf til næste Morgen; men da var det fuldt af Orme og
lugtede. Da blev Moses vred på dem.

<span id="an_16:21">16:21</span> Således samlede de nu hver Morgen,
enhver så meget som han havde behov. Men når Solen begyndte at brænde,
smeltede det.

<span id="an_16:22">16:22</span> På den sjette Ugedag havde de samlet
dobbelt så meget Brød, to Omer for hver Person. Og alle Menighedens
Øverster kom og sagde det til Moses;

<span id="an_16:23">16:23</span> men han sagde til dem: "Det er netop,
som HERREN har sagt. I Morgen er det Hviledag, en hellig Sabbat for
HERREN. Bag, hvad I vil bage, og kog, hvad I vil koge, men læg det
tiloversblevne til Side for at gemme det til i Morgen!"

<span id="an_16:24">16:24</span> De lagde det da til Side til næste Dag,
som Moses havde befalet, og det kom ikke til at lugte, og der gik ikke
Orm deri.

<span id="an_16:25">16:25</span> Derpå sagde Moses: "Det skal I spise i
Dag, thi i Dag er det Sabbat for HERREN; i Dag finder I intet ude på
Marken.

<span id="an_16:26">16:26</span> I seks bage skal I samle det, men på
den syvende Dag, på Sabbaten, er der intet at finde."

<span id="an_16:27">16:27</span> Alligevel var der nogle blandt Folket,
der gik ud på den syvende Dag for at samle; men de fandt intet.

<span id="an_16:28">16:28</span> Da sagde HERREN til Moses: "Hvor længe
vil I vægre eder ved at holde mine Bud og Love?

<span id="an_16:29">16:29</span> Betænk dog, at HERREN har givet eder
Sabbaten! Derfor giver han eder på den sjette Dag Brød til to Dage.
Enhver af eder skal blive, hvor han er, og ingen må forlade sin Bolig på
den syvende Dag!"

<span id="an_16:30">16:30</span> Da hvilede Folket på den syvende Dag.

<span id="an_16:31">16:31</span> Men Israeliterne kaldte det Manna; det
lignede hvide Korianderfrø og smagte som Honningkager.

<span id="an_16:32">16:32</span> Moses sagde fremdeles: "Således har
HERREN påbudt: En Omer fuld deraf skal gemmes til eders Efterkommere,
for at de kan se det Brød, jeg gav eder at spise i Ørkenen, da jeg førte
eder ud af Ægypten!"

<span id="an_16:33">16:33</span> Og Moses sagde til Aron: "Tag en
Krukke, kom en Omer Manna deri og stil den foran HERRENs Åsyn for at
gemmes til eders Efterkommere!"

<span id="an_16:34">16:34</span> Og Aron gjorde, som HERREN havde pålagt
Moses, og han stillede den foran Vidnesbyrdet for at gemmes.

<span id="an_16:35">16:35</span> Og Israeliterne spiste Manna i
fyrretyve År, indtil de kom til beboede Egne; de spiste Manna, indtil de
kom til Grænsen af Kana'ans Land.

<span id="an_16:36">16:36</span> En Omer er Tiendedelen af en Efa.

<span id="an_17:1">17:1</span> Så brød hele Israels Menighed op fra Sins
Ørken og drog fra Lejrplads til Lejrplads efter HERRENs Bud. Men da de
lejrede sig i Refidim, havde Folket intet Vand at drikke.

<span id="an_17:2">17:2</span> Da kivedes Folket med Moses og sagde:
"Skaf os Vand at drikke!" Men Moses svarede dem: "Hvorfor kives I med
mig, hvorfor frister I HERREN?"

<span id="an_17:3">17:3</span> Og Folket tørstede der efter Vand og
knurrede mod Moses og sagde: "Hvorfor har du ført os op fra Ægypten? Mon
for at lade os og vore Børn og vore Hjorde dø af Tørst?"

<span id="an_17:4">17:4</span> Da råbte Moses til HERREN: "Hvad skal jeg
gøre med dette Folk? Det er ikke langt fra, at de vil stene mig."

<span id="an_17:5">17:5</span> Men HERREN sagde til Moses: "Træd frem
for Folket med nogle af Israels Ældste og tag den Stav, du slog Nilen
med, i din Hånd og kom så!

<span id="an_17:6">17:6</span> Se, jeg vil stå foran dig der på Klippen
ved Horeb, og når du slår på Klippen, skal der strømme Vand ud af den,
så Folket kan få noget at drikke." Det gjorde Moses så i Påsyn af
Israels Ældste.

<span id="an_17:7">17:7</span> Og han kaldte dette Sted Massa og Meriba,
fordi Israeliterne der havde kivedes og fristet HERREN ved at sige: "Er
HERREN iblandt os eller ej?"

<span id="an_17:8">17:8</span> Derefter kom Amalekiterne og angreb
Israel i Refdim.

<span id="an_17:9">17:9</span> Da sagde Moses til Josua: "Udvælg dig
Mænd og ryk i. Morgen ud til Kamp mod Amalekiterne; jeg vil stille mig
på Toppen af Højen med Guds Stav i Hånden!"

<span id="an_17:10">17:10</span> Josua gjorde, som Moses bød, og rykkede
ud til Kamp mod Amalekiterne. Men Moses, Aron og Hur gik op på Toppen af
Højen.

<span id="an_17:11">17:11</span> Når nu Moses løftede Hænderne i Vejret,
fik Israeliterne Overtaget, men når han lod Hænderne synke, fik
Amalekiterne Overtaget.

<span id="an_17:12">17:12</span> Og da Moses's Hænder blev trætte, tog
de en Sten og lagde under ham; så satte han sig på den, og Aron og Hur
støttede hans Hænder, hver på sin Side; således var hans Hænder stadig
løftede til Solen gik ned,

<span id="an_17:13">17:13</span> og Josua huggede Amalekiterne og deres
Krigsfolk ned med Sværdet.

<span id="an_17:14">17:14</span> Da sagde HERREN til Moses: "Optegn
dette i en Bog, for at det kan mindes, og indskærp Josua, at jeg
fuldstændig vil udslette Amalekiternes Minde under Himmelen!"

<span id="an_17:15">17:15</span> Derpå byggede Moses et Alter og kaldte
det: "HERREN er mit Banner!"

<span id="an_17:16">17:16</span> Og han sagde: "Der er en udrakt Hånd på
HERRENs Trone! HERREN har Krig med Amalek fra Slægt til Slægt!"

<span id="an_18:1">18:1</span> Da Jetro, Præsten i Midjan, Moses's
Svigerfader, hørte om alt, hvad Gud havde gjort for Moses og hans Folk
Israel, hvorledes HERREN havde ført Israel ud af Ægypten,

<span id="an_18:2">18:2</span> tog Jetro, Moses's Svigerfader, Zippora,
Moses's Hustru, som han havde sendt hjem,

<span id="an_18:3">18:3</span> tillige med hendes to Sønner. Af dem hed
den ene Gersom; "thi", havde han sagt, "jeg er blevet Gæst i et fremmed
Land";

<span id="an_18:4">18:4</span> og den anden hed Eliezer; "thi", havde
han sagt, "min Faders Gud har været min Hjælp og frelst mig fra Faraos
Sværd!"

<span id="an_18:5">18:5</span> Og Jetro, Moses's Svigerfader, kom med
hans Sønner og Hustru til Moses i Ørkenen, hvor han havde slået Lejr ved
Guds Bjerg,

<span id="an_18:6">18:6</span> og han lod Moses melde: "Jetro, din
Svigerfader, kommer til dig med din Hustru og hendes to Sønner!"

<span id="an_18:7">18:7</span> Da gik Moses sin Svigerfader i Møde,
bøjede sig for ham og kyssede ham; og da de havde hilst på hinanden, gik
de ind i Teltet.

<span id="an_18:8">18:8</span> Moses fortalte sin Svigerfader om alt,
hvad HERREN havde gjort ved Farao og Ægypten for Israels Skyld, og om
alle de Besværligheder, der havde mødt dem undervejs, og hvorledes
HERREN havde frelst dem.

<span id="an_18:9">18:9</span> Da glædede Jetro sig over alt det gode,
HERREN havde gjort mod Israel, idet han havde frelst dem af Ægypternes
Hånd.

<span id="an_18:10">18:10</span> Og Jetro sagde: "Lovet være HERREN, som
har frelst eder af Ægypternes og Faraos. Hånd!"

<span id="an_18:11">18:11</span> Nu ved jeg, at HERREN er større end
alle Guder, thi netop ved det, de i deres Overmod foretog sig imod dem,
frelste han Folket af Ægypternes Hånd.

<span id="an_18:12">18:12</span> Derpå udtog Jetro, Moses's Svigerfader,
Brændofre og Slagtofre til Gud; og Aron og alle Israels Ældste kom for
at holde Måltid for Guds Åsyn med Moses's Svigerfader.

<span id="an_18:13">18:13</span> Næste Morgen tog Moses Sæde for at
holde Ret for Folket, og Folket stod omkring Moses fra Morgen til Aften.

<span id="an_18:14">18:14</span> Men da Moses's Svigerfader så alt det
Arbejde, han havde med Folket, sagde han: "Hvad er dog det for et
Arbejde, du har med Folket? Hvorfor sidder du alene til Doms, medens alt
Folket står omkring dig fra Morgen til Aften?"

<span id="an_18:15">18:15</span> Moses svarede sin Svigerfader: "Jo,
Folket kommer til mig for at rådspørge Gud;

<span id="an_18:16">18:16</span> når de har en Retssag, kommer de til
mig, og jeg dømmer Parterne imellem og kundgør dem Guds Anordninger og
Love."

<span id="an_18:17">18:17</span> Da sagde Moses's Svigerfader til ham:
"Det er ikke klogt, som du bærer dig ad med det.

<span id="an_18:18">18:18</span> På den Måde bliver jo både du selv og
Folket der omkring dig ganske udmattet, thi det Arbejde er dig for
anstrengende, du kan ikke overkomme det alene.

<span id="an_18:19">18:19</span> Læg dig nu på Sinde, hvad jeg siger;
jeg vil give dig et Råd, og Gud skal være med dig: Du skal. selv træde
frem for Gud på Folkets Vegne og forelægge Gud de forefaldende Sager;

<span id="an_18:20">18:20</span> og du skal indskærpe dem Anordningerne
og Lovene og lære dem den Vej, de skal vandre, og hvad de har at gøre.

<span id="an_18:21">18:21</span> Men du skal af hele Folket udvælge dig
dygtige Mænd, som frygter Gud, Mænd, som er til at lide på og hader
uretfærdig Vinding, og dem skal du sætte over dem som Forstandere, nogle
over tusinde, andre over hundrede, andre over halvtredsindstyve, andre
over ti;

<span id="an_18:22">18:22</span> lad dem til Stadighed holde Ret for
Folket. Alle vigtigere Sager skal de forebringe dig, men alle mindre
Sager skal de selv afgøre. Let dig således Arbejdet og lad dem komme til
at bære Byrden med dig.

<span id="an_18:23">18:23</span> Dersom du handler således og Gud vil
det så, kan du holde ud, og alt Folket der kan gå tilfreds hjem."

<span id="an_18:24">18:24</span> Moses fulgte sin Svigerfaders Råd og
gjorde alt, hvad han foreslog.

<span id="an_18:25">18:25</span> Og Mose's udvalgte dygtige Mænd af hele
Israel og gjorde dem til Øverster over Folket, til Forstandere, nogle
over tusinde, andre over hundrede, andre over halvtredsindstyve, andre
over ti.

<span id="an_18:26">18:26</span> De holdt derpå til Stadighed Ret for
Folket; de vanskelige Sager forebragte de Moses, men alle mindre Sager
afgjorde de selv.

<span id="an_18:27">18:27</span> Derpå tog Moses Afsked med sin
Svigerfader, og denne begav sig til sit Land.

<span id="an_19:1">19:1</span> I den tredje Måned efter Israeliternes
Udvandring af Ægypten, på denne Dag nåede de Sinaj Ørken.

<span id="an_19:2">19:2</span> De brød op fra Refdim og kom til Sinaj
Ørken og slog Lejr i Ørkenen. Der slog . Israel Lejr lige over for
Bjerget,

<span id="an_19:3">19:3</span> men Moses steg op til Gud. Da råbte
HERREN til ham fra Bjerget: "Dette skal du sige til Jakobs Hus og
kundgøre for Israels Børn:

<span id="an_19:4">19:4</span> I har set, hvad jeg gjorde ved Ægypterne,
og hvorledes jeg bar eder på Ørnevinger og bragte eder hid til mig.

<span id="an_19:5">19:5</span> Hvis I nu vil lyde min Røst og holde min
Pagt, så skal I være min Ejendom blandt alle Folkene, thi mig hører hele
Jorden til,

<span id="an_19:6">19:6</span> og I skal blive mig et Kongerige af
Præster og et helligt Folk! Det er de Ord, du skal tale til Israels Børn
!"

<span id="an_19:7">19:7</span> Da gik Moses hen og kaldte Folkets Ældste
sammen og forelagde dem alle disse Ord, som HERREN havde pålagt ham.

<span id="an_19:8">19:8</span> Og hele Folket svarede, alle som een:
"Alt, hvad HERREN har sagt, vil vi gøre!" Da bragte Moses HERREN Folkets
Svar.

<span id="an_19:9">19:9</span> Derpå sagde HERREN til Moses: "Se, jeg
vil komme til dig i en tæt Sky, for at Folket kan høre, at jeg taler med
dig, og for stedse tro også på dig!" Og Moses kundgjorde HERREN Folkets
Svar.

<span id="an_19:10">19:10</span> Da sagde HERREN til Moses: "Gå til
Folket og lad dem hellige sig i Dag og i Morgen og tvætte deres Klæder

<span id="an_19:11">19:11</span> og holde sig rede til i Overmorgen, thi
i Overmorgen vil HERREN stige ned for alt Folkets Øjne på Sinaj Bjerg.

<span id="an_19:12">19:12</span> Og du skal rundt om spærre af for
Folket og sige til dem: Vog eder for at gå op på Bjerget, ja for blot at
røre ved Yderkanten deraf; enhver, der rører ved Bjerget, er dødsens!

<span id="an_19:13">19:13</span> Ingen Hånd må røre ved ham, han skal
stenes eller skydes ned; hvad enten det er et Dyr eller et Menneske,
skal det miste Livet. Når Væderhornet lyder, skal de stige op på
Bjerget."

<span id="an_19:14">19:14</span> Så steg Moses ned fra Bjerget til
Folket og lod Folket hellige sig, og de tvættede deres Klæder;

<span id="an_19:15">19:15</span> og han sagde til Folket: Hold eder rede
til i Overmorgen, ingen må komme en Kvinde nær!"

<span id="an_19:16">19:16</span> Da Morgenen gryede den tredje Dag,
begyndte det at tordne og lyne, og en tung Sky lagde sig over Bjerget,
og der hørtes vældige Stød i Horn. Da skælvede alt Folket i Lejren.

<span id="an_19:17">19:17</span> Så førte Moses Folket fra Lejren hen
for Gud, og de stillede sig neden for Bjerget.

<span id="an_19:18">19:18</span> Men hele Sinaj Bjerg hylledes i Røg,
fordi HERREN steg ned derpå i Ild, og Røgen stod i Vejret som Røg fra en
Smelteovn; og hele Folket skælvede så1e.

<span id="an_19:19">19:19</span> Og Stødene i Hornene blev stærkere og
stærkere; Moses talte, og Gud svarede ham med høj Røst.

<span id="an_19:20">19:20</span> Og da HERREN var steget ned på Sinaj
Bjerg, på Toppen af Bjerget, kaldte han Moses op på Toppen af Bjerget,
og Moses steg derop.

<span id="an_19:21">19:21</span> Da sagde HERREN til Moses: "Stig ned og
indskærp Folket, at de ikke må trænge sig frem til HERREN for at se ham,
at der ikke skal ske et stort Mandefald iblandt dem.

<span id="an_19:22">19:22</span> Selv Præsterne, som ellers træder frem
for HERREN, skal hellige sig, for at ikke HERREN skal tynde ud i deres
Rækker."

<span id="an_19:23">19:23</span> Da sagde Moses til HERREN: "Folket kan
jo ikke stige op på Sinaj Bjerg, thi du har selv indskærpet os at
afspærre Bjerget og hellige det."

<span id="an_19:24">19:24</span> Men HERREN sagde til ham: "Stig nu ned
og kom atter herop sammen med Aron; men Præsterne og Folket må ikke
trænge sig frem for at komme op til HERREN, at han ikke skal tynde ud i
deres Rækker."

<span id="an_19:25">19:25</span> Da steg Moses ned til Folket og sagde
det til dem.

<span id="an_20:1">20:1</span> Gud talede alle disse Ord og sagde:

<span id="an_20:2">20:2</span> Jeg er HERREN din Gud, som førte dig ud
af Ægypten, af Trællehuset.

<span id="an_20:3">20:3</span> Du må ikke have andre Guder end mig.

<span id="an_20:4">20:4</span> Du må ikke gøre dig noget udskåret
Billede eller noget Afbillede af det, som er oppe i Himmelen eller nede
på Jorden eller i Vandet under Jorden;

<span id="an_20:5">20:5</span> du må ikke tilbede eller dyrke det, thi
jeg HERREN din Gud er en nidkær Gud, der indtil tredje og fjerde Led
straffer Fædres Brøde på Børn af dem, som hader mig,

<span id="an_20:6">20:6</span> men i tusind Led viser Miskundhed mod
dem, der elsker mig og holder mine Bud!

<span id="an_20:7">20:7</span> Du må ikke misbruge HERREN din Guds Navn,
thi HERREN lader ikke den ustraffet, der misbruger hans Navn!

<span id="an_20:8">20:8</span> Kom Hviledagen i Hu, så du holder den
hellig!

<span id="an_20:9">20:9</span> I seks Dage skal du arbejde og gøre al
din Gerning,

<span id="an_20:10">20:10</span> men den syvende Dag skal være Hviledag
for HERREN din Gud; da må du intet Arbejde udføre, hverken du selv, din
Søn eller Datter, din Træl eller Trælkvinde, dit Kvæg eller den fremmede
inden dine Porte.

<span id="an_20:11">20:11</span> Thi i seks Dage gjorde HERREN Himmelen,
Jorden og Havet med alt, hvad der er i dem, og på den syvende Dag
hvilede han; derfor har HERREN velsignet Hviledagen og helliget den.

<span id="an_20:12">20:12</span> Ær din Fader og din Moder, for at du
kan få et langt Liv i det Land, HERREN din Gud vil give dig!

<span id="an_20:13">20:13</span> Du må ikke slå ihjel!

<span id="an_20:14">20:14</span> Du må ikke bedrive Hor!

<span id="an_20:15">20:15</span> Du må ikke stjæle!

<span id="an_20:16">20:16</span> Du må ikke sige falsk Vidnesbyrd imod
din Næste!

<span id="an_20:17">20:17</span> Du må ikke begære din Næstes Hus! Du må
ikke begære din Næstes Hustru, hans Træl eller Trælkvinde, hans Okse
eller Æsel eller noget, der hører din Næste til!

<span id="an_20:18">20:18</span> Men da hele Folket fornam Tordenen,
Lynene og Stødene i Hornene og så det rygende Bjerg forfærdedes Folket
og holdt sig skælvende i Frastand;

<span id="an_20:19">20:19</span> og de sagde til Moses: "Tal du med os,
så vil vi lytte til; men lad ikke Gud tale med os, at vi ikke skal dø!"

<span id="an_20:20">20:20</span> Men Moses svarede Folket: "Frygt ikke,
thi Gud er kommet for at prøve eder, og for at I kan lære at frygte for
ham, så I ikke synder."

<span id="an_20:21">20:21</span> Da holdt Folket sig i Frastand medens
Moses nærmede sig Mulmet, hvori Gud var.

<span id="an_20:22">20:22</span> HERREN sagde da til Moses: Således skal
du sige til Israeliterne: I har selv set, at jeg har talet med eder fra
Himmelen!

<span id="an_20:23">20:23</span> I må ikke gøre eder Guder ved Siden af
mig; Guder af Sølv eller Guld må I ikke gøre eder!

<span id="an_20:24">20:24</span> Du skal bygge mig et Alter af Jord, og
på det skal du ofre dine Brændofre og Takofre, dit Småkvæg og dit
Hornkvæg; på ethvert Sted, hvor jeg lader mit Navn ihukomme, vil jeg
komme til dig og velsigne dig.

<span id="an_20:25">20:25</span> Men hvis du opfører mig Altre af Sten,
må du ikke bygge dem af tilhugne Sten, thi når du svinger dit Værktøj
derover, vanhelliger du dem.

<span id="an_20:26">20:26</span> Du må ikke stige op til mit, Alter ad
Trin, for at ikke din Blusel skal blottes over det.

<span id="an_21:1">21:1</span> De Lovbud, du skal forelægge dem, er
følgende:

<span id="an_21:2">21:2</span> Når du køber dig en hebræisk Træl, skal
han trælle i seks År, men i det syvende skal han frigives uden Vederlag.

<span id="an_21:3">21:3</span> Er han ugift, når han kommer til dig,
skal han frigives alene; er han gift, skal hans Hustru frigives sammen
med ham.

<span id="an_21:4">21:4</span> Hvis hans Herre giver ham en Hustru og
hun føder ham Sønner eller Døtre, da skal Hustruen og hendes Børn
tilhøre hendes Herre, og Trællen frigives alene.

<span id="an_21:5">21:5</span> Hvis han imidlertid erklærer: "Jeg har
fået Kærlighed til min Herre, min Hustru og mine Børn, jeg vil ikke have
min Frihed!"

<span id="an_21:6">21:6</span> da skal hans Herre føre ham hen til Gud
og stille ham op ad Døren eller Dørstolpen, og hans Herre skal
gennembore hans Øre med en Syl, og så skal han være hans Træl for
Livstid.

<span id="an_21:7">21:7</span> Når en Mand sælger sin Datter som
Trælkvinde, skal hun ikke frigives som Trællene.

<span id="an_21:8">21:8</span> Dersom hun pådrager sig sin Herres
Mishag, efter at han har haft Omgang med hende, skal han tillade, at hun
købes fri; han har ikke Lov at sælge hende til fremmede Folk, når han
har gjort Uret imod hende;

<span id="an_21:9">21:9</span> hvis han derimod bestemmer, at hun skal
være hans Søns Hustru, skal han behandle hende, som det tilkommer Døtre.

<span id="an_21:10">21:10</span> Hvis han tager sig en anden, har han
ikke Lov at forholde den første den Kødspise, Klædning og ægteskabelige
Ret, der tilkommer hende.

<span id="an_21:11">21:11</span> Forholder han hende nogen af disse tre
Ting, skal hun frigives uden Vederlag og Betaling.

<span id="an_21:12">21:12</span> Den, der slår en Mand ihjel, skal lide
Døden.

<span id="an_21:13">21:13</span> Gør han det imidlertid ikke med Forsæt,
men styres hans Hånd af Gud, vil jeg anvise dig et Sted, hvor han kan ty
hen.

<span id="an_21:14">21:14</span> Når derimod en handler med Overlæg, så
han med List slår sin Næste ihjel, da skal du rive ham bort fra mit
Alter, for at han kan lide Døden.

<span id="an_21:15">21:15</span> Den, der slår sin Fader eller Moder,
skal lide Døden.

<span id="an_21:16">21:16</span> Den, der stjæler et Menneske, skal lide
Døden, hvad enten han har solgt det, eller det endnu findes hos ham.

<span id="an_21:17">21:17</span> Den, der forbander sin Fader eller
Moder, skal lide Døden.

<span id="an_21:18">21:18</span> Når der opstår Strid mellem Mænd, og
den ene slår den anden med en Sten eller med Næven, så at han vel ikke
dør deraf, men dog må holde Sengen,

<span id="an_21:19">21:19</span> så skal Gerningsmanden være sagesløs,
hvis han kan stå op og gå ud støttet til sin Stok; kun skal han godtgøre
ham hans Tidsspilde og sørge for hans Helbredelse.

<span id="an_21:20">21:20</span> Når en Mand slår sin Træl eller
Trælkvinde med sin Stok, så de dør på Stedet, skal han straffes derfor;

<span id="an_21:21">21:21</span> men hvis de bliver i Live en Dag eller
to, skal han ikke straffes; det er jo hans egne Penge.

<span id="an_21:22">21:22</span> Når Mænd kommer i Slagsmål og støder
til en frugtsommelig Kvinde, så hun nedkommer i Utide, men der ellers
ingen Ulykke sker, da skal han bøde, hvad Kvindens Mand pålægger ham, og
give Erstatning for det dødfødte Barn.

<span id="an_21:23">21:23</span> Men hvis der sker en Ulykke, skal du
bøde Liv for Liv,

<span id="an_21:24">21:24</span> Øje for Øje, Tand for Tand, Hånd for
Hånd, Fod for Fod,

<span id="an_21:25">21:25</span> Brandsår for Brandsår, Sår for Sår,
Skramme for Skramme.

<span id="an_21:26">21:26</span> Når en Mand slår sin Træl eller sin
Trælkvinde i Øjet og ødelægger det, skal han give dem fri til Erstatning
for Øjet;

<span id="an_21:27">21:27</span> og hvis han slår en Tand ud på sin Træl
eller Trælkvinde, skal han give dem fri til Erstatning for Tanden.

<span id="an_21:28">21:28</span> Når en Okse stanger en Mand eller
Kvinde ihjel, skal Oksen stenes, og dens Kød må ikke spises, men Ejeren
er sagesløs;

<span id="an_21:29">21:29</span> men hvis Oksen allerede tidligere har
villet stange, og dens Ejer er advaret, men alligevel ikke passer på
den, og den så dræber en Mand eller Kvinde, da skal Oksen stenes, og
dens Ejer skal også lide Døden;

<span id="an_21:30">21:30</span> men hvis der pålægges ham Sonepenge,
skal han betale så stor en Løsesum for sit Liv, som der kræves af ham.

<span id="an_21:31">21:31</span> Også hvis den stanger en Dreng eller en
Pige, skal han behandles efter samme Lovbud.

<span id="an_21:32">21:32</span> Men hvis Oksen stanger en Træl eller
Trælkvinde, skal han betale deres Herre tredive Sekel Sølv, og Oksen
skal stenes.

<span id="an_21:33">21:33</span> Når en Mand tager Dækket af en Cisterne
eller graver en Cisterne uden at dække den til, og en Okse eller et Æsel
så falder deri,

<span id="an_21:34">21:34</span> da skal Brøndens Ejer erstatte det; han
skal give Dyrets Ejer Erstatning i Penge, men det døde Dyr skal tilfalde
ham,

<span id="an_21:35">21:35</span> Når en Mands Okse stanger en andens
Okse ihjel, skal de sælge den levende Okse og dele Pengene, og ligeledes
skal de dele det døde dyr.

<span id="an_21:36">21:36</span> Men hvis det er vitterligt, at Oksen
tidligere har villet stange, og dens Ejer ikke har passet på den, da
skal han erstatte Okse med Okse, men det døde Dyr skal tilfalde ham.

<span id="an_22:1">22:1</span> Når en Mand stjæler en Okse eller et Får
og slagter eller sælger dem, skal han give fem Okser i Erstatning for
Oksen og fire Får for Fåret.

<span id="an_22:2">22:2</span> Hvis en Tyv gribes på fersk Gerning ved
et natligt Indbrud og bliver slået ihjel, da bliver der ikke Tale om
Blodskyld;

<span id="an_22:3">22:3</span> men hvis Solen er stået op. pådrager man
sig Blodskyld. Erstatning skal han give, og ejer han intet, skal han
sælges som Træl til Vederlag for det stjålne;

<span id="an_22:4">22:4</span> hvis derimod det stjålne findes levende i
hans Besiddelse, da skal han give dobbelt Erstatning, hvad enten det er
en Okse, et Æsel, eller et Får.

<span id="an_22:5">22:5</span> Når en Mand afsvider en Mark eller en
Vingård og lader Ilden brede sig, så den antænder en andens Mark, da
skal han give det bedste af sin Mark eller Vingård i Erstatning;

<span id="an_22:6">22:6</span> men breder Ilden sig ved at tage fat i
Tjørnekrat, og Kornneg eller Sæd brænder, eller en Mark svides af, så
skal den, der antændte Ilden, give simpel Erstatning.

<span id="an_22:7">22:7</span> Når en Mand giver en anden Penge eller
Sager i Varetægt, og de stjæles fra hans Hus, da skal Tyven, hvis han
findes, give dobbelt Erstatning;

<span id="an_22:8">22:8</span> men hvis Tyven ikke findes, skal Husets
Ejer træde frem for Gud og sværge på, at han ikke har forgrebet sig på
den andens Gods.

<span id="an_22:9">22:9</span> I alle Tilfælde hvor det drejer sig om
Uredelighed med en Okse, et Æsel, et Får, en Klædning eller en hvilken
som helst bortkommen Ting, hvorom der rejses Krav, skal de to Parters
Sag bringes frem for Gud, og den, som Gud dømmer skyldig, skal give den
anden dobbelt Erstatning.

<span id="an_22:10">22:10</span> Når en Mand giver en anden et Æsel, en
Okse, et Får eller et andet Stykke Kvæg i Varetægt, og Dyret dør, kommer
til Skade eller røves, uden at nogen ser det,

<span id="an_22:11">22:11</span> da skal han sværge ved HERREN på, at
han ikke har forgrebet sig på den andens Ejendom, og det skal være
afgørende imellem dem; Dyrets Ejer skal tage Eden god, og den anden
behøver ikke at give Erstatning.

<span id="an_22:12">22:12</span> Stjæles det derimod fra ham, skal han
give Ejeren Erstatning.

<span id="an_22:13">22:13</span> Hvis det sønderrives, skal han bringe
det sønderrevne Dyr med som Bevis; det sønderrevne skal han ikke
erstatte.

<span id="an_22:14">22:14</span> Når en låner et Dyr af en anden, og det
kommer til Skade eller dør, uden at Ejeren er til Stede, skal han give
Erstatning;

<span id="an_22:15">22:15</span> er Ejeren derimod til Stede, skal han
ikke give Erstatning; var det lejet, er Lejesummen Erstatning.

<span id="an_22:16">22:16</span> Når en Mand forfører en Jomfru, der
ikke er trolovet, og ligger hos hende, skal han udrede Brudekøbesummen
for hende og tage hende til Hustru;

<span id="an_22:17">22:17</span> og hvis hendes Fader vægrer sig ved at
give ham hende, skal han tilveje ham den sædvanlige Brudekøbesum for en
Jomfru.

<span id="an_22:18">22:18</span> En Troldkvinde må du ikke lade leve.

<span id="an_22:19">22:19</span> Enhver, der har Omgang med Kvæg, skal
lide Døden.

<span id="an_22:20">22:20</span> Den, der ofrer til andre Guder end
HERREN alene, skal der lægges Band på.

<span id="an_22:21">22:21</span> Den fremmede må du ikke undertrykke
eller forulempe, thi I var selv fremmede i Ægypten.

<span id="an_22:22">22:22</span> Enken eller den faderløse må I aldrig
mishandle;

<span id="an_22:23">22:23</span> hvis I mishandler dem, og de råber om
Hjælp til mig, vil jeg visselig høre på deres Klageråb,

<span id="an_22:24">22:24</span> og da vil min Vrede blusse op, og jeg
vil slå eder ihjel med Sværdet, så eders egne Hustruer bliver Enker og
eders Børn faderløse.

<span id="an_22:25">22:25</span> Når du låner Penge til en fattig Mand
af mit Folk i dit Nabolag, må du ikke optræde som en Ågerkarl over for
ham. I må ikke tage Renter af ham.

<span id="an_22:26">22:26</span> Hvis du tager din Næstes Kappe i Pant,
skal du give ham den tilbage inden Solnedgang;

<span id="an_22:27">22:27</span> thi den er det eneste, han har at dække
sig med, det er den, han hyller sit Legeme i; hvad skulde han,ellers
ligge med? Og når han råber til mig, vil jeg høre ham, thi jeg er
barmhjertig.

<span id="an_22:28">22:28</span> Gud må du ikke spotte, og dit Folks
Øvrighed må du ikke forbande.

<span id="an_22:29">22:29</span> Din Lades Overflod og din Vinperses
Saft må du ikke holde tilbage. Den førstefødte af dine Sønner skal du
give mig.

<span id="an_22:30">22:30</span> Ligeså skal du gøre med dit Hornkvæg og
dit Småkvæg; i syv Dage skal det blive hos Moderen, men på den ottende
Dag skal I give mig det.

<span id="an_22:31">22:31</span> I skal være mig hellige Mænd; Kød af
sønderrevne Dyr må I ikke spise, I skal kaste det for Hundene.

<span id="an_23:1">23:1</span> Du må ikke udsprede falske Rygter. Gør
ikke fælles Sag med den, der har Uret, ved at optræde som uretfærdigt
Vidne.

<span id="an_23:2">23:2</span> Du må ikke følge Mængden i, hvad der er
ondt, eller i dit Vidnesbyrd for Retten tage Hensyn til Mængden, så du
bøjer Retten.

<span id="an_23:3">23:3</span> Du må ikke tage Parti for den ringe i
hans Retssag.

<span id="an_23:4">23:4</span> Når du træffer din Fjendes Okse eller
Æsel løbende løse, skal du bringe dem tilbage til ham.

<span id="an_23:5">23:5</span> Når du ser din Uvens Æsel segne under sin
Byrde, må du ikke lade ham i Stikken, men du skal hjælpe ham med at
læsse Byrden af.

<span id="an_23:6">23:6</span> Du må ikke bøje din fattige Landsmands
Ret i hans Retssag.

<span id="an_23:7">23:7</span> Hold dig fra en uretfærdig Sag; og den,
som er uskyldig og har Ret. må du ikke berøve Livet; nej, du må ikke
skaffe den Ret, som har Uret.

<span id="an_23:8">23:8</span> Tag ikke mod Bestikkelse, thi Bestikkelse
gør den seende blind og fordrejer Sagen for dem, der har Ret.

<span id="an_23:9">23:9</span> Undertryk ikke den fremmede; I ved jo,
hvorledes den fremmede er til Mode, thi I,var selv fremmede i Ægypten.

<span id="an_23:10">23:10</span> Seks År igennem skal du tilså dit Land
og indsamle dets Afgrøde;

<span id="an_23:11">23:11</span> men i det syvende skal du lade det
hvile og ligge urørt, så at de fattige i dit Folk kan gøre sig til gode
dermed, og Markens vilde Dyr kan æde, hvad de levner; ligeså skal du
gøre med din Vingård og dine Oliventræer.

<span id="an_23:12">23:12</span> I seks Dage skal du gøre dit Arbejde,
men på den syvende skal du hvile, for at dine Okser og Æsler kan få
Hvile og din Trælkvindes Søn og den fremmede hvile ud.

<span id="an_23:13">23:13</span> Hold eder alt, hvad jeg siger eder,
efterrettelig; du må ikke nævne andre Guders Navn, det må ikke høres i
din Mund.

<span id="an_23:14">23:14</span> Tre Gange om Året skal du holde Højtid
for mig.

<span id="an_23:15">23:15</span> Du skal fejre de usyrede Brøds Højtid;
i syv Dage skal du spise usyret Brød, som jeg har pålagt dig, på den
fastsatte Tid i Abib Måned, thi i den Måned vandrede du ud af Ægypten,
Man må ikke stedes for mit Åsyn med tomme Hænder.

<span id="an_23:16">23:16</span> Fremdeles skal du fejre Højtiden for
Høsten, Førstegrøden af dit Arbejde, af hvad du sår i din Mark, og
Højtiden for Frugthøsten ved Årets Udgang, når du har bjærget Udbyttet
af dit Arbejde hjem fra Marken.

<span id="an_23:17">23:17</span> Tre Gange om Året skal alle dine Mænd
stedes for den Herre HERRENs Åsyn.

<span id="an_23:18">23:18</span> Du må ikke ofre Blodet af mit
Slagtoffer sammen med syret Brød. Fedtet fra min Højtid må ikke gemmes
til næste Morgen.

<span id="an_23:19">23:19</span> Du skal bringe det første, Førstegrøden
af din Jord, til HERREN din Guds Hus. Du må ikke koge et Kid i dets
Moders Mælk.

<span id="an_23:20">23:20</span> Se, jeg sender en Engel foran dig for
at vogte dig undervejs og føre dig til det Sted, jeg har beredt.

<span id="an_23:21">23:21</span> Tag dig vel i Vare for ham og adlyd
ham; vær ikke genstridig imod ham, thi han skal ikke tilgive eders
Overtrædelser, efterdi mit Navn er i ham.

<span id="an_23:22">23:22</span> Når du adlyder ham og gør alt, hvad jeg
siger, vil jeg være dine Fjenders Fjende og dine Modstanderes
Modstander,

<span id="an_23:23">23:23</span> Ja, min Engel skal drage foran dig og
føre dig til Amoriterne, Hetiterne, Perizziterne, Kana'anæerne,
Hivviterne og Jebusiterne, og jeg vil udrydde dem.

<span id="an_23:24">23:24</span> Du må ikke tilbede eller dyrke deres
Guder eller følge deres Skikke; men du skal nedbryde dem og sønderslå
deres Stenstøtter.

<span id="an_23:25">23:25</span> I skal dyrke HERREN eders Gud, så vil
jeg velsigne dit Brød og dit Vand og holde Sygdomme borte fra dig.

<span id="an_23:26">23:26</span> Utidige Fødsler eller Ufrugtbarhed skal
ikke forekomme i dit Land, og dine Dages Mål vil jeg gøre fuldt.

<span id="an_23:27">23:27</span> Jeg vil sende min Rædsel foran dig og
bringe Bestyrtelse over alle de Folk, du kommer til, og jeg vil drive
alle dine Fjender på Flugt for dig.

<span id="an_23:28">23:28</span> Jeg vil sende Gedehamse foran dig, og
de skal drive Hivviterne, Kana'anæerne og Hetiterne bort foran dig.

<span id="an_23:29">23:29</span> Men jeg vil ikke drive dem bort foran
dig i et og samme År, for at Landet ikke skal lægges øde, og for at
Markens vilde Dyr ikke skal tage Overhånd for dig;

<span id="an_23:30">23:30</span> lidt efter lidt vil jeg drive dem bort
foran dig, indtil du bliver så talrig, at du kan tage Landet i
Besiddelse.

<span id="an_23:31">23:31</span> Jeg vil lade dine Landemærker nå fra
det røde Hav til Filisternes Hav, fra Ørkenen til Floden, thi jeg giver
Landets Indbyggere i eders Hånd, så du kan drive dem bort foran dig.

<span id="an_23:32">23:32</span> Du må ikke slutte Pagt med dem eller
deres Guder.

<span id="an_23:33">23:33</span> De må ikke blive boende i dit Land, for
at de ikke skal forlede dig til Synd imod mig, til at dyrke deres Guder,
så det bliver dig til en Snare!

<span id="an_24:1">24:1</span> Og han sagde til Moses: "Stig op til
HERREN, du og Aron, Nadab og Abih og halvfjerdsindstyve af Israels
Ældste, og tilbed i Frastand;

<span id="an_24:2">24:2</span> Moses alene skal træde hen til HERREN, de
andre ikke, og det øvrige Folk må ikke følge med ham derop."

<span id="an_24:3">24:3</span> Derpå kom Moses og kundgjorde hele Folket
alle HERRENs Ord og alle Lovbudene, og hele Folket svarede enstemmigt:
"Alle de Ord, HERREN har talet, vil vi overholde."

<span id="an_24:4">24:4</span> Da skrev Moses alle HERRENs Ord op; og
tidligt næste Morgen rejste han ved Foden af Bjerget et Alter og tolv
Stenstøtter svarende til Israels tolv Stammer.

<span id="an_24:5">24:5</span> Derefter sendte han de unge Mænd blandt
Israeliterne hen for at bringe Brændofre og slagte unge Tyre som Takofre
til HERREN.

<span id="an_24:6">24:6</span> Og Moses tog den ene Halvdel af Blodet og
gød det i Offerskålene, men den anden Halvdel sprængte han på Alteret.

<span id="an_24:7">24:7</span> Så tog han Pagtsbogen og læste den op i
Folkets Påhør, og de sagde: "Vi vil gøre alt, hvad HERREN har talet, og
lyde ham!"

<span id="an_24:8">24:8</span> Derpå tog Moses Blodet og sprængte det på
Folket, idet han sagde: "Se, dette er Pagtens Blod, den Pagt, HERREN har
sluttet med eder på Grundlag af alle disse Ord."

<span id="an_24:9">24:9</span> Og Moses, Aron, Nadab og Abihu og
halvfjerdsindstyve af Israels Ældste steg op

<span id="an_24:10">24:10</span> og skuede Israels Gud; under hans
Fødder var der ligesom Safirfliser, som selve Himmelen i Stråleglans.

<span id="an_24:11">24:11</span> Men han lagde ikke Hånd på
Israeliternes ypperste Mænd. De skuede Gud, og de spiste og drak.

<span id="an_24:12">24:12</span> Og HERREN sagde til Moses: "Stig op til
mig på Bjerget og bliv der, så vil jeg give dig Stentavlerne, Loven og
Budet, som jeg har opskrevet til Vejledning for dem."

<span id="an_24:13">24:13</span> Da bød Moses og Josua, hans Medhjælper
op, og Moses steg op på Guds Bjerg;

<span id="an_24:14">24:14</span> men til de Ældste sagde han: "Vent på
os her, til vi kommer tilbage til eder. Se, Aron og Hur er hos eder; er
der nogen, der har en Retstrætte, kan han henvende sig til dem!"

<span id="an_24:15">24:15</span> Derpå steg Moses op på Bjerget. Da
indhyllede Skyen Bjerget,

<span id="an_24:16">24:16</span> og HERRENs Herlighed nedlod sig på
Sinaj Bjerg. Og Skyen indhyllede Sinaj Bjerg i seks Dage, men den
syvende Dag råbte HERREN ud fra Skyen til Moses;

<span id="an_24:17">24:17</span> og medens HERRENs Herlighed viste sig
for Israeliternes Øjne som en fortærende Ild på Bjergets Top,

<span id="an_24:18">24:18</span> gik Moses ind i Skyen og steg op på
Bjerget. Og Moses blev på Bjerget i fyrretyve Dage og fyrretyve Nætter.

<span id="an_25:1">25:1</span> HERREN talede til Moses og sagde:

<span id="an_25:2">25:2</span> Sig til Israeliterne, at de skal bringe
mig en Offerydelse; af enhver, som i sit Hjerte føler sig tilskyndet
dertil, skal I tage min Offerydelse.

<span id="an_25:3">25:3</span> Og Offerydelsen, som I skal tage af dem,
skal bestå af Guld, Sølv, Kobber,

<span id="an_25:4">25:4</span> violet og rødt Purpurgarn, karmoisinrødt
Garn, Byssus, Gedehår,

<span id="an_25:5">25:5</span> rødfarvede Væderskind, Tahasjskind,
Akacietræ,

<span id="an_25:6">25:6</span> Olie til Lysestagen, vellugtende Stoffer
til Salveolien og Aøgelsen,

<span id="an_25:7">25:7</span> Sjohamsten og Ædelsten til Indfatning på
Efoden og Brystskjoldet.

<span id="an_25:8">25:8</span> Og du skal indrette mig en Helligdom, for
at jeg kan bo midt iblandt dem.

<span id="an_25:9">25:9</span> Du skal indrette Boligen og alt dens
Tilbehør nøje efter det Forbillede, jeg vil vise dig.

<span id="an_25:10">25:10</span> Du skal lave en Ark af Akacietræ,
halvtredje Alen lang, halvanden Alen bred og halvanden Alen høj,

<span id="an_25:11">25:11</span> og overtrække den med pu1t Guld;
indvendig og udvendig skal du overtrække den og sætte en gylden Krans
rundt om den;

<span id="an_25:12">25:12</span> og du skal støbe fire Guldringe til den
og sætte dem på dens fire Fødder, to Ringe på hver Side at den.

<span id="an_25:13">25:13</span> Så skal du lave Bærestænger af
Akacietræ og overtrække dem med Guld,

<span id="an_25:14">25:14</span> og du skal stikke Stængerne gennem
Ringene på Arkens Sider, for at den kan bæres med dem;

<span id="an_25:15">25:15</span> Stængerne skal blive i Ringene, de må
ikke tages ud.

<span id="an_25:16">25:16</span> Og i Arken skal du nedlægge
Vidnesbyrdet, som jeg vil give dig.

<span id="an_25:17">25:17</span> Så skal du lave et Sonedække af purt
Guld, halvtredje Alen langt og halvanden Alen bredt;

<span id="an_25:18">25:18</span> og du skal lave to Keruber af Guld, i
drevet Arbejde skal du lave dem, ved begge Ender af Sonedækket.

<span id="an_25:19">25:19</span> Den ene Kerub skal du anbringe ved den
ene Ende, den anden Kerub ved den anden; du skal lave Keruberne således,
at de er i eet med Sonedækket ved begge Ender.

<span id="an_25:20">25:20</span> Og Keruberne skal brede deres Vinger i
Vejret, således at de dækker over Sonedækket med deres Vinger, og de
skal vende Ansigtet mod hinanden; nedad mod Sonedækket skal Kerubernes
Ansigter vende.

<span id="an_25:21">25:21</span> Og Sonedækket skal du lægge over Arken,
men i Arken skal du lægge Vidnesbyrdet, som jeg vil give dig.

<span id="an_25:22">25:22</span> Der vil jeg mødes med dig, og fra
Sonedækket, fra Pladsen mellem de to Keruber på Vidnesbyrdets Ark, vil
jeg meddele dig alle de Bud, jeg har at give dig til Israeliterne.

<span id="an_25:23">25:23</span> Fremdeles skal du lave et Bord at
Alkacietræ, to Alen langt, en Alen bredt og halvanden Alen højt,

<span id="an_25:24">25:24</span> og overtrække det med purt Guld og
sætte en gylden Krans rundt om det.

<span id="an_25:25">25:25</span> Og du skal sætte en Liste af en Hånds
Bredde rundt om det og en gylden Krans rundt om Listen.

<span id="an_25:26">25:26</span> Så skal du lave fire Guldringe og sætte
dem på de fire Hjørner ved dets fire Ben;

<span id="an_25:27">25:27</span> lige ved Listen skal Ringene sidde til
at stikke Bærestængerne i, så at man kan bære Bordet.

<span id="an_25:28">25:28</span> Og du skal lave Bærestængerne af
Akacietræ og overtrække dem med Guld, og med dem skal Bordet bæres.

<span id="an_25:29">25:29</span> Og du skal lave de dertil hørende Fade
og Kander, Krukker og Skåle til at udgyde Drikoffer med; af purt Guld
skal du lave dem.

<span id="an_25:30">25:30</span> På Bordet skal du altid have Skuebrød
liggende for mit Åsyn.

<span id="an_25:31">25:31</span> Fremdeles skal du lave en Lysestage af
purt Guld, i drevet Arbejde skal Lysestagen, dens Fod og selve Stagen,
laves, således af dens Blomster med Bægere og Kroner er i eet med den.

<span id="an_25:32">25:32</span> Seks Arme skal udgå fra Lysestagens
Side, tre fra den ene og tre fra den anden Side.

<span id="an_25:33">25:33</span> På hver af Armene, der udgår fra
Lysestagen, skal der være tre mandelblomstlignende Blomster med Bægere
og Kroner,

<span id="an_25:34">25:34</span> men på selve Stagen skal der være fire
mandelblomstlignende Blomster med Bægere og Kroner,

<span id="an_25:35">25:35</span> et Bæger under hvert af de tre Par
Arme, der udgår fra Lysestagen.

<span id="an_25:36">25:36</span> Bægrene og Armene skal være i eet med
den, så at det hele udgør eet drevet Arbejde af purt Guld.

<span id="an_25:37">25:37</span> Og du skal lave syv Lamper til den og
sætte disse Lamper på den, for at de kan lyse Pladsen foran op.

<span id="an_25:38">25:38</span> Dens Lampesakse og Bakker skal være af
purt Guld.

<span id="an_25:39">25:39</span> Der skal bruges en Talent purt Guld til
den og til alt dette Tilbehør.

<span id="an_25:40">25:40</span> Se til, at du udfører det efter det
Forbillede, som vises dig på Bjerget.

<span id="an_26:1">26:1</span> Boligen skal du lave af ti Tæpper af
tvundet Byssus, violet og rødt Purpurgarn og karmoisinrødt Garn med
Keruber på i Kunstvævning.

<span id="an_26:2">26:2</span> Hvert Tæppe skal være otte og tyve Alen
langt og fire Alen bredt; alle Tæpperne skal have samme Mål.

<span id="an_26:3">26:3</span> Tæpperne skal sys sammen, fem og fem.

<span id="an_26:4">26:4</span> I Kanten af det ene Tæppe, det yderste i
det ene sammensyede Stykke, skal du sætte Løkker af violet Purpurgarn,
og ligeledes skal du sætte Løkker i Kanten af det yderste Tæppe i det
andet sammensyede Stykke;

<span id="an_26:5">26:5</span> du skal sætte halvtredsindstyve Løkker på
det ene Tæppe og halvtredsindstyve Løkker i Kanten af det tilsvarende
Tæppe i det andet sammensyede Stykke, Løkke lige over for Løkke.

<span id="an_26:6">26:6</span> Og du skal lave halvtredsindstyve
Guldkroge til at forbinde Tæpperne med hinanden, så at Boligen udgør et
Hele.

<span id="an_26:7">26:7</span> Fremdeles skal du lave Tæpper af Gedehår
til et Teltdække uden om Boligen, og her skal du lave elleve Tæpper,

<span id="an_26:8">26:8</span> hvert Tæppe skal skal være tredive Alen
langt og fire Alen bredt; alle Tæpperne skal have samme Mål.

<span id="an_26:9">26:9</span> Og du skal sy de fem af Tæpperne sammen
for sig og de seks for sig; det sjette Tæppe, det, der kommer til at
ligge over Teltets Forside, skal du lægge dobbelt.

<span id="an_26:10">26:10</span> Og du skal sætte halvtredsindstyve
Løkker i Kanten af det yderste Tæppe i det ene sammensyede Stykke og
halvtredsindstyve Løkker i Kanten af det tilsvarende Tæppe i det andet
sammensyede Stykke.

<span id="an_26:11">26:11</span> Og du skal lave halvtredsindstyve
Kobberkroge og stikke dem i Løkkerne og sammenføje Teltdækket, så de
udgør et Hele.

<span id="an_26:12">26:12</span> Men hvad angår det overskydende af
Teltdækkets Tæpper, skal Halvdelen deraf hænge ned over Boligens
Bagside,

<span id="an_26:13">26:13</span> og den overskydende Alen på begge Sider
af Telttæppernes Længder skal hænge ned over begge Boligens Sider for at
dække den.

<span id="an_26:14">26:14</span> Fremdeles skal du lave et Dække over
Teltdækket af rødfarvede Væderskind og derover endnu et Dække af
Tahasjskind.

<span id="an_26:15">26:15</span> Fremdeles skal du lave Brædderne til
Boligen af Akacietræ til at stå op,

<span id="an_26:16">26:16</span> hvert Bræt ti Alen højt og halvanden
Alen bredt.

<span id="an_26:17">26:17</span> På hvert Bræt skal der være to
indbyrdes forbundne Tapper; således skal du indrette det ved alle
Boligens Brædder.

<span id="an_26:18">26:18</span> Af Brædderne, som du skal lave til
Boligen, skal tyve være til Sydsiden,

<span id="an_26:19">26:19</span> og til de tyve Brædder skal du lave
fyrretyve Fodstykker af Sølv, to Fodstykker til de to Tapper på hvert
Bræt.

<span id="an_26:20">26:20</span> Andre tyve Brædder skal laves til
Boligens anden Side, som vender mod Nord,

<span id="an_26:21">26:21</span> med fyrretyve Fodstykker af Sølv, to
Fodstykker til hvert Bræt.

<span id="an_26:22">26:22</span> Og til Bagsiden, der vendet mod Vest,
skal du lave seks Brædder.

<span id="an_26:23">26:23</span> Til Boligens Baghjørner skal du lave to
Brædder,

<span id="an_26:24">26:24</span> som skal bestå af to Stykker forneden
og ligeledes af to Stykker foroven, indtil den første Ring; således skal
de begge indrettes for at danne de to Hjørner.

<span id="an_26:25">26:25</span> Altså bliver der til Bagsiden otte
Brædder med tilhørende seksten Fodstykker af Sølv, to til hvert Bræt.

<span id="an_26:26">26:26</span> Og du skal lave Tværstænger af
Alkacietræ, fem til de Brædder, der danner Boligens ene Side,

<span id="an_26:27">26:27</span> fem til de Brædder, der danner Boligens
anden Side, og fem til de Brædder, der danner Boligens Bagside mod Vest;

<span id="an_26:28">26:28</span> den mellemste Tværstang midt på
Brædderne skal nå fra den ene Ende af Væggen til den anden.

<span id="an_26:29">26:29</span> Du skal overtrække Brædderne med Guld,
og deres Ringe, som Tværstængerne skal stikkes i, skal du lave af Guld,
og Tværstængerne skal du overtrække med Guld.

<span id="an_26:30">26:30</span> Og du skal rejse Boligen på den Måde,
som vises dig på Bjerget.

<span id="an_26:31">26:31</span> fremdeles skal du lave et Forhæng af
violet og rødt Purpurgarn, karmoisinrødt Garn og tvundet Byssus; det
skal laves i Kunstvævning med Keruber på.

<span id="an_26:32">26:32</span> Du skal hænge det på fire Piller af
Akacietræ, overtrukne med Guld og med Knager af Guld, på fire Fodstykker
af Sølv;

<span id="an_26:33">26:33</span> og du skal hænge Forhænget under
Krogene og bringe Vidnesbyrdets Ark ind i Rummet bag ved Forhænget, og
Forhænget skal danne eder en Skillevæg mellem det Hellige og det
Allerhelligste.

<span id="an_26:34">26:34</span> Og Sonedækket skal du lægge over
Vidnesbyrdets Ark i det Allerhelligste.

<span id="an_26:35">26:35</span> Men Bordet skal du stille uden for
Forhænget, og Lysestagen over for Bordet ved Boligens søndre Væg; Bordet
skal du altså stille ved den nordre Væg.

<span id="an_26:36">26:36</span> Fremdeles skal du lave et Forhæng til
Teltets indgang af violet og rødt Purpurgarn, karmoisinrødt Garn og
tvundet Byssus i broget Vævning;

<span id="an_26:37">26:37</span> og til Forhænget skal du lave fem
Piller af Akacietræ, som du skal overtrække med Guld, med Knager af
Guld, og du skal støbe fem Fodstykker dertil af Kobber.

<span id="an_27:1">27:1</span> Fremdeles skal du lave Alteret af
Akacietræ, fem Alen langt og fem Alen bredt, firkantet skal Alteret
være, og tre Alen højt.

<span id="an_27:2">27:2</span> Du skal lave Horn til dets fire Hjørner,
således at de er i eet dermed, overtrække det med Kobber

<span id="an_27:3">27:3</span> og lave Kar dertil, for at Asken kan
fjernes, ligeledes de dertil hørende Skovle, Skåle, Gafler og Pander;
alt dets Tilbehør skal du lave af Kobber.

<span id="an_27:4">27:4</span> Du skal omgive det med et flettet
Kobbergitter, og du skal sætte fire Kobberringe på Fletværket. på dets
fire Hjørner.

<span id="an_27:5">27:5</span> Og du skal sætte Gitteret neden under
Alterets Liste, således at Fletværket når op til Alterets halve Højde.

<span id="an_27:6">27:6</span> Fremdeles skal du lave Bærestænger til
Alteret, Stænger af Akacietræ, og overtrække dem med Kobber.

<span id="an_27:7">27:7</span> Og Stængerne skal stikkes gennem Ringene,
så at de sidder langs Alterets to Sider, når det bæres.

<span id="an_27:8">27:8</span> Du skal lave det hult af Brædder; som det
vises dig på Bjerget, skal du lave det.

<span id="an_27:9">27:9</span> Boligens Forgård skal du indrette
således: På Sydsiden skal der være et Forgårdsomhæng af tvundet Byssus,
hundrede Alen langt på denne ene Side,

<span id="an_27:10">27:10</span> med tyve Piller og tyve Fodstykker af
Kobber og med Knager og Bånd af Sølv til Pillerne.

<span id="an_27:11">27:11</span> Og på samme Måde skal der på den nordre
Langside være et Omhæng, hundrede Alen langt, med tyve Piller og tyve
Fodstykker af Kobber og med Knager og Bånd af Sølv til Pillerne.

<span id="an_27:12">27:12</span> På Forgårdens Bredside mod Vest skal
der være et Omhæng, halvtredsindstyve Alen langt, med ti Piller og ti
Fodstykker,

<span id="an_27:13">27:13</span> og Forgårdens Bredside mod Øst skal
være halvtredsindstyve Alen lang.

<span id="an_27:14">27:14</span> På den ene Side deraf skal der være
femten Alen Omhæng med tre Piller og tre Fodstykker,

<span id="an_27:15">27:15</span> på den anden Side ligeledes femten Alen
Omhæng med tre Piller og tre Fodstykker.

<span id="an_27:16">27:16</span> Forgårdens Indgang skal have et Forhæng
på tyve Alen af violet og rødt Purpurgarn, karmoisinrødt Garn og tvundet
Byssus i broget Vævning med fire Piller og fire Fodstykker.

<span id="an_27:17">27:17</span> Alle Forgårdens Piller rundt omkring
skal have Bånd af Sølv, Knager af Sølv og Fodstykker af Kobber.

<span id="an_27:18">27:18</span> Omhænget om Forgården skal være
hundrede Alen på hver Langside, halvtredsindstyve Alen på hver Bredside
og fem Alen højt; det skal være af tvundet Byssus, og Fodstykkerne skal
være af Kobber.

<span id="an_27:19">27:19</span> Alle Redskaber, der bruges ved Arbejdet
på Boligen, alle dens Pæle og alle Forgårdens Pæle skal være af Kobber.

<span id="an_27:20">27:20</span> Fremdeles skal du pålægge Israeliterne
at skaffe dig ren Olivenoli af knuste Frugter til Lysestagen, og der
skal stadig sættes Lamper på.

<span id="an_27:21">27:21</span> I Åbenbaringsteltet uden for Forhænget,
der hænger foran Vidnesbyrdet, skal Aron og hans Sønner gøre den i
Stand, at den kan brænde fra Aften til Morgen for HERRENs Åsyn. Det skal
være en evig gyldig Bestemmelse, der skal påhvile Israeliterne fra Slægt
til Slægt.

<span id="an_28:1">28:1</span> Du skal lade din Broder Aron og hans
Sønner tillige med ham træde frem af Israeliternes Midte og komme hen
til dig, for at de kan gøre Præstetjeneste for mig, Aron og Arons
Sønner, Nadab, Abihu, Eleazar og Itamar.

<span id="an_28:2">28:2</span> Og du skal tilvirke din Broder Aron
hellige Klæder til Ære og Pryd,

<span id="an_28:3">28:3</span> og du skal byde alle kunstforstandige
Mænd, hvem jeg har fyldt med Kunstfærdigheds Ånd, at tilvirke Aron
Klæder, for at han kan helliges til at gøre Præstetjeneste for mig.

<span id="an_28:4">28:4</span> Klæderne, som de skal tilvirke, er
følgende: Brystskjold, Efod, Kåbe, Kjortel af mønstret Stof, Hovedklæde
og Bælte. De skal tilvirke din Broder Aron og hans Sønner hellige
Klæder, for at de kan gøre Præstetjeneste for mig,

<span id="an_28:5">28:5</span> og dertil skal de bruge Guldtråd, violet
og rødt Purpurgarn, Karmoisinrødt Garn og Byssus.

<span id="an_28:6">28:6</span> Efoden skal du tilvirke af Guldtråd,
violet og rødt Purpurgarn, karmoisinrødt Garn og tvundet Byssus i
Kunstvævning.

<span id="an_28:7">28:7</span> Den skal have to Skulderstykker, der skal
være til at hæfte på; den skal hæftes sammen ved begge Hjørner.

<span id="an_28:8">28:8</span> Og dens Bælte, som skal bruges, når den
tages på, skal være af samme Arbejde og i eet med den; det skal være af
Guldtråd, violet og rødt Purpurgarn, karmoisinrødt Garn og tvundet
Byssus.

<span id="an_28:9">28:9</span> Så skal du tage de to Sjohamsten og
gravere Israels Sønners Navne i dem,

<span id="an_28:10">28:10</span> seks af Navnene på den ene Sten og de
andre seks på den anden efter Aldersfølge;

<span id="an_28:11">28:11</span> med Stenskærerarbejde, som ved
Gravering af Signeter, skal du indgravere Israels Sønners Navne i de 14
Sten, og du skal indfatte dem i Guldfletværk.

<span id="an_28:12">28:12</span> Disse to Sten skal du fæste på Efodens
Skulderstykker, for at Stenene kan bringe Israels Sønner i Minde, og
Aron skal bære deres Navne for HERRENs Åsyn på sine Skuldre for at
bringe dem i Minde.

<span id="an_28:13">28:13</span> Og du skal tilvirke Fletværk af Guld

<span id="an_28:14">28:14</span> og to Kæder af purt Guld; du skal lave
dem i snoet Arbejde, som når man snor Reb, og sætte disse snoede Kæder
på Fletværket.

<span id="an_28:15">28:15</span> Fremdeles skal du tilvirke
Retskendelsens Brystskjold i Kunstvævning på samme Måde som Efoden; af
Guldtråd, violet og rødt Purpurgarn, karmoisinrødt Garn og tvundet
Byssus skal du lave det;

<span id="an_28:16">28:16</span> det skal være firkantet og lægges
dobbelt, et Spand langt og et Spand bredt,

<span id="an_28:17">28:17</span> Og du skal udstyre det med en Besætning
af Sten, fire Rækker Sten: Karneol, Topas og Smaragd i den første Række,

<span id="an_28:18">28:18</span> Rubin, Safir og Jaspis i den anden,

<span id="an_28:19">28:19</span> Hyacint, Agat og Ametyst i den tredje,

<span id="an_28:20">28:20</span> Krysolit, Sjoham og Onyks i den fjerde;
og de skal omgives med Guldfletværk i deres Indfatninger.

<span id="an_28:21">28:21</span> Der skal være tolv Sten, svarende til
Israels Sønners Navne, en for hvert Navn; det skal være graveret Arbejde
som Signeter, således at hver Sten bærer Navnet på en af de tolv
Stammer.

<span id="an_28:22">28:22</span> Til Brystskjoldet skal du lave snoede
Kæder af purt Guld, snoet Arbejde, som når man snor Reb.

<span id="an_28:23">28:23</span> Til Brystskjoldet skal du lave to
Guldringe og sætte disse to Ringe på Brystskjoldets øverste Hjørner,

<span id="an_28:24">28:24</span> og de to Guldsnore skal du knytte i de
to Ringe på Brystskjoldets Hjørner;

<span id="an_28:25">28:25</span> Snorenes anden Ende skal du anbringe i
det Fletværker og fæste dem på Forsiden af Efodens Skulderstykke.

<span id="an_28:26">28:26</span> Og du skal lave to andre Guldringe og
sætte dem på Brystskjoldets to andre Hjørner på den indre, mod Efoden
vendende Rand.

<span id="an_28:27">28:27</span> Og du skal lave endnu to Guldringe og
fæste dem på Efodens to Skulderstykker forneden på Forsiden, hvor den er
hæftet sammen med Skulderstykkerne, oven over Efodens Bælte;

<span id="an_28:28">28:28</span> og man skal med Ringene binde
Brystskjoldet fast til Efodens Ringe ved Hjælp af en violet Purpursnor,
så at det kommer til at sidde oven over Efodens Bælte og ikke løsner sig
fra Efoden.

<span id="an_28:29">28:29</span> Aron skal således stedse bære Israels
Sønners Navne på Retskendelsens Brystskjold på sit Hjerte, når han går
ind i Helligdommen, for at bringe dem i Minde for HERRENs Åsyn.

<span id="an_28:30">28:30</span> Og i Retskendelsens Brystskjold skal du
lægge Urim og Tummim, så at Aron.bærer dem på sit Hjerte, når han går
ind for HERRENs Åsyn, og Aron skal stedse bære Israeliternes
Retskendelse på sit Hjerte for HERRENs Åsyn.

<span id="an_28:31">28:31</span> Fremdeles skal du tilvirke Kåben, som
hører til Efoden, helt og holdent af violet Purpur.

<span id="an_28:32">28:32</span> Midt på skal den have en Halsåbning
ligesom Halsåbningen på en Panserskjorte, omgivet af en Linning i vævet
Arbejde, for at den ikke skal rives itu;

<span id="an_28:33">28:33</span> og langs dens nedeste Kant skal du sy
Granatæbler af violet og rødt Purpurgarn og karmoisinrødt Garn og mellem
dem Guldbjælder hele Vejen rundt,

<span id="an_28:34">28:34</span> så at Guldbjælder og Granatæbler
skifter hele Vejen rundt langs Kåbens nederste Kant.

<span id="an_28:35">28:35</span> Aron skal bære den, når han gør
Tjeneste, så at det kan høres, når han går ind i Helligdommen for
HERRENs Åsyn, og når han går ud derfra, at han ikke skal dø,

<span id="an_28:36">28:36</span> Fremdeles skal du lave en Pandeplade af
purt Guld, og i den skal du gravere, som når man graverer Signeter:
"Helliget HERREN."

<span id="an_28:37">28:37</span> Den skal du fastgøre med en violet
Purpursnor, og den skal sidde på Hovedklædet, foran på Hovedklædet skal
den sidde.

<span id="an_28:38">28:38</span> Aron skal bære den på sin Pande, for at
han kan tage de Synder på sig, som klæder ved de hellige Gaver,
Israeliterne frembærer, ved alle de hellige Gaver, de bringer; og Aron
skal stedse have den på sin Pande for at vinde dem HERRENs Velbehag.

<span id="an_28:39">28:39</span> Kjortelen skal du væve i mønstret
Vævning af Byssus. Og du skal tilvirke et Hovedklæde af Byssus og et
Bælte i broget Vævning.

<span id="an_28:40">28:40</span> Også til Arons Sønner skal du tilvirke
Kjortler, og du skal tilvirke Bælter til dem og Huer til Ære og Pryd.

<span id="an_28:41">28:41</span> Og du skal iføre din Broder Aron og
hans Sønner dem, og du skal salve dem, indsætte dem og hellige dem til
at gøre Præstetjeneste for mig.

<span id="an_28:42">28:42</span> Tillige skal du tilvirke
Linnedbenklæder til dem til at skjule deres Blusel, og de skal nå fra
Hoften ned på Lårene.

<span id="an_28:43">28:43</span> Dem skal Aron og hans Sønner bære, når
de går ind i Åbenbaringsteltet eller træder frem til Alteret for at gøre
Tjeneste i Helligdommen, at de ikke skal pådrage sig Skyld og lide
Døden. En evig gyldig Anordning skal det være for ham og hans Afkom
efter ham.

<span id="an_29:1">29:1</span> Således skal du bære dig ad med dem, når
du helliger dem til at gøre Præstetjeneste for mig: Tag en ung Tyr, to
lydefri Vædre,

<span id="an_29:2">29:2</span> usyrede Brød, usyrede Kager, rørte i
Olie, og usyrede Fladbrød, smurte med Olie; af fint Hvedemel skal du
bage dem.

<span id="an_29:3">29:3</span> Læg dem så i een Kurv og bær dem frem i
Kurven sammen med Tyren og de to Vædre.

<span id="an_29:4">29:4</span> Lad derpå Aron og hans Sønner træde hen
til Åbenbaringsteltets Indgang og tvæt dem med Vand.

<span id="an_29:5">29:5</span> Tag så Klæderne og ifør Aron Kjortelen,
Efodkåben, Efoden og Brystskjoldet og bind Efoden fast på ham med
Bæltet.

<span id="an_29:6">29:6</span> Læg Hovedklædet om hans Hoved og fæst det
hellige Diadem på Hovedklædet.

<span id="an_29:7">29:7</span> Tag så Salveolien og udgyd den på hans
Hoved og salv ham.

<span id="an_29:8">29:8</span> Lad dernæst hans Sønner træde frem og
ifør dem Kjortler,

<span id="an_29:9">29:9</span> omgjord dem med Bælter og bind Huerne på
dem. Og Præsteværdigheden skal tilhøre dem med evig Ret. Så skal du
indsætte Aron og hans Sønner.

<span id="an_29:10">29:10</span> Før Tyren frem foran Åbenbaringsteltet,
og Aron og hans Sønner skal lægge deres Hænder på Tyrens Hoved.

<span id="an_29:11">29:11</span> Slagt så Tyren for HERRENs Åsyn ved
Indgangen til Åbenbaringsteltet

<span id="an_29:12">29:12</span> og tag noget af Tyrens Blod og stryg
det på Alterets Horn med din Finger og udgyd Resten af Blodet ved
Alterets Fod.

<span id="an_29:13">29:13</span> Tag så alt Fedtet på Indvoldene,
Leverlappen og begge Nyrerne med Fedtet på dem og bring det som Røgoffer
på Alteret;

<span id="an_29:14">29:14</span> men Tyrens Kød, dens Hud og dens Skarn
skal du brænde uden for Lejren. Det er et Syndoffer.

<span id="an_29:15">29:15</span> Derpå skal du tage den ene Væder, og
Aron og hans Sønner skal lægge deres Hænder på dens Hoved.

<span id="an_29:16">29:16</span> Slagt så Væderen, tag dens Blod og
spræng det rundt om på Alteret.

<span id="an_29:17">29:17</span> Skær så Væderen i Stykker, tvæt dens
Indvolde og Skinneben, læg dem på Stykkerne og Hovedet

<span id="an_29:18">29:18</span> og bring så hele Væderen som Røgoffer
på Alteret. Det er et Brændoffer for HERREN; en liflig Duft, et Ildoffer
for HERREN er det.

<span id="an_29:19">29:19</span> Derpå skal du tage den anden Væder, og
Aron og hans Sønner skal lægge deres Hænder på dens Hoved.

<span id="an_29:20">29:20</span> Slagt så Væderen, tag noget af dens
Blod og stryg det på Arons og hans Sønners højre Øreflip og på deres
højre Tommelfinger og højre Tommeltå og spræng Resten af Blodet rundt om
på Alteret.

<span id="an_29:21">29:21</span> Tag så noget af Blodet på Alteret og af
Salveolien og stænk det på Aron og hans Klæder, ligeledes på hans Sønner
og deres Klæder. så bliver han hellig, han selv og hans Klæder og
ligeledes hans Sønner og deres klæder.

<span id="an_29:22">29:22</span> Derpå skal du tage Fedtet af Væderen,
Fedthalen, Fedtet på Indvoldene, Leverlappen, begge Nyrerne med Fedtet
på dem, dertil den højre Kølle, thi det er en Indsættelsesvæder,

<span id="an_29:23">29:23</span> og en Skive Brød, en Oliebrødkage og et
Fladbrød af Kurven med de usyrede Brød, som står for HERRENs Åsyn,

<span id="an_29:24">29:24</span> og lægge det alt sammen på Arons og
hans Sønners Hænder og lade dem udføre Svingningen dermed for HERRENs
Åsyn.

<span id="an_29:25">29:25</span> Tag det så igen fra dem og bring det
som Røgoffer på Alteret oven på Brændofferet til en liflig Duft for
HERRENs Åsyn, et Ildoffer er det for HERREN.

<span id="an_29:26">29:26</span> Tag derpå Brystet af Arons
Indsættelsesvæder og udfør Svingningen dermed for HERRENs Åsyn: det skal
være din Del.

<span id="an_29:27">29:27</span> Således skal du hellige
Svingningsbrystet og Offerydelseskøllen. det, hvormed Svingningen
udføres. og det, som ydes af Arons og hans Sønners Indsættelsesvæder.

<span id="an_29:28">29:28</span> Og det skal tilfalde Aron og hans
Sønner som en Rettighed, de har Krav på fra Israeliternes Side til evig
Tid; thi det er en Offerydelse, og som Offerydelse skal Israeliterne
give det af deres Takofre, som deres Offerydelse til HERREN.

<span id="an_29:29">29:29</span> Arons hellige Klæder skal tilfalde hans
Sønner efter ham, for at de kan salves og indsættes i dem.

<span id="an_29:30">29:30</span> I syv Dage skal de bæres af den af hans
Sønner, som bliver Præst i hans Sted, den, som skal gå ind i
Åbenbaringsteltet for at gøre Tjeneste i Helligdommen.

<span id="an_29:31">29:31</span> Så skal du tage Indsættelsesvæderen og
koge dens Kød på et helligt Sted;

<span id="an_29:32">29:32</span> og Aron og hans Sønner skal spise
Væderens Kød og Brødet i Kurven ved Indgangen til Åbenbaringsteltet;

<span id="an_29:33">29:33</span> de skal spise de Stykker, hvorved der
skaffes Soning ved deres Indsættelse og Indvielse, og ingen Lægmand må
spise deraf, thi det er helligt.

<span id="an_29:34">29:34</span> Og dersom der bliver noget af
Indsættelseskødet eller Brødet tilovers til næste Morgen, da skal du
opbrænde det tiloversblevne; spises må det ikke, thi det er helligt.

<span id="an_29:35">29:35</span> Således skal du forholde dig over for
Aron og hans Sønner, ganske som jeg har pålagt dig. Syv Dage skal du
foretage Indsættelsen;

<span id="an_29:36">29:36</span> daglig skal du ofre en Syndoffertyr til
Soning og rense Alteret for Synd ved at fuldbyrde Soningen på det, og du
skal salve det for at hellige det.

<span id="an_29:37">29:37</span> Syv dage skal du fuldbyrde Soningen på
Alteret og hellige det; således bliver Alteret højhelligt; enhver, der
kommer i Berøring med Alteret, bliver hellig".

<span id="an_29:38">29:38</span> Hvad du skal ofre på Alteret, er
følgende: Hver Dag to årgamle Lam som stadigt Offer.

<span id="an_29:39">29:39</span> Det ene Lam skal du ofre om Morgenen og
det andet ved Aftenstid.

<span id="an_29:40">29:40</span> Sammen med det første Lam skal du
bringe en Tiendedel Efa fint Hvedemel, rørt i en Fjerdedel Hin Olie af
knuste Oliven, og et Drikoffer af en Fjerdedel Hin Vin.

<span id="an_29:41">29:41</span> Og det andet Lam skal du ofre ved
Aftenstid; sammen med det skal du ofre et Afgrødeoffer og et Drikoffer
som om Morgenen til en liflig Duft, et Ildoffer for HERREN.

<span id="an_29:42">29:42</span> Det skal være et stadigt Brændoffer,
som I skal bringe, Slægt efter Slægt, ved Indgangen til
Åbenbaringsteltet for HERRENs Åsyn, hvor jeg vil åbenbare mig for dig
for at tale til dig,

<span id="an_29:43">29:43</span> og hvor jeg vil åbenbare mig for
Israels Børn, og det skal helliges ved min Herlighed.

<span id="an_29:44">29:44</span> Jeg vil hellige Åbenbaringsteltet og
Alteret, og Aron og hans Sønner vil jeg hellige til at gøre
Præstetjeneste for mig.

<span id="an_29:45">29:45</span> Og jeg vil bo midt iblandt Israels Børn
og være deres Gud;

<span id="an_29:46">29:46</span> og de skal kende, at jeg HERREN er
deres Gud, som førte dem ud af Ægypten for at bo midt iblandt dem, jeg
HERREN deres Gud!

<span id="an_30:1">30:1</span> Fremdeles skal du lave et Alter til at
brænde Røgelse på: af Akacietræ skal du lave det,

<span id="an_30:2">30:2</span> en Alen langt og en Alen bredt, firkantet
skal det være, og to Alen højt, og dets Horn skal være i eet med det.

<span id="an_30:3">30:3</span> Du skal overtrække det med purt Guld,
både Pladen og Siderne hele Vejen rundt og Hornene, og sætte en
Guldkrans rundt om;

<span id="an_30:4">30:4</span> og du skal sætte to Guldringe under
Kransen på begge Sider, på begge Sidestykkerne skal du sætte dem til at
stikke Bærestænger i, for at det kan bæres med dem;

<span id="an_30:5">30:5</span> og Bærestængerne skal du lave af
Akacietræ og overtrække med Guld.

<span id="an_30:6">30:6</span> Derpå skal du opstille det foran
Forhænget, der hænger foran Vidnesbyrdets Ark, foran Sonedækket oven
over Vidnesbyrdet der, hvor jeg vil åbenbare mig for dig.

<span id="an_30:7">30:7</span> På det skal Aron brænde vellugtende
Røgelse; hver Morgen, når han gør Lamperne i Stand, skal han antænde
den.

<span id="an_30:8">30:8</span> Og når Aron sætter Lamperne på Lysestagen
ved Aftenstid, skal han ligeledes antænde den; det skal være et stadigt
Røgelseoffer for HERRENs Åsyn fra Slægt til Slægt.

<span id="an_30:9">30:9</span> I må ikke ofre et lovstridigt
Røgelseoffer derpå, ej heller Brændofre eller Afgrødeofre, lige så lidt
som I må udgyde Drikofre derpå.

<span id="an_30:10">30:10</span> Men een Gang om Året skal Aron skaffe
Soning på dels Horn; med noget af Forsoningssyndofferets Blod skal han
een Gang om Året skaffe Soning på det, Slægt efter Slægt. Det er
højhelligt for HERREN.

<span id="an_30:11">30:11</span> HERREN talede fremdeles til Moses og
sagde:

<span id="an_30:12">30:12</span> Når du holder Mandtal over
Israeliterne, skal enhver, som mønstres, ved Mønstringen give HERREN
Sonepenge for sit Liv, at ingen Ulykke skal ramme dem i Anledning af
Mønstringen.

<span id="an_30:13">30:13</span> Enhver, der må underkaste sig
Mønstringen, skal udrede en halv Sekel i hellig Mønt, tyve Gera på en
Sekel, en halv Sekel som Offerydelse til HERREN.

<span id="an_30:14">30:14</span> Enhver, der må underkaste sig
Mønstringen, fra Tyveårsalderen og opefter, skal udrede HERRENs
Offerydelse.

<span id="an_30:15">30:15</span> hen rige må ikke give mere, den fattige
ikke mindre end en halv Sekel, når de bringer HERRENs Offerydelse til
Soning for deres Sjæle.

<span id="an_30:16">30:16</span> Og du skal tage Sonepengene af
Israeliterne og bruge dem til Tjenesten ved Åbenbaringsteltet. og de
skal tjene til at bringe Israeliterne i Minde for HERRENs Åsyn, til
Soning for eders Sjæle.

<span id="an_30:17">30:17</span> HERREN talede fremdeles til Moses og
sagde:

<span id="an_30:18">30:18</span> Du skal lave en Vandkumme med Fodstykke
af Kobber til at tvætte sig i op opstille den mellem Åbenbaringsteltet
og Alteret og hælde Vand i den,

<span id="an_30:19">30:19</span> for at Aron og hans Sønner kan tvætte
deres Hænder og Fødder deri.

<span id="an_30:20">30:20</span> Når de går ind i Åbenbaringsteltet,
skal de tvætte sig med Vand for ikke at dø; ligeledes når de træder hen
til Alteret for at gøre Tjeneste og brænde Ildofre for HERREN.

<span id="an_30:21">30:21</span> De skal tvætte deres Hænder og Fødder
for ikke at dø. Det skal være en evig Anordning for ham og hans Afkom
fra Slægt til Slægt.

<span id="an_30:22">30:22</span> HERREN talede fremdeles til Moses og
sagde:

<span id="an_30:23">30:23</span> Du skal tage dig vellugtende Stoffer af
den bedste Slags, 500 Sekel ædel Myrra, halvt så meget. 250 Sekel,
vellugtende Kanelbark, 250 Sekel vellugtende Kalmus

<span id="an_30:24">30:24</span> og 500 Sekel Kassia, efter hellig Vægt,
og en Hin Olivenolie.

<span id="an_30:25">30:25</span> Deraf skal du tilberede en hellig
Salveolie, en krydret Blanding, som Salveblanderne laver den; en hellig
Salveolie skal det være.

<span id="an_30:26">30:26</span> Med den skal du salve
Åbenbaringsteltet, Vidnesbyrdets Ark,

<span id="an_30:27">30:27</span> Bordet med alt dets Tilbehør,
Lysestagen med dens Tilbehør, Røgelsealteret,

<span id="an_30:28">30:28</span> Brændofferalteret med alt dets Tilbehør
og Vandkummen med dens Fodstykke,

<span id="an_30:29">30:29</span> Således skal du hellige dem, så de
bliver højhellige. Enhver, der kommer i Berøring med dem, bliver hellig"
.

<span id="an_30:30">30:30</span> Ligeledes skal du salve Aron og hans
Sønner og hellige dem til at gøre Præstetjeneste for mig.

<span id="an_30:31">30:31</span> Men til Israeliterne skal du sige
således: Dette skal være mig en hellig Salveolie fra Slægt til Slægt.

<span id="an_30:32">30:32</span> Den må ikke udgydes på noget Menneskes
Legeme, og i denne Blanding må I ikke tilberede lignende Salve til eget
Brug, hellig er den, og hellig skal den være eder.

<span id="an_30:33">30:33</span> Den, der tilbereder lignende Salve
eller anvender den på en Lægmand, skal udryddes af sin Slægt.

<span id="an_30:34">30:34</span> HERREN talede fremdeles til Moses og
sagde: Tag dig Røgelseoffer, Stakte, Onyksmusling, Galbanum og ren
Virak, lige meget af hvert,

<span id="an_30:35">30:35</span> og tilbered deraf en krydret Røgelse,
som Salveblanderne laver den, saltet, ren, til hellig Brug.

<span id="an_30:36">30:36</span> Deraf skal du støde en Del til Pulver,
og noget deraf skal du lægge foran Vidnesbyrdet i Åbenbaringsteltet,
hvor jeg vil åbenbare mig for dig. Det skal være eder højhelligt.

<span id="an_30:37">30:37</span> Den Røgelse, du tilbereder i denne
Blanding, må I ikke tilberede til eget Brug. Hellig skal den være dig
for HERREN.

<span id="an_30:38">30:38</span> Den, der tilbereder lignende Røgelse
for at nyde dens Duft, skal udryddes af sin Slægt.

<span id="an_31:1">31:1</span> HERREN talede fremdeles til Moses og
sagde:

<span id="an_31:2">31:2</span> Se, jeg har kaldet Bezalel, en Søn af
Hurs Søn Uri, af Judas Stamme

<span id="an_31:3">31:3</span> og fyldt ham med Guds Ånd, med
Kunstsnilde, Kløgt og Indsigt i alskens Arbejde

<span id="an_31:4">31:4</span> til at udtænke Kunstværker og til at
arbejde i Guld, Sølv og Kobber

<span id="an_31:5">31:5</span> og med Udskæring af Sten til Indfatning
og med Træskærerarbejde, kort sagt til at udføre alskens Arbejde.

<span id="an_31:6">31:6</span> Og se, jeg har givet ham Oholiab,
Ahisamaks Søn, af Dans Stamme til Medhjælper, og alle kunstforstandige
Mænds Hjerte har jeg udrustet med Kunstsnilde, for at de kan udføre alt,
hvad jeg har pålagt dig,

<span id="an_31:7">31:7</span> Åbenbaringsteltet, Vidnesbyrdets Ark,
Sonedækket derpå og alt Teltets Tilbehør,

<span id="an_31:8">31:8</span> Bordet med dets Tilbehør, Lysestagen af
purt Guld med alt dens Tilbehør, Røgelsealteret,

<span id="an_31:9">31:9</span> Brændofferalteret med alt dets Tilbehør
og Vandkummen med dens Fodstykke,

<span id="an_31:10">31:10</span> Pragtklæderne, de hellige Klæder til
Præsten Aron og hans Sønners Klædet til Brug ved Præstetjenesten,

<span id="an_31:11">31:11</span> Salveolien og den vellugtende Røgelse
til Helligdommen. Ganske som jeg har pålagt dig, skal de udføre det.

<span id="an_31:12">31:12</span> HERREN talede fremdeles til Moses og
sagde:

<span id="an_31:13">31:13</span> Du skal tale til Israeliterne og sige:
Fremfor alt skal I holde mine Sabbater, thi Sabbaten er et Tegn mellem
mig og eder fra Slægt til Slægt, for at I skal kende, at jeg HERREN er
den, der helliger eder.

<span id="an_31:14">31:14</span> I skal holde Sabbaten, thi den skal
være eder hellig; den, som vanhelliger den, skal lide Døden, ja enhver,
som udfører noget Arbejde på den, det Menneske skal udryddes af sin
Slægt.

<span id="an_31:15">31:15</span> I seks Dage må der arbejdes, men på den
syvende Dag skal I holde en fuldkommen Hviledag, helliget HERREN;
enhver, som udfører Arbejde på Sabbatsdagen, skal lide Døden.

<span id="an_31:16">31:16</span> Israeliterne skal holde Sabbaten, så at
de fejrer Sabbaten fra Slægt til Slægt som en evig gyldig Pagt:

<span id="an_31:17">31:17</span> Den skal være et Tegn til alle Tider
mellem mig og Israeliterne. Thi i seks Dage gjorde HERREN Himmelen og
Jorden, men på den syvende hvilede han og vederkvægede sig.

<span id="an_31:18">31:18</span> Da han nu var færdig med at tale til
Moses på Sinaj Bjerg, overgav han ham Vidnesbyrdets to Tavler,
Stentavler, der var beskrevet med Guds Finger.

<span id="an_32:1">32:1</span> Men da Folket så, at Moses tøvede med at
komme ned fra Bjerget, samlede det sig om Aron, og de sagde til ham:
"Kom og lav os en Gud, som kan drage foran os, thi vi ved ikke, hvad der
er blevet af denne Moses, der førte os ud af Ægypten!"

<span id="an_32:2">32:2</span> Da sagde Aron til dem: "Riv de Guldringe
af, som eders Hustruer, Sønner og Døtre har i Ørene, og bring mig dem!"

<span id="an_32:3">32:3</span> Så rev hele Folket deres Guldørenringe af
og bragte dem til Aron.

<span id="an_32:4">32:4</span> Og han modtog dem af deres Hånd, formede
Guldet med en Mejsel og lavede en støbt Tyrekalv deraf. Da sagde de:
"Her, Israel, er din Gud, som førte dig ud af Ægypten!"

<span id="an_32:5">32:5</span> Og da Aron så det, byggede han et Alter
for den, og Aron lod kundgøre: "I Morgen er det Højtid for HERREN!"

<span id="an_32:6">32:6</span> Tidligt næste Morgen ofrede de så
Brændofre og bragte Takofre og Folket satte sig til at spise og drikke,
og derpå stod de op for at lege.

<span id="an_32:7">32:7</span> Da sagde HERREN til Moses: "Skynd dig og
stig ned, thi dit Folk, som du førte ud af Ægypten, har handlet ilde;

<span id="an_32:8">32:8</span> hastigt veg de bort fra den Vej jeg bød
dem at vandre; de har lavet sig en støbt Tyrekalv og tilbedt den og
ofret til den med de Ord: Her, Israel, er din Gud, som førte dig ud af
Ægypten!"

<span id="an_32:9">32:9</span> Og HERREN sagde til Moses: "Jeg har
iagttaget dette Folk og set, at det er et halsstarrigt Folk.

<span id="an_32:10">32:10</span> Lad mig nu råde, at min Vrede kan
blusse op imod dem så vil jeg tilintetgøre dem; men dig vil jeg gøre til
et stort Folk!"

<span id="an_32:11">32:11</span> Men Moses bønfaldt HERREN sin Gud og
sagde: "Hvorfor HERRE skal din Vrede blusse op mod dit Folk, som du
førte ud af Ægypten med vældig Kraft og stærk Hånd?

<span id="an_32:12">32:12</span> Hvorfor skal Ægypterne kunne sige: I
ond Hensigt førte han dem ud, for at slå dem ihjel ude mellem Bjergene
og udrydde dem af Jorden? Lad din Vredes Glød høre op, og anger den
Ulykke, du vilde gøre dit Folk!

<span id="an_32:13">32:13</span> Kom Abraham, Isak og Israel i Hu, dine
Tjenere, hvem du tilsvor ved dig selv: Jeg vil gøre eders Afkom talrigt
som Himmelens Stjerner, og jeg vil give eders Afkom hele det Land,
hvorom jeg har talet, og de skal eje det evindelig!"

<span id="an_32:14">32:14</span> Da angrede HERREN den Ulykke han havde
truet med at gøre sit Folk.

<span id="an_32:15">32:15</span> Derpå vendte Moses tilbage og steg ned
fra Bjerget med Vidnesbyrdets to Tavler i Hånden, Tavler, der var
beskrevet på begge Sider, både på Forsiden og Bagsiden var de beskrevet.

<span id="an_32:16">32:16</span> Og Tavlerne var Guds Værk, og Skriften
var Guds Skrift, ridset ind i Tavlerne.

<span id="an_32:17">32:17</span> Da hørte Josua Støjen af det larmende
Folk, og han sagde til Moses: "Der høres Krigslarm i Lejren!"

<span id="an_32:18">32:18</span> Men han svarede: "Det er ikke sejrendes
eller slagnes Skrig, det er Sang, jeg hører!"

<span id="an_32:19">32:19</span> Og da Moses nærmede sig Lejren og så
Tyrekalven og Dansen, blussede hans Vrede op, og han kastede Tavlerne
fra sig og sønderslog dem ved Bjergets Fod.

<span id="an_32:20">32:20</span> Derpå tog han Tyrekalven, som de havde
lavet, brændte den i Ilden og knuste den til Støv, strøde det på Vandet
og lod Israeliterne drikke det.

<span id="an_32:21">32:21</span> Og Moses sagde til Aron: "Hvad har
dette Folk gjort dig, siden du har bragt så stor en Synd over det?"

<span id="an_32:22">32:22</span> Aron svarede: "Vredes ikke, Herre! Du
ved selv, at Folket ligger i det onde,

<span id="an_32:23">32:23</span> og de sagde til mig: Lav os en Gud, som
kan drage foran os, thi vi ved ikke, hvad der er blevet af denne Moses,
der førte os ud af Ægypten!

<span id="an_32:24">32:24</span> Da sagde jeg til dem: De, der har
Guldsmykker, skal rive dem af! De bragte mig da Guldet, og jeg kastede
det i Ilden, og så kom denne Tyrekalv ud deraf!"

<span id="an_32:25">32:25</span> Da Moses nu så, at Folket var
tøjlesløst til Skadefryd for deres Fjender, fordi Aron havde givet det
fri Tøjler,

<span id="an_32:26">32:26</span> stillede han sig ved Indgangen til
Lejren og sagde: "Hvem der er for HERREN, han komme hid til mig!" Da
samlede alle Leviterne sig om ham,

<span id="an_32:27">32:27</span> og han sagde til dem: "Så siger HERREN,
Israels Gud: Bind alle Sværd om Lænd og gå frem og tilbage fra den ene
Indgang i Lejren til den anden og slå ned både Broder, Ven og Frænde!"

<span id="an_32:28">32:28</span> Og Leviterne gjorde, som Moses havde
sagt, og på den Dag faldt der af Folket henved 3000 Mand.

<span id="an_32:29">32:29</span> Og Moses sagde: "Fra i Dag af skal I
være Præster for HERREN, thi ingen skånede Søn eller Broder, derfor skal
Velsignelse komme over eder i Dag."

<span id="an_32:30">32:30</span> Næste Dag sagde Moses til Folket: "I
har begået en stor Synd ; men nu vil jeg stige op til HERREN, måske kan
jeg skaffe Soning for eders Synd!"

<span id="an_32:31">32:31</span> Derpå gik Moses atter til HERREN og
sagde: "Ak, dette Folk har begået en stor Synd, de har lavet sig en Gud
af Guld.

<span id="an_32:32">32:32</span> Om du dog vilde tilgive dem deres Synd!
Hvis ikke, så udslet mig af den Bog, du fører!"

<span id="an_32:33">32:33</span> HERREN svarede Moses: "Den, som har
syndet imod mig, ham vil jeg udslette af min Bog!

<span id="an_32:34">32:34</span> Men gå nu og før Folket hen, hvor jeg
har befalet dig at føre det hen; se, min Engel skal drage foran dig! Men
til sin Tid vil jeg straffe dem for deres Synd!"

<span id="an_32:35">32:35</span> Og HERREN slog Folket, fordi de havde
lavet Tyrekalven, den, Aron lavede.

<span id="an_33:1">33:1</span> HERREN sagde til Moses: "Drag nu bort
herfra med Folket, som du førte ud af Ægypten, til det Land, jeg tilsvor
Abraham, Isak og Jakob med de Ord: Dit Afkom vil jeg give det!

<span id="an_33:2">33:2</span> Jeg sender en Engel foran dig, og han
skal drive Kana'anæerne, Amoriterne, Hetiterne, Perizziterne, Hivviterne
og Jebusiterne bort

<span id="an_33:3">33:3</span> til et Land, der flyder med Mælk og
Honning. Men selv vil jeg ikke drage med i din Midte, thi du er et
halsstarrigt Folk; drog jeg med, kunde jeg tilintetgøre dig undervejs!"

<span id="an_33:4">33:4</span> Da Folket hørte denne onde Tidende,
sørgede de, og ingen tog sine Smykker på.

<span id="an_33:5">33:5</span> Da sagde HERREN til Moses: "Sig til
Israeliterne; I er et halsstarrigt Folk! Vandrede jeg kun et eneste
Øjeblik i din Midte, måtte jeg tilintetgøre dig. Tag du dine Smykker af,
så skal jeg tænke over, hvad jeg vil gøre for dig!"

<span id="an_33:6">33:6</span> Da aflagde Israeliterne deres Smykker fra
Horebs Bjerg af.

<span id="an_33:7">33:7</span> Moses plejede at tage Teltet og slå det
op udenfor Lejren i nogen Afstand derfra; han gav det Navnet
"Åbenbaringsteltet". Enhver som vilde rådspørge HERREN, gik ud til
Åbenbaringsteltet uden for Lejren.

<span id="an_33:8">33:8</span> Men hver Gang Moses gik ud til teltet,
rejste alt Folket sig op og stillede sig alle ved Indgangen til deres
Telte og så efter Moses, indtil han kom ind i Teltet.

<span id="an_33:9">33:9</span> Og når Moses kom ind Teltet, sænkede
Skystøtten sig og stillede sig ved Indgangen til Teltet; da talede
HERREN med Moses.

<span id="an_33:10">33:10</span> Men når alt Folket så Skystøtten stå
ved Indgangen til Teltet, rejste de sig alle op og tilbad ved Indgangen
til deres Telte.

<span id="an_33:11">33:11</span> Så talede HERREN med Moses Ansigt til
Ansigt, som når den ene Mand taler med den anden, og derpå vendte Moses
tilbage til Lejren; men hans Medhjælper Josua, Nuns Søn, en ung Mand,
veg ikke fra Teltet.

<span id="an_33:12">33:12</span> Moses sagde til HERREN: "Se, du siger
til mig: Før dette Folk frem! Men du har ikke ladet mig vide, hvem du
vil sende med mig; og dog har du sagt: Jeg kender dig ved Navn, og du
har fundet Nåde for mine Øjne!

<span id="an_33:13">33:13</span> Hvis jeg nu virkelig har fundet Nåde
for dine Øjne, så lær mig dine Veje at kende, at jeg kan kende dig og
finde Nåde for dine Øjne; tænk dog på, at dette Folk er dit Folk!"

<span id="an_33:14">33:14</span> Han svarede: "Skal mit Åsyn da vandre
med, og skal jeg således føre dig til Målet?"

<span id="an_33:15">33:15</span> Da sagde Moses til ham: "Hvis dit Åsyn
ikke vandrer med, så lad os ikke drage herfra!

<span id="an_33:16">33:16</span> Hvorpå skal det dog kendes. at jeg har
fundet Nåde for dine Øjne, jeg og dit Folk? Mon ikke på, at du vandrer
med os, og der således vises os, mig og dit Folk, en Udmærkelse fremfor
alle andle Folkeslag på Jorden?"

<span id="an_33:17">33:17</span> HERREN svarede Moses: "Også hvad du der
siger, vil jeg gøre, thi du har fundet Nåde for mine Øjne, og jeg kalder
dig ved Navn."

<span id="an_33:18">33:18</span> Da sagde Moses: "Lad mig dog skue din
Herlighed!"

<span id="an_33:19">33:19</span> Han svarede: "Jeg vil lade al min
Rigdom drage forbi dig og udråbe HERRENs Navn foran dig, thi jeg viser
Nåde, mod hvem jeg vil, og Barmhjertighed, mod hvem jeg vil!"

<span id="an_33:20">33:20</span> Og han sagde: "Du kan ikke skue mit
Åsyn, thi intet Menneske kan se mig og leve."

<span id="an_33:21">33:21</span> Og HERREN sagde: "Se, her er et Sted i
min Nærhed, stil dig på Klippen der!

<span id="an_33:22">33:22</span> Når da min Herlighed drager forbi, vil
jeg lade dig stå i Klippehulen, og jeg vil dække dig 1ned min Hånd,
indtil jeg er kommet forbi.

<span id="an_33:23">33:23</span> Så tager jeg min Hånd bort, og da kan
du se mig bagfra; men mit Åsyn kan ingen skue!"

<span id="an_34:1">34:1</span> Derpå sagde HERREN til Moses: "Tilhug dig
to Stentavler ligesom de forrige, så vil jeg på Tavlerne skrive de samme
Ord, som stod på de forrige Tavler, du slog i Stykker.

<span id="an_34:2">34:2</span> Gør dig så rede til i Morgen, stig om
Morgenen op på Sinaj Bjerg og stil dig hen og vent på mig der på
Bjergets Top.

<span id="an_34:3">34:3</span> Ingen må følge med dig derop, og ingen må
vise sig noget Sted på Bjerget, end ikke Småkvæg eller Hornkvæg må
græsse i Nærheden af dette Bjerg."

<span id="an_34:4">34:4</span> Da tilhuggede han to Stentavler ligesom
de forrige, og tidligt næste Morgen steg Moses op på Sinaj Bjerg, som
Gud havde pålagt ham, og tog de to Stentavler med sig.

<span id="an_34:5">34:5</span> Da steg HERREN ned i Skyen; og Moses
stillede sig hos ham der og påkaldte HERRENs Navn.

<span id="an_34:6">34:6</span> Og HERREN gik forbi ham og råbte:
"HERREN, HERREN, Gud, som er barmhjertig og nådig, langmodig og rig på
Miskundhed og Trofasthed,

<span id="an_34:7">34:7</span> som bevarer Miskundhed mod Tusinder, som
tilgiver Brøde, Overtrædelse og Synd, men ikke lader den skyldige
ustraffet, som straffer Fædres Brøde på Børn og Børnebørn, på dem i
tredje og fjerde Led!"

<span id="an_34:8">34:8</span> Da bøjede Moses sig hastelig til Jorden,
tilbad

<span id="an_34:9">34:9</span> og sagde: "Har jeg fundet Nåde for dine
Øjne, Herre, så drage min Herre med i vor Midte; thi det er et
halsstarrigt Folk. Men tilgiv vor Brøde og vor Synd og lad os være din
Ejendom!"

<span id="an_34:10">34:10</span> Han sagde: "Se, jeg vil slutte en Pagt;
i hele dit Folks Påsyn vil jeg gøre Undere, som aldrig før er sket
nogensteds på Jorden og blandt noget Folkeslag, og hele det Folk, i hvis
Midte du lever, skal se HERRENs Værk; thi det, jeg vil udføre ved dig,
er forfærdeligt.

<span id="an_34:11">34:11</span> Hold dig det efterrettelig, som jeg i
Dag byder dig! Se, jeg vil drive Amoriterne, Kana'anæerne, Hetiterne,
Perizziterne, Hivviterne og Jebusiterne bort foran dig!

<span id="an_34:12">34:12</span> Vogt dig vel for at slutte nogen Pagt
med Indbyggerne i det Land, du kommer til, for at de ikke skal blive en
Snare for dig, når de lever i din Midte.

<span id="an_34:13">34:13</span> Men I skal nedbryde deres Altre,
sønderslå deres Stenstøtter og omhugge deres Asjerastøtter!

<span id="an_34:14">34:14</span> Thi du må ikke tilbede nogen anden Gud,
thi "Nidkær" er HERRENs Navn, nidkær Gud er han.

<span id="an_34:15">34:15</span> Du må ikke slutte Pagt med Landets
Indbyggere, og når de boler med deres Guder og ofrer til dem og man
indbyder dig til at være med, må du ikke spise af deres Ofre;

<span id="an_34:16">34:16</span> og du må ikke af deres Døtre tage
Hustruer til dine Sønner, så deres Døtre, når de boler med deres Guder,
får dine Sønner til også at bole med dem.

<span id="an_34:17">34:17</span> Du må ikke gøre dig noget støbt
Gudebillede.

<span id="an_34:18">34:18</span> Du skal lejre de usyrede Brøds Højtid;
i syv Dage skal du spise usyret Brød, som jeg har pålagt dig, lå den
fastsatte Tid i Abib Måned, thi i Abib Måned drog du ud af Ægypten.

<span id="an_34:19">34:19</span> Alt førstefødt tilhører mig; af dine
Hjorde skal du ofre mig det førstefødte af Handyrene, både af Okset og
småt Kvæg;

<span id="an_34:20">34:20</span> men de førstefødte Æsler skal du udløse
med et Stykke småt Kvæg, og hvis du ikke udløser det, skal du
sønderbryde Halsen derpå; alle dine førstefødte Sønner skal du udløse.
Du må ikke stedes for mit Åsyn med tomme Hænder

<span id="an_34:21">34:21</span> I seks Dage må du arbejde, men på den
syvende skal du hvile; i Pløje og Høsttiden skal du holde Hviledag.

<span id="an_34:22">34:22</span> Du skal fejre Ugehøjtid med
Førstegrøden af Hvedehøsten og Frugthøsthøjtid ved Jævndøgnstide.

<span id="an_34:23">34:23</span> Tre Gange om Året skal alle at Mandkøn
hos dig stedes for den Herre HERREN Israels Guds Åsyn.

<span id="an_34:24">34:24</span> Thi jeg vil drive Folkeslag bort foran
dig og gøre dine Landemærker vide, og ingen skal attrå dit Land, medens
du drager hen for at stedes for HERREN din Guds Åsyn tre Gange 01n Året.

<span id="an_34:25">34:25</span> Du må ikke ofre Blodet af mit offer
sammen med syret Brød. Påskehøjtidens Offer må ikke gemmes til næste
Morgen.

<span id="an_34:26">34:26</span> Det bedste af din Jords Førstegrøde
skal du bringe til HERREN din Guds Hus. Du må ikke koge et Hid i dets
Moders Mælk!"

<span id="an_34:27">34:27</span> Og HERREN sagde til Moses: "Skriv disse
Ord op, thi på Grundlag af disse Ord slutter jeg Pagt med dig og
Israel."

<span id="an_34:28">34:28</span> Og han blev der hos HERREN fyrretyve
Dage og fyrretyve Nætter uden at spise eller drikke; og han skrev
Pagtsordene, de ti Ord, på Tavlerne.

<span id="an_34:29">34:29</span> Da Moses steg ned fra Sinaj Bjerg med
Vidnesbyrdets to Tavler i Hånden, vidste han ikke, at hans Ansigts Hud
var kommet til at stråle, ved at han talede med ham.

<span id="an_34:30">34:30</span> Men Aron og alle Israeliterne så Moses,
og se, hans Ansigts Hud strålede, og de turde ikke komme ham nær.

<span id="an_34:31">34:31</span> Men Moses kaldte på dem, og da vendte
Aron og alle Menighedens Øverster tilbage til ham, og Moses talte til
dem.

<span id="an_34:32">34:32</span> Derpå kom alle Israeliterne hen til
ham, og han pålagde dem alt, hvad HERREN havde talet til ham på Sinaj
Bjerg.

<span id="an_34:33">34:33</span> Men da Moses var færdig med at tale til
dem, lagde han et Dække over sit Ansigt.

<span id="an_34:34">34:34</span> Hver Gang han derefter trådte frem for
HERRENs Åsyn for at tale med ham, tog han Sløret af, indtil han kom ud
igen; og når han kom ud, meddelte han Israeliterne, hvad der var blevet
ham påbudt.

<span id="an_34:35">34:35</span> Da så Israeliterne, at Moses's Ansigts
Hud strålede; og Moses lagde da Dækket over sit Ansigt, indtil han atter
gik ind for at tale med ham.

<span id="an_35:1">35:1</span> Moses kaldte hele Israeliternes Menighed
sammen og sagde til dem: Dette er, hvad HERREN har pålagt eder at gøre:

<span id="an_35:2">35:2</span> I seks Dage må der arbejdes, men på den
syvende Dag skal I holde Helligdag, en fuldkommen Hviledag for HERREN.
Enhver, der den Dag udfører noget Arbejde, skal lide Døden.

<span id="an_35:3">35:3</span> På Sabbatsdagen må I ikke gøre Ild i
nogen af eders Boliger.

<span id="an_35:4">35:4</span> Derpå sagde Moses til hele Israeliternes
Menighed: Dette er, hvad HERREN har påbudt:

<span id="an_35:5">35:5</span> I skal tage en Offerydelse til HERREN af,
hvad I ejer. Enhver, som i sit Hjerte føler sig tilskyndet dertil, skal
komme med det, HERRENs Offerydelse, Guld, Sølv, Kobber,

<span id="an_35:6">35:6</span> violet og rødt Purpurgatn, karmoisinrødt
Garn, Byssus, Gedehår,

<span id="an_35:7">35:7</span> rødfarvede Væderskind, Tahasjskind,
Akacietræ,

<span id="an_35:8">35:8</span> Olie til Lysestagen, vellugtende Stofer
til Salveolien og Røgelsen,

<span id="an_35:9">35:9</span> Sjohamsten og Ædelsten til Indfatning på
Efoden og Brystskjoldet.

<span id="an_35:10">35:10</span> Og alle kunstforstandige Mænd iblandt
eder skal komme og lave alt, hvad HERREN har påbudt:

<span id="an_35:11">35:11</span> Boligen med dens Teltdække og Dække,
dens Kroge, Brædder, Tværstænger, Piller og Fodstykker,

<span id="an_35:12">35:12</span> Arken med Bærestængerne, Sonedækket og
det indre Forhæng,

<span id="an_35:13">35:13</span> Bordet med dets Bærestænger og alt dets
Tilbehør og Skuebrødene,

<span id="an_35:14">35:14</span> Lysestagen med dens Tilbehør, dens
Lamper og Olien til Lysestagen,

<span id="an_35:15">35:15</span> Røgelsealteret med dets Bærestænger,
Salveolien og Røgelsen. Forhænget til Boligens Indgang,

<span id="an_35:16">35:16</span> Brændofferalteret med Kobbergitteret,
Bærestængerne og alt dets Tilbehør, Vandkummen med dens Fodstykke,

<span id="an_35:17">35:17</span> Forgårdens Omhæng, dens Piller og
Fodstykker og Forhænget til Forgårdens Indgang,

<span id="an_35:18">35:18</span> Boligens og Forgårdens Pæle med Reb,

<span id="an_35:19">35:19</span> Pragtklæderne til Tjenesten i
Helligdommen, de hellige Klæder til Præsten Aron og hans Sønners Klæder
til Brug ved Præstetjenesten.

<span id="an_35:20">35:20</span> Da forlod hele Israeliternes Menighed
Moses.

<span id="an_35:21">35:21</span> Og enhver, som i sit Hjerte følte sig
drevet dertil, og hvis Ånd tilskyndede ham, kom med HERRENs Offerydelse
til Opførelsen af Åbenbaringsteltet og til alt Arbejdet derved og til de
hellige Klæder.

<span id="an_35:22">35:22</span> De kom dermed, både Mænd og Kvinder;
enhver, som i sit Hjerte følte sig tilskyndet dertil, kom med Spænder,
Ørenringe, Fingerringe og Halssmykker, alle Hånde Guldsmykker. Og
enhver, der vilde vie HERREN en Gave af Guld, kom dermed.

<span id="an_35:23">35:23</span> Og enhver, i hvis Eje der fandtes
violet og rødt Purpurgarn, karmoisinrødt Garn, Byssus, Gedehår,
rødfarvede Væderskind eller Tahasjskind, kom dermed.

<span id="an_35:24">35:24</span> Og enhver, der vilde give en
Offerydelse af Sølv eller Kobber, kom med HERRENs Offerydelse. Og
enhver, der ejede Akacietræ til alt Byggearbejdet, kom dermed.

<span id="an_35:25">35:25</span> Og alle kunstforstandige Kvinder spandt
med egne Hænder og kom med deres Spind, violet og rødt Purpur, Karmoisin
og Byssus.

<span id="an_35:26">35:26</span> Og alle Kvinder, som i Kraft af deres
Kunstsnilde følte sig tilskyndede dertil i deres Hjerte, spandt
Gedehårene.

<span id="an_35:27">35:27</span> Og Øversterne kom med Sjohamstenene og
Ædelstenene til Indfatningen på Efoden og Brystskjoldet

<span id="an_35:28">35:28</span> og de vellugtende Stoffer og Olien til
Lysestagen og til Salveolien og Røgelsen.

<span id="an_35:29">35:29</span> Enhver Mand og Kvinde af Israeliterne,
som i sit Hjerte følte sig tilskyndet til at bringe, hvad der krævedes
til Udførelsen af alt det Arbejde, HERREN gennem Moses havde påbudt,
bragte det som en frivillig Gave til HERREN.

<span id="an_35:30">35:30</span> Derpå sagde Moses til Israeliterne: Se,
HERREN har kaldet Bezal'el, en Søn af Hurs Søn Uri, af Judas Stamme

<span id="an_35:31">35:31</span> og fyldt ham med Guds Ånd, med
Kunstsnilde, Kløgt og Indsigt i alskens Arbejde

<span id="an_35:32">35:32</span> til at udtænke Kunstværker og til at
arbejde i Guld, Sølv og Kobber

<span id="an_35:33">35:33</span> og med Udskæring af Sten til Indfatning
og med Træskærerarbejde, kort sagt til at udføre alskens Kunstarbejde.

<span id="an_35:34">35:34</span> Og tillige har han givet både ham og
Oholiab, Ahisamaks Søn, af Dans Stamme Gaver til at lære fra sig.

<span id="an_35:35">35:35</span> Han har fyldt dem med Kunstsnilde til
at udføre alskens Udskæringsarbejde, Kunstvævning, broget Vævning af
violet og rødt Purpurgarn, karmoisinrødt Garn og Byssus og almindelig
Vævning, så de kan udføre alt Slags Arbejde og udtænke Kunstværker.

<span id="an_36:1">36:1</span> Derfor skal Bezal'el og Oholiab og alle
andre kunstforstandige Mænd, hvem HERREN har givet Kunstsnilde og Kløgt,
så de forstår sig på Arbejdet, udføre alt Arbejdet ved Helligdommens
Opførelse i Overensstemmelse med alt, hvad HERREN har påbudt.

<span id="an_36:2">36:2</span> Derpå tilkaldte Moses Bezal'el og Oholiab
og alle de kunstforstandige Mænd, hvem HERREN havde givet Kunstsnilde,
alle dem, som i deres Hjerte følte sig tilskyndet til at give sig i Lag
med Udførelsen af Arbejdet.

<span id="an_36:3">36:3</span> Og de modtog af Moses hele den
Offerydelse, Israeliterne var kommet med til Arbejdet med Helligdommens
Opførelse, for at det kunde blive udført. Men de blev ved at komme med
frivillige Gaver til ham, Morgen efter Morgen.

<span id="an_36:4">36:4</span> Da kom alle de kunstforstandige Mænd, der
udførte alt Arbejdet ved Helligdommen, hver fra den Del af Arbejdet, han
var beskæftiget med,

<span id="an_36:5">36:5</span> og sagde til Moses: "Folket kommer med
mere, end der kræves til Udførelsen af det Arbejde, HERREN har påbudt!"

<span id="an_36:6">36:6</span> Da bød Moses, at følgende Kundgørelse
skulde udråbes i Lejren: "Hverken Mænd eller Kvinder skal yde mere som
Offergave til Helligdommen!" Så hørte Folket op med at komme med Gaver.

<span id="an_36:7">36:7</span> Og det, der var ydet, var dem nok til at
udføre hele Arbejdet, ja mer end nok.

<span id="an_36:8">36:8</span> Så lavede alle de kunstforstandige Mænd
blandt dem, der deltog i Arbejdet, Boligen, ti Tæpper af tvundet Byssus,
violet og rødt Purpurgarn og karmoisinrødt Garn; han lavede dem med
Keruber på i Kunstvævning,

<span id="an_36:9">36:9</span> hvert Tæppe otte og tyve Alen langt og
fire Alen bredt; alle Tæpperne havde samme Mål.

<span id="an_36:10">36:10</span> Han syede Tæpperne sammen, fem og fem.

<span id="an_36:11">36:11</span> I Kanten af det ene Tæppe, det yderste
i det ene sammensyede Stykke, satte han Løkker af violet Purpurgarn, og
ligeledes satte han Løkker i Kanten af det yderste Tæppe i det andet
sammensyede Stykke;

<span id="an_36:12">36:12</span> han satte halvtredsindstyve Løkker på
det ene Tæppe og halvtredsindstyve Løkker i Kanten af det tilsvarende
Tæppe i det andet sammensyede Stykke, Løkke lige over for Løkke.

<span id="an_36:13">36:13</span> Derpå lavede han halvtredsindstyve
Guldkroge til at forbinde Tæpperne med hinanden, så at Boligen udgjorde
et Hele.

<span id="an_36:14">36:14</span> Fremdeles lavede han Tæpper af Gedehår
til et Teltdække uden om Boligen, og her lavede han elleve Tæpper,

<span id="an_36:15">36:15</span> hvert Tæppe tredive Alen langt og fire
Alen bredt; alle Tæpperne havde samme Mål.

<span id="an_36:16">36:16</span> De fem af Tæpperne syede han sammen for
sig og de seks for sig,

<span id="an_36:17">36:17</span> og han satte halvtredsindstyve Løkker i
Kanten af det yderste Tæppe i det ene sammensyede Stykke og
halvtredsindstyve Løkker i Kanten af det tilsvarende Tæppe i det andet
sammensyede Stykke.

<span id="an_36:18">36:18</span> Og han lavede halvtredsindstyve
Kobberkroge til at sammenføje Teltdækket med, så det udgjorde et Hele.

<span id="an_36:19">36:19</span> Fremdeles lavede han over Teltdækket et
Dække af rødfarvede Væderskind og derover endnu et Dække af Tahasjskind.

<span id="an_36:20">36:20</span> Derpå lavede han Brædderne til Boligen
af Akacietræ til at stå op,

<span id="an_36:21">36:21</span> hvert Bræt ti Alen højt og halvanden
Alen bredt,

<span id="an_36:22">36:22</span> og på hvert Bræt to indbyrdes forbundne
Tapper; således indrettede han det ved alle Boligens Brædder.

<span id="an_36:23">36:23</span> Af Brædderne, som han lavede til
Boligen, var tyve til Sydsiden,

<span id="an_36:24">36:24</span> og til de tyve Brædder lavede han
fyrretyve Fodstykker af Sølv, to Fodstykker til de to Tapper på hvert
Bræt.

<span id="an_36:25">36:25</span> Andre tyve Brædder lavede han til
Boligens anden Side, som vendte mod Nord,

<span id="an_36:26">36:26</span> med fyrretyve Fodstykker af Sølv, to
Fodstykker til hvert Bræt.

<span id="an_36:27">36:27</span> Og til Bagsiden, som vendte mod Vest,
lavede han seks Brædder.

<span id="an_36:28">36:28</span> Til Boligens Baghjørner lavede han to
Brædder,

<span id="an_36:29">36:29</span> der bestod af to Stykker forneden og
ligeledes af to Stykker foroven, indtil den første Ring; således
indrettede han dem begge for at danne de to Hjørner.

<span id="an_36:30">36:30</span> Altså blev der til Bagsiden otte
Brædder med tilhørende seksten Fodstykker af Sølv, to til hvert Bræt.

<span id="an_36:31">36:31</span> Derpå lavede han Tværstænger af
Akacietræ, fem til de Brædder, der dannede Boligens ene Side,

<span id="an_36:32">36:32</span> fem til de Brædder, der dannede
Boligens anden Side, og fem til de Brædder, der dannede Boligens Bagside
mod Vest;

<span id="an_36:33">36:33</span> den mellemste Tværstang lavede han
således, at den midt på Brædderne nåede fra den ene Ende af Væggen til
den anden.

<span id="an_36:34">36:34</span> Brædderne overtrak han med Guld, og
deres Ringe, som Tværstængerne skulde stikkes i, lavede han af Guld, og
Tværstængerne overtrak han med Guld.

<span id="an_36:35">36:35</span> Derpå lavede han Forhænget af violet og
rødt Purpurgarn, karmoisinrødt Garn og tvundet Byssus, han lavede det i
Kunstvævning med Keruber på,

<span id="an_36:36">36:36</span> og han lavede dertil fire Piller af
Akacietræ, som han overtrak med Guld, og Knagerne derpå lavede han af
Guld, og han støbte fire Fodstykker af Sølv til dem.

<span id="an_36:37">36:37</span> Derpå lavede han et Forhæng til Teltets
Indgang af violet og rødt Purpurgarn, karmoisinrødt Garn og tvundet
Byssus i broget Vævning

<span id="an_36:38">36:38</span> og dertil fem Piller med Knager, hvis
Hoveder og Bånd han overtrak med Guld, og fem Fodstykker af Kobber.

<span id="an_37:1">37:1</span> Derpå lavede Bezal'el Arken af Akacietræ,
halvtredje Alen lang, halvanden Alen bred og halvanden Alen høj,

<span id="an_37:2">37:2</span> og overtrak den indvendig og udvendig med
purt Guld og satte en gylden Krans rundt om den.

<span id="an_37:3">37:3</span> Derefter støbte han fire Guldringe til
den og satte dem på dens fire Fødder, to Ringe på hver Side af den.

<span id="an_37:4">37:4</span> Og han lavede Bærestænger af Akacietræ og
overtrak dem med Guld;

<span id="an_37:5">37:5</span> så stak han Stængerne gennem Ringene på
Arkens Sider, for at den kunde bæres med dem.

<span id="an_37:6">37:6</span> Derpå lavede han Sonedækket af purt Guld,
halvtredje Alen langt og halvanden Alen bredt,

<span id="an_37:7">37:7</span> og han lavede to Keruber af Guld, i
drevet Arbejde lavede han dem, ved begge Ender af Sonedækket,

<span id="an_37:8">37:8</span> den ene Kerub ved den ene Ende, den anden
Kerub ved den anden; han lavede Keruberne således, at de var i eet med
Sonedækket ved begge Ender.

<span id="an_37:9">37:9</span> Og Keruberne bredte deres Vinger i
Vejret, således at de dækkede over Sonedækket med deres Vinger; de
vendte Ansigtet mod hinanden; nedad mod Sone,dækket vendte Kerubernes
Ansigter.

<span id="an_37:10">37:10</span> Derpå lavede han Bordet af Akacietræ,
to Alen langt, en Alen bredt og halvanden Alen højt,

<span id="an_37:11">37:11</span> og overtrak det med purt Guld og satte
en gylden Krans rundt om det.

<span id="an_37:12">37:12</span> Og han satte en Liste af en Hånds
Bredde rundt om det og en gylden Krans rundt om Listen.

<span id="an_37:13">37:13</span> Og han støbte fire Guldringe og satte
dem på de fire Hjørner ved dets fire Ben.

<span id="an_37:14">37:14</span> Lige ved Listen sad Ringene til at
stikke Bærestængerne i, så at man kunde bære Bordet.

<span id="an_37:15">37:15</span> Og han lavede Bærestængerne at
Akacietræ og overtrak dem med Guld, og med dem skulde Bordet bæres.

<span id="an_37:16">37:16</span> Og han lavede af purt Guld de Ting, som
hørte til Bordet, Fadene og Kanderne, Skålene og Krukkerne til at udgyde
Drikoffer med.

<span id="an_37:17">37:17</span> Derpå lavede han Lysestagen af purt
Guld, i drevet Arbejde lavede han Lysestagen, dens Fod og selve Stagen,
således at dens Blomster med Bægere og Kroner var i eet med den;

<span id="an_37:18">37:18</span> seks Arme udgik fra Lysestagens Sider,
tre fra den ene og tre fra den anden Side.

<span id="an_37:19">37:19</span> På hver af Armene, der udgik fra
Lysestagen, var der tre mandelblomstlignende Blomster med Bægere og
Kroner,

<span id="an_37:20">37:20</span> men på selve Stagen var der fire
mandelblomstlignende Blomster med Bægere og Kroner,

<span id="an_37:21">37:21</span> et Bæger under hvert af de tre Par
Arme, der udgik fra den.

<span id="an_37:22">37:22</span> Bægrene og Armene var i eet med den, så
at det hele udgjorde eet drevet Arbejde af purt Guld.

<span id="an_37:23">37:23</span> Derpå lavede han de syv Lamper til den,
Lampesaksene og Bakkerne af purt Guld.

<span id="an_37:24">37:24</span> En Talent purt Guld brugte han til den
og til alt dens Tilbehør.

<span id="an_37:25">37:25</span> Derpå lavede han Røgelsealteret af
Akacietræ, en Alen langt og en Alen bredt, i Firkant, og to Alen højt,
og dets Horn var i eet med det.

<span id="an_37:26">37:26</span> Og han overtrak det med purt Guld, både
Pladen og Siderne hele Vejen rundt og Hornene, og satte en Guldkrans
rundt om;

<span id="an_37:27">37:27</span> og han satte to Guldringe under Kransen
på begge Sider til at stikke Bærestængerne i, for at det kunde bæres med
dem;

<span id="an_37:28">37:28</span> Bærestængerne lavede han af Akacietræ
og overtrak dem med Guld.

<span id="an_37:29">37:29</span> Han tilberedte også den hellige
Salveolie og den rene, vellugtende Røgelse, som Salveblanderne laver
den.

<span id="an_38:1">38:1</span> Derpå lavede han Brændofferalteret af
Akacietræ, fem Alen langt og fem Alen bredt, firkantet, og tre Alen
højt.

<span id="an_38:2">38:2</span> Han lavede Horn til dets fire Hjørner,
således at de var i eet dermed, overtrak det med Kobber

<span id="an_38:3">38:3</span> og lavede alt Alterets Tilbehør, Karrene,
Skovlene, Skålene, Gaflerne og Panderne; alt dets Tilbehør lavede han af
Kobber.

<span id="an_38:4">38:4</span> Derpå omgav han Alteret med et flettet
Kobbergitter neden under dets Liste, således at det nåede op til
Alterets halve Højde.

<span id="an_38:5">38:5</span> Derefter støbte han fire Ringe til
Kobbergitterets fire Hjørner til at stikke Bærestængerne i.

<span id="an_38:6">38:6</span> Bærestængerne lavede han at Akacietræ og
overtrak dem med Kobber.

<span id="an_38:7">38:7</span> Og Stængerne stak han gennem Ringene på
Alterets Sider, for at det kunde bæres med dem. Han lavede det hult af
Brædder.

<span id="an_38:8">38:8</span> Derpå lavede han Vandkummen med Fodstykke
af Kobber og brugte dertil Spejle, som tilhørte Kvinderne, der gjorde
Tjeneste ved Indgangen til Åbenbaringsteltet.

<span id="an_38:9">38:9</span> Derpå indrettede han Forgården: Til
Sydsiden det hundrede Alen lange Forgårdsomhæng af tvundet Byssus

<span id="an_38:10">38:10</span> med tyve Piller og tyve Fodstykker af
Kobber og med Knager og Bånd af Sølv til Pillerne.

<span id="an_38:11">38:11</span> Til Nordsiden hundrede Alen med tyve
Piller og tyve Fodstykker af Kobber og med Knager og Bånd af Sølv til
Pillerne.

<span id="an_38:12">38:12</span> Til Vestsiden det halvtredsindstyve
Alen lange Omhæng med ti Piller og ti Fodstykker og med Knager og Bånd
af Sølv til Pillerne.

<span id="an_38:13">38:13</span> Og til Forsiden mod Øst, der var
halvtredsindstyve Alen bred,

<span id="an_38:14">38:14</span> det femten Alen lange Omhæng med fire
Piller og tre Fodstykker til den ene Side af Indgangen,

<span id="an_38:15">38:15</span> og det femten Alen lange Omhæng med tre
Piller og tre Fodstykker til den anden Side af Indgangen.

<span id="an_38:16">38:16</span> Alle Omhæng rundt om Forgården var af
tvundet Byssus,

<span id="an_38:17">38:17</span> Fodstykkerne til Pillerne af Kobber,men
deres Knager og Bånd af Sølv; alle Pillernes Hoveder var overtrukket med
Sølv; og de havde Bånd af Sølv.

<span id="an_38:18">38:18</span> Forhænget til Forgårdens Indgang var af
violet og rødt Purpurgarn i broget Vævning, karmoisinrødt Garn og
tvundet Byssus, tyve Alen langt og fem Alen højt, svarende til Bredden
på Forgårdens Omhæng.

<span id="an_38:19">38:19</span> Dertil hørte fire Piller med fire
Fodstykker af Kobber; Knagerne var af Sølv og Overtrækket på Hovederne
og Båndene ligeledes af Sølv.

<span id="an_38:20">38:20</span> Alle Pælene til Boligen og Forgården
rundt om var af Kobber.

<span id="an_38:21">38:21</span> Her følger Regnskabet over Boligen,
Vidnesbyrdets Bolig, som på Moses's Bud blev opgjort af Leviterne under
Ledelse af Itamar, en Søn af Præsten Aron;

<span id="an_38:22">38:22</span> Bezal'el, en Søn af Hurs Søn Uri, af
Judas Stamme havde udført alt, hvad HERREN havde pålagt Moses,

<span id="an_38:23">38:23</span> sammen med Oholiab, Ahisamaks Søn, af
Dans Stamme, som udførte Udskæringsarbejdet, Kunstvævningen og den
brogede Vævning af violet og rødt Purpur, Karmoisin og Byssus.

<span id="an_38:24">38:24</span> Hvad angår Guldet, der anvendtes til
Arbejdet, under hele Arbejdet på Helligdommen, så løb det som Gave viede
Guld op til 29 Talenter og 730 Sekel efter hellig Vægt.

<span id="an_38:25">38:25</span> Det ved Menighedens Mønstring indkomne
Sølv løb op til 100 Talenter og 1775 Sekel efter hellig Vægt

<span id="an_38:26">38:26</span> en, Beka, det halve af en Sekel efter
hellig Vægt, af enhver, der måtte lade sig mønstre, altså fra
Tyveårsalderen og opefter, i alt 603 550 Mand:

<span id="an_38:27">38:27</span> De 100 Talenter Sølv medgik til
Støbningen af Helligdommens og Forhængets Fodstykker, 100 Talenter til
100 Fodstykker, en Talent til hvert Fodstykke.

<span id="an_38:28">38:28</span> Men de 1775 Sekel anvendte han til
Knager til Pillerne, til at overtrække deres Hoveder med og til Bånd på
dem.

<span id="an_38:29">38:29</span> Det som Gave viede Kobber udgjorde 70
Talenter og 2400 Sekel.

<span id="an_38:30">38:30</span> Deraf lavede han Fodstykkerne til
Åbenbaringsteltets Indgang, Kobberalteret med dets Kobbergitter og alt
Alterets Tilbehør,

<span id="an_38:31">38:31</span> Fodstykkerne til Forgården rundt om og
til Forgårdens Indgang og alle Teltpælene til Boligen og alle Teltpælene
til Forgården hele Vejen rundt.

<span id="an_39:1">39:1</span> Af det violette og røde Purpurgarn og det
karmoisinrøde Garn tilvirkede de Pragtklæderne til Tjenesten i
Helligdommen; og de tilvirkede Arons hellige Klæder, således som HERREN
havde pålagt Moses.

<span id="an_39:2">39:2</span> De tilvirkede Efoden af Guldtråd, violet
og rødt Purpurgarn, karmoisinrødt Garn og tvundet Byssus,

<span id="an_39:3">39:3</span> idet de udhamrede Guldet i Plader og skar
Pladerne ud i Tråde til at væve ind i det violette og røde Purpurgarn,
det karmoisinrøde Garn og det tvundne Byssus ved Kunstvævning.

<span id="an_39:4">39:4</span> Derpå forsynede de den med Skulderstykker
til at hæfte på; den blev hæftet sammen ved begge Hjørner.

<span id="an_39:5">39:5</span> Og dens Bælte, som brugtes, når den
skulde tages på, var i eet med den og af samme Arbejde, af Guldtråd,
violet og rødt Purpurgarn, karmoisinrødt Garn og tvundet Byssus, således
som HERREN havde pålagt Moses.

<span id="an_39:6">39:6</span> Derpå tilvirkede de Sjohamstenene,
indfattede i Guldfletværk og graverede som Signeter med Israels Sønners
Navne;

<span id="an_39:7">39:7</span> og de fæstede dem på Efodens
Skulderstykker, for at Stenene kunde bringe Israels Børn i Minde,
således som HERREN havde pålagt Moses.

<span id="an_39:8">39:8</span> Derpå tilvirkede de Brystskjoldet i
Kunstvævning på samme Måde som Efoden, af Guldtråd, violet og rødt
Purpurgarn, karmoisinrødt Garn og tvundet Byssus;

<span id="an_39:9">39:9</span> det var firkantet, og de lagde
Brystskjoldet dobbelt; det var et Spand langt og et Spand bredt, lagt
dobbelt.

<span id="an_39:10">39:10</span> De udstyrede det med fire Rækker Sten:
Karneol, Topas og Smaragd i den første Række,

<span id="an_39:11">39:11</span> Rubin, Safir og Jaspis i den anden,

<span id="an_39:12">39:12</span> Hyacint, Agat og Ametyst i den tredje,

<span id="an_39:13">39:13</span> Krysolit, Sjoham og Onyks i den fjerde,
omgivne med Guldfletværk i deres Indfatninger.

<span id="an_39:14">39:14</span> Der var tolv Sten, svarende til Israels
Sønners Navne, en for hvert Navn; det var graveret Arbejde som Signeter,
således at hver Sten bar Navnet på en af de tolv Stammer.

<span id="an_39:15">39:15</span> Til Brystskjoldet lavede de snoede
Kæder af purt Guld, snoet Arbejde, som når man snor Reb.

<span id="an_39:16">39:16</span> Derpå lavede de to Guldfletværker og to
Guldringe og satte disse to Ringe på Brystskjoldets øverste Hjørner,

<span id="an_39:17">39:17</span> og de to Guldsnore knyttede de i de to
Ringe på Brystskjoldets Hjørner;

<span id="an_39:18">39:18</span> Snorenes anden Ende anbragte de i de to
Fletværker og fæstede dem på Forsiden af Efodens Skulderstykker.

<span id="an_39:19">39:19</span> Og d lavede to andre Guldringe og satte
dem på Brystskjoldets to andre Hjørner på den indre Rand, der vendte mod
Efoden.

<span id="an_39:20">39:20</span> Og de lavede endnu to Guldringe og
fæstede dem på Efodens to Skulderstykker forneden på Forsiden, hvor den
var hæftet sammen med Skulderstykkerne, oven over Efodens Bælte;

<span id="an_39:21">39:21</span> og de bandt med Ringene Brystskjoldet
fast til Efodens Ringe ved Hjælp af en violet Purpursnor, så at det kom
til at sidde oven over Efodens Bælte og ikke kunde løsne sig fra Efoden,
som HERREN havde pålagt Moses.

<span id="an_39:22">39:22</span> Derpå tilvirkede de Kåben, som hører
til Efoden, i vævet Arbejde, helt og holdent af violet Purpur.

<span id="an_39:23">39:23</span> Midt på havde Kåben en Halsåbning
ligesom Halsåbningen på en Panserskjorte, omgivet af en Linning, for at
den ikke skulde rives itu,

<span id="an_39:24">39:24</span> og langs Kåbens nederste Kant syede de
Granatæbler af violet og rødt Purpurgarn, karmoisinrødt Garn og tvundet
Byssus,

<span id="an_39:25">39:25</span> og de lavede Bjælder af purt Guld, som
de anbragte mellem Granatæblerne langs Kåbens nederste Kant hele Vejen
rundt, mellem Granatæblerne,

<span id="an_39:26">39:26</span> så at Bjælder og Granatæbler skiftede
hele Vejen rundt langs Kåbens nederste Kant, til at bære ved Tjenesten,
som HERREN havde pålagt Moses.

<span id="an_39:27">39:27</span> Derpå tilvirkede de Kjortlerne til Aron
og hans Sønner af Byssus i vævet Arbejde,

<span id="an_39:28">39:28</span> Hovedklædet af Byssus, Embedshuerne af
Byssus, Linnedbenklæderne af tvundet Byssus,

<span id="an_39:29">39:29</span> og Bæltet af tvundet Byssus, violet og
rødt Purpurgarn og karmoisinrødt Garn i broget Vævning, som HERREN havde
pålagt Moses.

<span id="an_39:30">39:30</span> Derpå lavede de Pandepladen, det
hellige Diadem, af purt Guld og forsynede den med en Indskrift i
graveret Arbejde som ved Signeter: "Helliget HERREN."

<span id="an_39:31">39:31</span> Og de fæstede en violet Purpursnor på
den til at binde den fast med oven på Hovedklædet, som HERREN havde
pålagt Moses.

<span id="an_39:32">39:32</span> Således fuldførtes alt Arbejdet ved
Åbenbaringsteltets Bolig; og Israeliterne gjorde ganske som HERREN havde
pålagt Moses; således gjorde de.

<span id="an_39:33">39:33</span> Derpå bragte de Boligen til Moses,
Teltdækket med alt dets Tilbehør, Knagerne, Brædderne, Tværstængerne,
Pillerne og Fodstykkerne,

<span id="an_39:34">39:34</span> Dækket af rødfarvede Væderskind og
Dækket af Tahasjskind, det indre Forhæng,

<span id="an_39:35">39:35</span> Vidnesbyrdets Ark med Bærestængerne,
Sonedækket,

<span id="an_39:36">39:36</span> Bordet med alt dets Tilbehør,
Skuebrødene,

<span id="an_39:37">39:37</span> Lysestagen af purt Guld med Lamperne,
der skulde sættes på den, og alt dens Tilbehør, Olien til Lysestagen,

<span id="an_39:38">39:38</span> Guldalteret, Salveolien, den
vellugtende Røgelse, Forhænget til Teltets Indgang,

<span id="an_39:39">39:39</span> Kobberalteret med Kobbergitteret,
Bærestængerne og alt dets Tilbehør, Vandkummen og Fodstykket,

<span id="an_39:40">39:40</span> Omhængene til Forgården, Pillerne og
Fodstykkerne, Forhænget til Forgårdens Indgang, Rebene og Teltpælene,
alt Tilbehør til Tjenesten i Åbenbaringsteltets Bolig,

<span id="an_39:41">39:41</span> Pragtklæderne til Tjenesten i
Helligdommen, de hellige Klæder til Præsten Aron og hans Sønners Klæder
til Præstetjenesten.

<span id="an_39:42">39:42</span> Nøjagtigt som HERREN havde pålagt
Moses, udførte Israeliterne hele Arbejdet.

<span id="an_39:43">39:43</span> Da så Moses hele Arbejdet efter, og se,
de havde udført det, som HERREN havde sagt; således havde de utdført
det. Og Moses velsignede dem.

<span id="an_40:1">40:1</span> Og HERREN talede til Moses og sagde:

<span id="an_40:2">40:2</span> På den første Dag i den første Måned skal
du rejse Åbenbaringsteltets Bolig.

<span id="an_40:3">40:3</span> Sæt så Vidnesbyrdets Ark derind og hæng
Forhænget op for Arken.

<span id="an_40:4">40:4</span> Og du skal bringe Bordet ind og ordne,
hvad dertil hører, og bringe Lysestagen ind og sætte Lamperne på.

<span id="an_40:5">40:5</span> Stil Guldalteret til Røgelsen op foran
Vidnesbyrdets Ark og hæng Forhænget op foran Boligens Indgang.

<span id="an_40:6">40:6</span> Stil Brændofferalteret op foran Indgangen
til Åbenbaringsteltets Bolig

<span id="an_40:7">40:7</span> og stil Vandkummen op mellem
Åbenbaringsteltet og Alteret og hæld Vand deri.

<span id="an_40:8">40:8</span> Rejs Forgården rundt om og hæng Forhænget
op foran Forgårdens Indgang.

<span id="an_40:9">40:9</span> Tag Salveolien og salv Boligen og alle
Ting deli, og du skal hellige den med alt dens Tilbehør, så den bliver
hellig.

<span id="an_40:10">40:10</span> Du skal salve Brændofferalteret og alt
dets Tilbehør og hellige Alteret, så det bliver højhelligt.

<span id="an_40:11">40:11</span> Og du skal salve Vandkummen og
Fodstykket og hellige den.

<span id="an_40:12">40:12</span> Lad så Aron og hans Sønner træde hen
til Åbenbaringsteltets Indgang, tvæt dem med Vand

<span id="an_40:13">40:13</span> og ifør Aron de hellige Klæder. salv og
hellig ham til at gøre Præstetjeneste for mig.

<span id="an_40:14">40:14</span> Lad så hans Sønner træde frem, ifør dem
Kjortler

<span id="an_40:15">40:15</span> og salv dem, som du salver deres Fader,
til at gøre Præstetjeneste for mig. Således skal det ske, for at et
evigt Præstedømme kan blive dem til Del fra Slægt til Slægt i Kraft af
denne Salvning, som du foretager på dem.

<span id="an_40:16">40:16</span> Og Moses gjorde ganske som HERREN havde
pålagt ham; således gjorde han.

<span id="an_40:17">40:17</span> På den første Dag i den første Måned i
det andet År blev Boligen rejst.

<span id="an_40:18">40:18</span> Moses rejste Boligen, idet han anbragte
Fodstykkerne, rejste Brædderne, stak Tværstængerne ind, rejste Pillerne,

<span id="an_40:19">40:19</span> spændte Teltdækket ud over Boligen og
lagde Teltdækkets Dække ovenover, som HERREN havde pålagt Moses.

<span id="an_40:20">40:20</span> Derpå tog han Vidnesbyrdet og lagde det
i Arken, stak Bærestængerne i Arken og lagde Sonedækket oven på den;

<span id="an_40:21">40:21</span> så bragte han Arken ind i Boligen og
hængte det indre Forhæng op og tilhyllede således Vidnesbyrdets Ark, som
HERREN havde pålagt Moses.

<span id="an_40:22">40:22</span> Derpå opstillede han Bordet i
Åbenbaringsteltet ved Boligens nordre Væg uden for Forhænget,

<span id="an_40:23">40:23</span> og han lagde Brødene i Række derpå for
HERRENs Åsyn, som HERREN havde pålagt Moses.

<span id="an_40:24">40:24</span> Derpå satte han Lysestagen ind i
Åbenbaringsteltet lige over for Bordet, ved Boligens søndre Væg;

<span id="an_40:25">40:25</span> og han satte Lamperne derpå for HERRENs
Åsyn, som HERREN havde pålagt Moses.

<span id="an_40:26">40:26</span> Derpå stillede han Guldalteret op i
Åbenbaringsteltet foran Forhænget,

<span id="an_40:27">40:27</span> og han tændte vellugtende Røgelse
derpå, som HERREN havde pålagt Moses.

<span id="an_40:28">40:28</span> Derpå hængte han Forhænget op for
Boligens Indgang.

<span id="an_40:29">40:29</span> Brændofferalteret opstillede han foran
Indgangen til Åbenbaringsteltets Bolig og ofrede Brændofferet og
Afgrødeofferet derpå, som HERREN havde pålagt Moses.

<span id="an_40:30">40:30</span> Derpå opstillede han Vandkummen mellem
Åbenbaringsteltet og Alteret og hældte Vand deri til Tvætning.

<span id="an_40:31">40:31</span> Og Moses og Aron og hans Sønner
tvættede deres Hænder og Fødder deri;

<span id="an_40:32">40:32</span> når de gik ind i Åbenbaringsteltet og
trådte hen til Alteret. tvættede de sig, som HERREN havde pålagt Moses.

<span id="an_40:33">40:33</span> Så rejste han Forgården rundt om
Boligen og Alteret og hængte Forhænget op for Forgårdens Indgang. Hermed
var Moses færdig med Arbejdet.

<span id="an_40:34">40:34</span> Da dækkede Skyen Åbenbaringsteltet, og
HERRENs Herlighed fyldte Boligen;

<span id="an_40:35">40:35</span> og Moses kunde ikke gå ind i
Åbenbaringsteltet, fordi Skyen havde lagt sig derover, og HERRENs
Herlighed fyldte Boligen.

<span id="an_40:36">40:36</span> Men under hele deres Vandring brød
Israeliterne op, når Skyen løftede sig fra Boligen;

<span id="an_40:37">40:37</span> og når Skyen ikke løftede sig. brød de
ikke op, men ventede, til den atter løftede sig.

<span id="an_40:38">40:38</span> Thi HERRENs Sky lå over Boligen om
Dagen, og om Natten lyste Ild i Skyen for alle Israeliternes Øjne under
hele deres Vandring.

------------------------------------------------------------------------

[Next: Leviticus](lev.md)
