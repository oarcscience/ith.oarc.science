[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Next](mat.md) 

------------------------------------------------------------------------

### Chamorro Bible: Psalms

<span id="an_1:1">1:1</span> DICHOSO y taotao, ni ti mamomocat gui
pinagat y manaelaye, ni y ti sumasaga gui chalan manisao, ni y ti
matatachong gui siyan ayo sija y manmanmofefea.

<span id="an_1:2">1:2</span> Lao guiya lay Jeova, ayo y minagofña, ya y
layña jajaso, jaane yan puenge.

<span id="an_1:3">1:3</span> Ya taegüijeja y trongcon jayo ni y matanme
gui oriyan sadog, ya guaja tinegchaña gui tiempoña, ya y jagonña ti
umalayo; ya todo y finatinasña mumemegae.

<span id="an_1:4">1:4</span> Lao ti taegüine y manaelaye; lao parejo yan
y paja ni y güinaefe ni y manglo.

<span id="an_1:5">1:5</span> Sa enao na ti mangajujulo y manaelaye gui
sentensia; ni y manisao gui y inetnon manunas.

<span id="an_1:6">1:6</span> Sa si Jeova jatungo y chalan manunas: lao y
chalan manaelaye ufanmalingo.

<span id="an_2:1">2:1</span> SA jafa na manlalalo y nasion sija, ya y
taotao sija manmanjaso y banida?

<span id="an_2:2">2:2</span> Manotojgue y ray sija gui tano, ya y
prinsipe sija manafaesen entalo sija contra si Jeova, yan contra y
pinalaeña, ilegñija:

<span id="an_2:3">2:3</span> Nita yulang y guinideña, ya nasuja guiya
jita y godeña.

<span id="an_2:4">2:4</span> Ya y sumasaga gui langet uchumachaleg: ya y
Señot jamofefea sija.

<span id="an_2:5">2:5</span> Ayo nae cumuentos yan sija yan y
linalaloña: ya y binibuña ninafañatsaga sija.

<span id="an_2:6">2:6</span> Lao guajo japolo y rayjo gui jilo Sion, gui
santos na egsojo.

<span id="an_2:7">2:7</span> Guajo bae jusangan y tinagojo: si Jeova
ilegña nu guajo: Lajijo jao; ya guajo julilis jao pago na jaane.

<span id="an_2:8">2:8</span> Gagaoyo ya guajo junaejao ni y nasion sija
pot y erensiamo ya y uttimon patte y tano, uiyomo.

<span id="an_2:9">2:9</span> Ya unyulang sija ni y baran lulog; taegüije
y bason y yero unyogyog sija.

<span id="an_2:10">2:10</span> Ya pago, tingo, O ray sija: resibe
finanagüe, jamyo man jues gui tano.

<span id="an_2:11">2:11</span> Setbe si Jeova ni y minaañao, yan
fanmagof ni minayengyong.

<span id="an_2:12">2:12</span> Chico y laje, no sea ulalálalo, ya
unfanmalingo jamyo gui chalan, sa gusisija y linalaloña sinenggue.
Mandichoso todos y umangoco sija guiya güiya.

<span id="an_3:1">3:1</span> JEOVA, jafa muna manlajyan y enimigujo!
Megae mangajulo contra guajo.

<span id="an_3:2">3:2</span> Megae umaalog ni y antijo: Taya inayuda
para güiya, gui as Yuus. Sila.

<span id="an_3:3">3:3</span> Lao jago, O Jeova, jago y patang gui
oriyajo; y minalagjo yan ayo ni y janacajulo y ilujo.

<span id="an_3:4">3:4</span> Ya y inagangjo juagang si Jeova, ya güiyaja
umopeyo gui santos na ogsoña. Sila.

<span id="an_3:5">3:5</span> Bae juason ya maegoyo; ya magmatayo; sa si
Jeova gumuguutyo.

<span id="an_3:6">3:6</span> Ti maañaoyo nu y dies mit na taotao, ni y
mapolo sija gui oriyajo contra guajo.

<span id="an_3:7">3:7</span> Cajulo, O Jeova; nalibre yo, O Yuusso: sa
jago manalamen todo y enimigujo ni y guijadas; y nifen y manaelaye
unyamag.

<span id="an_3:8">3:8</span> Gui as Jeova nae gaegue y satbasion: ya y
taotaomo nae gaegue y bendisonmo. Sila.

<span id="an_4:1">4:1</span> ANAE juagangjao, opeyo, O Yuus y tininasso:
anae chatsagayo jago munadangculoyo: maase nu guajo ya jungog y
tinaetaejo.

<span id="an_4:2">4:2</span> Jamyo, famaguon taotao, asta ñgaean nae
innanalo y onraco gui minamajlao? Asta ñgaean yanmiyo y banida ya
inaliligao y dinague? Sila.

<span id="an_4:3">4:3</span> Tingoja, na si Jeova japolo apatte y deboto
para güiya namaesa: si Jeova jajungog yo, anae juagang güe.

<span id="an_4:4">4:4</span> Fangalamten ya chatmiyo faniisao:
fanmanjaso nu y corasonmiyo gui jilo camanmiyo, ya famacaca. Sila.

<span id="an_4:5">4:5</span> Nae y tunas na inefresen ya angoco si
Jeova.

<span id="an_4:6">4:6</span> Megae umaalog: Jaye ufanuejit jafa
minauleg? Jatsa gui jilonmame, O Jeova, y minalag y matamo.

<span id="an_4:7">4:7</span> Jago numae minagof y corasonjo, megaeña qui
uguaja sija anae umemegae y maeisñija yan y binoñija.

<span id="an_4:8">4:8</span> Ya y pas nae umason yo ya taegüijeja
maegoyo: sa jagoja Jeova, unnasagayo seguro.

<span id="an_5:1">5:1</span> JUNGOG, O Jeova, y sinanganjo, ecungog y
jinasoco.

<span id="an_5:2">5:2</span> Ecungog y vos y inagangjo, Ray jo, yan
Yuusso: sa jago jutaetaetaye.

<span id="an_5:3">5:3</span> O Jeova, y egaan unjungog y vosso; y egaan
juguaguato y tinaetaejo guiya jago, ya jubébela.

<span id="an_5:4">5:4</span> Sa ti jago na Yuus ni y gumaeya y
tinaelaye: y taelaye ti usaga guiya jago.

<span id="an_5:5">5:5</span> Ti manasaga y mangaduco gui menan matamo:
ya ti yamo todo y fumatitinas y taelaye.

<span id="an_5:6">5:6</span> Jago yumulang y manguecuentos mandague: ya
y taotao cajâgâ yan y dinague, si Jeova jaguefchatlie.

<span id="an_5:7">5:7</span> Ya guajoja, yan y megagae y minaasemo, bae
jalom gui guimamo: ya juadora anae juatan y santo templomo ni y
ninamaañaomo.

<span id="an_5:8">5:8</span> O Jeova, esgaejonyo gui tininasmo, pot
causa ya enimigujo; natunas gui menajo y chalanmo.

<span id="an_5:9">5:9</span> Sa taya finitme gui pachotñija; ya
sanjalomñija senmanaelaye: naftan mababa y agagañija; yan y jilañija
finande:

<span id="an_5:10">5:10</span> Condena sija, O Yuus, polo y ufamodong
pot y pinagatñija: gui minegae y isaoñija nasuja sija sa managuaguat
contra jago.

<span id="an_5:11">5:11</span> Nafanmagof todos y umangngocojao, polo
para taejinecog ya ufanagang pot y minagofñija sa undefiende sija, polo
ya ufanmagof ni jago, y gumaeya y naanmo.

<span id="an_5:12">5:12</span> Sa jago bumendise y manunas; O Jeova,
parejoja yan un patang unpolo gui oriyaña y finaborese.

<span id="an_6:1">6:1</span> JEOVA chamoyo lumalalatde ni y binibumo:
chamoyo cumastitiga nu y dangculo na linalalomo.

<span id="an_6:2">6:2</span> Gaease nu guajo, O Jeova, sa estagüe yo
namasogsog: amte yo, O Jeova, sa y tolangjo esta mananatchatsaga.

<span id="an_6:3">6:3</span> Ya y antijo esta senchatsaga: Ya jago, O
Jeova, asta ngaean?

<span id="an_6:4">6:4</span> Nanalo, O Jeova, nalibre y antijo: satbayo
pot causa y minaasemo.

<span id="an_6:5">6:5</span> Sa y finatae nae taya jinaso guiya jago: ya
y naftan nae jaye numannae jao grasias?

<span id="an_6:6">6:6</span> Yayasyo nu y todo y siningonjo: todo y
puenge junamamaya y camajo ni lagojo: junafotgon y catreco nu y lagojo.

<span id="an_6:7">6:7</span> Y atadogjo esta magasta nu y pinite:
ninafanbijo pot todo ayo y munachachatsaga yo.

<span id="an_6:8">6:8</span> Nafanjanao guiya guajo todo ayo y
fumatitinas y taelaye: sa si Jeova jajungog y vos y casaojo.

<span id="an_6:9">6:9</span> Si Jeova jajungog y guinagaojo: si Jeova
uresibe y tinaetaejo.

<span id="an_6:10">6:10</span> Manmamajlao ya ninafañatsaga megae, todo
y enimigujo: sija manalo, sija manmamajlao gusise.

<span id="an_7:1">7:1</span> O Jeova, Yuusso, yya jago nae gaegue y
inangococo: Satbayo todo gui pumetsisigue yo, ya nalibre yo.

<span id="an_7:2">7:2</span> Para chaña pumedasitos y antijo taegüije y
leon, ni jayulang, anae taya jaye uninalibre.

<span id="an_7:3">7:3</span> O Jeova, Yuusso, yaguin jufatinas este:
yaguin guaja gui canaejo taelaye;

<span id="an_7:4">7:4</span> Yan juapase taelaye y sumaga guiya guajo
yan pas, (magajet na junalibre y pumetsisigue yo pot taya causa:)

<span id="an_7:5">7:5</span> Japetsisigue y enimigujo y antijo, ya
jachule; magajet, na jagacha gui tano y jaanijo: ya y onraco japolo gui
eda. Sila.

<span id="an_7:6">7:6</span> Cajulo, O Jeova, yan y linalalomo; jatsa
namaesa contra y binibon y munachachatsagayo: ya magmata pot guajo
untago y sentensia.

<span id="an_7:7">7:7</span> Polo ya y inetnon taotao unineriyaye jao:
ya gui san jiloñija natalo jao guato gui san jilo.

<span id="an_7:8">7:8</span> Si Jeova jajusga y taotao: jusgayo, O
Jeova, taemanoja y tininasso: taemanoja y minaulegmo ni y gaegue guiya
guajo.

<span id="an_7:9">7:9</span> Polo ya ujocog y taelayen manaelaye, lao
nafitme y manunas: sa si Yuus, ni tinas, jachachague y corason yan y
jinaso gui sanjalom.

<span id="an_7:10">7:10</span> Y patangjo gaegue gui as Yuus, güiya
munalibre y manunas gui corason.

<span id="an_7:11">7:11</span> Si Yuus y tinas na jues: magajet na si
Yuus lalalalo todo na jaane.

<span id="an_7:12">7:12</span> Yaguin y taotao ti jabira güe, güiya
janamalagtos y espadaña: janaregla y atcosña ya janalisto.

<span id="an_7:13">7:13</span> Ya jafatinas para güiya y atmas y
finatae: janafañila y flechaña.

<span id="an_7:14">7:14</span> Estagüe na uguaja piniten mañago
tinaelaye: magajet na mapotgue y inacacha ya mañago dinague.

<span id="an_7:15">7:15</span> Jaguadog y tipo, ya janatadong: ya esta
podong gui joyo na y finatinasñaja.

<span id="an_7:16">7:16</span> Polo ya y inacachaña ubira güi jilo y
iluña: ya y binibuña upodong gui jilo cácagongña.

<span id="an_7:17">7:17</span> Bae junae si Jeova gracias taemanoja y
tininasña: ya jucantaye ni y tinina y naan Jeova Gueftaquilo.

<span id="an_8:1">8:1</span> O Jeova, Señotmame, jafa muna mauleg y
naanmo gui todo y tano: ni y unpolo y minalagmo gui jilo y langet.

<span id="an_8:2">8:2</span> Guinin pachot y mandiquique yan y mañususo
nae unpolo y minetgot? Pot y enimigumo sija: sa para unnasuja y enimigo
yan y umeemog.

<span id="an_8:3">8:3</span> Anae julie y langetmo, ni y checho y
calolotmo, y pilan yan y pution, ni jago pumolo;

<span id="an_8:4">8:4</span> Jaye y taotao, para uguaja guiya güiya
jinaso? yan lajin taotao para ubinesita güe.

<span id="an_8:5">8:5</span> Sa unfatinas didide diquiqueña qui y
angjeles, ya uncorona güe ni y minalag yan inenra.

<span id="an_8:6">8:6</span> Unnafanmagas todo ni checho y canaemo: todo
unpolo gui papa y adengña.

<span id="an_8:7">8:7</span> Y quinilo yan y nobiyo todo ayo:
taegüenaoja y gâgâ ni gaegue gui fangualuan.

<span id="an_8:8">8:8</span> Y pajaro gui langet, yan y güijan gui tase:
ya jafaja ni manmalolofan gui chalan y tase.

<span id="an_8:9">8:9</span> O Jeova, Señotmame: jafa muna mauleg y
naanmo gui todo y tano.

<span id="an_9:1">9:1</span> BAE junae grasias si Jeova contodo y
corasonjo: bae jufanue todo ni ninamanman na chechomo.

<span id="an_9:2">9:2</span> Bae jumagof, ya unnasenmagofyo guiya jago:
jucantaye ni y tinina y naanmo O jago Gueftaquilo.

<span id="an_9:3">9:3</span> Anae y enimiguja unnabira sija tate:
manbasnag, ya manmalingo gui menamo.

<span id="an_9:4">9:4</span> Sa jago fumatinas y jinasoco yan y causaco:
unfatachong gui trono, ya unjusga y tinas.

<span id="an_9:5">9:5</span> Guinin unlalatde y nasion sija, guinin
unyulang y manaelaye, guinin unfunas y naanñija para siempre taejinecog.

<span id="an_9:6">9:6</span> Esta malachae y enimigo; esta mayulang para
siempre: yan y siuda ni y inyilang, y jinasoñija manachamalingo yan
sija.

<span id="an_9:7">9:7</span> Ya si Jeova sumaga calang ray para siempre,
ya janalisto y tronuña para usentensia.

<span id="an_9:8">9:8</span> Ya güiya jumusga y tano ni tininas,
ujajusga y taotao sija yan y minagajet.

<span id="an_9:9">9:9</span> Ya si Jeova locue y taquilo na tore para y
manmachiguit, y taquilo na tore gui tiempon chinatsaga.

<span id="an_9:10">9:10</span> Ya jaangoco sija guiya jago y tumungo y
naanmo; sa jago, Jeova, ti unyute ayo y umaliligao jao.

<span id="an_9:11">9:11</span> Cantaye si Jeova ni y tinina ni sumasaga
gui Sion: namatungo gui entalo taotao sija y checoña.

<span id="an_9:12">9:12</span> Sa anae jacocobla y jâgâ jajaso sija: ya
ti malefa ni inagang y mamoble.

<span id="an_9:13">9:13</span> Gaease nu guajo, O Jeova; atan y pinitejo
ni jususungonja y chumatlie yo, jago y munacajulo yo gui pettan finatae:

<span id="an_9:14">9:14</span> Para jufamanue todo ni y tininamo gui
trangcan y jagan Sion: ya umagof yo gui satbasionmo.

<span id="an_9:15">9:15</span> Unnafanmafondo y nasion gui joyo ni y
finatinasñija: ya y casiyas nae ni janaaatog, y patasñija esta mangodon.

<span id="an_9:16">9:16</span> Si Jeova janamatungo güe ni y sentensia
ni jafatinas; ya jalaso y taelaye ni y checho y canaena: Jinaso. Sila.

<span id="an_9:17">9:17</span> Ufanmanalo guato y manaelaye gui
sasalaguan: yan todo y taotao ni manmalefa as Yuus.

<span id="an_9:18">9:18</span> Sa ti para siempre umamalefanñaejon y
nesesitao: ni y ninanggan y mamoble ufanmalingo para siempre.

<span id="an_9:19">9:19</span> Cajulo, O Jeova: chamo munamametgot y
taotao: ya ufanmajusga y nasion gui menamo.

<span id="an_9:20">9:20</span> Polo, O Jeova, y minaañao guiya sija:
polo ya utungo y nasion na sija taotaoja.

<span id="an_10:1">10:1</span> JAFA na tumojgue jao na chago, O Jeova?
jafa na umatogjao gui tiempon chinatsaga.

<span id="an_10:2">10:2</span> Sa pot sobetbia y taelaye na japetsisigue
y pebble; ufanmachule gui finababa y manmajajaso.

<span id="an_10:3">10:3</span> Sa enao mina jatunanmaesagüe y taelaye,
ni y minalago y antiña: ya y manlagga jarechasa; junggan, jadespresia si
Jeova.

<span id="an_10:4">10:4</span> Y taelaye pot y sobetbia y mataña,
ilegña: ti jaaliligao si Yuus: Gui todo y jinasoña, *jasangan:* Taya
Yuus.

<span id="an_10:5">10:5</span> Y chalanña chatsaga todo y tiempo; y
juisiomo goschago gui linieña: ya todo y enimiguña, güiya jaguaefe sija.

<span id="an_10:6">10:6</span> Ilegña gui corasonña: Ti jucalamten: gui
todo y generasion sija, ti jufalag y chinatsaga.

<span id="an_10:7">10:7</span> Y matdision bula y pachotña yan dinague
yan chiniguit: y papa y jilaña inacacha yan tinaelaye.

<span id="an_10:8">10:8</span> Gaegue matatachong y lugat ti matungo gui
sengsong: ya y umatog na lugat japupuno y taeisao: y atadogña manaatanja
contra y pebble.

<span id="an_10:9">10:9</span> Jananangga gui lugat ti matungo, taegüije
y leon gui liyangña: jananangga para ucone y pebble: jacone y pebble
anae jayotte ni y lasoña.

<span id="an_10:10">10:10</span> Jacojajatgüe, janatunog, megae na
manaeninasiña mamodong gui gaesisiña na iyoña.

<span id="an_10:11">10:11</span> Ylegña gui corasonña: Si Yuus esta
malefa: janaatog y mataña; taya nae jalie.

<span id="an_10:12">10:12</span> Cajulo, O Jeova; O Yuus, jatsa y
canaemo: chamo malelefa ni y mamoble.

<span id="an_10:13">10:13</span> Pot jafa jadespresia y taelaye si Yuus;
ya ilegña gui corasonño: Jago ti ugagao.

<span id="an_10:14">10:14</span> Jago lumie: sa jago umatan y inacacha
yan y minattrata, para uchule gui canaemo: yya jago nae mandaña y
mamoble: y manaesaena, jago umayuyuda.

<span id="an_10:15">10:15</span> Yulang y canae y manaelaye: ya ayo y
taelaye, aliligao jao y tinailayeña asta qui ti unsoda.

<span id="an_10:16">10:16</span> Si Jeova Ray na para taejinecog yan
taejinecog: ya y nasion esta manmalachae gui tanoña.

<span id="an_10:17">10:17</span> Y minalago y manumitde jago jumungog, O
Jeova: jago dumespopone y corasonñija, ungueguesecungog ni y talangamo:

<span id="an_10:18">10:18</span> Para unjusga y manaesaena yan y
mamoble: para chamo tumatalo munamaañao y taotao gui tano.

<span id="an_11:1">11:1</span> AS Jeova nae juangocoyo: jafa na ilegmo
ni antijo: Gupo gui egsomo calang pajaro?

<span id="an_11:2">11:2</span> Sa, estagüe, y manaelaye na jaaregla y
atcos: jafamauleg y flecha gui taliña para uflecha gui jinemjom y
manunas na corason.

<span id="an_11:3">11:3</span> Yaguin y plinanta sija esta mayulang:
jafa siña y manunas ujafatinas.

<span id="an_11:4">11:4</span> Si Jeova gaegue gui santos na temploña;
si Jeova, y tronuña gaegue gui langet; y atadogña manlilie yan y
babaliña jachachague y famaguon y taotao.

<span id="an_11:5">11:5</span> Si Jeova jachachague y manunas: lao y
manaelaye, ya y gumaeya mandague, y antiña chumatlie.

<span id="an_11:6">11:6</span> Uuchan y casiyas gui jilo y manaelaye:
guafe yan asufre ya y manglo na mañila y patteña gui basuña.

<span id="an_11:7">11:7</span> Sa y tinas Jeova; yaña y tinas: ya jaatan
y manunas y mataña.

<span id="an_12:1">12:1</span> AYUDA, O Jeova, sa jocog mandeboto: sa
jocog y manmauleg gui entalo y famaguon taotao.

<span id="an_12:2">12:2</span> Masasangang taebale cada uno gui
tiguangña: yan labios na jaande, yan doble na corason jasasangan.

<span id="an_12:3">12:3</span> Si Jeova uutut todo y labios na jaande,
yan y jila ni cumuecuentos mandangculo:

<span id="an_12:4">12:4</span> Ayo na ujaalog: Pot y jilata na utagana;
y labiosta iyota: jaye siña señot gui jilota?

<span id="an_12:5">12:5</span> Sa y chiniguit y mamoble y an y inigong y
mannesesitao: pago bae cajulo, ilegña si Jeova: guajo jupolo güi na
seguro, ni y jaguaefeye.

<span id="an_12:6">12:6</span> Sa y finijo Jeova, gasgas na finijo:
calang salape na managasgas gui jotno gui jilo y tano: managasgas siete
biaje.

<span id="an_12:7">12:7</span> Jago, O Jeova, ni umadadaje sija, jago
umantiene para taejinecog, guine este na generasion.

<span id="an_12:8">12:8</span> Jijot gui oriya manjajanao y manaelaye:
anae esta nacajulo y tinaelaye gui entalo y famaguon taotao.

<span id="an_13:1">13:1</span> ASTA ngaean, O Jeova, nae, umalefa jao
guajo para taejinecog? asta ngaean nae unnaatog y matamo guiya guajo.

<span id="an_13:2">13:2</span> Asta ngaean nae jujaso y pinagat gui
antijo, anae guaja pinite gui corasonjo todo y jaane? Asta ngaean nae
ufangajulo y enimigujo guiya guajo?

<span id="an_13:3">13:3</span> Jaso ya jungogyo, O Jeova, Yuusso: ina y
atadogjo sija para mungayo maego gui maego finatae.

<span id="an_13:4">13:4</span> Sa chaña umaalog y enimigujo: Jugana güe:
sa chaña y enimigujo fanmamagof yaguin calamtenyo.

<span id="an_13:5">13:5</span> Lao guajo, y minaasemo nae juangocoyo: ya
umagof y corasonjo gui satbasionmo.

<span id="an_13:6">13:6</span> Bae cantaye si Jeova: sa jafatinas y
mauleg guiya guajo.

<span id="an_14:1">14:1</span> YLEGÑA y taetiningo gui corasonña: Taya
Yuus: sija manpotlilo, jafatinas y chatliion na chocho: taya ni uno ni y
fumatitinas y mauleg.

<span id="an_14:2">14:2</span> Si Jeova jaaatan desde y langet y jilo y
famaguon taotao, para ulie cao guaja uno malate, yan jaaliligao si Yuus.

<span id="an_14:3">14:3</span> Todos manlache; manjuyong potlilo todo;
taya jaye fumatitinas y mauleg, taya ni uno.

<span id="an_14:4">14:4</span> Ada ti jatungo todo y fumatitinas y
taelaye? ni y jacacano y taotaojo, taegüije y chumochocho pan? ya si
Jeova ti jaaagang.

<span id="an_14:5">14:5</span> Ayo nae manlaolao ni minaañao: sa si Yuus
gaegue gui rasan y manunas.

<span id="an_14:6">14:6</span> Ya y pinagat y pebble innamamajlao, sa si
Jeova guinegüeña.

<span id="an_14:7">14:7</span> Malago, y satbasion Israel mato guinin
Sion! Anae jatalo si Jeova quinautiba y taotaoña, ayo nae magof si Jacob
yan magof Israel.

<span id="an_15:1">15:1</span> JEOVA, jaye usaga gue tabernaculumo? jaye
usaga gui santos na ogsomo.

<span id="an_15:2">15:2</span> Y jumanao gui minauleg, ya y fumatitinas
y tininas, yan y cumuecuentos magajet gui jalom corasonña.

<span id="an_15:3">15:3</span> Y ti fafajiyunge ni jilaña, ni ti
jafatitinas taelaye gui amiguña, ni usigue sumangan y minamajlao contra
y tiguangña.

<span id="an_15:4">15:4</span> Gui atadogña ninadespresiao ni y taotao
áplacha, lao y maañao as Jeova jaonra: y manjula para dañoña namaesa ya
ti jatolaeca.

<span id="an_15:5">15:5</span> Y salapeña ti mannanae para ufangana, ni
uchule y apas contra y taeisao: ya y fumatinas estesija ti siña
cumalamten.

<span id="an_16:1">16:1</span> ADAJE yo, O Yuus: sa iya jago nae gaegue
y inangococo.

<span id="an_16:2">16:2</span> Ylegmo, O antijo, as Jeova: jago Señotto:
taya minaulegco yaguin taegüe guiya jago.

<span id="an_16:3">16:3</span> Ya y mañantos ni mangaegue gui tano, sija
manmagas ya todo y minalagojo gaegue guiya sija.

<span id="an_16:4">16:4</span> Mumegae y piniteñija ni tumolaeca si
Jeova pot otro Yuus: ti juofrese ni y inefreseñija na jâgâ, ni juchule y
naanñija gui labiosso.

<span id="an_16:5">16:5</span> Si Jeova y patten ni y ineredajo, yan y
basujo: jago mumantietiene y fottunajo.

<span id="an_16:6">16:6</span> Ya, y fottunajo upodong gui lugat na
magof: magajet na bonito na ineredajo.

<span id="an_16:7">16:7</span> Jubendise si Jeova, ni y japagat yo: ya
an puenge nae jafananagüe yo y jinasoco gui san jalomjo.

<span id="an_16:8">16:8</span> Si Jeova jupolo gui menajo para siempre:
sa yaguin gaegue güe gui agapajo, ti siña yo manacalamten.

<span id="an_16:9">16:9</span> Enao mina magof y corasonjo ya magof y
inenrajo: locue y catneco sumaga seguro.

<span id="an_16:10">16:10</span> Sa ti undingo y antijo gui naftan: ni
unnae y santosmo para ulie y minitong.

<span id="an_16:11">16:11</span> Unnatungoyo ni y chalan y linâlâ:
binilan minagof y gaegue gui menamo: ya y agapa na canaemo guaja minagof
para siempre.

<span id="an_17:1">17:1</span> JUNGOG, O Jeova, y taotao tunas: atituye
y casaojo; guefecungog y tinaetaejo, na ti jumajanao gui labios dinagüe.

<span id="an_17:2">17:2</span> Polo y menamo nae ya ujuyong y
sentensiajo: lie ni y atadogmo y tininas.

<span id="an_17:3">17:3</span> Jago guinin chumague y corasonjo; guinin
unbisitayo gui puenge; guinin unchagueyo ya taya sinedamo: y jinasoco na
ti manisagüe y pachotto.

<span id="an_17:4">17:4</span> Para y finatinas y taotao, pot y finijo
ni guinin y labiosmo, jumantiene yo gui san juyong y chalan ni y
manyuyulang.

<span id="an_17:5">17:5</span> Y pinecatto guiniut gui chalanmo, ya y
adengjo ti susulong.

<span id="an_17:6">17:6</span> Jagasja juagang jao, sa jago unope yo, O
Yuus: naegueng guiya guajo y talangamo, ya jungog y sinanganjo.

<span id="an_17:7">17:7</span> Fanue ni y minaasemo ni namanman, jago na
unnalibre y umangoco sija guiya jago, guinin y ayosija ni mangajulo
contra y agapa na canaemo.

<span id="an_17:8">17:8</span> Adaje yo, taegüije y atilong y niñon
mata, naatog yo gui papa y anineng papamo,

<span id="an_17:9">17:9</span> Y menan y manaelaye ni y jumojoño yo: y
gostaelaye y enimigujo ni majijujute yo.

<span id="an_17:10">17:10</span> Manmaafuyot ni y linedoñija: ya y
pachotñija cumuecuentos sobetbio.

<span id="an_17:11">17:11</span> Y pinecatmame nae maoriyayejam pago:
japolo y atadogñija para ujayutejam gui tano.

<span id="an_17:12">17:12</span> Taegüije y león ni y gosmalago ni y
naña: ya y león diquique ni y gaegue gui saga na umaalog.

<span id="an_17:13">17:13</span> Cajulo, O Jeova, polo jao gui menaña,
yute papa: libre y antijo gui manaelaye nu y espadamo.

<span id="an_17:14">17:14</span> Gui taotao sija nu y canaemo, O Jeova,
gui taotao ni y iyon tano, ayo na güinajaña gaegue gui estisija na
jaane: ayo y tiyanña unabula nu y tesorumo: sija manjaspog y famaguon,
ya polo y sebla y güinaja gui mandiquique na patgonñija.

<span id="an_17:15">17:15</span> Guajo, yan y tininas julie y matamo:
najong yo anae magmata yo gui pinarejumo.

<span id="an_18:1">18:1</span> JUGUAEYAJAO, O Jeova, y minetgotto.

<span id="an_18:2">18:2</span> Si Jeova y achojo, y castiyujo, yan y
nanalibrijo: Yuusso, metgot y achojo, juangoco yo guiya güiya; patangjo
yan y cánggilon y satbasionjo, y leca na torijo.

<span id="an_18:3">18:3</span> Bae juagang si Jeova, ni combiene na
mannae todo ni y alabansa: taegüije bae julibre gui enimigujo.

<span id="an_18:4">18:4</span> Mato guiya guajo y piniten finatae, ya y
minilalag y tinaelaye janamaañaoyo.

<span id="an_18:5">18:5</span> Y piniten naftan gaegue gui oriyajo, y
lason finatae mato guiya guajo.

<span id="an_18:6">18:6</span> Y chinatsagaco nae juagang si Jeova, ya
juagang y Yuusso: güiya jajungog gui temploña y vosso, ya y inagangjo
gui menaña, jumalom y talangaña.

<span id="an_18:7">18:7</span> Ayo nae y tano calamten ya mayengyong, ya
y simiento sija y egso manmanyengyong yan mangalamten, sa güiya lalalo.

<span id="an_18:8">18:8</span> Cajulo aso gui güiingña, ya guinin
pachotña guafe manonggue y pinigan mañila pot este.

<span id="an_18:9">18:9</span> Y janamangag y langet ya tumunog: ya teog
na jinemjom gaegue gui sampapa y adengña.

<span id="an_18:10">18:10</span> Ya maudae güe gui jilo un querubin, ya
gumupo güe; magajet na gumupo güe gui jilo y papan y manglo.

<span id="an_18:11">18:11</span> Japolo jinemjom para fanatuganña; para
y tabernaculuña gui oriyaña; jinemjom y janom, teog na mapagajes guinin
y langet.

<span id="an_18:12">18:12</span> Pot y minalag gui menaña y teog na
mapagajesña malofan: graniso yan pinigan guafe.

<span id="an_18:13">18:13</span> Jajulo locue si Jeova gui langet, ya y
Gueftaquilo jasangan ni y inagangña: graniso yan pinigan guafe.

<span id="an_18:14">18:14</span> Ya jatago y flechaña ya manchinalapon:
ya magajet, megae na lamlam ya manyinilang.

<span id="an_18:15">18:15</span> Ayonae esta malie y tinadong y janom,
ya janamababa y simiento y tano sija pot y linalatdemo, O Jeova, pot y
güinaefen y jinagong gui güiingmo.

<span id="an_18:16">18:16</span> Jatago desde sanjilo, jachuleyo; ya
jaatoyo guinin y megae na janom.

<span id="an_18:17">18:17</span> Janalibrego gui manmetgot na enimigujo,
yan y chumatliéyo, sa sija mas manmetgot qui guajo.

<span id="an_18:18">18:18</span> Sija manmato guiya guajo gui un jaanen
y chinatsagaco: lao si Jeova, güiya y fanapojo.

<span id="an_18:19">18:19</span> Ya jachuleyo locue gui anae ancho na
lugat: janalibreyo sa ninamagof ni guajo.

<span id="an_18:20">18:20</span> Si Jeova jaapaseyo taemanoja y y
tininasso: taemanoja y guinasgas y canaejo unaeyo.

<span id="an_18:21">18:21</span> Sa juadaje y chalan Jeova: ya ti
taelaye yo na juapattayo gui as Yuusso.

<span id="an_18:22">18:22</span> Sa todo y jinasoña mangaegue gui
menajo: ya ti junajanao guiya guajo y tinagoña.

<span id="an_18:23">18:23</span> Ya guajo cabales guiya güiya: ya
juadaje yo guinin y tinaelayeco.

<span id="an_18:24">18:24</span> Pot este jaapaseyo si Jeova taemanoja y
tininasso: taemanoja y guinasgas y canaejo gui menan atadogña.

<span id="an_18:25">18:25</span> Ya y gaemaase unfanue na gaemaasejao:
ya y taotao ni y cabales, unfanue na cabales jao.

<span id="an_18:26">18:26</span> Ya y gasgas unfanue na gasgasjao: ya y
camten unfanue na camtenjao.

<span id="an_18:27">18:27</span> Sa jago munalibre y mangaepinite na
taotao; ya y sobetbio na atadog jago munatunog.

<span id="an_18:28">18:28</span> Sa jago munamalag y candetto: si Jeova,
Yuusso, namanana y jemjom guiya guajo.

<span id="an_18:29">18:29</span> Sa pot jago na jufalagüe y inetnon
sendalo: ya pot y Yuusso jugope y quelat.

<span id="an_18:30">18:30</span> Ya si Yuus, cabales y chalanña: y fino
Jeova esta machague: patang güe para todo y numanangga güe.

<span id="an_18:31">18:31</span> Jaye si Yuus yaguin ti si Jeova güe? ya
jaye y acho, jaguin ti si Yuusta?

<span id="an_18:32">18:32</span> Si Yuus jagogode yo ni y minetgot: ya
jafatitinas cabales y chalanjo?

<span id="an_18:33">18:33</span> Jafatitinas y adengjo taegüije y adeng
y benado: ya janasagayo gui taquilo na sagajo sija.

<span id="an_18:34">18:34</span> Jafanagüe y canaejo para y guera: ya
enaomina y canaejo judobla y atcas bronse.

<span id="an_18:35">18:35</span> Ya unnaeyo locue ni y patang gui
satbasionmo: ya y agapa na canaemo mumantietieneyo; ya y minansomo
munamegaeyo.

<span id="an_18:36">18:36</span> Unnadangculo y pinecatto gui papajo; ya
y adengjo ti usulong.

<span id="an_18:37">18:37</span> Judulalag y enimigujo sija, ya jugâchâ:
ya ti jubirago talo asta que jocog.

<span id="an_18:38">18:38</span> Junafanmañetnot, ya ti siña mangajulo:
mamodong sija gui papa adengjo.

<span id="an_18:39">18:39</span> Sa guinin ungode yo ni y minetgot para
y guera: unnafanecon y enimigujo gui papajo.

<span id="an_18:40">18:40</span> Guinin unfatinas ni y enimigujo na
unaeyo ni y tataloñija, para juyulang y chumatliiyo.

<span id="an_18:41">18:41</span> Manaagang, ya taya jaye ufansinatba:
*manaagange* si Jeova ya ti manjiningog.

<span id="an_18:42">18:42</span> Ayonae juguleg sija taegüije y petbos
gui menan y manglo; taegüije y fache gui chalan ni y manmachalapon.

<span id="an_18:43">18:43</span> Guinin unnalibre yo gui y inaguaguat y
taotao: guinin unadaje yo para jumagas gui nasion sija: y taotao sija ni
ti jutungo ujasesetbeyo.

<span id="an_18:44">18:44</span> Ya anae jajungog guiya guajo
ujaosgueyo: ya y taotao juyong ujaosgueyo ni y dinague.

<span id="an_18:45">18:45</span> Ya taotao juyong manlinachae ya
manmamamaela ya manlalaolao guinin manmapongle.

<span id="an_18:46">18:46</span> Lâlâ si Jeova; ya ubendito y achojo: ya
umanataquilo na Yuus y satbasionjo.

<span id="an_18:47">18:47</span> Si Yuus ni y numae yo y inemog, ya
jasujeta y taotao gui papajo.

<span id="an_18:48">18:48</span> Janalibre yo gui enimigujo: magajet na
unnasanjiloyo gui ayo sija y mangajulo contra guajo: ya janalibre yo gui
taotao ni y matatnga.

<span id="an_18:49">18:49</span> Pot este junae jao grasias gui entalo y
nasion sija, O Jeova; ya jucanta y alabansa para y naanmo.

<span id="an_18:50">18:50</span> Dangculo na linibre janae y rayña; ya
jafanue minaase ni y pinalaeña; as David ya y semiyaña para taejinecog.

<span id="an_19:1">19:1</span> Y langet munaclaro y minalag Yuus; ya y
fineda mamanue y checho canaeña.

<span id="an_19:2">19:2</span> Y un jaane yan y otro jaane masangang y
finijo, ya y un puenge ya y otro puenge mamanue tiningo.

<span id="an_19:3">19:3</span> Taya sinangan, ni finijo; ti siña
umajungog y vosñija.

<span id="an_19:4">19:4</span> Ya gui todo y tano jumanao y rayaña, ya
asta uttimon y tano y finoña: ya japolo tabernaculo para atdao guiya
sija.

<span id="an_19:5">19:5</span> Ya güiya taegüije y nobio ni jumujuyong
guinin y cuattoña, ya jamagof taegüije y matatnga na taotao, para
ufalago gui finalago.

<span id="an_19:6">19:6</span> Y jinanaoña guinin un punta gui langet,
ya y linilicoña asta y uttimoña: ya taya jaye uatog ni y minaepeña.

<span id="an_19:7">19:7</span> Y lay Jeova cabales, jafamauleg y ante; y
testimonion Jeova seguro, janafanmalalate y manaeisao.

<span id="an_19:8">19:8</span> Y finañagüe Jeova tunas, janafanmamagof y
corason: y tinago Jeova claro, janafanmalag y atadogsija.

<span id="an_19:9">19:9</span> Y minaañao as Jeova gasgas, sumaga para
taejinecog; y sentensian Jeova magajet, ya todo tunas.

<span id="an_19:10">19:10</span> Na malago mas que y oro, magajet mas
que y megae na oro ni y manfino: mames mas que y miet, que y titijo gui
sagan miet.

<span id="an_19:11">19:11</span> Y tentagomo locue mapagat yan sija: ya
yaguin jaadaje sija y uguaja dangculo na apas.

<span id="an_19:12">19:12</span> Ya y linachiña jaye utiningo? ya y
linache na ti jutungo, nalibreyo.

<span id="an_19:13">19:13</span> Unmantiene locue y tentagomo guinin y
sobetbio na isao: ya munga mangae ninasiñañija guiya guajo: ayo nae
cabalesyo ya gasgas yo guinin y dangculo na quinebrantan y tinago.

<span id="an_19:14">19:14</span> Polo ya y sinangang y pachotto ya y
jinason y corasonjo umauleg gui menamo, O Jeova, minetgotto yan y
munalilibreyo.

<span id="an_20:1">20:1</span> SI Jeova uninepejao y jaanen chinatsaga:
y naan y Yuus Jacob ninacajulojao.

<span id="an_20:2">20:2</span> Utago y para uinayudajao guinin y
santuario, ya guinin y Sion unninametgotjao.

<span id="an_20:3">20:3</span> Ujaso todo y ninaemo, ya uchajlao y
inefresimo sinenggue.

<span id="an_20:4">20:4</span> Nae jao taemanoja y minalago y corasonmo,
ya cumple todo y pinagatmo.

<span id="an_20:5">20:5</span> Utafangana gui satbasionmo, ya y naan y
Yuusmame injatsa julo y banderanmame: ucumple si Jeova todo y
guinagaomo.

<span id="an_20:6">20:6</span> Pago jutungo na si Jeova jaadadaje y
pinalaeña: güiya uinepe gue guinin santos y langetña yan y minetgot y
satbasion gui agapaña.

<span id="an_20:7">20:7</span> Estesija gui caretasija, ya ayosija gui
cabayosija nae jaangocosija: lao jita y naan Jeova, ni y Yuusta,
utajajasoja.

<span id="an_20:8">20:8</span> Estesija mandimo ya mamodong: lao jita
tafangajulo ya tafanogue tunas.

<span id="an_20:9">20:9</span> Jeova, nalibre: polo y Ray ya uopejam
anae inagang.

<span id="an_21:1">21:1</span> O Jeova, gui minetgotmo ninamagof y ray;
ya gui satbasionmo ninamagof megae!

<span id="an_21:2">21:2</span> Y minalago y corasonña, jago numae: ya ti
unpune ni y guinagao y labiosña.

<span id="an_21:3">21:3</span> Sa untagam güe nu y bendision y minauleg:
y coronan oro nu y fino, unpolo gui jilo y iluña.

<span id="an_21:4">21:4</span> Linâlâ na guinagaoña unnae: y anaco na
jaane, para siempre taejinecog.

<span id="an_21:5">21:5</span> Dangculo y minalagña gui satbasionmo:
onra yan minagas unpolo gui jiloña.

<span id="an_21:6">21:6</span> Sa jago bumendise para taejinecog:
unnamagof güe yan minagof gui menamo.

<span id="an_21:7">21:7</span> Sa y ray jaangongoco si Jeova: ya pot y
minaase y Gueftaquilo ti calamten.

<span id="an_21:8">21:8</span> Y canaemo usoda todo y enimigumo: y agapa
na canaemo usoda todo y chumatlie jao.

<span id="an_21:9">21:9</span> Jago pumolo sija taegüije y jetnon guafe
gui tiempon binibumo: si Jeova yumulang sija anae lalalo, ya y guafe
ufanlinachae.

<span id="an_21:10">21:10</span> Ya y tinegchaña unyulang gui jilo y
tano, ya y semiyaña gui entalo y famaguon y taotao.

<span id="an_21:11">21:11</span> Sa jagasja majasuye y taelaye contra
jago: jagasja majaso y dinague ni y ti siña mafatinas.

<span id="an_21:12">21:12</span> Sa jago fumatinas na jabira y
tataloñija ya unnalisto y jalon y atcosmo contra y matañija.

<span id="an_21:13">21:13</span> Taquilo jao, O Jeova, yan y minetgotmo:
incantaye yan inalabaye y ninasiñamo.

<span id="an_22:1">22:1</span> YUUSSO, Yuusso, sa jafa na undingo yo? sa
jafa chago jao gui inayudajo yan y finijo gui inigongjo.

<span id="an_22:2">22:2</span> O Yuusso, juagang gui jaane ya ti unope:
ya gui puenge lao jusoda y descanso.

<span id="an_22:3">22:3</span> Ya y santos jao, O jago ni y sumasaga gui
alabansan Israel.

<span id="an_22:4">22:4</span> Yya jago nae manangoco y tatanmame:
manangoco ya unnafanlibre sija.

<span id="an_22:5">22:5</span> Maaagang jao ya ninafanlibre:
manmanangoco nu jago ya ti manmamajlao.

<span id="an_22:6">22:6</span> Ya guajo y gâgâ ilo ya ti taotao:
namamajlao gui lalaje ya madespresia gui taotao.

<span id="an_22:7">22:7</span> Todo y lumiiyo manatchatgue pot guajo
mamuyuyueyo ya jayeyengyong y ilonñija.

<span id="an_22:8">22:8</span> Angoco jao as Jeova; polo ya ulibre gue:
polo ya ulibre güe sa güinaeya güe.

<span id="an_22:9">22:9</span> Sa jago y chumule yo gui tiyan: ya
unnafanangoco anae gaegue yo gui jaof nanajo.

<span id="an_22:10">22:10</span> Gui jilomo mayute yo guinin y tiyan:
desde y tiyan nanajo jago Yuusso.

<span id="an_22:11">22:11</span> Chamo chachago guiya guajo; sa y
chinatsagaco esta jijot, sa taya jaye yo uayuda.

<span id="an_22:12">22:12</span> Megae na toro jaoriyayeyo: manmetgot na
toron Básan jumijujuteyo.

<span id="an_22:13">22:13</span> Ya jabababa y pachotñija guiya guajo
taegüije y león ni tegcho yan cumate.

<span id="an_22:14">22:14</span> Janamachuda yo taegüije y janom, todo y
telangjo manápula: y corasonjo taegüije y danges; esta madirite gui talo
gui sanjalomjo.

<span id="an_22:15">22:15</span> Anglo y minetgotto taegüije y pedason
an mafag: ya y jilajo cheton gui paladatto: ya gui petbos finatae nae
unpoloyo.

<span id="an_22:16">22:16</span> Sa maoriyayayeyo y galago sija:
majijujuteyo y inetnon y manaelaye; ya manadochon gui canaejo yan y
adengjo.

<span id="an_22:17">22:17</span> Mojon jusangan todo ni y telangjo: sija
jaatanyo ya jaconsidedera.

<span id="an_22:18">22:18</span> Maipe gui entaloñija todo y bestidujo:
ya y magagujo marifa.

<span id="an_22:19">22:19</span> Lao jago, O Jeova, chamo chachago: O
jago, minetgotto, chadig yan unayudayo.

<span id="an_22:20">22:20</span> Nalibre gui espada y antijo: y beyan
corasonjo, guinin y ninasiñan y galago.

<span id="an_22:21">22:21</span> Nalibreyo gui pachot y león; magajet,
guinin y canggilon y nubiyo ni titogcha, unope yo.

<span id="an_22:22">22:22</span> Bae jusaasgane y mañelujo y naanmo: ya
gui entalo gui inetnon taotao bae jualalabajao.

<span id="an_22:23">22:23</span> Ya y manmaañao as Jeova, fanmanalaba nu
güiya: todo y semiyan Jacob fanmanonra nu güiya: ya fanmaañao nu güiya
todo y semiyan Israel.

<span id="an_22:24">22:24</span> Sa ti guinin jadespresia ni jachatlie y
pinadesen y pebble; ni unaatog y mataña guiya güiya: ya anae jaagang
guiya güiya, jajungog.

<span id="an_22:25">22:25</span> Ya iya jago nae mamaela y alabansajo
gui dangculon inetnon: ya y promesajo juapase gui menan y manmaañao güe.

<span id="an_22:26">22:26</span> Ufañocho y manmanso ya ufanjaspog:
ufanmanalaba as Jeova y umaliligao güe: polo ya ufanmanlâlâ y
corasonmiyo para taejinecog.

<span id="an_22:27">22:27</span> Ujajaso ya ufanalo guato as Jeova todo
y uttimon y tano: ya ufamnanadora gui menamo todo y familian y nasion
sija.

<span id="an_22:28">22:28</span> Sa as Jeova y raeno: ya güiya umagas
gui todo nasion.

<span id="an_22:29">22:29</span> Ufañocho ya ufanmanadora todo y yinemog
y tano: gui menanña ufandimo, todo y manunog gui eda: güiyaja ni y
tisiña unalala y antiña.

<span id="an_22:30">22:30</span> Un semiya usinetbe güe: ya umasangan si
Jeova asta y uttimo generasion.

<span id="an_22:31">22:31</span> Ufanmato ya ufanmasangan y tininasña ni
y taotao na umafañago, na güiya fumatinas este.

<span id="an_23:1">23:1</span> SI Jeova güiya y pastotjo: tayayo
unafatta.

<span id="an_23:2">23:2</span> Y manbetde na chaguan nae janaason yo: ya
y quieto na janom nae jaosgaejon yo.

<span id="an_23:3">23:3</span> Jananalo y antijo: jaosgaejon yo gui
chalan tininas pot y naanña.

<span id="an_23:4">23:4</span> Yaguin jufamocat gui chalan y anineng y
finatae, ti maañao yo ni jafa na taelaye, sa jago gaegue guiya guajo: y
baramo yan y bastonmo unnae yo minagof.

<span id="an_23:5">23:5</span> Unfamauleg y lamasa gui menajo yan y
menan y enimigujo sija: naye laña y ilujo, ya y copajo esta machúchuda.

<span id="an_23:6">23:6</span> Sen magajet y minauleg yan y minaase
madalalagyo todo nu sija gui jaanen linâlâjo: ya y guima Jeova jusaga
para taejinecog na jaane.

<span id="an_24:1">24:1</span> Y tano iyon Jeova yan y binilaña: y tano
yan y manasaga gui sanjalomña.

<span id="an_24:2">24:2</span> Sa güiya fumatinas gui jilo y tase: ya
gui jilo y janom nae japolo fitme.

<span id="an_24:3">24:3</span> Jaye ucajulo gui egso Jeova? ya jaye
ugaegue gui sagan y sinantosña.

<span id="an_24:4">24:4</span> Ayo y gasgas canaeña yan y gasgas
corasonña: ni ti pumopolo gui taebale y antiña ni ufanjula ni y dinague.

<span id="an_24:5">24:5</span> Güiya uresibe y bendision Jeova: yan y
tininas guine as Yuus satbasionña.

<span id="an_24:6">24:6</span> Este na generasion y umaliligao güe: y
umaliligao y matamo, O Yuus Jacob. Sila.

<span id="an_24:7">24:7</span> Jatsa julo y ilonmiyo, O jamyo trangco
sija ya umajatsa julo y taejinecog na potta sija, ya y Ray langet
ujalom.

<span id="an_24:8">24:8</span> Jaye este na Ray langet? Si Jeova, metgot
yan matatnga: si Jeova matatnga gui guera.

<span id="an_24:9">24:9</span> Jatsa julo y ilonmiyo, O jamyo trangca
sija ya umajatsa julo y taejinecog na potta sija ya y Ray langet ujalom.

<span id="an_24:10">24:10</span> Jaye este na Bay langet? Si Jeova gui
inetnon sendalo, güiya ayo y Ray langet. Sila.

<span id="an_25:1">25:1</span> YYAJAGO, O Jeova, nae jujatsa y antijo.

<span id="an_25:2">25:2</span> O Yuusso, iyajago nae juangocoyo: chamo
yo munamamamajlao; chamo pumopolo y enimigujo na ugana gui jilojo.

<span id="an_25:3">25:3</span> Magajet, na todo y mumananggajao ti
ufanmamajlao: sija ufanmamajlao ni y chumogüe dinague sin jafa.

<span id="an_25:4">25:4</span> Y chalanmo, O Jeova, fanueyo; fanagüe yo,
ni y chalanmo.

<span id="an_25:5">25:5</span> Osgaejonyo gui minagajetmo ya
unfanagüeyo; sa jago y Yuus ni y satbasionjo: iyajago nae jufannangga
todotdia.

<span id="an_25:6">25:6</span> Jaso, O Jeova, y mauleg na minaasemo; yan
y mauleg na güinaeyamo, sa sija guinin apmam na tiempo.

<span id="an_25:7">25:7</span> Chamo jumajaso y isao y pinatgonjo, ni y
quinebrantaco ni y tinago: segun y güinaeyamo jasoyo, pot y minauleg y
naanmo, O Jeova.

<span id="an_25:8">25:8</span> Mauleg yan tunas si Jeova: pot enao na
jafanagüe y maniisao ni y chalan.

<span id="an_25:9">25:9</span> Y manmanso ufanfinanagüe gui juisio: yan
y manmanso ufanguinia gui chalan.

<span id="an_25:10">25:10</span> Todo y chalan Jeova güinaeya yan
minagajet ni y ayo y umadadaje y tratuña yan y testimoniuña.

<span id="an_25:11">25:11</span> Pot y naanmo, O Jeova, asie y isaojo sa
gosdangculo.

<span id="an_25:12">25:12</span> Jaye ayo na taotao y maañao as Jeova?
güiya ufinanagüe ni y chalan mano y inayegña.

<span id="an_25:13">25:13</span> Y antiña usaga gui mauleg: ya y
semiyaña uereda y tano.

<span id="an_25:14">25:14</span> Y secreton Jeova gaegue guiya sija y
mumaañaogüe güe; ya güiya ufanagüe sija ni y tratuña.

<span id="an_25:15">25:15</span> Y atadogjo siempre juatan si Jeova; sa
güiya ujala y adengjo juyong gui laso.

<span id="an_25:16">25:16</span> Atanyo, ya gaease ni guajo: sa guajo
taeconsueloyo yan piniteyo.

<span id="an_25:17">25:17</span> Y chinatsagan y corasonjo lumalamegae:
najuyongyo gui pinitijo.

<span id="an_25:18">25:18</span> Atan y trinesteco yan y pinitijo; ya
unasie todo y isaojo.

<span id="an_25:19">25:19</span> Atan y enimigujo, sa sija manmegae, ya
sija chumatliiyo ni y fejman na chinatlie.

<span id="an_25:20">25:20</span> Adaje y antijo ya nalibreyo: ya chajo
mamamajlao, sa iyajago nae juangocoyo.

<span id="an_25:21">25:21</span> Y minauleg yan y tininas juadádajeyo:
sa jago junanangga.

<span id="an_25:22">25:22</span> Nalibre, O Yuus, y iya Israel gui todo
y chinatsagaña.

<span id="an_26:1">26:1</span> JUSGAYO, O Jeova, sa guajo jumajanao yo
gui tininasso: juangocoyo locue gui as Jeova: pot enao na ti jusulong.

<span id="an_26:2">26:2</span> Ecsamina yo, O Jeova, ya chagueyo: chague
y jinasojo gui jinalomjo yan y corasonjo.

<span id="an_26:3">26:3</span> Sa y güinaeyamo gaegue gui menan
atadogjo; ya gui minagajetmo nae jumajanaoyo.

<span id="an_26:4">26:4</span> Ti jagasja matachongyo yan y ti
manmagajet na taotao; ni jujalom yan y lumilipa.

<span id="an_26:5">26:5</span> Juchatlie y inetnon y chumogüe taelaye:
ya ti jufatachong yan y manaelaye.

<span id="an_26:6">26:6</span> Jufagase y canaejo ni y tinaeisao:
taegüije juoriya gui attatmo, O Jeova.

<span id="an_26:7">26:7</span> Para junajungog y inagang y grasias yan
para jusangan todo y ninamanmanmo.

<span id="an_26:8">26:8</span> Jeova, yajo y sagan y guimamo: yan y
lugat nae sumasaga minalagmo.

<span id="an_26:9">26:9</span> Chamo na fandadaña yan y maniisao y
antijo, ni y jaanijo yan y taotao cájaga.

<span id="an_26:10">26:10</span> Sa ayosija na canaeñija mangaegue y
nacacha: ya y agapa y canaeñija bula ni y catnada.

<span id="an_26:11">26:11</span> Lao guajo jumajanao yo yan y tininasso:
nalibreyo, ya gaease ni guajo.

<span id="an_26:12">26:12</span> Y adengjo gaegue gui lugat ni yano: ya
gui inetnon taotao nae jubendise si Jeova.

<span id="an_27:1">27:1</span> SI Jeova y candetto yan y satbasionjo? ya
jaye jumaañagüeyo? si Jeova y minetgot y linâlâjo, ya jaye yo nae
jumaañao?

<span id="an_27:2">27:2</span> Anae manmato guiya guajo y chumogüe
taelaye para u jacano y catneco, y contrariojo yan y enimigujo, sija
manmatompo ya manmatomba.

<span id="an_27:3">27:3</span> Achogja ujapolo un inetnon sendalo contra
guajo ti maañao y corasonjo: achogja ucajulo y guera contra guajo, este
nae juangocoyo.

<span id="an_27:4">27:4</span> Unoja na güinaja jugagao gui as Jeova,
este jualiligao; na jugaegue gui guima Jeova todo y jaanen linâlâjo,
para julie y guinatbon Jeova ya para jualigao gui temploña.

<span id="an_27:5">27:5</span> Sa güiya munaatogyo gui tabernacoluña gui
jaanen pinite: ya janaatogyo gui fanatog y tabernacoluña: ya japoloyo
julo gui jilo y acho.

<span id="an_27:6">27:6</span> Ya pago janataquiloyo y ilujo gui jilo y
enimigujo gui oriyajo: ya junae gui tabernacoluña inefresen minagof; bae
jucantae, magajet, jucantaye alabansa sija si Jeova.

<span id="an_27:7">27:7</span> Jungog, O Jeova, anae juagang ni
inagangjo, gaease locue ni guajo ya unopeyo.

<span id="an_27:8">27:8</span> Anae ilegmo: Aligao jamyo y matajo; y
corasonjo ilegña nu jago: O Jeova, y matamo jualiligao.

<span id="an_27:9">27:9</span> Chamo munaaatog y matamo guiya guajo;
chamo munasusuja yan y binibumo y tentagomo: jago guinin ayudajo;
chamoyo yumuyute ya chamoyo dumidingo, O Yuus gui satbasionjo.

<span id="an_27:10">27:10</span> Anae si tatajo yan nanajo yumuteyo: si
Jeova jumocayo.

<span id="an_27:11">27:11</span> Fanagüeyo, O Jeova, ni y chalanmo: ya
osgaejonyo, gui chalan yano, pot rason y enimigujo.

<span id="an_27:12">27:12</span> Chamoyo pumopolo gui minalago y
contrariojo: sa mangajujulo contra guajo mandacon na testigo, ya jaye
usinangang y taease.

<span id="an_27:13">27:13</span> Guinin lalangoyo yaguin ti jujonggue na
guaja nae julie y minauleg Jeova gui tano ni y manlâlâlâ.

<span id="an_27:14">27:14</span> Nangga si Jeova: nametgotjao ya polo ya
unamatatnga y corasonmo: magajet, na nangga jao si Jeova.

<span id="an_28:1">28:1</span> YYAJAGO, O Jeova, juaagang; achojo, chamo
fatilúluye yo: yaguin infatiluye yo, guajo uparejo yan y manútunog gui
tadong y joyo.

<span id="an_28:2">28:2</span> Jungog y inagang y guinagaojo anae
juagang jao: anae jujatsa y canaejo gui sinantos templomo.

<span id="an_28:3">28:3</span> Chamoyo cumocone guato gui manaelaye yan
y chumogüe y taelaye: ya jasasangan y pas gui tiguangña ya y inacacha
gaegue gui corasonñija.

<span id="an_28:4">28:4</span> Nae sija taemanoja y chechoñija: ya
taemanoja y taelayen chechoña. Nae sija taemanoja y finatinas y
canaeñija: apase ni y para ujamarese.

<span id="an_28:5">28:5</span> Sa timanmalago jalie y checho Jeova, ni y
finatinas y canaeña, ufanyinilang sija ya ti uninafangajulo.

<span id="an_28:6">28:6</span> Bendito si Jeova, sa jajungong y inagang
y guinagaojo.

<span id="an_28:7">28:7</span> Si Jeova y minetgotto yan y patangjo; y
iyagüiya nae manangoco y corasonjo, ya guajo uayuda: Enao mina senmagof
y corasonjo; ya y quinantaco nae jualabagüe.

<span id="an_28:8">28:8</span> Si Jeova y minetgotñija: ya güiya y
minetgot y satbasion para y pinalaeña.

<span id="an_28:9">28:9</span> Nalibre y taotaomo ya bendise y
erensiamo: ya nafañocho sija ya unmantiene sija para taejinecog.

<span id="an_29:1">29:1</span> NAE si Jeova, O famaguon manmetgot, nae
si Jeova ni inenra yan y minetgot.

<span id="an_29:2">29:2</span> Nae si Jeova y inenra ni mauleg para y
naanña: adora si Jeova ni guinatbon y sinantosña.

<span id="an_29:3">29:3</span> Y inagang Jeova gaegue gui jilo y
janomsija: ya y Yuus langet janajujulo: junggan, si Jeova, gui jilo y
megae na janom.

<span id="an_29:4">29:4</span> Y inagang Jeova y ninasiña: y inagang
Jeova bula y minagas.

<span id="an_29:5">29:5</span> Y inagang Jeova yumuyulang y trongcon y
sedrosija: magajet na jayulang si Jeova y trongcon sedrosija y Líbano.

<span id="an_29:6">29:6</span> Ya janafanayog sija locue taegüije y
tatnero: y Líbano yan y Sirion taegüije y patgon y dadao na nubiyo.

<span id="an_29:7">29:7</span> Y inagang Jeova umuutut y mañila y guafe.

<span id="an_29:8">29:8</span> Y inagang Jeova munamayengyong y
jalomtano: janameyeyengyong si Jeova y jalomtano guiya Cades.

<span id="an_29:9">29:9</span> Y inagang Jeova munafanmañañago y binado
sija ya janafanquesnuda y jalomtano: ya y temploña nae todo y güinaja
ilegña: Minalag.

<span id="an_29:10">29:10</span> Si Jeova anae guaja delubio matachong
calang un ray; magajet na matatachong si Jeova calang ray na taejinecog.

<span id="an_29:11">29:11</span> Si Jeova unae minetgot y taotaoña: si
Jeova jabendise y taotaoña ni y pas.

<span id="an_30:1">30:1</span> JUNATAQUILO jao, O Jeova; sa jago
unnajatsa yo julo: ya ti unnafanmagof y enimigujo guiya guajo.

<span id="an_30:2">30:2</span> O Jeova, Yuusso, juagangjao ya
unnajomloyo.

<span id="an_30:3">30:3</span> O Jeova, jago munacajulo y antijo gui
naftan: unadajeyo na lâlâyo para mungayo tumunog gui naftan.

<span id="an_30:4">30:4</span> Cantaye si Jeova, O jamyo mañantosña: ya
innae grasias y santos na naaña.

<span id="an_30:5">30:5</span> Sa pot didideja guaja linalaloña; gui
finaboreseña nae guaja linâlâ: yaguin y pupuenge majon sumaga y
tinanges; y egaan mato y minagof.

<span id="an_30:6">30:6</span> Ya guajo jagas ileco anae lumálaguaja yo:
ti jucalamten talo taejinecog.

<span id="an_30:7">30:7</span> Sa jago, Jeova, pot y finaboresemo
jagasja unnafitme y egsojo: lao unnana y matamo, ya guajo chumatsaga.

<span id="an_30:8">30:8</span> Yya jago, O Jeova, juaagangjao: ya si
Jeova jutayuyut.

<span id="an_30:9">30:9</span> Jafayo probechoco gui jâgâjo, anae
tumunog yo gui naftan? Ada uinalabajao ni y petbos? Ada usangan y
minagajetmo?

<span id="an_30:10">30:10</span> Jungog, O Jeova, ya gaease ni guajo:
Jeova, jago para inayudajo.

<span id="an_30:11">30:11</span> Jago bumira y inigongjo gui baela: ya
unpula y lutojo ya unnaquinereasyo ni y minagof;

<span id="an_30:12">30:12</span> Para jucantaye jao inenra ya ti
jufamatquilo: O Jeova, Yuusso, junaejao grasias para taejinecog.

<span id="an_31:1">31:1</span> YYAJAGO, O Jeova, nae juangoco: chamoyo
munamamamajlao para taejinecog: nalibreyo gui tininasmo.

<span id="an_31:2">31:2</span> Egueng papa guiya guajo y talangamo,
nalibreyo guse: jago y para guajo acho ni y fitme, pot y guima lumijing
nae para unnalibreyo.

<span id="an_31:3">31:3</span> Sa jago y achojo yan y castiyujo; enao
mina pot y naanmo esgaejonyo ya chachalalaneyo.

<span id="an_31:4">31:4</span> Chuleyo gui lagua ni y munanaaatogyo gui
ti umatungo: sa jago y seguro na sagajo.

<span id="an_31:5">31:5</span> Y canaemo nae, junae ni y espiritujo:
unnalibreyo, O Jeova, jago Yuus minagajet.

<span id="an_31:6">31:6</span> Juchatlie ayo sija y numanangga y taebale
na dinague: lao guajo si Jeova juangongoco.

<span id="an_31:7">31:7</span> Jumagof ya jusenmagof gui minaasemo: sa
jagas unlie y pinitijo: ya jagas untungo y antijo gui chinatsaga.

<span id="an_31:8">31:8</span> Ya jago ti jumujuchomyo gui canae y
enimigujo: jagas unpolo y adengjo gui dangculo na sagayan.

<span id="an_31:9">31:9</span> Gaease ni guajo, O Jeova, sa estagüe yo
gui chinatsaga: sa y atadogjo linachae ni y pinite, junggan, y antijo
yan y tataotaojo.

<span id="an_31:10">31:10</span> Sa y jaanijo linachae ni y trinestico,
ya y sacanjo ni y suspiros: linalachae y minetgotto pot y tinaelayeco:
ya y telangjo mananglo.

<span id="an_31:11">31:11</span> Pot todo y enimigujo, jumuyongyo
mamajlao, magajet na sentaegüijeja a para y tiguangjo yan y minaañao ni
y manatungoyo: ya y lumiliiyo gui sanjiyong mañuja guiya guajo.

<span id="an_31:12">31:12</span> Sa esta malefayo taegüije y matae ni ti
manjaso: taegüijeyo y an mafag baso.

<span id="an_31:13">31:13</span> Sa jujungog y dinisonran y lajyayan:
minaañao sija gui todo oriya: anae manafaesen entresija contra guajo, ya
majasusuye para umacone y antijo.

<span id="an_31:14">31:14</span> Lao guajo, iya jago nae juangocoyo, O
Jeova: ileco: Jago y Yuusso.

<span id="an_31:15">31:15</span> Y canaemo nae gaegue y tiempoco:
nalibre yo gui canae y enimigujo yan y pumetsisigueyo.

<span id="an_31:16">31:16</span> Nafanina y matamo gui jilo y tentagomo:
nalibreyo ni y güinaeyamo.

<span id="an_31:17">31:17</span> O Jeova, chamo yo munamámamajlao; sa
jagasja juaagangjao: polo y manaelaye ya ufanmamajlao: polo sija ya
ufanmamatquilo gui naftan.

<span id="an_31:18">31:18</span> Nafanmamatquilo y labios ni y
manmandadague; sa manguecuentos saguat contra y manunas, yan sobetbia
yan despresio.

<span id="an_31:19">31:19</span> Jafa muna dangculo y minaulegmo ni
unadadaje para y mumaañaogüe jao, na unfatinas para y umangocojao gui
menan y famaguon y taotao.

<span id="an_31:20">31:20</span> Jago nae ufanatog sija na ti umatungo
gui menamo guinin y taelaye na contraton taotao; jago unadaje sija gui
guima lumijing guinin y inaguaguat y jila sija.

<span id="an_31:21">31:21</span> Bendito si Jeova: sa jafanueyo
ninamanman gui minaaseña gui siudan manmetgot.

<span id="an_31:22">31:22</span> Ya guajo ileco y nalulajo: Juutut yo
gui menan atadogmo; lao magajet na jago jumungog y vos y guinagaojo anae
juagangjao.

<span id="an_31:23">31:23</span> Guaeya si Jeova todo jamyo mañantos; ya
y manmauleg adaje si Jeova, ya apase megagae y fumatitinas ni y
sobetbia.

<span id="an_31:24">31:24</span> Nafanmetgot jamyo, ya inafanmatatnga y
corasonmiyo, todo y numanangga si Jeova.

<span id="an_32:1">32:1</span> DICHOSO y maasie ni y taelayen
finatinasña, ya y isaoña matampe.

<span id="an_32:2">32:2</span> Dichoso y taotao ni y ti jacatgaye si
Jeova ni tinaelaye, ni uguaja gui espirituña dinague.

<span id="an_32:3">32:3</span> Anae mamatquiloyo, y telangjo
ninafanbijo, ni y inigongjo todotdia.

<span id="an_32:4">32:4</span> Sa y jaane yan y puenge y canaemo macat
guiya guajo; ya y finetgonjo mabira para y inanglo gui tiempon maepe.
Sila.

<span id="an_32:5">32:5</span> Y isaojo junatungo jao ya y tinaelayeco
ti junaatog; ya ileco: Guajo bae juconfesatñaejon y tinaelayen
finatinasso as Jeova; ya jago unasie y taelayen y isaojo. Sila.

<span id="an_32:6">32:6</span> Sa este nae umatayuyut jao y mandeboto
todos gui tiempo anae mojon siña ujasoda: senmagajet anae machuchuda
inetnon y janom, ti ufato guiya güiya.

<span id="an_32:7">32:7</span> Jago y fanatugco; ya gui chinatsaga jago
unadajeyo: ya nu y cantan linibre, jago unoriyayeyo.

<span id="an_32:8">32:8</span> Junatungo jao ya jufanagüe jao ni y
chalan anae jumajanao: jupagat jao nu y atadogco.

<span id="an_32:9">32:9</span> Chamo pumarérejo yan y cabayo, pat y mula
ni taya tiningoñija: na nesesita y modasa yan y freno para umantiene;
yaguin taya estesija ti malago guaguato guiya jago.

<span id="an_32:10">32:10</span> Megae na triniste para y manaelaye: lao
y numaangongoco si Jeova, minaase umoriyayayegüe.

<span id="an_32:11">32:11</span> Fanmagof as Jeova, ya infansenmagof, O
jamyo manunas; ya fanagang ni y minagof, todo y manunas na corason.

<span id="an_33:1">33:1</span> FANMAGOF gui as Jeova jamyo manunas: sa y
manunas bonito na alabansa.

<span id="an_33:2">33:2</span> Fanmannae grasias indandane si Jeova ni
atpa: cantaye güe ni alabansa nu y guitala ni y gaecuetdas dies.

<span id="an_33:3">33:3</span> Cantaye güe ni y nuebo na canta: dandan
mauleg ni y agang.

<span id="an_33:4">33:4</span> Sa y fino Jeova tunas: ya todo y chechoña
esta mafatinas ni y minagajet.

<span id="an_33:5">33:5</span> Güiya yaña y tininas yan y juisio; ya
cariño na güinaeya gui as Jeova, bula y tano.

<span id="an_33:6">33:6</span> Pot y fino Jeova esta mafatinas y
langetsija: ya pot y jajaja ni y pachotña, todo y inetnonñija.

<span id="an_33:7">33:7</span> Güiya munadaña gui un monton y janom gui
tase: güiya pumolo gui atmasén y tinadongsija.

<span id="an_33:8">33:8</span> Manmaañao as Jeova todo y tano: manmaañao
nu güiya todo mañasaga gui tano.

<span id="an_33:9">33:9</span> Sa güiya umalog ya jumuyong: güiya manago
ya sumaga fitme.

<span id="an_33:10">33:10</span> Si Jeova munataesetbe y pinagat y
nasion; ya güiya munataebale y jinaso y taotao.

<span id="an_33:11">33:11</span> Y pinagat Jeova sumaga para taejinecog:
y jinason y corasonña para todo y generasion.

<span id="an_33:12">33:12</span> Dichoso y nasion ni si Jeova Yuusña:
yan y taotao ni y jaayeg pot erensia para güiya.

<span id="an_33:13">33:13</span> Desde y langet jaatan si Jeova: jalilie
todos y famaguon Adam.

<span id="an_33:14">33:14</span> Desde y sagaña na lugat jaatan;
jaatitutuye todo y mañasaga gui jilo y tano.

<span id="an_33:15">33:15</span> Güiya fumatinas y corasonñija todos:
yan jaatitutuye todo y chechoñija.

<span id="an_33:16">33:16</span> Y ray ti umalibre pot y dangculon
inetnon sendaloña: y matatnga na taotao ti umasatba pot y dangculon
minetgotña.

<span id="an_33:17">33:17</span> Y cabayo taebale para useguro: sa güiya
ti unalibre ni uno nu y dangculon jinilatña.

<span id="an_33:18">33:18</span> Estagüeja, y atadog Jeova gui jilo y
manmaañagüe güe: gui jiloñija y numanangga y minaaseña.

<span id="an_33:19">33:19</span> Para unalibre gui finatae y antiñija:
ya para unae linâlâ gui ñinalang.

<span id="an_33:20">33:20</span> Y antita jagas jananangga si Jeova: y
ayudata yan y patangta güiya.

<span id="an_33:21">33:21</span> Pot güiya manmagof y corasonta, sa y
sinantos naanña nae jagas taangocojit.

<span id="an_33:22">33:22</span> Polo y minaasemo, O Jeova, ugaegue
guiya jame, según ninangganmamame guiya jago.

<span id="an_34:1">34:1</span> JUBENDISE si Jeova gui todo y tiempo: y
alabansaña siésiempreja sumaga gui pachotto.

<span id="an_34:2">34:2</span> Si Jeova umalaba y antijo: man manjungog
y manmanso ya ninafanmagof.

<span id="an_34:3">34:3</span> Junadangculo si Jeova guiya guajo: ya
nita tanataquilo y naanña gui un vos.

<span id="an_34:4">34:4</span> Jualigao si Jeova ya güiya jajungogyo: ya
todo y minaañaojo janalibreyo.

<span id="an_34:5">34:5</span> Sija inatangüe ya infaninina: ya y
matañija ti ufanmamajlao.

<span id="an_34:6">34:6</span> Este y namase na taotao umagang, ya si
Jeova jumungog, ya ninalibre todo gui chinatsagaña.

<span id="an_34:7">34:7</span> Y angjet Jeova jaoriyaye sija y manmaañao
nu güiya ya janalibre sija.

<span id="an_34:8">34:8</span> Chague ya unlie na mauleg si Jeova:
dichoso y taotao ni umangocogüe guiya güiya.

<span id="an_34:9">34:9</span> Fanmaañao as Jeova, jamyo mañantosña: sa
taya ufatta para y manmaañao nu güiya.

<span id="an_34:10">34:10</span> Y mandiquique na león mannamase ya
manñalang; ya y umaliligao si Jeova ti ufatta ni jafa na minauleg.

<span id="an_34:11">34:11</span> Maela jamyo famaguon, ecungog yo: ya
jufanagüe jamyo ni y minaañao as Jeova.

<span id="an_34:12">34:12</span> Jaye enao na taotao y tumátana y
linâlâ, ya yaña megae na jaane para ulie y minauleg?

<span id="an_34:13">34:13</span> Adaje y jilamo gui taelaye, yan y
labiosmo na ucuentos mandague.

<span id="an_34:14">34:14</span> Suja gui taelaye ya fatinas y mauleg;
aligao y pas ya dalalag.

<span id="an_34:15">34:15</span> Y atadog Jeova gaegue gui jilo y
manunas: ya y talangaña esta mababa pot y inagangñija.

<span id="an_34:16">34:16</span> Y matan Jeova contra y fumatitinas y
taelaye para uutut gui tano y jinasoñija.

<span id="an_34:17">34:17</span> Managang y manunas ya si Jeova
jumungog: ya todo y chinatsagañija ninafanlibre.

<span id="an_34:18">34:18</span> Jijot esta si Jeova gui manmaque branta
na corason: yan y manmañetnot na espiritu janalibre.

<span id="an_34:19">34:19</span> Megae y pinitiñiñija y manunas: lao
todo ayo si Jeova munafanlibre.

<span id="an_34:20">34:20</span> Jaadaje todo y telangñija: ya ni uno
guiya sija umayamag.

<span id="an_34:21">34:21</span> Y tinaelaye upinino y *taotao* ni
taelaye: ya y chumatlie y manunas ufansinentensia.

<span id="an_34:22">34:22</span> Janalilibre si Jeova y linâlâ y
tentagoña: ya taya ni uno ni umangoco güe usinentensia.

<span id="an_35:1">35:1</span> AGUAGUATE, O Jeova, ayo y
umaguaguaguateyo; mumo yan ayo y amumumujo.

<span id="an_35:2">35:2</span> Mantiene y patang yan guinegüe, ya tojgue
para unayudayo.

<span id="an_35:3">35:3</span> Ya chule y lansa ya patang y chalan
contra ayo y pumetsisigueyo: alog ni antijo: Guajo y satbasionmo.

<span id="an_35:4">35:4</span> Polo ya ufanmamajlao, ya ufanquinenfunde
y umaliligao y antijo: polo ya ufanalo tate ya ufanmamajlao y jumajaso y
taelayejo.

<span id="an_35:5">35:5</span> Polo sija ya calang y paja gui menan y
manglo: ya y angjet Jeova ufanchineneg sija.

<span id="an_35:6">35:6</span> Polo y chalanñija ya jomjom yan palagse:
ya y angjet Jeova ufanpinetsigue sija.

<span id="an_35:7">35:7</span> Sa sin causa manatog para guajo y lagua
gui joyo: ya sin causa manmanguadog joyo para y antijo.

<span id="an_35:8">35:8</span> Polo ya ufato guiya güiya ya yinilang ni
ti jatungo: polo ya y lagua ni janaaatog, ucone maesagüe: yan y jalom
yinilang nae upodong güe.

<span id="an_35:9">35:9</span> Ya umagof y antijo gui as Jeova: ya
umagof gui satbasionña.

<span id="an_35:10">35:10</span> Todo y telangjo y ilegñija: Jeova, jaye
parejumo? ni unalibre y mamoble gui mas manmetgot qui güiya: magajet na
y mamoble yan y mannesesitao, guinin y jachulelejguan?

<span id="an_35:11">35:11</span> Mangajulo testigon mandague: ya
jafaesenyo ni y ti jutungo.

<span id="an_35:12">35:12</span> Manaeyo ni taelaye pot y mauleg, ya
manataelaye y antijo.

<span id="an_35:13">35:13</span> Lao guajo anae manmalango sija,
magagojo y luto: junatriste y antijo yan umayunat: y tinaetaejo tumalo
jalom gui pechoco.

<span id="an_35:14">35:14</span> Mamomocat yo ya ileleco: Güiya buente y
gachongjo, pat y chelujo: ya tumecon yo triste calang uno ni y umuugung
pot si nanaña.

<span id="an_35:15">35:15</span> Lao anae desgrasiaoyo, sija manmagof ya
mandaña: ya y gosnamaase mandaña contra guajo ya guajo ti jutungo: sija
matitegyo ya ti manbasta.

<span id="an_35:16">35:16</span> Parejo yan y áplacha na minefea gui
fandango, janachéchegcheg y nifenñija guiya guajo.

<span id="an_35:17">35:17</span> Jeova, asta ngaean nae unatan? nalibre
y antijo gui yinilangña, yan y beya y corasonjo gui león.

<span id="an_35:18">35:18</span> Junae jao grasias gui dangculon y
inetnon taotao: ya jualaba jao gui entalo linajyan taotao.

<span id="an_35:19">35:19</span> Chamo pumopolo na ufanmamagof guiya
guajo y enimigujo sin jafa? ni ayo y chumatlieyo sin causa jaachetgue yo
nu y atadog.

<span id="an_35:20">35:20</span> Sa ti manguecuentos pas: ya contra y
manmanso gui tano jajajaso y finijo dinague.

<span id="an_35:21">35:21</span> Magajet na jabababa y pachotñija contra
guajo; ilegñija: Ja, ja y atadogmameja lumie.

<span id="an_35:22">35:22</span> Unlie este, O Jeova; chamo
famatquiquilo: O Jeova, chamo chachago guiya guajo.

<span id="an_35:23">35:23</span> Jaso ya fagmata para y juisioco;
junggan, para y causaco Yuusso yan y Señotto.

<span id="an_35:24">35:24</span> Jusgayo taemanoja y tininasmo, O Jeova,
Yuusso, ya chamo pumopolo na ufanmamagof guiya guajo.

<span id="an_35:25">35:25</span> Chamo pumopolo na ujaalog gui
corasonñija: Ja, taegüije manmalagojit; chamo pumopolo na ujaalog: Jita
jagas tacalamot güe.

<span id="an_35:26">35:26</span> Polo ya ufanmamajlao ya ufañatsaga ayo
sija y manmagof pot y manadañujo: polo ya ufanminagago ni y minamajlao
yan y disonra y munadangculo sija contra guajo.

<span id="an_35:27">35:27</span> Polo ya ufanagang ni minagof ya
ufanmagof y gumaeya y tinas na causaco: junggan, polo ya ujaalog
siempre: innadangculo si Jeova, ni y yaña na memegae y tentagoña.

<span id="an_35:28">35:28</span> Ya y jilajo usangan ni y tininasmo, yan
todotdia ni y alabansamo.

<span id="an_36:1">36:1</span> YINEMBESTE y taelaye, ilegña gui
corasonjo, taya minaañao as Yuus gui menan atadogña.

<span id="an_36:2">36:2</span> Sa pot enao jafaande maesa güe gui
atadogña, ya ti usoda y taelayeña ya umachatlie gue.

<span id="an_36:3">36:3</span> Y finijo gui pachotña manaelaye yan
finababa: basta güe ni utungo yan ufatinas y mauleg.

<span id="an_36:4">36:4</span> Y tinaelaye jajajaso gui jilo camaña:
japolo maesa güe gui un chalan ni y ti mauleg: ti jachatlie y inacacha.

<span id="an_36:5">36:5</span> O Jeova, asta y langet y güinaeyamo; y
minagajetmo inataca asta y mapagajes.

<span id="an_36:6">36:6</span> Y tininasmo taegüije y egso Yuus; y
juisiomo sija dangculoña tinadong: y taotao yan y gâgâ, jago umadadaje,
O Jeova.

<span id="an_36:7">36:7</span> Gosdangculo y balotña y güinaeyamo, O
Yuus! ya y famaguon taotao ufanmagogue gui papa y anineng y papamo.

<span id="an_36:8">36:8</span> Ufansennajong ni y minegae y guimamo: ya
jago unnafanguimen ni y sadog y minagofmo.

<span id="an_36:9">36:9</span> Sa iyajago nae gaegue y bebô y linâlâ: ya
y ininamo nae infanmalie inina.

<span id="an_36:10">36:10</span> Sisigueja y güinaeyamo para y tumungo
jao; ya y tininasmo para manunas na corason.

<span id="an_36:11">36:11</span> Chamo pumopolo ya ufato contra guajo y
patas y sobetbio: ni y canae y manaelaye unasuja yo.

<span id="an_36:12">36:12</span> Ayo nae mamodong y manmamatitinas ni y
taelaye: sija manmachoneg ya ti siña ufangajulo.

<span id="an_37:1">37:1</span> CHAMO umestotban mamaesa jao ni y
chumogüe daño, ni unguaja embidia, ni y fumatitinas y taelaye.

<span id="an_37:2">37:2</span> Sa ufanmautut guse taegüijeja y chaguan,
ya ufanmalayo taegüije y chaguan betde.

<span id="an_37:3">37:3</span> Angocojao as Jeova, ya fatinas y mauleg:
saga gui tano ya unchogüe minauleg.

<span id="an_37:4">37:4</span> Magofjao as Jeova: ya güiya unninae ni
guinagao y corasonmo.

<span id="an_37:5">37:5</span> Bira y chalanmo para as Jeova: ya
angocogüe locue, ya güiya unajuyong este.

<span id="an_37:6">37:6</span> Ya janajanao y tininasmo taegüije y
manana: ya y juisiomo taegüije y taloane.

<span id="an_37:7">37:7</span> Quieto jao as Jeova, ya nanggagüe nu y
siningon: chamo umestotban mamaesa jao ni y mumegae, gui chalanña ni y
taotao ni fumatitinas y dinague.

<span id="an_37:8">37:8</span> Basta y binibo, ya polo y linalalo; chamo
umestotban mamaesa jao para unfatinas y dano.

<span id="an_37:9">37:9</span> Sa y chumogüe dano ufanmautut: lao y
numanangga si Jeova, sija ujaereda y tano.

<span id="an_37:10">37:10</span> Ya desde este didide ti utaegüe y
taelaye: magajet na jaguefjajaso y sagaña ya utaegüe güe.

<span id="an_37:11">37:11</span> Lao y manmanso ujaereda y tano: ya
ufanmagof maesa sija ni megae na pas.

<span id="an_37:12">37:12</span> Y taelaye man jajaso dinague contra y
manunas ya janachechegcheg y nifenñija guiya güiya.

<span id="an_37:13">37:13</span> Si Jeova chumachaleg pot güiya: sa
jalilie na ufato gui jaaniña.

<span id="an_37:14">37:14</span> Y manaelaye jalagnos y espada, yan
janadilog y atcosñija para uyute papa y mamoble yan y mannesesitao: para
ujapuno sija y manunas gui chalan.

<span id="an_37:15">37:15</span> Y espadañija jumalom gui corasonñijaja
ya y atcosñija umayamag.

<span id="an_37:16">37:16</span> Maulegñaja y didide gui manunas, qui y
minegae gui megae na manaelaye.

<span id="an_37:17">37:17</span> Sa y canae y manaelaye ufanmayamag: lao
si Jeova jamantietene y manunas.

<span id="an_37:18">37:18</span> Jatungo si Jeova y jaanen y manunas: ya
y erensiañija usaga para taejinecog.

<span id="an_37:19">37:19</span> Sija, ti ufanmamajlao gui taelaye na
tiempo: ya y jaanen ñinalang ufanjaspog.

<span id="an_37:20">37:20</span> Lao y manaelaye ufanmalingo: yan y
enimigon Jeova ufanparejo y sebon cotdero sija: sija ufanlinachae,
calang aso ufanguelinachae.

<span id="an_37:21">37:21</span> Y manaelaye mañuñule inayao ya ti
jaapapasetalo: ya y manunas guaja minaaseñija ya mannae.

<span id="an_37:22">37:22</span> Sa ayosija y manbendise pot güiya
ujaereda y tano: ya ayosija y manmatdise pot güiya ufanmautut.

<span id="an_37:23">37:23</span> Sa y jinanao y mauleg na taotao si
Jeova mumantietene; ya güiya yaña y chalanña.

<span id="an_37:24">37:24</span> Yaguin matomba, ti uguefpodong: sa si
Jeova mumantietene nu y canaeña.

<span id="an_37:25">37:25</span> Guine patgon yo ya estayo bijo; lao
tatnae julie y mauleg madingo, ni y semiyaña manegagao nengcanoñija.

<span id="an_37:26">37:26</span> Todotdia guaja minaase yan ninaayao: ya
y simiyaña para bendision.

<span id="an_37:27">37:27</span> Suja gui taelaye, ya fatinas y mauleg;
ya sumasasaga jao para taejinecog.

<span id="an_37:28">37:28</span> Sa si Jeova yaña y juisio, ya ti
jadingo y mañantosña: sija ufanmaadaje para siempre: ya y semiyan y
manaelaye ufanmautut.

<span id="an_37:29">37:29</span> Y manunas ujaereda y tano ya usaga para
taejinecog gui jiloña.

<span id="an_37:30">37:30</span> Y pachot y manunas manguecuentos
minalate, ya y jilaña cumuecuentos juisio.

<span id="an_37:31">37:31</span> Y lay y Yuusña gaegue gui corasonña,
pot enao na y adengña ti usulong.

<span id="an_37:32">37:32</span> Y taelaye jaespipia y tinas ya jaegaga
para upuno.

<span id="an_37:33">37:33</span> Si Jeova ti upinelo gue gui canaeña: ni
usinentensia güe yan manjusga.

<span id="an_37:34">37:34</span> Nangga si Jeova ya adaje y chalanña, ya
güiya unninataquilo para unereda y tano: anae y manaelaye ufanmautut,
jago siempre unlie.

<span id="an_37:35">37:35</span> Guajo jagas julie y taelaye na dangculo
ninasiñaña, ya janamayao güe, calang y atbot ni betde gui edaña.

<span id="an_37:36">37:36</span> Ya jumalofan ya estagüe, na taegüe:
magajet na jualigao ya tisiña masoda.

<span id="an_37:37">37:37</span> Jaso y cabales, ya atan y tinas na
taotao: sa y uttimoña ayo na taotao y pas.

<span id="an_37:38">37:38</span> Lao y manaelaye todo manmayulang: ya y
uttimon y manaelaye ufanmautut.

<span id="an_37:39">37:39</span> Lao y satbasion y manunas gui as Jeova:
güiya y minetgotñija gui tiempon y chinatsaga.

<span id="an_37:40">37:40</span> Ya si Jeova ufaninayuda ya
uninafanlibre gui manaelay: ya uninafansatba sa sija numananggagüe.

<span id="an_38:1">38:1</span> O Jeova, chamoyo lumalálatde nu y
lalalomo, ni uncastigayo nu y binibumo.

<span id="an_38:2">38:2</span> Sa y flechamo cheton guiya guajo: ya y
canaemo macat gui jilojo.

<span id="an_38:3">38:3</span> Taya jinemlo gui catneco pot y binibumo:
ya taya pas gui telangjo pot causa y isaojo.

<span id="an_38:4">38:4</span> Sa y tinaelayeco malofan gui jilo ilujo:
sija sen macat guiya guajo taegüije y catga macat.

<span id="an_38:5">38:5</span> Y chetnotto manmutung yan manpotlilo, pot
causa y binabajo.

<span id="an_38:6">38:6</span> Pinite yo yan gostumecon yo: todotdia
jumajanaoyo yan umuugong yo.

<span id="an_38:7">38:7</span> Sa y atayojo bula sinenggue: ya taya
jinemlo gui catneco.

<span id="an_38:8">38:8</span> Manyafaeyo yan gosmamuteyo: cumate yo pot
y atboroto gui corasonjo.

<span id="an_38:9">38:9</span> Jeova, y menamo nae gaegue todo y
tinangajo: ya y inigongjo tiunaatog guiya jago.

<span id="an_38:10">38:10</span> Y corasonjo bobongbong, y minetgotto
malingo: ya y minalag y atadogjo fatta esta.

<span id="an_38:11">38:11</span> Y gumaeya yo yan y mangachongjo
manotojgue chago gui chetnotto; ya parientesso manotojgue gui chago.

<span id="an_38:12">38:12</span> Ayosija ni y umaliligao y antijo
manmaplanta laso para guajo; ya y umaliligao y dañujo manguecuentos
tinaelaye: ya todotdia manmanajaso ni y finababa.

<span id="an_38:13">38:13</span> Lao guajo, calang tanga, ti jujungog:
ya guajo calang udo ni ti ubaba y pachotña.

<span id="an_38:14">38:14</span> Magajet na guajo calang un taotao ni ti
manjujungog: ya taya linalatde gui pachotña.

<span id="an_38:15">38:15</span> Sa iya jago, O Jeova, junanangga: jago
unfanope, O Jeova, Yuusso.

<span id="an_38:16">38:16</span> Sa ileco: Chañija fanmamagof guiya
guajo: anae sulong y adengjo manladangculon sija guiya guajo.

<span id="an_38:17">38:17</span> Sa guajo cana na ugadon: ya y pinitijo
gaegue siesiempre gui menajo.

<span id="an_38:18">38:18</span> Sa bae jusangan y tinaelayeco; bae
jutriste pot y isaojo.

<span id="an_38:19">38:19</span> Sa y enimigujo manlâlâ ya manmetgot: ya
mumemegaeja y chumatlieyo sin jafa.

<span id="an_38:20">38:20</span> Ayosija locue ni y jaapapase y mauleg
pot y taelaye, sija contrarionjo, sa judadalalag y mauleg.

<span id="an_38:21">38:21</span> Chamo dumidingoyo, O Jeova: O Yuusso,
chamo chachago guiya guajo.

<span id="an_38:22">38:22</span> Laguse ya unayudayo, O Jeova y
satbasionjo.

<span id="an_39:1">39:1</span> GUAJO ileco bae juadaje y chalanjo, para
chajo umiisao pot y jilajo: bae juadaje y pachotto ni freno, anae y
manaelaye mangaegue gui menajo.

<span id="an_39:2">39:2</span> Jugueffamatquilo ya juquieto gui
minauleg: ya y pinitijo manatbororota.

<span id="an_39:3">39:3</span> Y corasonjo maepe gui sanjalomjo: anae
jujajaso, y guafe mañoñonggue: ayo nae cumuentos yo yan y jilajo.

<span id="an_39:4">39:4</span> Natungo yo, Jeova, ni uttimoco, yan y
medidan y jaanijo cuanto guaja; natungoyo jafa na checayo.

<span id="an_39:5">39:5</span> Estagüe na un atafja unnae y jaanijo; ya
y sacanjo calangja taya gui menamo: sen magajet na todo y taotao taebale
anae guaja mas balotña.

<span id="an_39:6">39:6</span> Senmagajet na calang anineng jumajanao
todo y taotao: senmagajet na taesetbe y atborotoñija: Sa manrecocoje y
güinaja ya ti jatungo jaye y chinile.

<span id="an_39:7">39:7</span> Ya pago, Jeova, jafa junangga? y
ninanggaco gaegue guiya jago.

<span id="an_39:8">39:8</span> Nalibre yo gui todo y tinaelayeco,
chamoyo pumopolo na jumanamamajlao gui taetiningo.

<span id="an_39:9">39:9</span> Guajo mamatquilo, ti jubaba y pachotto:
sa jago fumatinas.

<span id="an_39:10">39:10</span> Najanao guiya guajo y sinaulagmo: sa
pot y tinetpen y canaemo lumachaeyo.

<span id="an_39:11">39:11</span> Anae unnatunas y taotao nu y linalatde,
pot y tinaelaye, ninalachae y bonituña taegüije y puliya: senmagajet na
todo y taotao taebale.

<span id="an_39:12">39:12</span> Jungog y tinaetaejo, O Jeova, ecungog y
inagangjo: chamo famatquilo gui menan y lagojo: sa taotao tumano yo
guiya jago: pago finatoyo taegüeje y mañaenajo todos.

<span id="an_39:13">39:13</span> Poloyo ya jufañule minetgot, antes de
jujanao ya ti jutalo.

<span id="an_40:1">40:1</span> JUNANGGA nu y siningon as Jeova; ya
janaegueng maesa güe guiya guajo, ya jajungog y inagangjo.

<span id="an_40:2">40:2</span> Ya güiya chumule yo guinin un joyo
chatliion, guinin fache na tadong: ya japolo y adengjo gui jilo acho, ya
janafitme y jinanaojo.

<span id="an_40:3">40:3</span> Ya japolo gui pachotto canta na mannuebo,
junggan, y alabansa gui Yuusta. Megae lumie ya manmaañao, ya ufanangoco
as Jeova.

<span id="an_40:4">40:4</span> Dichoso y taotao ni jaangoco gui as
Jeova: ya ti jaaatan y mansobetbio ni y manabag manmalag y mandague.

<span id="an_40:5">40:5</span> Megae O Jeova, y ninamanmanmo ni
unfatinas: yan y jinasomo para jame; ti siña maaregla sija gui menamo:
yaguin guajo judeclara ya jusangang sija, tisiña matufong sa gosmegae.

<span id="an_40:6">40:6</span> Y inefresen ninae ti yamo: y talangajo
jagasja unbaba: inefresen sinenggue ya y ninae pot y isao, ti jagasja
ungagao.

<span id="an_40:7">40:7</span> Ayo nae ileco: Estagüe na matoyo: gui
finalulon y leblo nae esta matugue pot guajo.

<span id="an_40:8">40:8</span> Yajo para jufatinas y minalagomo, O
Yuusso: magajet na y laymo gaegue gui jalom corasonjo.

<span id="an_40:9">40:9</span> Guajo jagas jusangan y tininas gui jalom
y dangculo na inetnon taotao: estagüe, na ti junaquiequeto y labiosso, O
Jeova, jago tumungo.

<span id="an_40:10">40:10</span> Ti junaatog y tininasmo gui jalom
corasonjo; y minagajetmo yan satbasionmo jagas jusangan: ti jupune y
minaasemo yan y minaulegmo gui dangculon inetnon taotao.

<span id="an_40:11">40:11</span> Jago, O Jeova, chamo dumitietietene y
minaasemo para guajo: sa y minaasemo yan y minagajetmo juadadaje yo para
taejinecog.

<span id="an_40:12">40:12</span> Sa gaegue gui oriyajo y tinaelaye asta
ti tufungon: jajiguef yo y tinaelayeco sija, ya ti siña juatan julo;
megaeña mas que y gapotulo gui ilujo, ya y corasonjo yafae esta.

<span id="an_40:13">40:13</span> Malagojao, O Jeova, unnalibreyo: O
Jeova, laguse para unayudayo.

<span id="an_40:14">40:14</span> Polo ya ufanmamajlao ya ufaninestotba
ayo y umaliligao y antijo para uyulang: polo ya ufanalo tate ya
ufanmamajlao, ni y yañija y munataelaye yo.

<span id="an_40:15">40:15</span> Polo ya ufanlapoble sija, pot y
minamajlaoñija, ni y umaalog ni guajo: Ja, ja.

<span id="an_40:16">40:16</span> Polo ya ufanmagof ya ufansemagof ni
jago, todo y umaliligao jao: ya polo ya siesiempreja ujaalog, y gumaeya
y satbasionmo: Ladangculo Jeova.

<span id="an_40:17">40:17</span> Ya guajo pobleyo ya nesesitaoyo; lao si
Jeova jajajasoyo. Jago y umayuyudayo yan y munalibre yo: O Yuusso, chamo
atrasasao.

<span id="an_41:1">41:1</span> DICHOSO ayo y maase ni y mamoble; sa y
jaanen y tinaelaye nae, si Jeova ulinibre.

<span id="an_41:2">41:2</span> Si Jeova uinadajegüe, yan umantiene güe
lâlâ; ya güiya udichoso gui tano; ya tiuenentrega güe gui minalago y
enemiguña.

<span id="an_41:3">41:3</span> Si Jeova uinayuda güe jilo camaña ni y
pinitiña; unfatinas todo y camaña anae malango.

<span id="an_41:4">41:4</span> Guajo ilegco: Jeova gaease nu guajo:
najomlo y antijo; sa umisaoyo contra jago.

<span id="an_41:5">41:5</span> y enemigujo jasangan y taelaye contra
guajo ilegñija: Ngaean umatae, ya ufalingo y naanña?

<span id="an_41:6">41:6</span> Anae mato para uliiyo, jasangan y
taebale; y corasonña nae mandaña y tinaelaye pot güiyaja; anae jumanao
juyong jasangan ayo.

<span id="an_41:7">41:7</span> Todo y chumatliiyo manañangon entre sija
contra guajo; contra guajo nae majaso y tinaelayeco.

<span id="an_41:8">41:8</span> Ti mauleg na chetnot, ilegñija, sumaga
guiya güiya; sa anae umason gui cama ti siña ninacajulo talo.

<span id="an_41:9">41:9</span> Ya ayo y güinaeyaco nae juangocoyo, güiya
y cumano y najo pan, jajatsa y dedegoña contra guajo.

<span id="an_41:10">41:10</span> Lao jago Jeova, gaease nu guajo, ya
unacajuloyo, para juapase sija.

<span id="an_41:11">41:11</span> Pot este jutungo, na unmagof guiya
guajo, sa y enemigujo ti ujagana yo.

<span id="an_41:12">41:12</span> Ya guajo, gui quinabalesso
unmantieneyo; ya unpoloyo gui menamo para taejinecog.

<span id="an_41:13">41:13</span> Bendesido si Jeova ni y Yuus Israel, ni
y taejinecog, yan taejinecog. Amen, Amen.

<span id="an_42:1">42:1</span> TAEGÜIJE y benabo ni y guija, ni y malago
ni y minilalag y janom: taegüijeja locue y antijo sumospípiros pot jago,
O Yuus.

<span id="an_42:2">42:2</span> Y antijo majo pot si Yuus, pot y lalâlâ
na Yuus; ngaean nae jufato, ya juanog gui menan Yuus?

<span id="an_42:3">42:3</span> Y lagojo guinin nengcanojo, jaane yan
puenge, ya todo y jaane ilegñiñijaja nu guajo: Manggue y Yuusmo?

<span id="an_42:4">42:4</span> Anae jujaso estesija, machuda juyong y
antijo guiya guajo, anae manmalofan y linajyan taotao, maposyo, ya
jucone sija asta y guimayuus; yan y minagof, yan y tinina; un linajyan
na umadadaje y guipot na jaane.

<span id="an_42:5">42:5</span> Jafa na dumilogjao, O antijo? yan jafa na
estotbajao gui jinalomjo? Nangga jao si Yuus, sa guajo bae jutuna güe
pot y ayudo gui menaña.

<span id="an_42:6">42:6</span> Yuusso, y antijo esta dumilog gui
jinalomjo; pot enao na jujajasojao desde y tano guiya Jordan, yan
Hermonitas, desde y egso Misar.

<span id="an_42:7">42:7</span> Un tinadong, jaagang y otro tinadong, pot
palangpang y janommo sija: todo y napomo, yan y langatmo, manmalofan gui
jilojo.

<span id="an_42:8">42:8</span> Jatago si Jeova y minaaseña gui jaane, ya
y puenge y cantaña guiya guajo, ya y tinaetae para y Yuus a linâlâjo.

<span id="an_42:9">42:9</span> Jualog as Yuus, y achojo: Jafa na
malefajao nu guajo? Jafa mina na tristeyo pot y chiniguit y enemigo?

<span id="an_42:10">42:10</span> Parejoja yan y espada gui telangjo, y
enemigujo mamofeayo, anae ilegñija cada jaane nu guajo: Mano nae gaegue
y Yuusmo?

<span id="an_42:11">42:11</span> Jafa na dumilog jao, O antijo? yan jafa
na, estotbajao gui jinalomjo? Nangga si Yuus, sa bae jutuna güe, ni y
ayuda nu y matajo, yan y Yuusso.

<span id="an_43:1">43:1</span> JUSGAYO, O Yuus, ya unsangan y mumujo
contra y nasion ni y ti manjonggue: O coneyo gui manmandadague, yan y
manaelaye na taotao.

<span id="an_43:2">43:2</span> Sa jago Yuus y ninasiñajo; jafa na
unrechasa? ya fafa mina tristeyo pot y chiniguit y enemigo?

<span id="an_43:3">43:3</span> O tago y mananamo, yan y minagajetmo; ya
uesgaejonyo: ya uchuleyo asta y santos na egsomo, yan y tabetnaculumo.

<span id="an_43:4">43:4</span> Sa bae jujalom gui attat Yuus, y as Yuus
nae gaegue y dangculon minagofjo; Ja jutuna jao yan y atpa, O Yuus,
Yuusso.

<span id="an_43:5">43:5</span> Jafa na dumilog jao, O antijo? yan jafa
na estotba jao gui jinalomjo? Nangga si Yuus; sa bae jutuna güe, ni y
inayuda nu y matajo, yan y Yuusso.

<span id="an_44:1">44:1</span> JAME injingog ni y talanganmame, O Yuus,
na jasanganejam y tantanmane, ni y finatinasmo gui tiemponñija, gui
antiguo na tiempo.

<span id="an_44:2">44:2</span> Nu y canaemoja unyute y nasion, ya unpolo
sija; unnafantriste y taotao sija, ya unnafanjanao.

<span id="an_44:3">44:3</span> Sa ti inchile y tano pot espadanñija para
iyonñija, ni ti unnafanlibre pot y canaeñija; lao y agapa na canaemo yan
y canaemo, yan y minalag y matamo, sa unguaeya sija.

<span id="an_44:4">44:4</span> Jago y Rayjo, O Yuus: fanago linibre para
si Jacob.

<span id="an_44:5">44:5</span> Pot jago na inyite papa y enemigonmame:
pot y naanmo, na ingacha y mangajulo contra jame.

<span id="an_44:6">44:6</span> Sa ti juangocoyo ni y flechaco, ni y
espadajo ti ulibreyo.

<span id="an_44:7">44:7</span> Sa jago umadadajejam gui enemigonmame; ya
y chumatliijam unnafanmamajlao.

<span id="an_44:8">44:8</span> Ya gui as Yuus tatunanmaesa jit todot
dia; ya para taejinecog, intina y naanmo.

<span id="an_44:9">44:9</span> Lao pago unyute jam, ya
unnafanmamajlaojam; ya ti jumanaojao yan y inetnon sendalonmame.

<span id="an_44:10">44:10</span> Unbirajam tate guinin y enemigonmame;
ya ayo sija y chumatliijam, manmañaque para sija namaesa.

<span id="an_44:11">44:11</span> Unpolojam taegüije y quinilo ni y para
umacano; ya janafanmachalaponjam gui entalo y nasion.

<span id="an_44:12">44:12</span> Unbende y taotaomo pot taya; ya ti
mumegae y güinajamo pot y balenñija.

<span id="an_44:13">44:13</span> Unnafanmamajlaojam ni y tiguangmame;
pot y manmanmofefea, yan manmanbotlelea ni y mangaegue gui oriyanmame.

<span id="an_44:14">44:14</span> Unnafanmafa y sinanganjam gui entalo y
nasion, pot y yinengyong y ilonñija gui entalo y taotao sija.

<span id="an_44:15">44:15</span> Y desenrajo gaegueja gui menajo todot
dia; ya y minamajlao y matajo jatampe yo.

<span id="an_44:16">44:16</span> Sa y inagang ayo y numanamamajlao, yan
y chumatfino contra si Yuus; pot y enemigo yan y taotao ni y maneemog.

<span id="an_44:17">44:17</span> Todo este manmato guiya jame; lao ti
manmalelefajam nu jago, ni ti manmatinasjam mandague ni y tratumo.

<span id="an_44:18">44:18</span> Y corasonmame ti inbira tate; ni y
pinecatmame ti sumuja gui chalanmo.

<span id="an_44:19">44:19</span> Masqueseaja unyamagjam gui sagan y
jacal sija, ya untampejam ni y aninen y finatae.

<span id="an_44:20">44:20</span> Yanguin manmalefajam ni y naan
Yuusmame, ya inestira y canaemame pot y otro Yuus;

<span id="an_44:21">44:21</span> Ada ti ualigaojam si Yuus? Sa jatungoja
y secreton y corason.

<span id="an_44:22">44:22</span> Junggan, pot y jago manmapunojam todo y
inanaco y jaane; manmatufongjam taegüije y quinilo ni y para umapuno.

<span id="an_44:23">44:23</span> Fagmata, jafajao na mamaego, Señot?
Cajulo, chamojam yumuyute para siempre.

<span id="an_44:24">44:24</span> Pot jafa nae unnaatog y matamo, ya
malefajao ni y pinitenmame yan y chiniguitmame.

<span id="an_44:25">44:25</span> Y antenmame esta dumilog gui petbos; ya
y tiyanmame cheton papa gui tano.

<span id="an_44:26">44:26</span> Cajulo ya unayudajam, ya
unnafanlibrejam gui minaasemo.

<span id="an_45:1">45:1</span> Y corasonjo machúchuda nu y mauleg na
güinaja; jusangan ayo sija y para y ray; y jilajo, calang y pluman y
chadeg mangue.

<span id="an_45:2">45:2</span> Guefpaguñajao qui y famaguon y taotao
sija: y grasia machúchuda jalom gui labiosmo; enaomina binendisejao as
Yuus, para taejinecog.

<span id="an_45:3">45:3</span> Gode y espadamo gui cháchagamo, O
gosbalente jao, yan y langetmo yan y minagasmo.

<span id="an_45:4">45:4</span> Ya y minagasmo sigue di mumegae, sa pot y
minagajet, yan y minanso, yan tininas: ya y agapa na canaemo unfinanagüe
ni y mannamaañao na güinaja.

<span id="an_45:5">45:5</span> Y flechamo manacadedog; mamodong y taotao
gui papamo; sija gaegue gui corason y enemigon y ray.

<span id="an_45:6">45:6</span> Y tronumo taejinecog, yan taejinecog, O
Yuus: y bariyan y raenomo, tunas na bariya.

<span id="an_45:7">45:7</span> Unguaeya y tininas, ya unchatlie y
tinaelaye; enaomina si Yuus ni y Yuusmo, pinalaejao ni y lañan minagof,
mas qui y mangachongmo.

<span id="an_45:8">45:8</span> Todo y magagumo mamaopao ni y mira, yan y
chaguan na jajatot, yan y casia; *manjuyong* gui palasyon matfit, anae
guinatbon musica manamagofjao.

<span id="an_45:9">45:9</span> Y jaga sija y ray, mangaegue gui entalo y
manonrada na famalaoanmo; ya y rayna matátachong gui agapamo yan y
magaguña y oron Ofir.

<span id="an_45:10">45:10</span> Jungog O jaga, jaso ya tecon y
talangamo; ya unmalefa ni y mañataotaomo, yan y guima tatamo.

<span id="an_45:11">45:11</span> Ya ugosmalago y ray ni y bonitamo; sa
güiya y Señotmo yanguin unadora güe.

<span id="an_45:12">45:12</span> Ya y jagan Tiro yan y ninae ugaegue
güije; asta y manrico gui entalo y taotao unmagaogao ni y fabotmo.

<span id="an_45:13">45:13</span> Y jagan y ray, gui palasyo gosbonita
güe: y magaguña maadotna ni y oro.

<span id="an_45:14">45:14</span> Macone guato gui as ray, yan y magaguña
ni y mabotda: y bitgen sija mangachongña ni y tumattitiye, sija
unquinenie guato.

<span id="an_45:15">45:15</span> Sija machulilie guato yan minagof yan
alegria: ufanjalom gui palasyon y ray.

<span id="an_45:16">45:16</span> Gui lugat si tatamo, y ugaegae y
famaguonmo; unnafanprinsipe gui todo y tano.

<span id="an_45:17">45:17</span> Guajo junamajaso y naanmo gui todo y
generasion sija: enaomina y taotao sija mannaejao grasias para
taejinecog yan taejinecog.

<span id="an_46:1">46:1</span> SI Yuus, güiya y guinegüeta yan y
minetgotta, enseguidas manayuda gui chinatsaga.

<span id="an_46:2">46:2</span> Enaomina mungajit manmaañao, achogaja
ucalamten y tano, yan y egso umachule asta y talo gui tase sija;

<span id="an_46:3">46:3</span> Achogaja manapangpang y janom ya
chatsaga; achogaja umayeyengyong y egso sija, pot causa y minatatgaña.
Sila.

<span id="an_46:4">46:4</span> Ayogüeja y sadog yan y minilalagña sija
janamamagof y siuda Yuus; y santos na sagan y tabetnaculo guiya
Gueftaquilo.

<span id="an_46:5">46:5</span> Si Yuus gaegue gui entaloña; ti
ucalamten; si Yuus uinayuda y ininan y egaan.

<span id="an_46:6">46:6</span> Manlalalo y nasion sija, ya mangalamten y
raeno sija; umagang, ya maderite y tano.

<span id="an_46:7">46:7</span> Manjijita yan y Señot y inetnon sendalo.
Y Yuus Jacob, güiya y guinegüeta. Sila.

<span id="an_46:8">46:8</span> Maela ya inlie y checho Jeova; Jafa na
yinilang jafatinas gui jilo tano?

<span id="an_46:9">46:9</span> Güiya munabasta y guera, asta y uttimon y
tano; jayulang y atcos, ya jautut y lansa; güiya sumonggue y caretan
guera gui guafe.

<span id="an_46:10">46:10</span> Quieto, ya untungo na guajo si Yuus:
jutaquilo gui entalo y nasion sija, jutaquilo gui tano.

<span id="an_46:11">46:11</span> Manjijita yan y Señot y inetnon
sendalo. Y Yuus Jacob, güiya y guinegüeta. Sila.

<span id="an_47:1">47:1</span> NAFAMAGPAG y canaemiyo todo jamya na
taotao; agang si Yuus ni y inagang guinana.

<span id="an_47:2">47:2</span> Sa si Jeova sentaquilo yan namaañao;
Güiya mas dangculo na ray gui jilo todo y tano.

<span id="an_47:3">47:3</span> Güiya ugana todo y taotao ya upolo gui
papata; yan y nasion sija gui papa adengta.

<span id="an_47:4">47:4</span> Güiya umayig y erensiata ni y para jita:
y minagas gui as Jacob ni y güinaeyaña. Sila.

<span id="an_47:5">47:5</span> Si Yuus mapos julo yan y inagang, si
Jeova yan y sonidon y trompeta.

<span id="an_47:6">47:6</span> Fanganta tinina sija para si Yuus;
fanganta tinina sija; fanganta tinina sija para y rayta, fanganta tinina
sija.

<span id="an_47:7">47:7</span> Sa si Yuus güiya ray todo y tano:
fanganta y tinina sija, yan y tiningo.

<span id="an_47:8">47:8</span> Si Yuus mangobiebietna gui jilo y nasion
sija; si Yuus matatachong gui tronon y sinantosña.

<span id="an_47:9">47:9</span> Sa y prinsipen y taotao sija mandaña
ufantaotao y Yuus Abraham; sa y patang y tano, iyon Yuus: Güiya y
sentaquilo.

<span id="an_48:1">48:1</span> DANGCULO si Yuus, ya para umagueftuna,
gui siuda y Yuusta, gui egso y sinantosña.

<span id="an_48:2">48:2</span> Bonito na sagayan, y minagof todo gui
tano, y egso Sion gui sumanlago na banda, siuda y dangculo na ray.

<span id="an_48:3">48:3</span> Si Yuus esta matungo gui jalom y
palasyoña, na para y guinegüe.

<span id="an_48:4">48:4</span> Sa estagüe y ray sija na mandaña,
manmalofan ya mandadañaja.

<span id="an_48:5">48:5</span> Manmalie, ya luego ninafanmanman;
ninafañatsaga, ya maninalulula manjanao.

<span id="an_48:6">48:6</span> Y mayengyong gumote sija güije; yan y
pinite taegüije y palaoan yan para ufañago.

<span id="an_48:7">48:7</span> Jago yumamag y batcon Tarsis, ni y manglo
sancatan.

<span id="an_48:8">48:8</span> Jaftaemanoja y jiningogmame, taegüijeja
liniimame gui siuda y Señot y inetnon sendalo; gui siuda y Yuusmame: si
Yuus plumanta para taejinecog. Sila.

<span id="an_48:9">48:9</span> Injaso y güinaeyamo, O Yuus, gui talo gui
templomo.

<span id="an_48:10">48:10</span> Jaftaemanoja y naanmo, O Yuus,
taegüijeja y tininamo asta y uttimon y tano: y agapa na canaemo, bula ni
y tininas.

<span id="an_48:11">48:11</span> Namagof y egso Sion, yan sija jagan
Juda ufanmagof; pot y jinisgamo sija.

<span id="an_48:12">48:12</span> Famocat gui Sion, ya unjanagüe y
oriyaña; ya untufong y tore güije.

<span id="an_48:13">48:13</span> Matca y colatña ni y munaseguguro, ya
injaso y palasyoña; para usiña jamyo insangane y generasion ni y
mamamaela.

<span id="an_48:14">48:14</span> Sa este na Yuus, y Yuusta para
taejinecog, yan taejinecog: güiya uesgaejonjit, asta y finataeta.

<span id="an_49:1">49:1</span> JINGOG este todo jamyo ni y taotao;
ecungog jamyo todos ni y mañasaga. gui tano:

<span id="an_49:2">49:2</span> Jamyo todo mandaña, y managpapa, y
managquilo, y manrico, yan y mamoble.

<span id="an_49:3">49:3</span> Y pachotto usangan y minalate; ya y
jinason y corasonjo y tiningo.

<span id="an_49:4">49:4</span> Bae juecungog y parabola; ya jubaba y
jemjom sinanganjo gui atpa.

<span id="an_49:5">49:5</span> Sajafa na maañaoyo gui jaanen y
tinaelaye, anae y tinaelayen y dedegoco jaoriyayayeyo?

<span id="an_49:6">49:6</span> Ayo y umangongoco sija ni y güinajañija,
yan jatunanmaesaja ni y minegae y riniconñija;

<span id="an_49:7">49:7</span> Taya guiya sija siña umapasiye y cheluña,
ni unae si Yuus ni y rumescata güe;

<span id="an_49:8">49:8</span> (Sa y ninálibre y antinñija, dangculo
presiuña, ya para upolu para siempre.)

<span id="an_49:9">49:9</span> Para ulâlâ asta y taejinecog, ya ti ulie
minitong.

<span id="an_49:10">49:10</span> Sa jalie na y manmalate na taotao sija
manmamataeja, y manaejinaso yan y manbababa, manmalingo, ya japolo y
güinajañija para y palo.

<span id="an_49:11">49:11</span> Y jinason y sumanjalomñija, na y
guimañija usaga para taejinecog, ya y anae mañasaga na lugat para y todo
generasion sija; ya jafanaan y tanoñija, ni y naanñijaja.

<span id="an_49:12">49:12</span> Lao y taotao ti sumaga gui onraña,
parejoja yan y gâgâ na matae.

<span id="an_49:13">49:13</span> Este y jinanaoñiñija, y
binabanñiñijaja; ya anae esta manmapos, manmagof y taotao nu y
sinanganñija. Sila.

<span id="an_49:14">49:14</span> Sija ufanquinano gui naftan parejoja
yan y manadan quinilo y finatae upinasto sija; ya y manunas
mangaeninasiña gui jiloñija gui egaan; ya y boninituñija, para ulachae
gui jalom naftan, sa taya sagaña.

<span id="an_49:15">49:15</span> Lao si Yuus unalibre y antijo gui
ninasiñan y naftan; sa uresibeyo. Sila.

<span id="an_49:16">49:16</span> Chamo maaañao, yanguin guaja taotao
urico; yanguin y güinaja, y guimaña mumémegae;

<span id="an_49:17">49:17</span> Sa yanguin matae, taya uchule; y
güinajaña, ti udinalalaggüe.

<span id="an_49:18">49:18</span> Achogaja anae lalâlâ, dichoso y antiña;
sa matutunajao ni y taotao sija, yanguin unfamauleg mamaesajao.

<span id="an_49:19">49:19</span> Ujanao para y generasion tataña; ti
ufanmanlie manana.

<span id="an_49:20">49:20</span> Y taotao ni y maoonra, ya ti matungo;
parejoja yan y gâgâ ni y umatae.

<span id="an_50:1">50:1</span> SI Yuus, junggan, si Yuus, si Jeova
sumangan, ya jaagang y tano desde y quinajulo y atdao asta y tumunogña
papa güije.

<span id="an_50:2">50:2</span> Y sumanjiyong Sion, gosbonito, sí Yuus
umiina.

<span id="an_50:3">50:3</span> Y Yuusta ufato, ya ti ufamatquilo: y
guafe ufanlinachae gui menaña, ya uguaja dangculon pinagyo gui oriyaña.

<span id="an_50:4">50:4</span> uagang gui taquilo na langet yan y tano,
para ujusga y taotaoña.

<span id="an_50:5">50:5</span> Nafandaña y mañantos guiya guajo; ayo
sija y fumatinas y tratujo pot y inefrese.

<span id="an_50:6">50:6</span> Y langet udineclara y tininasña: sa si
Yuus güiyaja y jues. Sila.

<span id="an_50:7">50:7</span> Jingog, O taotaojo, ya jusangan; O
Israel, ya bae jusangan testimonio contra jago: guajo si Yuus, ni si
Yuusmo.

<span id="an_50:8">50:8</span> Ti julalatde jao pot y inefresimo, ya y
inefresimo sinenggue, para todo y jaane gui menajo.

<span id="an_50:9">50:9</span> Sa ti jufangone nubiyo gui guimamo, ni
laje na chiba gui quelatmo.

<span id="an_50:10">50:10</span> Sa todo y gâgâ gui jalom tano, gâjo,
yan y gâgâ sija gui jilo y mit na sabana.

<span id="an_50:11">50:11</span> Sa jutungo todo y pajaro gui jalom
tano; y manmachaleg na gâgâ sija gui jalomtano; todo gâjo.

<span id="an_50:12">50:12</span> Yanguin ñalangyo, ti jusanganejao; sa
iyoco y tano, yan y sinajguanña.

<span id="an_50:13">50:13</span> Juchoco catnen nubiyo, pat jugui. men
jâgâ chiba?

<span id="an_50:14">50:14</span> Nae si Yuus inefresen grasia; ya
unapase y promesamo gui Gueftaquilo.

<span id="an_50:15">50:15</span> Ya unagangyo gui jaanen y chinatsaga:
junalibrejao, ya siempre unonrayo.

<span id="an_50:16">50:16</span> Lao ilegña si Yuus ni y manaelaye; Jafa
unfatinas para undeclara y tina. gojo, pat jagas unchule y tratujo gui
pachotmo?

<span id="an_50:17">50:17</span> Sa jago unchatlie y finanagüe, ya
unyute y sinanganjo gui tatemo.

<span id="an_50:18">50:18</span> Anae unlie y saque, undalalag güe; yan
jagas gaepattejao yan y manábale.

<span id="an_50:19">50:19</span> Sa unnasetbe y pachotmo gui tae laye,
ya y jilamo fumatitinas ocodon dinague.

<span id="an_50:20">50:20</span> Matátachongjao, ya cumuecuentosjao
contra y chelumo; undesonra y lajin nanamo.

<span id="an_50:21">50:21</span> Estesija finatinasmo, lao
mamatquiquilojayo: jinasomo na parejojitja: lao bae julalatdejao, ya
jupolo tinaelayemo sija gui menan matamo.

<span id="an_50:22">50:22</span> Pago jaso este, jamyo ni y manmalefa as
Yuus; na noseaja jusisi jamyo ya jufapidasos, ya taya unalibre.

<span id="an_50:23">50:23</span> Y numaeyo inefresen tinina, jaonrayo;
ya ayo y munatutunas y sinanganña, jufanue ni y satbasion Yuus.

<span id="an_51:1">51:1</span> GAEASE nu guajo, O Yuus, jaftaemanoja y
minauleg güinaeyamo, jaftaemanoja y minegae y minaasemo; fuñas y
tinaelayeco.

<span id="an_51:2">51:2</span> Gosfagaseyo todo ni y tinaelayeco, ya
unnagasgasyo ni y isaojo.

<span id="an_51:3">51:3</span> Sa jutungoja y tinaelayeco: ya y isaojo
gaegueja siempre gui menajo.

<span id="an_51:4">51:4</span> Sa contra jago, jagoja, juisagüe, ya
jufatinas y daño gui menan matamo: para utunas yanguin cumuentosjao, ya
utaefatta yanguin manjusgajao.

<span id="an_51:5">51:5</span> Estagüeja, na mafatinasyo gui tinaelaye,
yan y isao nae si nanajo mumapotguenaejonyo.

<span id="an_51:6">51:6</span> Estagüeja, na unguaeya y magajet guiya
jalolom; ya y umatog na lugat nae unnatungoyo ni y tiningo.

<span id="an_51:7">51:7</span> Nagasgasyo ni hisopo, ya jumuyong gasgas:
fagaseyo ya jumuyong apacaña, qui y niebe.

<span id="an_51:8">51:8</span> Nafanjungogyo minagof yan y alegria para
ufanmagof y telangjo ni y unyamag.

<span id="an_51:9">51:9</span> Naatog y matamo gui isaojo; ya unfunas
todo y inechongjo.

<span id="an_51:10">51:10</span> Fatinas gui sumanjalomjo y gasgas na
corason, O Yuus; ya unnanuebo y tinas na espiritu gui sumanjalomjo.

<span id="an_51:11">51:11</span> Chamo yumuyuteyo gui menamo; yan chamo
chumuchule y santos na Espiritumo guiya guajo.

<span id="an_51:12">51:12</span> Natalo mague guiya guajo y minagof y
satbasionmo: ya unmantieneyo ni y libre na Espiritumo.

<span id="an_51:13">51:13</span> Ayo nae jufanagüe y manaelaye ni y
chalanmo: ya y maniisao ufanmañotsot guiya jago.

<span id="an_51:14">51:14</span> Nalibreyo gui isao gui jâgâ, O Yuus,
jago Yuus y satbasinojo; ya y jilajo ucanta agang ni y tininasmo.

<span id="an_51:15">51:15</span> O Jeova, baba y labiosso: ya y pachotto
ufamanue ni y matunamo.

<span id="an_51:16">51:16</span> Sa ti yamo inefrese para junaejao; ti
magofjao ni y inefresen sinenggue.

<span id="an_51:17">51:17</span> Y inefrese para si Yuus, manmayamag na
espiritu: y mayamag yan y pinite na corason, O Yuus, jago siempre ti
undespresia.

<span id="an_51:18">51:18</span> Fatinas mauleg, ni y minauleg
minagofmo, guiya Sion; fatinas y quelat Jerusalem.

<span id="an_51:19">51:19</span> Ayo nae unmagof ni y inefresen tininas,
y inefresen sinenggue yan y cabales na inefresen sinenggue: Ayo nae
unmaofrese nubiyo gui attatmo.

<span id="an_52:1">52:1</span> JAFA na tunanmaesajao gui inacacha, O
matatnga na taotao? y minaasen Yuus sumasagaja cada jaane siempre.

<span id="an_52:2">52:2</span> Y jilamo fumatitinas ocodon y taelaye:
parejo yan y malagtos na inabajan batbas, machochoeho dinague.

<span id="an_52:3">52:3</span> Unguaeyaña y daño mas qui y mauleg; yan y
mandague, mas qui cumuentos ni y tininas. Sila.

<span id="an_52:4">52:4</span> Unguaeya todo y mannanataelaye na
sinangan: O, dacon na jula.

<span id="an_52:5">52:5</span> Si Yuus unyinilang locue para taejinecog;
unquinene, ya unjinala juyong gui guimamo magago; ya unjinale juyong gui
tano y lalâlâ. Sila.

<span id="an_52:6">52:6</span> Ya umalie ni y manunas; ya umaañao, ya
umachatchatgue, *ilegñija:*

<span id="an_52:7">52:7</span> Estagüe, yuje na taotao y ti japolo si
Yuus para minetgotña: lao jaangoco güe ni y manadan güinajaña, ya
janametgot güe ni y tinaelayeña.

<span id="an_52:8">52:8</span> Lao guajo, parejoyo yan y betde na
troncon oliba gui jalom guimayuus; juangongocoyo ni y minaase Yuus para
taejinecog, yan taejinecog.

<span id="an_52:9">52:9</span> Junaejao grasias, para taejinecog, sa
unfatinas este; ya junangga y naanmo, sa este mauleg; gui menan y
mañantosmo.

<span id="an_53:1">53:1</span> ILEGÑA y taetiningo gui corasonña: Taya
Yuus. Manpotlilo sija, mafatinas y chatliion na tinaelaye; taya ni uno
ni fumatitinas mauleg.

<span id="an_53:2">53:2</span> Si Yuus gui langet tumalag pápapa y
famaguon taotao sija; para ulie cao guaja gaetiningo, ni y umaliligao si
Yuus.

<span id="an_53:3">53:3</span> Todos sija manalo tate; ya manjuyong
potlilo sija; taya ni uno ni fumatitinas y mauleg, aje, taya ni uno.

<span id="an_53:4">53:4</span> Taya tiningoñija ni chumogüe inechong? ni
y macano y taotaojo sija, taegüije yan mañochocho pan: ya ti maagang si
Yuus.

<span id="an_53:5">53:5</span> Mangosmanmaañao sija gui anae taya
minaañao: sa si Yuus janafanmachapon adisapatta y telang ayo y
tumotojgue contra jago; jago jagas unnafanmamajlao, sa si Yuus
manrenechasa sija.

<span id="an_53:6">53:6</span> O, na y satbasion Israel mojon ujuyong
guiya Sion! anae si Yuus janatalo y quinautiba y taotaoña; ayo nae
umagof si Jacob, yan ufanmagof y Israel.

<span id="an_54:1">54:1</span> SATBAYO, O Yuus, pot y naanmo, ya
unjusgayo pot y minetgotmo.

<span id="an_54:2">54:2</span> Jungog y tinaetaejo, O Yuus; ecungog y
sinangan y pachotto.

<span id="an_54:3">54:3</span> Sa y taotao juyong sija mangajulo contra
guajo, yan y taotao ni y fijon y minatatgañija maaliligao y antijo; sija
jagasja ti japopolo si Yuus gui menanñija. Sila.

<span id="an_54:4">54:4</span> Estagüe na si Yuus umayuyudayo; si Jeova
mañisija yan ayo y mumantietene y antijo.

<span id="an_54:5">54:5</span> Güiya uapase taelaye y enemigujo sija;
yulang sija gui minagajetmo.

<span id="an_54:6">54:6</span> Sa inefresijo ni y minalagojo bae
junaejao; bae jualaba y naanmo, O Jeova, sa mauleg.

<span id="an_54:7">54:7</span> Sa güiya munalibreyo todo gui chinatsaga:
sa y atadogjo jagasja jalie y minalagojo contra y enemigujo.

<span id="an_55:1">55:1</span> JUNGOG y tinaetaejo, O Yuus: ya chamo
umaatog maesa jao gui guinagaojo.

<span id="an_55:2">55:2</span> Atituyeyo, ya opeyo: sa inestotbayo gui
trinistieco, ya umugongyo;

<span id="an_55:3">55:3</span> Sa pot y inagang y enemigo: sa pot y
chiniguit y manaelaye; sa mayute y tinaelaye gui jilojo, ya pot y
biniboñija, na machatliiyo, japetsigueyo.

<span id="an_55:4">55:4</span> Y corasonjo gospute gui sumanjalomjo: yan
y minaañao y finatae podong gui jilojo.

<span id="an_55:5">55:5</span> Minaañao yan linaolao, manmato guiya
guajo; y linijan ñumoñoyo.

<span id="an_55:6">55:6</span> Ya ilegco: O mojon yanguin gaepapayo,
taegüije y paluma! ayo nae jugupo chago, ya judescansa.

<span id="an_55:7">55:7</span> Estagüe, ayo nae jujanao chago, ya jusaga
gui jalomtano. Sila.

<span id="an_55:8">55:8</span> Mojon bae jualula malag y guinegüe,
guinin y duron manglo yan y pinagyo.

<span id="an_55:9">55:9</span> Yulang, O Jeova, ya ipe y jilañija; sa
jagasja julie y fijom na manaelaye, ya y manmanpotfifia gui siuda.

<span id="an_55:10">55:10</span> Jaane yan puenge manjajanao gui
sumanjilo y quelatña: inechong yan inacacha mangaegue gui entaloña.

<span id="an_55:11">55:11</span> Manaelaye mangaegue gui entaloña;
chiniguit yan dinague ti usuja gui chalanña.

<span id="an_55:12">55:12</span> Sa ti y enemigo lumalatdeyo; ayo nae
siña jusungon; ni ti ayo y chumatliiyo ni y munadangculo güe contra
guajo: ayo nae junaatog maesayo guiya güiya.

<span id="an_55:13">55:13</span> Lao jagoja, un taotao, ni y parejujo,
yan y gachongjo, yan y senjuguflie na amigujo.

<span id="an_55:14">55:14</span> Sa y mamis na inangoco manasangane jam
y jinasonmame; ya tafanmamocat yan linajyan taotao gui guimayuus.

<span id="an_55:15">55:15</span> Polo sija ya derepente ufanchinile ni y
finatae: polosija ya ufansinetta papa manlalâlâ guiya sasalaguan; sa
guaja y manaelaye gui sagañija yan y sanjalomñija.

<span id="an_55:16">55:16</span> Lao guajo, bae juagang si Yuus; ya si
Jeova usatbayo.

<span id="an_55:17">55:17</span> Pupuenge, ogaan, yan taloane, jufanjaso
ya juagang duro, ya güiya ujungog y inaganjo.

<span id="an_55:18">55:18</span> Güiya jagasja munalibre y antijo qui
pas, guinin y guera ni y comontrayo: sa megae pumotfifia yo.

<span id="an_55:19">55:19</span> Si Yuus ufaninjingog, ya ufaninepe
sija; asta ayo y mañasaga desde y apmam na tiempo. Sila. Ti taotao sija
ni siempre jatulaeca, ya ti manmaañao as Yuus.

<span id="an_55:20">55:20</span> Jaestira mona y canaeña contra ayo sija
ni y manpas guiya güiya: jayulang y tratuña.

<span id="an_55:21">55:21</span> Y sinangan y pachotña palagseña qui y
mantica, lao guera gui jalom corasonña; y sinanganña mananana qui y
laña; lao puro ayo sija espada in malagnos.

<span id="an_55:22">55:22</span> Polo y catgamo gui as Jeova, ya güiya
uminantiene; sa taya nae jasotta y manunas ya umanacalamten.

<span id="an_55:23">55:23</span> Lao jago, O Yuus, ufansinetta sija papa
gui joyon finatae; sa y manmejgá, yan manfáfababa na taotao sija, ti
ufanlâlâ ni lamita gui jaaniñija; lao guajo juangocoyo nu jago.

<span id="an_56:1">56:1</span> GAEASE nu guajo, O Yuus; sa y taotao
malago na ujapañotyo; mumumo todot dia, ya jachichiguityo.

<span id="an_56:2">56:2</span> Todot dia y enemigujo manmalago na
ujapañotyo; sa megae mamumujo ya mansobetbio.

<span id="an_56:3">56:3</span> Jafaja na tiempo nae maañaoyo,
juangocojayo guiya jago.

<span id="an_56:4">56:4</span> Gui as Yuus jualaba y finoña; gui as Yuus
nae jagasja jupolo y inangococo, ti maañaoyo; jafa ufatinas y catne
guiya guajo?

<span id="an_56:5">56:5</span> Todot dia mabira y sinanganjo; sa todo y
jinasoñija contra guajo para tinaelaye.

<span id="an_56:6">56:6</span> Mandaña ya manatog maesasija; ya
magueguesatituye y pinecatjo, anae jagas mananangga sija y antijo.

<span id="an_56:7">56:7</span> Ufanescapa nu y tinaelaye? gui binibo nae
unyute papa y taotao sija, O Yuus.

<span id="an_56:8">56:8</span> Jago sumangan y jinanaojo; polo gui jalom
boteyamo y lagojo: manaegüe sija gui leblomo?

<span id="an_56:9">56:9</span> Ayo nae, ujabira sija tate y enemigujo y
jaane nae juagangjao; este jutungo, na si Yuus para guajo.

<span id="an_56:10">56:10</span> Gui as Yuus jualaba y finoña: gui as
Jeova jualaba y finona.

<span id="an_56:11">56:11</span> Gui as Yuus nae jagasja jupolo y
inangococo; ya siempre ti jumaañao; jafa y taotao ufatinas guiya guajo?

<span id="an_56:12">56:12</span> Y promesamo gaegue guiya guajo, O Yuus:
ya juapasejao siempre ni y inefresen grasias.

<span id="an_56:13">56:13</span> Sa jagasja unnalibre y antijo gui
finatae; ti siempre unnalibre y adengjo an podong? para jufamocat gui
menan Yuus gui candet y manlálâlâ.

<span id="an_57:1">57:1</span> GAEASE nu guajo, O Yuus, gaease nu guajo;
sa y antijo guinegüe güe guiya jago: magajet, y anineng y papamo
ugogüeyo asta qui manmalofan y chinatsaga.

<span id="an_57:2">57:2</span> Bae juagang si Yuus Gueftaquilo; si Yuus
ni y jafatinas todo y güinaja para guajo.

<span id="an_57:3">57:3</span> Ufanago guinin y langet ya unalibreyo;
anae jalalatde ayo y malago pumañotyo. Sila. Si Yuus utago y minaaseña
yan y minagajetña.

<span id="an_57:4">57:4</span> Y antijo gaegue gui entalo y león sija:
ya umaasonyo gui entalo ayo sija y minañila guafe, junggan, yan y
lalajin taotao sija ni y nifenñija y lansa sija, yan flecha sija, ya y
jilañija malagtos na espada.

<span id="an_57:5">57:5</span> Nadangculojao gui jilo y langet, O Yuus;
polo y inenramo todo gui sanjilo tano.

<span id="an_57:6">57:6</span> Jagas mamatinas laso, para y pinecatto; y
antijo tumecon papa; jagas manmaguadog joyo gui menajo; ya sija mamodong
maesaja gui taloloja. Sila.

<span id="an_57:7">57:7</span> Y corasonjo, esta meton, O Yuus, y
corasonjo esta meton; bae jucanta, magajetja, jucanta alabansa sija.

<span id="an_57:8">57:8</span> Fagmata, inenrajo; fagmata, guitala yan
atpa; guajoja na maesa magmatayo taftaf.

<span id="an_57:9">57:9</span> Bae junaetjao grasias, O Jeova, gui
entalo y taotao sija; jucantayejao alabansa sija gui entalo y nasion
sija.

<span id="an_57:10">57:10</span> Sa asta y langet, dangculo y minaasemo,
yan asta y mapagajes y minagajetmo.

<span id="an_57:11">57:11</span> Nadangculojao gui jilo y langet, O
Yuus; polo y minalagmo todo gui sanjilo y tano.

<span id="an_58:1">58:1</span> MAGAJET na jamyo manudo, *anae debe de*
unfanguentos jamyo tininas? manmanjujusga jamyo tunas, O jamyo, ni y
lalajin taotao sija?

<span id="an_58:2">58:2</span> Magajet, na y jalom corason nae
manmachochocho jamyo tinaelaye; intajlang gui canaenmiyo y tinaelaye gui
tano.

<span id="an_58:3">58:3</span> Y manaelaye, manaotao juyong desde y
jalom tuyan: enseguidas qui manmafañago, manabag manguecuentos ni y
mandague.

<span id="an_58:4">58:4</span> Y binenoñija, parejo yan y binenon y
culebbla: sija parejo yan y tangan y serpiente, ni y jajuchum talangaña;

<span id="an_58:5">58:5</span> Ya ti jaecungog y inagang y encantador,
ni y gosfaye manencanta.

<span id="an_58:6">58:6</span> Yamag y nifenñija gui jalom pachotñija, O
Yuus: yamag juyong y dangculo na nifen y patgon leon, O Jeova.

<span id="an_58:7">58:7</span> Polo ya ufanmadirite taegüije y janom ni
y malalagoja gui iyoña: anae jaachechetgüe y flechaña, polo ya calang
manutut.

<span id="an_58:8">58:8</span> Polo ya utaegüije y acaleja ni y madirite
ya umalofan: taegüije y taetiempo na mañagon palaoan, ni y ti guinin
lumilie y atdao.

<span id="an_58:9">58:9</span> Antes di usiente y lauyanmiyo y *guafen
y* tituca, uchule sija ya unajanao, nu y remulinon manglo, ayo manbetde
taegüije mansinenggue,

<span id="an_58:10">58:10</span> Y manunas ufanmagof yanguin jalilie y
inemog; ufagase y adengña gui jâgâ y taelaye.

<span id="an_58:11">58:11</span> Para ualog y taotao: Magajet na guaja
apasñija y manunas: magajet guaja si Yuus ni y manjujusga gui tano.

<span id="an_59:1">59:1</span> NALIBREYO gui enemigujo sija, O Yuusso;
polo yo gui jilo guinin ayosija ni y mangajujulo contra guajo.

<span id="an_59:2">59:2</span> Nalibreyo gui chumogüe y tinaelaye, ya
satbayo gui manmejga na taotao sija.

<span id="an_59:3">59:3</span> Sa, estagüe, na mananangga y antijo: y
manmetgot mandaña contra guajo; ti pot y tinaelayeco, ni ti pot y
isaojo, O Jeova.

<span id="an_59:4">59:4</span> Manmalago ya japrepara sija, sin y
linachijo; fagmata, ya unayudayo, ya unlie.

<span id="an_59:5">59:5</span> Jago Jeova, Yuus y inetnon sendalo, si
Yuus Israel; fagmata ya unbisita todo y nasion sija; chamo gagaease ni y
manaelaye. Sila.

<span id="an_59:6">59:6</span> Manalo guato yan pupuenge: ya manboruruca
taegüije y galago, ya malilicucue y siuda.

<span id="an_59:7">59:7</span> Liija, sa mannutugap juyong guinin y
pachotñija: espada sija guaja gui jalom labiosñija; jaye, ilegñiñija,
cao jajungog?

<span id="an_59:8">59:8</span> Lao jago, O Jeova, siempre unchatgue
sija; siempre unmofea todo y nasion.

<span id="an_59:9">59:9</span> O minetgotto, junanangga jao; sa si Yuus
y guimajo lumijing.

<span id="an_59:10">59:10</span> Si Yuusso nu y minaaseña, ugaegue gui
menajo: si Yuus unaliiyo y minalagojo, gui jilo y enemigujo sija.

<span id="an_59:11">59:11</span> Chamo pumupuno sija, sa trabia ti
manmalelefa y taotaojo; chalapon sija pot y ninasiñamo; ya unchule sija
papa, O Jeova, patangmame.

<span id="an_59:12">59:12</span> Pot y isao y pachotñija, yan pot y
sinangan y labiosñija, polo ya ufanmacone, pot y sobetbioñija: yan pot y
matdision, yan manmandadague ni y sinanganñija.

<span id="an_59:13">59:13</span> Lachae sija ni y binibumo, lachae sija,
para sija ti ufangaegue talo: ya ujatungo na si Yuus mangobiebietna gui
as Jacob, asta y uttimon y tano. Sila.

<span id="an_59:14">59:14</span> Ya an pupuenge, polo ya ufanalo guato,
ya unfanboruca taegüije y galago ya umalilicue y siuda.

<span id="an_59:15">59:15</span> Nafanjajanao julo yan papa, ya
ufanmanaliligao nañija; ya usaga todo puenge yanguin ti manjaspog.

<span id="an_59:16">59:16</span> Lao guajo, jucanta ni y ninasiñamo;
magajet, na jucanta agang ni y minaasemo yan ogaan; sa guinin jago y
guimajo lumijing, yan y guinegüeco gui jaanen chinatsagaco.

<span id="an_59:17">59:17</span> Jago, O minetgotjo, jucantaye y
alabansa sija; sa si Yuus y guimajo lumijing, yan y Yuus y minaasejo.

<span id="an_60:1">60:1</span> O Yuus, jago yumutejam, jago gumapotjam
papa; guinin lalalojao; O, natalojam guato.

<span id="an_60:2">60:2</span> Jago jagasja munamayengyong y tano; jago
yumulang; nafanjomlo y yinilangña sija, sa manmayeyengyong.

<span id="an_60:3">60:3</span> Unfanue y taotaomo sija ni y manmajetog
na güinaja; unnafanguimenjam ni y binon na matulalaejon.

<span id="an_60:4">60:4</span> Unnae ayo sija ni y manmaañao nu jago, un
bandera para ujatsa pot y minagajet. Sila.

<span id="an_60:5">60:5</span> Sa para ufanlibre y güinaeyamo; satba ni
y agapa na canaemo, yan opejam.

<span id="an_60:6">60:6</span> Si Yuus sumangan y sinantosña; siempre
jumagof; ya siempre judibide iya Siquem, ya jumide y bayen Sucot.

<span id="an_60:7">60:7</span> Iyoco Galaad, ya iyoco Manases: Efraim y
guinegüe y ilujo; Juda y baston minagasso.

<span id="an_60:8">60:8</span> Moab, y palanggana para jufagagaseyo; y
jilo Edom nae juyute y sapatosso: Filistia, agangjao pot guajo.

<span id="an_60:9">60:9</span> Jaye uchinileyo guato gui fitme na siuda?
jaye uesgaejonyo guato Edom?

<span id="an_60:10">60:10</span> Mungajao, O Yuus, ni y guinin
yumutejam? yan jago, O Yuus, ti jumanao yan y inetnon sendalonmame.

<span id="an_60:11">60:11</span> Naejam inayuda contra y contrario gui
chinatsaga; sa taebale y inayudan taotao.

<span id="an_60:12">60:12</span> Guinin as Yuus nae infatinas y
minatatnga; sa güiyaja ni ugacha papa y contrarionmame.

<span id="an_61:1">61:1</span> JUNGOG y inaganjo, O Yuus; atituye y
tinaetaejo.

<span id="an_61:2">61:2</span> Desde y uttimon y tano juagang jao, anae
taeninasiña y corasonjo: chalaneyo asta y acho ni y mas taquilo qui
guajo.

<span id="an_61:3">61:3</span> Sa jago guinin y guinegüeco, yan y guiman
lumijing guinin y enemigo.

<span id="an_61:4">61:4</span> Jusaga gui jalom y tabetnaculumo para
taejinecog: ya jugogüeyo gui tinampen y papamo. Sila.

<span id="an_61:5">61:5</span> Sa jago O Yuus guinin jumungog y
promesajo; jago guinin numaeyo ni y erensian ayo sija y manmaañao ni y
naanmo.

<span id="an_61:6">61:6</span> Jago munaanaco y jaanin y ray; y sacanña
taegüije y megae na generasion sija.

<span id="an_61:7">61:7</span> Usaga gui menan Yuus para taejinecog: O,
nalisto y güinaeya yan y minagajet, para ufanadaje güe.

<span id="an_61:8">61:8</span> Pot este jucantaye y naanmo para
taejinecog, para jufatinas y prinimetijo cada jaane.

<span id="an_62:1">62:1</span> Y antijo janananggaja si Yuus; sa guinin
güiya nae mamaela y satbasionjo.

<span id="an_62:2">62:2</span> Güiyaja y achojo yan y satbasionjo, güiya
y torejo taquilo: ya ti megae jumanacalamten.

<span id="an_62:3">62:3</span> Asta ngaen nae intigong contra unoja
taotao? todos jamyo infanmapuno; taegüije y padet ni y cumba, yan
taegüije y matomba na colat.

<span id="an_62:4">62:4</span> Manafaesenja gui entaloñija na umayute
papa gui ninasiñaña: manmagof ni y dinague sija: manmanbendidise ni y
pachotñija, lao manmanmatdidise qui sumanjalomñija.

<span id="an_62:5">62:5</span> Si Yuus nanggajao, O antijo; sa guinin
güiya y ninanggaco.

<span id="an_62:6">62:6</span> Güiyaja y achojo yan y satbasionjo; güiya
y torejo taquilo, ya ti jumanacalamten.

<span id="an_62:7">62:7</span> Gui as Yuus nae gaegue y satbasionjo yan
y minalagjo; y acho y minetgotjo yan y guinegüeco mangaegue gui as Yuus.

<span id="an_62:8">62:8</span> Angoco gue todo y tiempo, jamyo ni y
taotao sija; chuda y corasonmiyo gui menaña: si Yuus y guinegüe para
jita. Sila.

<span id="an_62:9">62:9</span> Seguro todo y taotao sija ni y umitde
condisioñija manjinaja; ya y managquilo condisioñija, un dinague;
yanguin manmapolo gui balansa, todos manñajlalangña qui y jinaja.

<span id="an_62:10">62:10</span> Chamo umangongoco jao gui inamot, yan
chamo na gagaebale y sinaque: yanguin y güinaja manlalamegae; chamo
pumópolo y corasonmo guiya sija.

<span id="an_62:11">62:11</span> Guinin jasangan si Yuus un biaje; ya
dos biaje jagasja jujungog este; na y ninasiña iyon Yuus.

<span id="an_62:12">62:12</span> Sa iyomoja locue Jeova y minaase: sa
unapapaseja cada taotao jaftaemano y chechonâ.

<span id="an_63:1">63:1</span> O Yuus, jago y Yuusso; taftaf jualigao
jao; y antijo majo pot jago, y catneco majalang nu jago, gui anglo an
majo na tano, anae taya janom;

<span id="an_63:2">63:2</span> Taegüije juatan jao gui templo para julie
y ninasiñamo yan y minlagmo.

<span id="an_63:3">63:3</span> Sa y mauleg güinaeyamo maulegña qui y
linâlâ; y labiosso ualabajao.

<span id="an_63:4">63:4</span> Taegüine jubendise jao gui linâlâjo; ya
jujatsa julo y canaejo ni y naanmo.

<span id="an_63:5">63:5</span> Y antijo ujaspog taegüije y ujaspog ni y
titanos an montica; ya y pachotjo ualabajao yan y minagof y labiosso.

<span id="an_63:6">63:6</span> Yanguin jujaso jao gui jilo camajo; ya y
jinasoco nu jago gui ora nae bumebelayo an puenge.

<span id="an_63:7">63:7</span> Sa jago guinin umayudayo; enaomina y
anineng y papamo nae jumagof.

<span id="an_63:8">63:8</span> Y antijo dangculo na tinatitiye jao: y
agapa na canaemo mumantieteneyo.

<span id="an_63:9">63:9</span> Lao ayo sija y umaliligao y antijo, para
umayulang, sija ufanjanao para y mas tadong na joyo gui tano.

<span id="an_63:10">63:10</span> Ufanmaentrega gui jinilat y espada;
sija ugüinaja para y sora sija.

<span id="an_63:11">63:11</span> Lao y ray umagof gui as Yuus; ya todo y
manmanjula pot güiya unfanmagof: sa y pachot ayo sija y manmandadague
ufanmajuchom.

<span id="an_64:1">64:1</span> JUNGOG y inagangjo, O Yuus, gui quejaco:
adaje y linâlâjo ni y minaañaoña ni y enemigo.

<span id="an_64:2">64:2</span> Naatogyo gui secreto na pinagat y
manaelaye; yan y inatborota ni y chumogüe y taelaye.

<span id="an_64:3">64:3</span> Ni y janafanmalagtos y jilañija taegüije
y espada, yan janafanapunta y flechañija, ni manmalaet na sinangan.

<span id="an_64:4">64:4</span> Para ujaflecha gui secreto y cabales; ya
derepente manflecha güe, ya ti maañao.

<span id="an_64:5">64:5</span> Janafanfitmeja sija gui na jinasuye
taelaye: manmanafaesen para ujananaplinanta y laso; ya ilegñija: Jaye
ufanlinie?

<span id="an_64:6">64:6</span> Manmanaliligao ni y tinaelaye; ilegñija
na tacumple guse y inaligaota: cada uno guiya sija manacjalom
jinasonñija yan corasonñija manadong.

<span id="an_64:7">64:7</span> Lao si Yuus flumecha sija, ya enseguidas
ninafanlamen nu y flecha.

<span id="an_64:8">64:8</span> Ya taegüije ninafanmatompo; y jilañija
contra sija; ya todo y lumie sija ujayengyong y ilonñija.

<span id="an_64:9">64:9</span> Ya todo y taotao sija ufanmaañao; ya
ujasangan y checho Yuus: sa ujaguesjaso y finatinasña.

<span id="an_64:10">64:10</span> Y manunas ufanmagof sija gui as Jeova,
ya ujaangoco nu güiya; yan todo y manunas na corason, ufanmalag.

<span id="an_65:1">65:1</span> Y tinina unanangga jao guiya Sion, O
Yuus; iya jago nae umapase y promesa.

<span id="an_65:2">65:2</span> O jago ni y jumungog y utinaetae, todo y
catne ufanmato guiya jago.

<span id="an_65:3">65:3</span> Jaganayo y tinaelaye sija; lao y
isaomame, jago umasie.

<span id="an_65:4">65:4</span> Dichoso y taotao ni y unayeg, ya
unnaguaguato guiya jago, para usaga gui sagamo: manjaspogjam ni y
minauleg y guimamo, asta y santos na lugat gui templomo.

<span id="an_65:5">65:5</span> Pot y namaañao na güinaja nae unopejam
gui tininas; O Yuus y satbasionmame; jago y ninangga gui uttimon puntan
tano todo, yan asta todo ayo sija y manlachago, ni y mangaegue gui jilo
y tase.

<span id="an_65:6">65:6</span> Ayo y pot ninasiñaña japlanta seguro y
egso, madudog ni y ninasiñaña;

<span id="an_65:7">65:7</span> Ni y janaquieto y palañgpang y tase sija,
y palangpang y napoñija yan *janafanbasta* managuaguat y taotao sija.

<span id="an_65:8">65:8</span> Ya ayo sija ni y mañasaga gui uttimon
tano, manmaañao ni señatmo: unnamagof y jumuyong y egaan yan y pupuenge.

<span id="an_65:9">65:9</span> Jago bumisita y tano yan unriega;
unnagosrico; y sadog Yuus bula janom: unnafanmauleg y maies para sija
yanguin esta unnalisto y tano taegüije.

<span id="an_65:10">65:10</span> Unnafangosbula janom y sutcoñija:
unnafitme a pujañija güije; ya unnamañaña ni y ichan; ya unbendise y
sinisoñija.

<span id="an_65:11">65:11</span> Uncorona y sacan sija ni y minaulegmo;
ya y finaposmo manutujo y mantica.

<span id="an_65:12">65:12</span> Manutujo gui jilo y pastaje sija gui
desierto: ya y mandiquique na sabana madudog ni y minagof.

<span id="an_65:13">65:13</span> Y pastaje sija manminagago ni y manadan
gâgâ; y baye sija locue mantinampe ni y maies; manesalao ni y
minagofñija, ya mangacanta locue.

<span id="an_66:1">66:1</span> FATINAS y minagof na inagang gui as Yuus
todo y tano.

<span id="an_66:2">66:2</span> Canta y minagof gui naanña: namalag y
tininaña.

<span id="an_66:3">66:3</span> Alog as Yuus: jafa na manámaañao y
chechomo: pot y dinangculon y ninasiñamo uninaseja y contrarionmo papa.

<span id="an_66:4">66:4</span> Todo y tano umadodorajao yan
macantatayejao: yan macantataye y naanmo. Sila.

<span id="an_66:5">66:5</span> Maela ya inlie y checho Yuus: na
ninámaañao y chechoña gui jilo y famaguon y taotao.

<span id="an_66:6">66:6</span> Jatolaeca y tase y anglo na tano: ya
japocacate y sadog: ya ayo nae manmagofjam nu güiya.

<span id="an_66:7">66:7</span> Güiya jagobiebietna ni y minetgotña para
taejinecog: y atadogña pumupulan y nasion sija: ya munga y managuaguat
na ujajatsa sija. Sila.

<span id="an_66:8">66:8</span> Fanmanbendise ni y Yuusta jamyo ni y
taotao ya namajungog y inagang y tininaña:

<span id="an_66:9">66:9</span> Ayo y mumantiene y antita gui linâlâ: ya
ti japolo y adengta na usulong.

<span id="an_66:10">66:10</span> Sa jago chumaguejam, O Yuus; jagasja
unchague jam taegüije y salape an machague.

<span id="an_66:11">66:11</span> Jago chumulejam gui jalom y laso:
unpolo chinatsaga na catga gui sinturanmame.

<span id="an_66:12">66:12</span> Jago namaudae y taotao guijilomame:
jame infaposgüe y guafe an y janom: lao unchulejam asta y jalom y rico
na sagayan.

<span id="an_66:13">66:13</span> Jujalom gui jalom guimamo yan y
sinenggue na inefrese sija: ya bae juapase jao ni y promesajo,

<span id="an_66:14">66:14</span> Ni y labiosso sumangan, yan y pachotto
jagas cumuentos anae estabayo gui chinatsaga.

<span id="an_66:15">66:15</span> Bae junaejao sinenggue na inefrese ni y
yemog yan paopao na tatneron quinilo: bae junaejao nobiyo yan chiba
sija. Sila.

<span id="an_66:16">66:16</span> Maela ya injingong, todo ayo y manmañao
as Yuus, ya bae jusangane jamyo jafa finatinasña ni y antijo.

<span id="an_66:17">66:17</span> Guajo juagang güe ni y pachotto: ya
güiya umaalaba ni y jilajo.

<span id="an_66:18">66:18</span> Yaguin jumantiene y tinaelaye gui
corasonjo, si Jeova ti ujungogyo.

<span id="an_66:19">66:19</span> Lao magajet na si Yuus jajungog: güiya
umadaje y inagang y tinaetaejo.

<span id="an_66:20">66:20</span> Bendito si Yuus, sa ti jabira y
tinaetaejo ni y minaaseña guiya guajo.

<span id="an_67:1">67:1</span> O Yuus, gaease ni jame ya unbendisejam:
yan janafanmalag y mataña gui jilomame. Sila.

<span id="an_67:2">67:2</span> Para usiña matungo y chalanmo gui jilo y
tano yan y satbasionmo gui nasion todos:

<span id="an_67:3">67:3</span> Polo y taotao ya umatuna jao, O Yuus:
polo y taotao todo ya umatuna.

<span id="an_67:4">67:4</span> O, polo y nasion sija ya ufanmagof yan
ufanganta ni y minagof: sa jago siempre jumusga y taotao gui tininas yan
ungobietna y nasion sija gui jilo y tano. Sila.

<span id="an_67:5">67:5</span> Polo y taotao ya umatuna jao, O Yuus:
polo y taotao todo ya umatuna.

<span id="an_67:6">67:6</span> Ya y tano jagasja unajuyong megae
tinegchaña: ya si Yuus ni y Yuusta ubendisejit.

<span id="an_67:7">67:7</span> Si Yuus ubendisejit: yan todo y uttimon y
tano umaañao nu güiya.

<span id="an_68:1">68:1</span> POLO si Yuus ya ucajulo, polo y enimiguña
ya ufanmachalapon: polo ayo sija y chumatlie güe ya ufanmalago gui
menaña.

<span id="an_68:2">68:2</span> Taegüije y manajanao y aso, taegüijeja
yute sija: taegüije y maderite y danges gui menan guafe, taegüijeja
manmalingoñija y manaelaye gui menan Yuus.

<span id="an_68:3">68:3</span> Lao y manunas ufansénmagof: ufansenalegre
gui menan Yuus: magajet ya usendangculo y minagofñija.

<span id="an_68:4">68:4</span> Cantaye si Yuus, cantaye alabansa sija y
naanña: nacajulo y chalan para ayo na maudae y inanaco y desierto sija;
y naanña, si Yah ya fansenmagof gui menaña.

<span id="an_68:5">68:5</span> Tatan y manaetata ya y jues para y
manbiuda, si Yuus gui sinantos na sagaña.

<span id="an_68:6">68:6</span> Si Yuus munafañaga y taeparientes gui
familia sija: güiya chumule juyong preso para umegae: lao y managuaguat
mañagaja gui anglo na tano.

<span id="an_68:7">68:7</span> O Yuus, mientras unjanao gui menan y
taotao; mientras na unfamocat gui inanaco desierto. Sila.

<span id="an_68:8">68:8</span> Y tano mayeyengyong, y langet locue
manutujo gui menan Yuus: ayo iya Sinae mayengyong gui menan Yuus, ni si
Yuus guiya Israel.

<span id="an_68:9">68:9</span> Jago, O Yuus, tumago megae na uchan, yan
jago munafitme y erensiamo na taotao anae yayas.

<span id="an_68:10">68:10</span> Y inetnon taotaomo mañaga güije: jago,
O Yuus, fumamauleg y minaulegmo para y mamoble.

<span id="an_68:11">68:11</span> Si Jeova jananae ni finijo: yan
mandangculo ayo na inetnon famalaoan ni y munamatungo:

<span id="an_68:12">68:12</span> Ray sija y inetnon sendalo falago
chadig: ya güiya palaoan ni y sumasaga iya sija mafacae y inamot na
güinaja.

<span id="an_68:13">68:13</span> Yaguin manmalago jamyo dumescansa gui
quelat quinilo; calang y papan y paluma nii platiao, yan y piluña nii
amariyo calang oro.

<span id="an_68:14">68:14</span> Anae ayo todo janasiña
manafanmachalapon y ray sija guiya güiya: taegüije anae mamodong nieve
guiya Salmón.

<span id="an_68:15">68:15</span> Y egso Yuus y egso Basán: y gostaquilo
na ogso y egso Basán.

<span id="an_68:16">68:16</span> Sa jafa na manaatansegüet, jamyo nii
manaquilo na osgo guato gui egso güinaeyan Yuus para sagaña: magajet na
si Jeova sumaga güije para taejinecog.

<span id="an_68:17">68:17</span> Y caretan Yuus y viente mil, junggan,
miyares yan miyares ya si Jeova gui entaloñija taegüije iya Sinae, iya
santos na sagaña.

<span id="an_68:18">68:18</span> Jagasja jao cajulo iya jululo, jagas
uncone y mamacautiba na megae: jagas unresibe ninae sija entre taotao
sija: magajet entre y managuaguat locue, para si Jeova Yuus usiña sumaga
gui entaloñija.

<span id="an_68:19">68:19</span> Bendito si, Jeova nii todo y jaane
jaencatga y catgata, junggan, ayo y Yuus y satbasionta. Sila.

<span id="an_68:20">68:20</span> Si Yuus güiya si Yuus satbasion para
jita: ya y jinanao guinin y finatae iyon Jeova, Señot.

<span id="an_68:21">68:21</span> Lao si Yuus janafanlamen y ilon y
enimiguña yan y cácagong y manmipe ayo y sisigueja gui isaoña.

<span id="an_68:22">68:22</span> Ya si Jeova ilegña: Bae chule talo
guinin Basán, bae chule sija talo, guinin y tádodong na tase.

<span id="an_68:23">68:23</span> Ya y adengmo siña umanaatunog gui jâgâ
ya y jila y gamo galago siña patten y enimigumo.

<span id="an_68:24">68:24</span> Sija jalie y jinanaomo, O Yuus; magajet
y jinanao y Yuusso, Rayjo gui sinantos na sagaña.

<span id="an_68:25">68:25</span> Y mangacanta manjajanao gui menan, y
mandadangdang yan y dandanñija jatatituye; y entaloñija y donseya sija
ni y mandadangdang nii pandireta.

<span id="an_68:26">68:26</span> Fanbendise si Yuus gui jalom y inetnon
taotao; junggan, jamyo y tutujonña guiya Israel.

<span id="an_68:27">68:27</span> Ayonae estaba y diquique as Benjamin y
magasñija, y prinsipen Juda yan y compañia apapagat, y prinsipen Sabulon
yan y prinsipen Neftali.

<span id="an_68:28">68:28</span> Y Yuusmo tumago y minetgotmo; O Yuus,
nametgot y chechomo para jame.

<span id="an_68:29">68:29</span> Pot causa y templomo guiya Jerusalem, y
ray sija manmañuñule ninae sija para jago.

<span id="an_68:30">68:30</span> Lalatde y dadao na gâgâ gui piao, y
manadan nobiyo yan y tatneron gataotao, nii guinocha papa adengñija y
pedason salape sija: jochalapon ayosija taotao nii manmalago manguera.

<span id="an_68:31">68:31</span> Ufanmato y prinsipe sija guinin Egipto:
Etiopia guse ujaestira y canaeña gui as Yuus.

<span id="an_68:32">68:32</span> Cantaye si Yuus jamyo nii raenon tano;
O canta tinina para y Señot. Sila.

<span id="an_68:33">68:33</span> Para ayo y maudae gui jilo y langet y
langet sija, nii guinin ampman na tiempo; estagüe na güiya masangan nii
inagang; nii gaeninasiña na inagang.

<span id="an_68:34">68:34</span> Sangan y minetgot Yuus: y minagasña
gaegue gui jilo Israel, yan y minetgotña gaegue gui jalom y mapagages.

<span id="an_68:35">68:35</span> O Yuus, ninamaañaojao gui santos na
sagamo sija: y Yuus Israel, güiya numae minetgot yan ninasiña y
taotaoña: Bendito si Yuus.

<span id="an_69:1">69:1</span> NALIBREYO, O Yuus; sa y janom manjalom
asta y antijo.

<span id="an_69:2">69:2</span> Magñoyo gui tadong na luño; anae ti
siñayo tumojgue: guajo mato y jalom tadong na janom anae y milag malofan
gui jilojo.

<span id="an_69:3">69:3</span> Yayasyo ni y inagangjo: y agagajo
ninaanglo: y atadogco linálachae mientras junanangga si Yuusso.

<span id="an_69:4">69:4</span> Ayosija y chumatliiyo pot taya, megaeña
qui y gapotulo gui ilujo: ayosija y manmalago umututyo nii enemigujo sin
jafa na linache, mangaeninasiña: ayo nae guajo junatalo guato ayo y taya
nae juchuleguan.

<span id="an_69:5">69:5</span> O Yuus, jago tumungo y taetiningojo: yan
y isaojo sija ti junaatog guiya jago.

<span id="an_69:6">69:6</span> Chamo ayo sija y numananggajao
munafanmamamajlao pot guajo, O Jeova, Yuus y inetnon sendalo: chamo ayo
sija y umaliligaojao umadesonra pot guajo, O Yuus Israel.

<span id="an_69:7">69:7</span> Sa pot jago jupadese y linalatde:
minamajlao tumampe y matajo.

<span id="an_69:8">69:8</span> Guinin manataotao juyong yo nii mañelujo;
yan taotao juyongyo gui famaguon nanajo.

<span id="an_69:9">69:9</span> Sa y inigo y guimamo cumanoyo: ya y
linalatdeñija y ayo sija nii lumalatde jao manbasnag guiya guajo.

<span id="an_69:10">69:10</span> Anae tumangesyo ya junamajalang y
antijo pot ti chumocho, este y para malalatdeco.

<span id="an_69:11">69:11</span> Anae jufatinas y luto para magagujo,
jumuyongyo un cuentos nu sija.

<span id="an_69:12">69:12</span> Ya ayo y manmatatachong gui petta,
manadingan contra guajo: ya guajo y cantasionñija anae mangacanta y
manbulacho.

<span id="an_69:13">69:13</span> Lao guajoja, y tinaetaejo guiya jago, O
Jeova, gui tiempon y finaboresemo: O Yuus, pot y minegae y minaasemo
opeyo gui minagajet y satbasionmo.

<span id="an_69:14">69:14</span> Nalibreyo gui liño ya chajo mamagño:
polo ya ulibreyo güije sija nii chumatliiyo, yan gui y tinadong y janom
sija.

<span id="an_69:15">69:15</span> Chamo pumopolo y minilalag na janom na
ufalofan gui jilojo, ni unpolo y tinadong na upañotyo; chamo pumopolo y
joyo na ujuchom y pachotña gui jilojo.

<span id="an_69:16">69:16</span> Opeyo, O Jeova; sa y minaasemo
gosmauleg: taemanoja y minegae y minaasemo, birajao guiya guajo.

<span id="an_69:17">69:17</span> Chamo na aatog y matamo gui tentagomo;
sa gaegue yo gui chinatsaga: opeyo guse.

<span id="an_69:18">69:18</span> Najijot jao gui antijo ya unnalibre:
rescatayo sa juguaja y enimigujo sija.

<span id="an_69:19">69:19</span> Jago tumungo y malalatdeco, yan y
minamajlaojo yan y madesonraco: y contrariojo mangaegue todo gui menamo.

<span id="an_69:20">69:20</span> Y linalatde yumulang y corasonjo: yan
bulayo y pinite: ya manaliligaoyo jaye upinite, lao taya ni uno: yan y
numamagofyo lao ti jusoda ni uno.

<span id="an_69:21">69:21</span> Sija numaeyo locue lalaet para
nengcanojo: yan anae majoyo, sija numaeyo binagle para juguimen.

<span id="an_69:22">69:22</span> Polo ya lamasañija mamalaso gui
menanñija: polo ya yaguin gaegue sija gui pas, este para ocodo.

<span id="an_69:23">69:23</span> Polo ya ujomjom y atadogñija para
chañija fanmalilie; yan janayeyengyong nii sinturanñija para todo y
tiempo.

<span id="an_69:24">69:24</span> Basija gui jiloñija y binibumo, ya polo
y dangculon linalalomo ya ufanjeniguif sija.

<span id="an_69:25">69:25</span> Polo y sagañija ya umayulang: yan taya
ni uno siña sumaga gui tiendañija.

<span id="an_69:26">69:26</span> Sa sija pumetsigue ayo sija y
sinaolagmo: ya sija sumangan y pinitinja ni y ninafanlamenmo.

<span id="an_69:27">69:27</span> Naye mas taelaye y tinaelayeñija, ya
chamo munafanjajalom gui tininasmo.

<span id="an_69:28">69:28</span> Palo ya umafunas sija gui leblon
linâlâ: ya munga manmatugue sija yan y manunas.

<span id="an_69:29">69:29</span> Lao guajo pobleyo yan tristeyo: polo y
satbasionmo, O Yuus, ya upoloyo guiya jululo.

<span id="an_69:30">69:30</span> Guajo bae jualaba y naan Yuus nu y
cantasion, ya junadangculo güe nu y inefresen grasias.

<span id="an_69:31">69:31</span> Ya este munaguefmagof si Jeova mas qui
y nobiyo, pat y toro nii mangaecángjilon yan papaquis.

<span id="an_69:32">69:32</span> Y manmanso, jalie este ya ninafanmagof:
ya y corasonmiyo ufanlâlâ y unaaliligao si Yuus.

<span id="an_69:33">69:33</span> Sa si Jeova jajungog y mannesesitao ya
ti jachatlie y prenesuña sija.

<span id="an_69:34">69:34</span> Polo y langet yan tano ya umaalaba güe,
yan y tase sija yan todo y güinaja nii mangalalamten gui sanjalomña.

<span id="an_69:35">69:35</span> Sa si Yuus ujasatba y Sion yan
ujafatinas y siuda sija guiya Juda: para usiña sija mañaga güije yan
uguaja para y iyonñija.

<span id="an_69:36">69:36</span> Ya y semiya locue gui tentagoña uereda
ni ayo: ya ayo sija y gumaeya y naanña unafañaga güije.

<span id="an_70:1">70:1</span> NACHADIG, O Yuus, para unalibreyo:
nachadig umayudayo, O Yuus.

<span id="an_70:2">70:2</span> Polo sija ya ufanmamajlao yan
ufaninistotba ni y umaliligao y antijo: polo sija ya ufanalo tate yan
ufanmamajlao ni y manmagof nii desonraco.

<span id="an_70:3">70:3</span> Polo sija ya ufanalo tate para apas y
minamajlaoñija ja ni y ilegñija: Aha, Aha.

<span id="an_70:4">70:4</span> Polo ayo todo y umaliligaojao ya
unfanmagof yan ufansenmagof ni jago: ya polo ya ayo y gumaeya y
satbasionmo ya ilelegñija siésiempreja: Umanasendangculo si Yuus.

<span id="an_70:5">70:5</span> Lao guajo pobleyo yan nesesitaoyo:
nachadig jao guiya guajo, O Yuus: sa jago umayuyudayo, yan y
munalibreyo; O Jeova, chamo umatrasasao.

<span id="an_71:1">71:1</span> YYAJAGO, O Jeova, nae jupolo y
inangococo: ya chajo mamámajlao para taejinecog.

<span id="an_71:2">71:2</span> Nalibreyo, nii tininasmo ya rescatayo:
naapo y talangamo guiya guajo ya unsatbayo.

<span id="an_71:3">71:3</span> Jago y acho y saga para guajo, anae
mafatoyo todo y tiempo: jago mannae tinago na jumasatbayo: sa jago y
finitmeco yan y castiyujo.

<span id="an_71:4">71:4</span> Rescatayo, O Yuusso, juyong gui canae y
manaelaye yan y canae y ti manunas yan y manrecto na taotao.

<span id="an_71:5">71:5</span> Sa jago y ninanggaco, O Jeova Yuus: jago
y inangococo desde y pinatgonjo.

<span id="an_71:6">71:6</span> Sa jago mumantieneyo desde y jalom tuyan,
jago chumuleyo juyong guinin y tiyan nana: ya y tininajo todo y tiempo
guiya jago.

<span id="an_71:7">71:7</span> Guajo taegüije y ninamanman gui linajyan;
lao jago y megot na guinegüeco.

<span id="an_71:8">71:8</span> Y pachotto ubula nii tininamo, an y
inenramo todot dia.

<span id="an_71:9">71:9</span> Chamoyo yumuyute gui tiempo y inamcojo:
yaguin minetgotto esta jocog chamoyo dumidingo.

<span id="an_71:10">71:10</span> Sa y enimigujo manadingan contra guajo;
yan ayo sija y numanangga y antijo, manafaesen entre sija.

<span id="an_71:11">71:11</span> Ylegñija: Diningogüe as Yuus: petsigue
ya enchilegüe; sa taya para ulinibregüe.

<span id="an_71:12">71:12</span> O Yuus, chamo chachago guiya guajo;
Yuusso, nachadig yan para unayudayo.

<span id="an_71:13">71:13</span> Polo sija ya ufanmamajlao yan
ufanlinachae, ayo y contrarion y antijo; polo sija ya ufantinampe nii
minamajlao yan y sinala, y umaliligao y dañujo.

<span id="an_71:14">71:14</span> Lao guajo juananangga todo y tiempo,
yan junalala megae y tininajo guiya jago.

<span id="an_71:15">71:15</span> Y pachotto usinangan y tininasmo, yan y
satbasionmo todot dia: sa ti jutungo y minegaeña.

<span id="an_71:16">71:16</span> Bae jufalag y minetgot gui as Yuus,
Jeova; ya jusangan y tininasmo, magajet, iyomoja namaesa.

<span id="an_71:17">71:17</span> O Yuus, jago jagasja fumanagüe yo desde
y pinatgonjo; yan asta pago jusangan claro nii ninamanman y chechomo.

<span id="an_71:18">71:18</span> Pago locue anae estayo bijo ya
chungeyo, O Yuus chamoyo dumidingo: asta que jusangan claro nii
minetgotmo y manmámamaela na generasion, yan y ninasiñamo cada uno ni
ayo y ufanmato.

<span id="an_71:19">71:19</span> Yan y tinasmo locue, O Yuus,
sumentaquilo; jagasja unfatinas y mandangculo na güinaja sija: O Yuus,
jaye uparejumo?

<span id="an_71:20">71:20</span> Sa jago y fumanuejam mandangculo na
pinite yan chinatsaga, siempre unnalâlâjam talo, yan unchulejam talo
julo guinin y tinadong y tano.

<span id="an_71:21">71:21</span> Aumenta y dinangculoco; yan birajao ya
unamamagofyo.

<span id="an_71:22">71:22</span> Ya guajo locue bae jualaba jao yan y
guitala: magajet, y minagajetmo, O Yuusso: yyajago nae jucantaye yan y
atpa, O jagoja na Santos guiya Israel.

<span id="an_71:23">71:23</span> Y labiosso sendangculo minagofña anae
jucantayejao tinina; yan y antijo ni jago munalilibre.

<span id="an_71:24">71:24</span> Y jilajo locue jasasangan y tininasmo
todot dia: sa innafanmamajlao yan innafaninestotba ayo y umaliligao y
dañujo.

<span id="an_72:1">72:1</span> NAE y ray ni juisiomo, O Yuus, yan y
tininasmo gui lajin y ray.

<span id="an_72:2">72:2</span> Ya güiya ufanjusga y taotaomo gui
tininas, yan y mamoblemo gui juisio.

<span id="an_72:3">72:3</span> Ya y beca sija chumule y pas gui taotao
yan y mandiquique na ogso sija pot y tininas.

<span id="an_72:4">72:4</span> Güiya ufanjusga y mamoble na taotao,
güiya ufañatba y famaguon y mannesesitao, yan ufanyinamag y manmachaleg.

<span id="an_72:5">72:5</span> Sija ufanmaañao ni jago mientras gagaegue
y atdao, yan y pilan gui todo y generasion yan y generasion.

<span id="an_72:6">72:6</span> Güiya tumunog papa taegüije y ichan gui
jilo y manmautot na chaguan: taegüije minatmon janom ni y nafotgon y
tano.

<span id="an_72:7">72:7</span> Ya y jaaniña sija, mumamta y tininas; ya
y pas sumenmegae asta qui jocog y pilan.

<span id="an_72:8">72:8</span> Güiya uguaja minagasña locue guinin y
tase asta y tase, yan guinin y sadog asta y uttimon y tano.

<span id="an_72:9">72:9</span> Ya ayo y mañasaga gui desierto, manecon
gui menaña; ya y enimiguña sija mamanjojoflag gui eda.

<span id="an_72:10">72:10</span> Y ray sija guiya Tarsis yan isla sija
ufanmañuñule ninae: yan y ray sija guiya Sabá yan iya Seba ufanmannae
ninae.

<span id="an_72:11">72:11</span> Magajet, y ray todos ujatomba sija gui
menaña: yan y nasion todos usinetbe güe.

<span id="an_72:12">72:12</span> Sa güiya unalibre y nesesitao an
jumagang; yan ayo locue y peble an ni y taya uinayuda.

<span id="an_72:13">72:13</span> Güiya unafanmañotbla y mamoble yan y
mannesesitao yan ujasatba y anten y mannesesitao.

<span id="an_72:14">72:14</span> Güiya unafanlibre y antiñija guinin y
chiniguit yan y finijom: yan ugagaebale y jâgâñija gui menan atadogña.

<span id="an_72:15">72:15</span> Ya güiya lumala, ya para güiya umanae
ni y oron Sabá; ya y tinayuyut locue mafatitinas pot güiya todo y
tiempo; sa sija ufanbendise güe todot dia.

<span id="an_72:16">72:16</span> Sa uguaja megae na maies gui jalom y
eda gui sanjilo y puntan y beca sija; ya y tinegchaña ufanmayengyong
taegüije y Libano.; ya sija gui siuda ninafangatbo taegüije y chaguan
gui eda.

<span id="an_72:17">72:17</span> Y naanña gagaegue para taejinecog: y
naanña sisigueja taegüije y siniguen y atdao: yan todo y taotao
ufandichoso guiya güiya; yan todo y nasion umafanaan güe dichoso.

<span id="an_72:18">72:18</span> Bendito si Jeova Yuus, ni si Yuus
Israel, sa güiyaja na maesa fumatinas y mannamanman na güinaja.

<span id="an_72:19">72:19</span> Yan bendito y minalag y naanmo para
taejinecog: ya polo todo y tano ya ufanbula ni y minalagmo. Amen yan
Amen.

<span id="an_72:20">72:20</span> Magpo y tinayuyut David ni y lajin
Isai.

<span id="an_73:1">73:1</span> SENMAGAJET si Yuus na mauleg para Israel,
ni ayo sija y mangasgas na corason.

<span id="an_73:2">73:2</span> Ya guajo cánaja sumuja y adengjo;
didideja tentenjan sulon y pinecatta.

<span id="an_73:3">73:3</span> Sa jumalatgue y mangaduco, anae julie y
minauleg y manaelaye.

<span id="an_73:4">73:4</span> Sa taya pinite gui finataeñija: lao y
minetgotñija fitme.

<span id="an_73:5">73:5</span> Taya chinatsagañija taegüije y otro
taotao sija; ni ufanmasapet taegüije y palo na taotao sija.

<span id="an_73:6">73:6</span> Enaomina na sobetbia y cadena nii lisayon
y cueyoñija; y finijom tumampe sija taegüije y magago.

<span id="an_73:7">73:7</span> Y atadogñija mamachom ni y yinemog;
guajañija mas qui y corason siña umalatgue.

<span id="an_73:8">73:8</span> Sija manmanbotlelea, yan jasasangan
chiniguit gui tinaelaye: jasasangan y mansentaquilo.

<span id="an_73:9">73:9</span> Japolo y pachotñija gui langet, yan y
jilañija janafanmamocat gui inanaco y tano.

<span id="an_73:10">73:10</span> Enao mina y taotaoña manalo mague: yan
y binilan y janom gui posuelo umafugo nu sija.

<span id="an_73:11">73:11</span> Ya ilegñija: Jaftaemano tungoña si
Yuus? Ada guaja tiningo gui Gueftaquilo?

<span id="an_73:12">73:12</span> Sa estagüe ya sija y manaelaye; ya sija
manmegae gui tano, sa taya chinatsagañija todo y jaane.

<span id="an_73:13">73:13</span> Senmagajet na taebale y junagasgas y
corasonjo: yan jufagase y canaejo gui guinasgas.

<span id="an_73:14">73:14</span> Sa todo y inanaco y jaane chatsagayo,
yan y castigojo cada ogaan.

<span id="an_73:15">73:15</span> Yaguin jagasja jualog, bae jusangan
este; este na jagasja judague y generasion: y famaguonmo.

<span id="an_73:16">73:16</span> Yaguin jujaso jaftaemano na jutungo
este, sumenmacat para guajo;

<span id="an_73:17">73:17</span> Asta que jujalom gui sinantos na
sagayan gui as Yuus; ya jujaso y uttimoñija.

<span id="an_73:18">73:18</span> Magajet na jago pumolo sija gui palagse
na sagayan; jago yumute sija papa gui jalom y yinilang.

<span id="an_73:19">73:19</span> Sa jaftaemano na ufanyinilang, gui un
rato! sija chadig malimachae ni y minaañao sija.

<span id="an_73:20">73:20</span> Taegüije güinife an magmata;
taegüenaoja, O Señot, yaguin magmatajao, unchatlie y jechurañija.

<span id="an_73:21">73:21</span> Sa y corasonjo estaba triste, ya
matogchayo gui sumanjalom.

<span id="an_73:22">73:22</span> Na taegüije taejinasoyo, yan
taetiningoyo: taegüijeyo y gâgâ gui menamo.

<span id="an_73:23">73:23</span> Masqueseaja gagaegueyo siempre guiya
jago; jago mumantiene y agapa na canaejo.

<span id="an_73:24">73:24</span> Jago umesgaejonyo ni y consejumo, ya
despues unresibeyo gui langet.

<span id="an_73:25">73:25</span> Ya jayeyo guajayo gui langet sino
jagoja? ya taya gui jilo y tano güinaeyaco, na jagoja.

<span id="an_73:26">73:26</span> Y catneco yan y corasonjo malachae: lao
si Yuus y minetgot y corasonjo, yan y güinajajo para taejinecog.

<span id="an_73:27">73:27</span> Sa, estagüe ya ayo sija y mañago guiya
jago, na ufanmalingo: jago yumulang todo ayo sija y manjanao guiya jago
para inábale.

<span id="an_73:28">73:28</span> Lao mauleg para guajo y juguaguato
jijot gui as Yuus: sa jupolo y inangococo gui Señot Jeova, para usiña
jusangan todo y chechomo.

<span id="an_74:1">74:1</span> O Yuus, sajafa na unyutejam para
taejinecog? sajafa na y linalomo umasgon contra y quinilo sija gui
pastajimo?

<span id="an_74:2">74:2</span> Jaso y inetnonmo ni y unfajan gui ampmam
na tiempo; y tribon y erensiamo, ni y jago sumatba; yan y egso Sion,
anae sumasagajao.

<span id="an_74:3">74:3</span> Jatsa y adengmo para taejinecog na
yinilang: sa y enimigo jafatinas y tinaelaye todo gui jalom y sinantos
na sagamo.

<span id="an_74:4">74:4</span> Y contrariumo sija manaagang gui entalo y
inetnonmo; ya japolo julo y banderañija para señat sija.

<span id="an_74:5">74:5</span> Parejo yan y taotao y jajatsa julo y
gachae sija gui jilo y chemchom na trongco jayo sija.

<span id="an_74:6">74:6</span> Lao pago sija yumute papa y binetda na
chocho un biajeja, ni y gachae yan y mattiyo sija.

<span id="an_74:7">74:7</span> Sa sija sumanggüe y sinantos na sagamo,
yan munainale y sagan y naanmo, sanpapa gui tano.

<span id="an_74:8">74:8</span> Ylegñija gui corasonñija: Nije tayulang
sija ni mandaño: ya sija sumonggue todo y sinagogan Yuus gui tano.

<span id="an_74:9">74:9</span> Ti talie y señatta sija: ya taya ni uno
profeta mas: ni uguaja sija ni utiningo asta ngaean.

<span id="an_74:10">74:10</span> Asta ngaean, O Yuus, nae y contrario
ulalatde? ya y enimigo ufañatfino contra y naanmo para taejinecog?

<span id="an_74:11">74:11</span> Sajafa na unjedo y canaemo, junggan y
agapa na canaemo? jala juyong gui pechomo ya unyulang.

<span id="an_74:12">74:12</span> Sa si Yuus y Rayjo gui ampmam na
tiempo, jafatitinas y satbasion gui entalo y tano.

<span id="an_74:13">74:13</span> Jago dumibide y tase ni y ninasiñamo:
jago yumamag y ilon y alo sija gui tase.

<span id="an_74:14">74:14</span> Jago yumamag y ilon lebiatan, *ni y
dadao na güijan,* an pidasito; yan unnae güe para nengcano y taotao ni y
mañasaga gui desierto.

<span id="an_74:15">74:15</span> Jago bumaba y matan janom yan y
minilalag: jago munafananglo y manmetgot na sadog sija.

<span id="an_74:16">74:16</span> Y jaane iyomo, y puenge locue iyomo:
jago fumamauleg y inina yan y atdao.

<span id="an_74:17">74:17</span> Jago pumolo todo y oriyan y tano: jago
fumatinas y tiempon maepe yan y tiempom manengjeng.

<span id="an_74:18">74:18</span> Jaso este, na y enimigo manmalalatde, O
Jeova, ya ayo y mangaduco na taotao jachatfino y naanmo.

<span id="an_74:19">74:19</span> O, chamo umintrerega y anten y gamo
paluma gui dadao na gâgâ: chamo malelefa ni y dinaña y mamoblemo para
taejinecog.

<span id="an_74:20">74:20</span> Respeta y trato: sa y jemjom na sagayan
sija gui tano manbula y sagan y manmalamaña.

<span id="an_74:21">74:21</span> O, Chamo munafanatalo manmamajlao y
manmachichiguit: polo y mamoble yan y mannesesitao ya umalalaba y
naanmo.

<span id="an_74:22">74:22</span> Cajulo, O Yuus, gogüe y causamo: jaso
jaftaemano y manaejinaso na taotao ni y lumalatdejao cada jaane.

<span id="an_74:23">74:23</span> Chamo malelefa ni y inangang y
contrariumo sija; y borucan ayo sija y mangajulo contra jago, lumala
cajuloja siesiempre.

<span id="an_75:1">75:1</span> YYAJAGO, O Yuus, innae grasia; iyajago
innae grasia sa y naanmo esta jijot: sa y ninamanman na chechomo
masasangan.

<span id="an_75:2">75:2</span> Ngaean nae jusoda y tiempo na mamatca,
bae jujusga ni y tinas.

<span id="an_75:3">75:3</span> Y tano yan todo y mañasaga mamalachae:
guajo chumuchule julo y jaliguiña. Sila.

<span id="an_75:4">75:4</span> Ya ileco ni y mansobetbio: Chamiyo
fumatitinas y sinebetbio: yan ni y manaelaye, chamiyo jumajatsa julo y
canggelon.

<span id="an_75:5">75:5</span> Chamiyo jumajatsa y canggelonmiyo gui
taquilo; chamiyo fanguecuentos ni y tiso na tongjo.

<span id="an_75:6">75:6</span> Sa y jinatsa ni y ufato ni y guinin y
sancatan, ni y guinin y sanlichan, ni y guinin y sajaya.

<span id="an_75:7">75:7</span> Lao si Yuus y jues: güiya pumolo papa
uno, yan jajatsa julo otro.

<span id="an_75:8">75:8</span> Sa gaegue gui canae Jeova y copa, yan y
bino ni lalálalo; bula dinaña, ya jachuda juyong taeguijeja; lao y
asiento gui fondoña, todo y manaelaye gui tano jafufugo ya jaguiguimen
sija.

<span id="an_75:9">75:9</span> Lao guajo bae jusangan claro para
taejinecog; ya bae jucantaye si Yuus Jacob, y alabansa sija.

<span id="an_75:10">75:10</span> Todo y canggelon y manaelaye locue bae
juutot: lao y canggelon y manunas umanafangajulo.

<span id="an_76:1">76:1</span> MATUNGO si Yuus esta guiya Juda: y naanña
manadangculo guiya Israel.

<span id="an_76:2">76:2</span> Yya Salem nae gaegue y tabetnacoluña, ya
y sagaña gaegue guiya Sion.

<span id="an_76:3">76:3</span> Ayo nae jayamag sija y flechan y atcos;
yan y patang yan y espada, yan y guera. Sila.

<span id="an_76:4">76:4</span> Malagjao yan magas jao mas qui y tadong
na jalomtano.

<span id="an_76:5">76:5</span> Ya y manmajetog na corason manmayulang
manafanaelaye; esta jamaego y minaegoñija; ya taya ni un taotao ni y
gaeninasiña jasoda y canaeñija.

<span id="an_76:6">76:6</span> Pot y chinemamo, O Yuus Jacob, todo
careta yan y cabayo manmayute gui minaego y finatae.

<span id="an_76:7">76:7</span> Jago, junggan jago, para unamaañao: ya
jaye siña tumogue gui menamo yan lalalojao?

<span id="an_76:8">76:8</span> Jago munamajungog y sentensia guinin y
langet; ya y tano manmaañao, ya manmamatquilo.

<span id="an_76:9">76:9</span> Anae si Yuus jacajulo gui juisio, para
usatba todo y manmanso gui tano. Sila.

<span id="an_76:10">76:10</span> Magajet na y binibon y taotao
uinalabajao: yan y seblan y binibo, jago sumoma.

<span id="an_76:11">76:11</span> Promete ya inapase si Jeova ni y
Yuusmiyo: todo ayo y mangaegue gui oriyaña manmañuñule ninae para güiya
ni y namaañao.

<span id="an_76:12">76:12</span> Güiya munamautut y espiriton y prinsipe
sija: sa güiya y namaañao para y ray sija gui tano.

<span id="an_77:1">77:1</span> BAE juagang si Yuus ni y inagangjo;
magajet na si Yuus ni y inagangjo; ya güiya jumungogyo.

<span id="an_77:2">77:2</span> Y jaane y chinatsagaco jualigao y Señot:
y canaejo maestira gui puenge ya pumapara: y antijo ti malago manamagof.

<span id="an_77:3">77:3</span> Jujajaso, si Yuus ya janaestotbayo:
umuugongyo, sa y espiritujo lalalango. Sila.

<span id="an_77:4">77:4</span> Jago unadaje y atadogjo ni taemaego: sa
taegüije chatsagayo na ti siñayo cumuentos.

<span id="an_77:5">77:5</span> Sa guajo jujajaso y jaane ni y ampmam
manmalofan, yan y sacan ni y ampmam na tiempo.

<span id="an_77:6">77:6</span> Jujajaso y cantaco gui puenge: jujajaso
ni y corasonjo; ya y espiritujo guine guefaligao?

<span id="an_77:7">77:7</span> Ada uyute y Señot para taejinecog? ya ti
utalo y finaboresiña?

<span id="an_77:8">77:8</span> Cao y minaaseña usenjanaoja para
taejinecog? ya y promesaña ufanlingo para taejinecog?

<span id="an_77:9">77:9</span> Ya malefa si Yuus na uyóase? ya pot y
linalaloña na jajuchom y güinaeyaña? Sila.

<span id="an_77:10">77:10</span> Ya guajo ileco: Este y dinafejo: lao
bae jujaso y sacan sija gui agapa na canae y Gueftaquilo.

<span id="an_77:11">77:11</span> Bae jusangan y checho Jeova: sa bae
jujaso y ninamanmanmo gui ampmam na tiempo.

<span id="an_77:12">77:12</span> Bae jujaso locue todo y chechomo, yan
jusangan sumanjalomjo y finatinasmo.

<span id="an_77:13">77:13</span> Y chalanmo, O Yuus, gague gui sinantos
na sagayan: jaye dangculo na yuus calang y Yuusta?

<span id="an_77:14">77:14</span> Jago y Yuus ni y fumatinas y
mannamanman: jago munamatungo y minetgotmo gui taotao sija.

<span id="an_77:15">77:15</span> Jago yan y canaemo munafanlibre y
taotaomo; ni y famaguon Jacob yan José. Sila.

<span id="an_77:16">77:16</span> Y janom malie jao, O Yuus, y janom
malie jao, ya sija ninafanmaañao: ya y tinadong locue ninafanmayengyong.

<span id="an_77:17">77:17</span> Y mapagajes sija manmañuñuda janom: ya
y langet mannae y inagang: ya y flechamo locue manjanao juyong.

<span id="an_77:18">77:18</span> Ya y palampan y jilumo estaba gui
remolino; ya y lamlam maniiina gui tano: ya y tano manmayengyong yan
manlalaolao.

<span id="an_77:19">77:19</span> Y chalanmo gui tase, ya y finaposmo gui
mandangculo na janom, ya y guinachamo ti matungo.

<span id="an_77:20">77:20</span> Jago umesgaejon y taotaomo taegüije y
manadang quinilo pot y canae Moises yan Aaron.

<span id="an_78:1">78:1</span> ECUNGOG, O taotaojo, y tinagojo: na
inecungog ni y talanganmo y sinangan y pachotto.

<span id="an_78:2">78:2</span> Bae jubaba y pachotto gui acomparasion:
bae jusangan sinangan na gui jemjom gui ampmam na tiempo.

<span id="an_78:3">78:3</span> Ayosija ni y injingog yan y intingo, yan
y tatanmame ni jasanganejam.

<span id="an_78:4">78:4</span> Ti innafanatog sija guinin y
famaguonñija, masangangane y generasion ni y manmamamaela ni y tinina
sija gui Señot, yan y minetgotña yan y mannamanman na chechoña ni y
jachogüe.

<span id="an_78:5">78:5</span> Sa güiya munacajulo y testimonio gui as
Jacob, yan japolo tinago guiya Israel, ni y janatungo sija y
famaguonñija.

<span id="an_78:6">78:6</span> Para ujatungo y generasion ni y
manmamamaela, y famaguonja ni y finañagonñija; ni y ufangajulo ya
ujasangane y famaguonñija.

<span id="an_78:7">78:7</span> Para usiña japolo y ninanggañija gui as
Yuus, ya ti ufanmalefa ni y checho Yuus, lao jaadaje y tinagoña sija.

<span id="an_78:8">78:8</span> Ya chañija fanaegüigüije y tatañija; un
generasion ni managuaguat yan ti manmalago manmanosgue: y generasion ni
y ti japolo y corasonñija gui tinas, yan ayo na espirituñija y ti
manfitme gui as Yuus.

<span id="an_78:9">78:9</span> Y famaguon Efraim, guaja atmas yan
manmañule y atcos sija, manalo tate gui jaanen y guera.

<span id="an_78:10">78:10</span> Ti jaadaje y traton Yuus, ya ti
manmalago na ufanmamocat gui tinagoña.

<span id="an_78:11">78:11</span> Ya manmalefa ni y chechoña, yan y
ninamanmanña ni y manfinanue sija.

<span id="an_78:12">78:12</span> Namanman na güinaja finatinasña gui
menan y tatañija, gui tano Egipto, gui fangualuan Soan.

<span id="an_78:13">78:13</span> Jadebide y tase ya janafanmalofan gui
inanaco sija todo; yan janafañaga y janom taegüije y monton.

<span id="an_78:14">78:14</span> Ya y jaane janafanenesgaegaejonja ni y
mapagajes; yan todo puenge y finañila y guafe.

<span id="an_78:15">78:15</span> Japanag y acho gue desierto, ya janae
sija na ufanguinem taegüije na jumuyong guinin y dangculon tinadong.

<span id="an_78:16">78:16</span> Ya mañule minilalag locue guinin y
acho, yan janafalalago y janom taegüije y sadog.

<span id="an_78:17">78:17</span> Lao trabia sisigueja mas isagüegüe, ya
manmanembeste contra Gueftaquilo gui desierto.

<span id="an_78:18">78:18</span> Ya sija jatienta si Yuus gui
corasonñija, yan mangagagao catne pot y güinaeyañija.

<span id="an_78:19">78:19</span> Magajet na sija manguentos contra si
Yuus; ilegñija: Ada siña si Yuus jafamaulequejit lamasa gui desierto?

<span id="an_78:20">78:20</span> Sa, estagüe, na anae japanag y acho,
manjuyong y janom, ya y minilalag manmachuchuda. Ada siña güe manae pan
locue? umafamauleg catne para y taotaoña?

<span id="an_78:21">78:21</span> Enao mina anae jajungog este, y Señot
ninabubo: ya umasonggue y guafe contra as Jacob, yan y linalalo locue
cajulo contra Israel;

<span id="an_78:22">78:22</span> Sa ti jajonggue si Yuus, yan ti
jaangoco sija gui satbasionña.

<span id="an_78:23">78:23</span> Lao güiya tumago y mapagajes guinin y
sanjilo; yan jababa y pettan langet.

<span id="an_78:24">78:24</span> Yan janauchan papa y mana gui jiloñija
para ujacano, yan janae sija ni y maies y langet.

<span id="an_78:25">78:25</span> Y taotao cumano y na y manmetgot: güiya
numae sija catne para ufanjaspog.

<span id="an_78:26">78:26</span> Jatago y manglo sancatan na ufanguaefe
gui jalom y langet: yan pot y ninasiñaña jachachalane y manglo sanjaya.

<span id="an_78:27">78:27</span> Janauchan catne locue gui jiloñija
taegüije y petbos; yan y pajaro ni gaepapa taegüije inae gui tase;

<span id="an_78:28">78:28</span> Ya japolo ayo sija na ufanbasnag gui
entalo y campoñija, ya gui oriyan y sagañija.

<span id="an_78:29">78:29</span> Ya sija jacano, ya mangosjaspog sija;
sa güiya numae sija ni y tinangañiñija.

<span id="an_78:30">78:30</span> Lao ti janajanao guiya sija y
tinangañija; lao estabaja trabia y catneñija gui jalom y pachotñija,

<span id="an_78:31">78:31</span> Ya y binibon Yuus mato gui jiloñija, ya
japuno y mas manyomog guiya sija, yan jayute papa y patgon na taotao
sija guiya Israel.

<span id="an_78:32">78:32</span> Lao contodo este, sigueja di maaiisao
trabia: yan ti majonggue y mamnamanman na chochoña.

<span id="an_78:33">78:33</span> Ya pot este na y jaaneñija
janafanlinachae ni y banidá; yan y sacanñija gui minaañao.

<span id="an_78:34">78:34</span> Ya anae japuno sija, ayo nae manafaesen
pot güiya yan jabira sija ya maaligao guse si Yuus.

<span id="an_78:35">78:35</span> Yan jajaso na si Yuus y achoñija, yan y
Gueftaquilo na Yuus y Satbadotñija.

<span id="an_78:36">78:36</span> Achogja ujafaande güe ni y pachotñija
yan ujadague ni y jilañija.

<span id="an_78:37">78:37</span> Sa y corasonñija ti tunas guiya güiya:
ni ufanfitme gui tratuña.

<span id="an_78:38">78:38</span> Lao güiya, bula minaase jaasie ni y
tinaelayeñija, yan ti jayuyulang sija: magajet, megae na tiempo nae
jabira y linalaloña, yan ti *jajatsa* julo y binibuña.

<span id="an_78:39">78:39</span> Sa jajaso na sija catneja; y manglo na
malofan ya mapos ya ti mamaela talo.

<span id="an_78:40">78:40</span> Cuanto biaje manmanembeste contra güiya
gui jalomtano yan manatriste güe gui desierto!

<span id="an_78:41">78:41</span> Ya manalo tate ya matienta si Yuus; ya
macase y Santosgüe guiya Israel.

<span id="an_78:42">78:42</span> Ya ti jajaso y canaeña; ni jaane anae
ninafanlibre gui contrario.

<span id="an_78:43">78:43</span> Ni y pineloña na señatña guiya Egipto:
yan y ninamanmanña gui fangualuan Soan:

<span id="an_78:44">78:44</span> Yan jatulaeca y Sadog janajâgâ; yan y
minilalag para chañija fanguiguimen.

<span id="an_78:45">78:45</span> Janae megae na lalo para ufanquinano;
yan rana sija para ufanyinilang.

<span id="an_78:46">78:46</span> Janae y ilo oruga ni y aumentan tano;
ya y finachochoñija y apacha.

<span id="an_78:47">78:47</span> Jayulang y fangualuanñija ubas ni y
ichan grano; yan y trongco igos sija ni y hielo.

<span id="an_78:48">78:48</span> Japolo y gañija gâgâ locue gui papa y
ichan grano, ya y manadan gañija gui minaepen lamlam.

<span id="an_78:49">78:49</span> Jayute gui jiloñija y fijom na
binibuña; binibo, linalalo, yan chinatsaga; y manadan manaelaye na
angjet sija.

<span id="an_78:50">78:50</span> Mamatinas chalan para y linalaloña; ya
ti jachoma y antiñija guinin y finatae, lao japolo y linâlâñija gui
peste.

<span id="an_78:51">78:51</span> Ya japuno todo y finenena na finañagon
guiya Egipto, y mas magas naminetgotñija gui jalom y tiendan Cam!

<span id="an_78:52">78:52</span> Lao chalane juyong y taotaoña taegüije
y quinilo sija, yan jaesgagaejon sija gui desierto taegüije y manadan,
gâgâ.

<span id="an_78:53">78:53</span> Ya jachule sija gui seguro, ya sija ti
manmaañao: lao y tase tumampe y enimigoñija.

<span id="an_78:54">78:54</span> Ya jacone sija asta y oriyan y sinantos
na sagaña, güineja na ogso ni y guinanan y agapa na canaeña.

<span id="an_78:55">78:55</span> Jayute juyong y nasion locue gui
menañija, yan jafacae guiya sija y erensiañija ya jaraya, ya janafañaga
y tribon Israel gui jalom y tiendañija.

<span id="an_78:56">78:56</span> Lao sija trabia jatietentaja, yan
manmanembebesteja contra y Gueftaquilo na Yuus, yan ti jaadaje y
tinagoña.

<span id="an_78:57">78:57</span> Lao manalo tate, yan manmafatinas
dinague taegüije y tatañija: ya manmabira sija gui un banda taegüije y
dacon na atco.

<span id="an_78:58">78:58</span> Sa macase güe ya mannalalalo pot y
sagañija ni taquilo ya masuog güe ya manafanugo ni y imageñija ni
tinaga.

<span id="an_78:59">78:59</span> Anae jajungog este si Yuus, ninabubo,
yan jagoschatlie iya Israel.

<span id="an_78:60">78:60</span> Ya pot ayo na jadingo y tabetnaculo
guiya Silo, yan y tienda ni y japolo gui entalo taotao sija.

<span id="an_78:61">78:61</span> Ya janae ni y minetgotña y cautibo, ya
y minalagña gui canae y contrario.

<span id="an_78:62">78:62</span> Janae y espada ni y taotaoña: yan
ninabubo ni y erensiaña.

<span id="an_78:63">78:63</span> Linachae ni y guafe y manpatgon na
lalaje; ya y manpatgon na famalaoan taya cantan umasagua.

<span id="an_78:64">78:64</span> Ya y mamaleñija manmodong gui espada;
ya y manbiuda sija ti ninafantriste.

<span id="an_78:65">78:65</span> Ya y Señot magmata taegüije y uno ni y
guinin mamaego, yan taegüije y matatñga na taotao ni y ninaaagang pot
rason di y bino.

<span id="an_78:66">78:66</span> Ya japuno y enimiguña sija ni y
mañasaga gui santate: yan japolo sija güi taejinecog na minamajlao.

<span id="an_78:67">78:67</span> Ademas jarechasa y tabetnaculo gui as
José, ya ti jaayeg y tribon Efraim.

<span id="an_78:68">78:68</span> Lao jaayeg tribon Juda, ayo ogso Sion
ni y güinaeyaña.

<span id="an_78:69">78:69</span> Ya jafatinas y sinantos na sagaña
taegüije y manaquilo na sagayan sija, taegüije y tano na japlanta para
taejinecog.

<span id="an_78:70">78:70</span> Jaayeg si David locue na tentagoña, yan
jacone güe guinin y quelat y quinilo,

<span id="an_78:71">78:71</span> Chinile güe ni guinin jatatitiye y
manmanago na quinilo ya *jacone* para unafañocho y taotaoña gui as Jacob
yan y erensiaña guiya Israel.

<span id="an_78:72">78:72</span> Ya taegüije janafañocho sija segun y
tininas y corasonña; yan jaesgaejon sija pot y tiningon y canaeña.

<span id="an_79:1">79:1</span> O Yuus, y nasion ni ti manjonggue manmato
ya manjalom gui erensiamo: ya manataelaye y santos na templomo; ya
*mayulang* ya mapolo y Jerusalem pot montón sija.

<span id="an_79:2">79:2</span> Ya y tataotao y manmatae na tentagomo
manmanae nañija y pajaro gui langet: ya y catnen y mañantosmo y gâgâ gui
tano.

<span id="an_79:3">79:3</span> Y jâgâñija manmachuda taegüije y janom,
gui oriyan Jerusalem; sa taya jaye ufanjinafog.

<span id="an_79:4">79:4</span> Manafanmamamajlaojam ni y tiguangmame:
manmamofeajam yan manmabotleajam ni y mañasaga gui oriyanmame.

<span id="an_79:5">79:5</span> Asta ngaean, O Señot, unlalalo para
taejinecog? ya y inigomo sinenggue taegüije y guafe?

<span id="an_79:6">79:6</span> Chuda juyong y binibumo gui jilo y nasion
ni y ti tumungojao, yan y jilo y raeno sija ni y ti umaagan y naanmo.

<span id="an_79:7">79:7</span> Sa sija lumachae si Jacob, yan jayulang y
sagañija.

<span id="an_79:8">79:8</span> Chamo jumajaso contra jame y tinaelayen y
tatamname: Polo y minauleg minaasemo ya uchadig insedajam; sa
manafangostagpapjamam.

<span id="an_79:9">79:9</span> Ayudajam, O Yuus, gui satbasionmame pot y
minalag y naanmo; yan nafanlibrejam, yan fagase y isaomame pot y naanmo.

<span id="an_79:10">79:10</span> Sa jafa ilegñija y nasion ni ti
manmanjonggue: Mangue y Yuusñija? Polo y inemog y jâgâ y tentagomo sija
ni y manmachuda ya umatungo ni y nasion ni ti manmanjonggue, gui menan y
matanmame.

<span id="an_79:11">79:11</span> Polo ya y inigon y manmapreso mato gui
menamo; segun y dinangculo y ninasiñamo adaje ayo sija y esta
manmatancho para ufanmatae.

<span id="an_79:12">79:12</span> Ya apase gui tiguangmame siete mas gui
jalom y pechoñija, y linalatdeñija, sa sija lumalatdejao, O Señot.

<span id="an_79:13">79:13</span> Ayo nae jame y taotaomo yan y quinilo
gui pastajimo, bae inalaba jao para taejinecog; ya infanmamanue ni y
alabansamo para todo y generasion.

<span id="an_80:1">80:1</span> ECUNGOG, O Pastot guiya Israel, jago ni y
umesgagaejon si José taegüije y manadan quinilo; jago ni y sumasaga gui
entalo y querubin sija manina mona.

<span id="an_80:2">80:2</span> Y menan Efraim, yan Benjamin, yan
Manases, nacajulo y minatatngamo, ya maelajao para usatbajam.

<span id="an_80:3">80:3</span> Birajam talo, O Yuus; ya nafanina y
matamo ya infansatbo.

<span id="an_80:4">80:4</span> O Jeova, Yuus y inetnon sendalo, asta
ngaean unlálalaloja contra y tinayuyut y taotaomo?

<span id="an_80:5">80:5</span> Unafañochocho sija ni y pan lago; yan
unnae sija ni y lago para ujaguinem gui dangculo na medida.

<span id="an_80:6">80:6</span> Unnafanmumojam yan y tiguangmame: yan y
enimigonmame manmachachatgue jam gui entaloñija.

<span id="an_80:7">80:7</span> Birajam talo, O Yuus y inetnon sendalo,
ya nafanina y matamo; ya infansatbo.

<span id="an_80:8">80:8</span> Jago chumule juyong y trongcon ubas guiya
Egipto: ya jagasja unyute juyong y nasion, ya untanme güe.

<span id="an_80:9">80:9</span> Jago fumamauleg y saga gui menaña, ya
güiya y natadodong y jaleña, yan nabula y tano.

<span id="an_80:10">80:10</span> Ya sabana sija mantinampe ni y
aninengña, yan y ramasña taegüije y sedro Yuus na trongcon jayo.

<span id="an_80:11">80:11</span> Jatago juyong y ramasña gui tase; yan y
manlodo na siniso gui sadog.

<span id="an_80:12">80:12</span> Sa jafa unjulog papa y quelatña: ya
todo y manmalolofan gui chalan matitife güe?

<span id="an_80:13">80:13</span> Y balaco guinin y jalomtano machuchule
ya mayúyulang, yan y manmachaleg na gâgâ gui fangualuan cumacano.

<span id="an_80:14">80:14</span> Birajao talo, O Yuus inentnon sendalo,
ingagagao jao: ya talag papa guinin y langet ya unlie yan unbisita este
na trongcon ubas,

<span id="an_80:15">80:15</span> Ya y fangualuan ni y tinanom y agapa na
canaemo, yan y ramas ni jago munafitme para jagoja namaesa,

<span id="an_80:16">80:16</span> Masinenggue ni y guafe, ya mautut papa
esta; ya manmalingo pot y chinema gui menamo.

<span id="an_80:17">80:17</span> Polo y canaemo gui jilo y taotao gui
agapa na canaemo, gui jilo y lajin y taotao ni unnametgot para jago.

<span id="an_80:18">80:18</span> Ayo nae ti infanalo tate guinin jago:
nafanlâlâjam ya bae inagang y naanmo.

<span id="an_80:19">80:19</span> Birajam talo, O Jeova, Yuus y inetnon
sendalo, ya nafanina y matamo; ya infansatbo.

<span id="an_81:1">81:1</span> FANGANTA agang gui as Yuus ni y
minetgotta: fatinas y magof na boruca gui as Yuus Jacob.

<span id="an_81:2">81:2</span> Entona y salmo, yan chule mague y
pandireta; yan y magof na atpa yan y guitala.

<span id="an_81:3">81:3</span> Guaefe y trompeta gui tiempo y nuebo na
pulan, gui tiempon gualafon na pulan, gui jaanen y guipot magas.

<span id="an_81:4">81:4</span> Sa este lay guiya Israel: yan y tinago
Yuus Jacob.

<span id="an_81:5">81:5</span> Jafatinas este as José para untestimonio
anae jumanao juyong gui inanaco y tano Egipto: anae jujungog y finijo na
ti siña jutungo.

<span id="an_81:6">81:6</span> Janajanao y apagaña guinin y catga: yan y
canaeña manalibre guinin y lauya.

<span id="an_81:7">81:7</span> Jago umaagan gui chinatsaga, ya guajo
munalibrejao: guajo umopejao gui umatog na sagayan julo: ya juchaguejao
gui oriyan janom guiya Meriba. Sila.

<span id="an_81:8">81:8</span> Jungog, O taotaojo, ya guajo junae jao
testimonio, O Israel, yaguin malagojao unecungogyo!

<span id="an_81:9">81:9</span> Munga otro yuus, guiya jago; ni unadora
otro yuus.

<span id="an_81:10">81:10</span> Sa guajo y Jeova Yuusmo, ni y chumule
jao juyong gui tano Egipto: baba y pachotmo, ya bae nabula.

<span id="an_81:11">81:11</span> Lao y taotaojo ti jajungog y inagangjo;
ya iya Israel ti malago ni guajo.

<span id="an_81:12">81:12</span> Ayo nae jupolo sija ya jumanao ni y
minajetog y corasonñija: para ufanmamomocat ni y pinagatñija.

<span id="an_81:13">81:13</span> O yaguin y taotaojo majungog yo, ya iya
Israel manmamocat gui chalanjo!

<span id="an_81:14">81:14</span> Siña guse juchoma y enimigoñija, ya
jubira y canaejo contra y contrarioñija.

<span id="an_81:15">81:15</span> Ya y umanmachatlie ni y Jeova, mojon
mansujeto sija guiya güiya: y tiempoñija usaga para taejinecog.

<span id="an_81:16">81:16</span> Güiya unafañocho sija locue ni y mas
mauleg na trigo: yan y miet ni jumujuyong gui acho anae junajaspog jao.

<span id="an_82:1">82:1</span> SI Yuus tumotojgue gui inetnon Yuus; ya
jajusga gui entalo yuus sija.

<span id="an_82:2">82:2</span> Asta ngaean nae unjusga ti tunas, yan
unresibe y taotao sija ni y manaelaye? Sila.

<span id="an_82:3">82:3</span> Jusga y mamoble yan y manaesaena: ya
nafanunas y manpinite yan y mannesesitao.

<span id="an_82:4">82:4</span> Rescata mamoble yan y mannesesitao:
nafanlibre sija gui canae y manaelaye.

<span id="an_82:5">82:5</span> Sa ti jatungo ni ujaquetungo:
manmamomocatja gui jalom jomjom: ya todo y plinantan tano manalamten.

<span id="an_82:6">82:6</span> Guajo ileco: Jamyo yuus; yan todo jamyo y
famaguon y Gueftaquilo.

<span id="an_82:7">82:7</span> Lao infanmataeja taegüije y taotao sija,
yan infanbasnag taegüije y uno gui prinsipe sija.

<span id="an_82:8">82:8</span> Cajulo, O Yuus, jusga y tano: sa jago
umerensia todo y nasion.

<span id="an_83:1">83:1</span> CHAMO famatquiquilo, O Yuus: ya chamo
tiumaagan yan chamo quequeto, O Yuus.

<span id="an_83:2">83:2</span> Sa, estagüe, enimigumo na
manpalalangpang: yan ayo sija y chumatlie jao jajatsa y iloñija.

<span id="an_83:3">83:3</span> Sa manpinagat ni y dinague consejo contra
y taotaomo, yan manafaesen entre sija contra y ninafanatogmo.

<span id="an_83:4">83:4</span> Sa guinin ilegñija: Maela, ya nije tautut
sija ni y guinin y nasion; para y naan Israel munga majaso mas.

<span id="an_83:5">83:5</span> Sa sija manafaesen entre sija ni y unoja
corason; ya managogüe contra jago.

<span id="an_83:6">83:6</span> Y tiendan Edom yan Ismaelita sija: Moab
yan Agareno sija.

<span id="an_83:7">83:7</span> Gebal yan Ammon yan Amaleg; Filistia yan
y mañasaga guiya Tiro.

<span id="an_83:8">83:8</span> Asur locue mandaña yan sija: sa
maninayuda ni y famaguon Lot. Sila.

<span id="an_83:9">83:9</span> Fatinas guiya sija taegüije unfatinas iya
Madian yan taegüije iya Sisara taegüije iya Jabin jijot gui sadog Sison:

<span id="an_83:10">83:10</span> Ni y manmalingo guiya Endor: manjuyong
manaegüije y estiecot para y tano.

<span id="an_83:11">83:11</span> Fatinas y magasñija ya parejo yan Oreb
yan Seeb; magajet na todo y prinsipeñija parejo yan Sebah yan Salmuna:

<span id="an_83:12">83:12</span> Ni y ilegñija: Nije jitaja tachule y
sagayan para iyotaja.

<span id="an_83:13">83:13</span> O Yuusso, fatinas sija ya ufanparejo
yan y petbos ni y remolílino; parejo yan y ngasan trigo gui menan y
manglo;

<span id="an_83:14">83:14</span> Taegüije y guafe anae jasonggue y
jalomtano, yan taegüije y mañila anae finaliñagüe y sabana.

<span id="an_83:15">83:15</span> Taegüijija petsigue sija ni y pagyomo,
yan nafanmaañao sija ni y dangculon pinagyomo.

<span id="an_83:16">83:16</span> Nabula y matañija ni y dinesonra: para
sija ujaaligao y naanmo, O Jeova.

<span id="an_83:17">83:17</span> Polo sija ya ufanmamajlao yan
ufanmaañao para taejinecog: magajet na sija ufandesonrao, ya
ufanmalingo.

<span id="an_83:18">83:18</span> Para ujatungo na jagoja y naanmo si
Jeova, na jagoja y Gueftaquilo gui jilo todo y tano.

<span id="an_84:1">84:1</span> NAGÜINAEYAYON y sagamo, O Señot y inetnon
sendalo!

<span id="an_84:2">84:2</span> Y antijo tumatanga, magajet na asta
ninamalango pot y sagan y Jeova: y corasonjo yan y catneco agagange y
lâlâlâ na Yuus.

<span id="an_84:3">84:3</span> Magajet y gorrión mañoda gumaña, yan y
golondrina chenchonña para güiya, anae siña mapolo y famaguonña, esta y
jalom y attatmo, O Señot y inetnon sendalo, Rayjo yan Yuusso.

<span id="an_84:4">84:4</span> Mandichoso ayo sija y mañasaga gui jalom
y guimamo; sa sigueja di malabajao:

<span id="an_84:5">84:5</span> Dichoso y taotao ni y minetgotña gaegue
guiya jago: yan y chalan para jago gaegue gui corasonña.

<span id="an_84:6">84:6</span> Ni y anae janafanmalofan gui inanaco
bayen tinangis jafatinase tupo sija; ya y taftaf na ichan locue tinampe
ni y bendision.

<span id="an_84:7">84:7</span> Manjanao guinin y manasiña minetgot asta
y *otro* minetgot cada uno guiya sija manmalie gui menan Yuus guiya
Sion.

<span id="an_84:8">84:8</span> O Jeova, Yuus y inetnon sendalo, jungog y
tinayuyutto: ecungog, O Yuus Jacob. Sila.

<span id="an_84:9">84:9</span> Lie, O Yuus, patangmame: ya atan y matan
y pinalaemo.

<span id="an_84:10">84:10</span> Sa y un jaane gui sagamo mas mauleg qui
un mit. Gañacoja na jupottero gui guima y Yuusso, qui jusaga gui jalom y
sagan y manaelaye.

<span id="an_84:11">84:11</span> Sa y Jeova Yuus, güiya y atdao yan y
patang: si Jeova unfannae grasia yan minalag: ti jachoma y manmauleg na
güinaja ni y mammamomocat gui tininas.

<span id="an_84:12">84:12</span> O Señot y inetnon sendalo, dichoso y
taotao ni y umangoco güe guiya jago.

<span id="an_85:1">85:1</span> JEOVA, jago guinin ninamagof jao ni y
tanomo: sa unnafanalo mague y manmacautiba sija gui as Jacob.

<span id="an_85:2">85:2</span> Jago guinin umasie y tinaelayen y
taotaomo: yan untampe todo y isaoñija. Sila.

<span id="an_85:3">85:3</span> Guinin unnajanao todo y binibumo: ya
unbirajao talo guinin y finijom y binibumo.

<span id="an_85:4">85:4</span> Birajam, O Yuus, gui satbasionmame, yan
nabasta y binibumo guiya jame.

<span id="an_85:5">85:5</span> Ada unlalalaloja nu jame para taejinecog?
Ada unnajujuyong y linâlâlomo para todo y generasion?

<span id="an_85:6">85:6</span> Ada ti unnalâlâjam talo: para y taotaomo
ufanmagof ni jago?

<span id="an_85:7">85:7</span> Fanuejam ni y minaasemo, O Jeova, ya
unnaejam ni y satbasionmo.

<span id="an_85:8">85:8</span> Guajo jujungog jafa usangan si Yuus
Jeova: sa güiya usangan y pas gui taotaoña, yan y mañantos sija: lao
chañija natalo guato gui binaba.

<span id="an_85:9">85:9</span> Magajet na y satbasionña esta jijot güije
sija ni manmaañao nu güiya: para y minalag usaga gui tanomame.

<span id="an_85:10">85:10</span> Minaase yan minagajet manásoda ya
mandaña: y tininas yan y pas manachico.

<span id="an_85:11">85:11</span> Y minagajet lacho julo gui tano; yan y
tininas jaatan papa guinin y langet.

<span id="an_85:12">85:12</span> Magajet na si Jeova numae ni y
minauleg: ya y tanota manae minegaeña.

<span id="an_85:13">85:13</span> Tininas jumajanao gui menaña; yan
japolo y pinecatña y chalan para ufamocat.

<span id="an_86:1">86:1</span> NAEGUENG papa y talangamo, O Jeova, ya
unopeyo: sa pobleyo yan nesesitaoyo.

<span id="an_86:2">86:2</span> Adaje y antijo; sa debotoyo: O jago ni y
Yuusso, nalibre y tentagomo sa jaangoco gue guiya jago.

<span id="an_86:3">86:3</span> Gaease nu guajo, O Jeova: sa juaagang jao
todot dia.

<span id="an_86:4">86:4</span> Namagof y anten y tentagomo; sa iya jago,
O Jeova, nae jujatsa julo y antijo.

<span id="an_86:5">86:5</span> Sa jago, Jeova, y mauleg yan y chadig
manasie; yan dangculo y minaasemo güije todo gui umaagangjao.

<span id="an_86:6">86:6</span> Jungog, O Señot y tinayuyutto: yan
ecungog y inagang y guinagagaojo.

<span id="an_86:7">86:7</span> Sa y jaanen y chinatsagaco juagangjao: ya
jago y unopeyo.

<span id="an_86:8">86:8</span> Sa y entalo y yuus sija, taya taegüenao
iya jago, O Jeova; ni jafa na chocho parejo yan y chechomo.

<span id="an_86:9">86:9</span> Todo y nasion sija ni y finatinasmo,
manmato y manmanadora gui menamo, O Jeova; yan ufanalaba y naanmo.

<span id="an_86:10">86:10</span> Sa jago dangculojao yan unfatitinas y
manmaman na güinaja: jagoja na maesa Yuus.

<span id="an_86:11">86:11</span> Fanagüeyo ni y chalanmo, O Señot: ya
bae jufamocat gui minagajetmo: ya naetnon y *jinason* corasonjo para
umaañao ni y naanmo.

<span id="an_86:12">86:12</span> Sa bae jualaba jao, O Jeova, Yuusso,
contodo y corasonjo: yan junamalag y naanmo para taejinecog.

<span id="an_86:13">86:13</span> Sa sendangculo y minaasemo para guajo;
sa guinin unnalibre y antijo guinin iya papapa guiya sasalaguan.

<span id="an_86:14">86:14</span> O Yuus, y mansobetbio mangajulo contra
guajo, yan y inetnon y managuaguat na taotao jagasja maaliligao y
antijo: yan ti mapolo jao gui menañija.

<span id="an_86:15">86:15</span> Lao jago, O Jeova, si Yuus jao ni y
bila minaase yan cariñoso, ñateng para binibo yan dangculo na minaase
yan minagajet.

<span id="an_86:16">86:16</span> O birajao, guiya guajo ya gaease nu
guajo: nae ni y minetgotmo y tentagomo, yan nalibre y lajin y tentagomo
palaoan.

<span id="an_86:17">86:17</span> Fanueyo ni y señat para y mauleg: para
ujalie ayo sija y chumatliiyo ya ufanmamajlao: sa jago, Jeova, y
umayudayo yan cumonsuelayo.

<span id="an_87:1">87:1</span> YPLINANTAÑA gaegue gui santos na ogso.

<span id="an_87:2">87:2</span> Jaguaeyaña si Jeova y trangca Sion mas
que todo y saga sija gui as Jacob.

<span id="an_87:3">87:3</span> Manmalag na güinaja y manmasasangan guiya
jago, O siuda Yuus. Sila.

<span id="an_87:4">87:4</span> Guajo bae jusangan ni y Rahab yan
Babilonia gui entalo ayo sija ni y tumunogyo: Sa, estagüe, Palestina yan
Tiro yan Etiopia: este na taotao mafañagon güije.

<span id="an_87:5">87:5</span> Yan iya Sion ualog: Este yan ayo na
taotao mafañagon iya güiya: yan y Gueftaquilo namaesa unafitmegüe.

<span id="an_87:6">87:6</span> Si Jeovaja tumufong anae jatugue sija y
taotao, na esta na taotao mafañagon güije. Sila.

<span id="an_87:7">87:7</span> Parejo y mangacanta yan y madadandan
*ufangaegue güije:* ya todo y bebôco gaegue guiya jago. Sila.

<span id="an_88:1">88:1</span> O Jeova, Yuus satbasionjo, güajo guinin
umaagan jaane yan puenge gui menamo:

<span id="an_88:2">88:2</span> Polo y tinayuyutto ya ufato gui menamo:
naegueng y talangamo gui inagangjo.

<span id="an_88:3">88:3</span> Sa y antijo bula chinatsaga sija: ya y
linâlâjo esta jijot gui para y naftan.

<span id="an_88:4">88:4</span> Estayo matufong yan ayo sija y manjajanao
papa gui joyo: sa taegüije yo y taotao ni y taya ayudaña.

<span id="an_88:5">88:5</span> Mayute esta gui entalo y manmatae,
taegüije y manmapuno ni y manaason jalom y naftan; ni y ti unjajaso mas:
ni y manmautut guinin y canaemo.

<span id="an_88:6">88:6</span> Jago pumoloyo guiya papapa na joyo, gui
jalom jomjom na lugat gui jalom y tinadong.

<span id="an_88:7">88:7</span> Y binibumo sumasaga macat guiya güajo, ya
unachatsagayo nu y todo napomo. Sila.

<span id="an_88:8">88:8</span> Jago munafanjanao lachago y manatungojo
guiya guajo; unpoloyo na jumachatlie nu sija: mapongleyo ya ti siñayo
manajanao.

<span id="an_88:9">88:9</span> Y atadogjo ninalachae pot y pinitijo: ya
juagangjajao, O Jeova, cada jaane, jujuto juyong y canaejo guiya jago.

<span id="an_88:10">88:10</span> Ada unnamalie y ninamanman gui
manmatae? Siña y manmatae mangajulo ya unmaalaba? Sila.

<span id="an_88:11">88:11</span> Siña y minauleg güinaeyamo masangan gui
jalom y naftan? pat y minagajetmo gui yinilang?

<span id="an_88:12">88:12</span> Siña y ninamanmanmo matungo gui jalom
jomjom? yan y tininasmo gui jalom tano ni y manmalefa?

<span id="an_88:13">88:13</span> Lao guajo iya jago, O Jeova,
umaagangyo: yan ogaan tinayuyutto ufato gui menamo.

<span id="an_88:14">88:14</span> Sajafa, O Jeova, na unyute y antijo?
Sajafa na unnaatog y matamo guinin iya guajo?

<span id="an_88:15">88:15</span> Gofchatsaga tristeyo yan cana yo matae,
desde y pinatgonjo: mientras jususungon y minamaañaomo, ya
janagosestotbayo.

<span id="an_88:16">88:16</span> Ya y fijom na binibumo malofan guiya
guajo: ya y minamaañaomo umututyo.

<span id="an_88:17">88:17</span> Sa manmato gui oriyajo todot dia
taegüije y janom: mandaña gui oriyajo.

<span id="an_88:18">88:18</span> Y güinaeyaco yan y amigujo unnafañago
guiya guajo, yan y manatungojo gui jalom jomjom.

<span id="an_89:1">89:1</span> BAE jucanta y minaase Jeova para
taejinecog: ya y pachotto nae junamatungo y minagajetmo gui todo y
generasion.

<span id="an_89:2">89:2</span> Sa ileco: Y minaase umanacajulo para
taejinecog: ya y minagajetmo unnafitme todo gui langet.

<span id="an_89:3">89:3</span> Ya jufatinas y trato gui inayegco, yan
manjulayo gui as David ni y tentagojo.

<span id="an_89:4">89:4</span> Ya y semiyamo junafitme para taejinecog:
ya jufatinas julo y tronumo gui todo y generasion. Sila.

<span id="an_89:5">89:5</span> Ya y langet sija ufanmanalaba ni y
ninamanmanmo, O Jeova: y minagajetmo locue gui inetnon y mañantos.

<span id="an_89:6">89:6</span> Sa jaye gui langet sija siña parejuña si
Jeova? Jaye gui lajin y gaeninasiña uparejuña si Jeova?

<span id="an_89:7">89:7</span> Si Yuus, gosnamaañao gui pinagat y
mañantos, yan umamaanaogüe güe mas qui todo ni ayo sija y mangaegue gui
oriyaña.

<span id="an_89:8">89:8</span> O Jeova, Yuus y inetnon sendalo, jaye
matatnga parejo yan jago, O YAH? ya y minagajetmo ni y gaegue gui
oriyamo?

<span id="an_89:9">89:9</span> Jago umaregla y sobetbian tase: anae y
napo mangajulo, jago pumoca sija.

<span id="an_89:10">89:10</span> Jago yumamag iya Rahab ya unfapidaso
taegüije y uno ni y mapuno; jago chumalapon y enimigumo ni y canae y
minetgotmo.

<span id="an_89:11">89:11</span> Y langet sija iyomo, yan yo tano locue
iyomo: y tano yan y binilan sinajguanña ni y plinantamo sija.

<span id="an_89:12">89:12</span> Y sanlago yan y sanjaya, jago fumatinas
sija: Tabor yan Hermon manmagof ni y naanmo.

<span id="an_89:13">89:13</span> Gaegue guiya jago y canae ni y
matatnga: sa y canaemo metgot, ya taquilo y agapa na canaemo.

<span id="an_89:14">89:14</span> Y tininas yan y juisio y plinantan
tronumo: minaase yan minagajet manjajanao gui menan metamo.

<span id="an_89:15">89:15</span> Mandichoso ayo na taotao y tumungo y
magof na inagang: sa manmamocat gui mananan y matamo, O Jeova.

<span id="an_89:16">89:16</span> Sa y naanmo nae manmamagof todot dia:
yan y tininasmo nae munafangajulo.

<span id="an_89:17">89:17</span> Sa jago y minalag y minetgotñija: yan
pot y finaboresimo na injatsajulo y canggelonmame.

<span id="an_89:18">89:18</span> Sa iyon Jeova y patangta: yan y rayta
iyon Ayo na Santos guiya Israel.

<span id="an_89:19">89:19</span> Ayonae unsangan gui guinigüife gui
mañantosmo, ya ilegmo: guajo jupolo y inayuda gui jilo y uno ni y
matatnga: yan junacajulo y uno na y maayeg gui taotao.

<span id="an_89:20">89:20</span> Jusoda si David na tentagojo; ya
jupalae güe nu y santos na lañajo.

<span id="an_89:21">89:21</span> Guiya y canaejo munafitme: yan y
canaejoja locue munametgot güe:

<span id="an_89:22">89:22</span> Ya y enimigo taeinamot guiya güiya: ni
y lajin y manaelaye ti umanalamen güe.

<span id="an_89:23">89:23</span> Sa bae juyute papa y contrarioña gui
menaña yan jucastiga ayo sija y chumatlie güe.

<span id="an_89:24">89:24</span> Lao y minagajetto yan y minaasejo usaga
guiya güiya: yan pot y naanjo na umanacajulo y canggelonña.

<span id="an_89:25">89:25</span> Ya bae jupolo y canaeña locue gui jalom
tase, yan y agapa na canaeña gui jalom sadog.

<span id="an_89:26">89:26</span> Sa güiya umalog ni guajo: Jago y
tatajo, Yuusso, yan y acho gui satbasionjo.

<span id="an_89:27">89:27</span> Bae jupolo güe locue pot finenana na
finañagujo, mas taquiloña qui y ray sija gui tano.

<span id="an_89:28">89:28</span> Y minaasejo bae juadaje pot güiya para
taejinecog, yan y tratujo ufitme guiya güiya.

<span id="an_89:29">89:29</span> Y semiyaña locue junasaga para ugaegue
taejinecog, yan y tronuña taegüije y jaanen y langet.

<span id="an_89:30">89:30</span> Yaguin famaguonña dumingo y tinagojo,
yan ti manmamomocat gui juisioco,

<span id="an_89:31">89:31</span> Yaguin maquebranta y layjo yan ti
maadaje y tinagojo;

<span id="an_89:32">89:32</span> Ayo nae jufatoegüe gui inaguaguatñija
yan y bara, ya jusaulag gui tinaelayeñija.

<span id="an_89:33">89:33</span> Lao y minaasejo ti junajanao todo guiya
güiya: ya ti jupolo na ufatta y minagajetto.

<span id="an_89:34">89:34</span> Y tratujo ti juquebranta ni jutolaeca y
sinanganjo ni jumuyong gui labiosso.

<span id="an_89:35">89:35</span> Un biajeja jufanjula pot y sinantosso
ya ti judague si David.

<span id="an_89:36">89:36</span> Y semiyaña gagaegue para taejinecog,
yan y tronuña taegüijeja y atdao gui menajo.

<span id="an_89:37">89:37</span> Ya maplanta para taejinecog taegüije y
pilan, ya taegüije y gosmagajet na testigo gui langet. Sila.

<span id="an_89:38">89:38</span> Lao jago jagasja unyute yan unrechasa,
jago jagasja lalalojao ni y pinalaemo.

<span id="an_89:39">89:39</span> Sa unchatlie y traton y tentagomo; ya
unnaale y coronaña asta papa gui jilo oda.

<span id="an_89:40">89:40</span> Unyamag papa todo y quelatña; yan
unyulang y minetgot na castiyaña.

<span id="an_89:41">89:41</span> Ya todo y manmalolofan gui ayo na
chalan mayuteñaeñaejon: güiya manamamamajlao ni y tiguangña.

<span id="an_89:42">89:42</span> Jago jumatsa julo y agapa na canae y
contrariuña sija; yan jago munafanmagof todo y enimiguña.

<span id="an_89:43">89:43</span> Magajet na jago locue bumira y filon y
espadaña, ya ti unnafitme güe gui guera.

<span id="an_89:44">89:44</span> Jago jagasja munabasta y minalagña, yan
unyute y tronuña papa gui jilo oda.

<span id="an_89:45">89:45</span> Ya y jaanen y pinatgonña jago jagasja
munacadada: jago jagasja tumampe güe ni y minamajlao. Sila.

<span id="an_89:46">89:46</span> Asta ngaean, O Jeova, ada unatogjao
para taejinecog? *Asta ngaean* ufañila y binibumo taagüije y guafe?

<span id="an_89:47">89:47</span> O, jaso na quinadada y tiempoco esta:
pot jafa na taesetbe jagas unfatinas todo y famaguan taotao?

<span id="an_89:48">89:48</span> Jaye na taotao enao y lalâlâ ya ti ulie
finatae, ni y ujanalibre y antiña gui ninasiñan y naftan? Sila.

<span id="an_89:49">89:49</span> Jeova, mangue y minaasemo sija ni y
ampmam, ni y jinilamo as David gui minagajetmo?

<span id="an_89:50">89:50</span> Jaso, Jeova, y minamajlao y tentagomo
sija: ni y jucatgaja gui jalom pechoco, y minamamajlao y taotao todo ni
y matatnga:

<span id="an_89:51">89:51</span> Ni y enimigumo mannanamamajlao, O
Jeova: ni y enimigumo munamamajlao y pinecat y pinalaemo.

<span id="an_89:52">89:52</span> Bendito si Jeova para taejinecog: Amen
yan Amen.

<span id="an_90:1">90:1</span> JEOVA jago guinin saganmamame yan todo y
generasion.

<span id="an_90:2">90:2</span> Antes de najuyong y egso sija ya
unfatinas y tano todo yan y mañasaga: sa desde y tutujonña yan asta y
taejinecog, jagoja si Yuus.

<span id="an_90:3">90:3</span> Jago bumira y taotao para y yinilang; ya
ilelegmo: Fanalo guato, jamyo famaguon taotao.

<span id="an_90:4">90:4</span> Sa y mit años gui menamo taegüijeja y
nigapja anae malofan esta, yan taegüijeja y ora gui bumebela gui puenge.

<span id="an_90:5">90:5</span> Jago chumule sija taegüije y minilag y
janom; manaegüije y minaego: ya y egaan manaeguije y chaguan ni y
manlacho julo.

<span id="an_90:6">90:6</span> Ya y egaan, mumegae ya manlacho julo; lao
y pupuenge manmautut yan ufanmalayo.

<span id="an_90:7">90:7</span> Sa y linalalomo nae lumachaejam, yan y
binibumo nae munafañatsagajam.

<span id="an_90:8">90:8</span> Sa unpolo y tinaelayenmame gui menamo,
yan y ti matungo na isaomame gui minananan y matamo.

<span id="an_90:9">90:9</span> Sat odo y jaaninmame manmalofan gui
binibumo: inlachae y sacanmame ni y taegüijeja cuentos ni y masangan
esta.

<span id="an_90:10">90:10</span> Y jaanen y sacanmame setenta años, ya y
pot y minetgot siña gagaegue asta ochenta años; lao y sobetbiañija y
checho yan y trineste; sa munaguse manmapos: yan jame mangupo.

<span id="an_90:11">90:11</span> Jaye tumungo y ninasiñan y linalalomo,
ya y binibumo segun y ninamaañao guiya jago.

<span id="an_90:12">90:12</span> Ya fanagüejam tumufong y jaaninmame,
para mojon usiña guajajam un corason ni y malate.

<span id="an_90:13">90:13</span> Talo mague, O Jeova: asta ngaean? ya
polo ya unfañotsot pot y tentagomo.

<span id="an_90:14">90:14</span> O nafannajong jam taftaf ni y
minaasemo: ya insiña manmagof yan infansenmagof todo gui jaaninmame.

<span id="an_90:15">90:15</span> Nafanmagof jam, segun na jaane anae
unnafanpinite jam, yan y sacan anae inlie y taelaye:

<span id="an_90:16">90:16</span> Polo y chechomo umalie gui tentagomo
sija, yan y minalagmo gui famaguonña.

<span id="an_90:17">90:17</span> Ya y guinatbon Jeova ni y Yuusta
ugaegue guiya jame; ya unnafitme guiya jame y checho y canaeta: magajet,
y checho y canaemame unnafitme.

<span id="an_91:1">91:1</span> YA y sumasaga gui umatog na sagayan y
Gueftaquilo, güiya usaga gui papa y anineng y Todojajanasiña.

<span id="an_91:2">91:2</span> Bae jusangan as Jeova, güiya y umamparayo
yan y castiyujo: Yuusso, iya güiya nae juangocoyo.

<span id="an_91:3">91:3</span> Sa güiya unninalibre guinin y lason y
tiradot, yan guinin y yinilang peste.

<span id="an_91:4">91:4</span> Güiya untinampe ni y piluña, yan y papa y
papaña nae unangoco jao: y minagajetña uguinogüemo yan upatangmo.

<span id="an_91:5">91:5</span> Jago ti unmaañao ni y minamaañao y
puenge; ni y flecha ni mangugupo gui jaane;

<span id="an_91:6">91:6</span> Ni pot y peste ni manmamomocat gui jalom
jomjom; ni pot y yinilang ni y lumachae y taloane.

<span id="an_91:7">91:7</span> Y mit ufanbasnag gui oriyamo, yan y dies
mit gui agapa na canaemo: lao ti siña mato jijot guiya jago.

<span id="an_91:8">91:8</span> Sa y atadogmoja umatan, yan lumie y apas
y manaelaye.

<span id="an_91:9">91:9</span> Jagoja, O Jeova, y umamparayo! Sa jagasja
unfatinas y Gueftaquilo na sagamo.

<span id="an_91:10">91:10</span> Taya taelaye ufato guiya jago, ni jafa
na chetnot ujijot gui sagamo.

<span id="an_91:11">91:11</span> Sa jaencatga y angjetña sija nu jago,
para uninadaje todo gui jinanaomo.

<span id="an_91:12">91:12</span> Ya unmajatsa julo ni y canaeñija, ya ti
umanafannotpe acho y adengmo.

<span id="an_91:13">91:13</span> Ya unfamgacha gui jilo y leon yan y
culebla: y patgon leon yan y serpiente ungagacha gui papa adeng sija.

<span id="an_91:14">91:14</span> Sa japolo y güinaeyaña guiya guajo,
enao mina junalibre güe: guajo pumolo güe gui taquilo, sa güiya guinin
tumungo y naanjo.

<span id="an_91:15">91:15</span> Güiya umagangyo ya guajo umopegüe: sa
jumajame gui chinatsaga; junalibre güe yan juonra güe.

<span id="an_91:16">91:16</span> Ya y inanaco y linâlâña junanajong güe,
yan jufanue güe ni y satbasionjo.

<span id="an_92:1">92:1</span> MAULEG para umannae grasias si Jeova ya
umacanta y alabansa sija gui naanmo, O Jago, Gueftaquilo:

<span id="an_92:2">92:2</span> Para infamamanue ni y minauleg güinaeyamo
gui egaan yan y minagajetmo cada puenge.

<span id="an_92:3">92:3</span> Gui dandan ni y dies cuetdasña; yan gui
guitala; yan gui atpa yan y mames na inagang.

<span id="an_92:4">92:4</span> Sa jago, Jeova, unnamagofyo nu y
chechomo: ya bae junagana pot y checho y canaemo.

<span id="an_92:5">92:5</span> O Jeova, namandinangculo sija y chechomo!
yan jinasomo mansentadong:

<span id="an_92:6">92:6</span> Sa y taotao ni y aguaguat ti jatungo: ni
y caduco ti jatutungo este.

<span id="an_92:7">92:7</span> Anae y manaelaye lachog taegüije y
chaguan, yan anae todo y chumogüe y tinaelaye manlajyan: ayo mina
ufanmayulang para taejinecog:

<span id="an_92:8">92:8</span> Lao jago, O Jeova, para taejinecog
gagaegue y tinaquilo.

<span id="an_92:9">92:9</span> Sa, estagüe, y enimigumo, O Jeova, sa,
estagüe, y enimigumo na ufanmalingo; yan todo y chumochogüe y tinaelaye
ufanmachalapon.

<span id="an_92:10">92:10</span> Lao y canggelonjo, jago munacajulo
taegüije y canggelon y titogcha na nubiyo: ya mapalaeyo ni y lañan
nuebo.

<span id="an_92:11">92:11</span> Sa y atadogcoja lumie y güinaeyaco gui
enimigujo sija yan y talangajoja jumungog y güinaeyaco ni chumogüe y
taelaye ni y mangajulo contra guajo.

<span id="an_92:12">92:12</span> Sa y tinas lâlâ taegüije y trongcon
palma: lumadangculo güe taegüije y trongcon sedro gui Libano.

<span id="an_92:13">92:13</span> Ayo sija y manmatanme gui guima Jeova,
manlâlâ gui jalom y sagan y Yuusta.

<span id="an_92:14">92:14</span> Sigueja di manmanogcha asta que
manbijo: manmesgo yan manbetde.

<span id="an_92:15">92:15</span> Para ufanmamanue na si Jeova goftunas:
güiya y achojo ya taya tinaelaye guiya güiya.

<span id="an_93:1">93:1</span> SI Jeova jagobiebietna mabeste güe ni y
ninasifia; si Jeova numabeste güe, ni y minetgot dinidog güe: y tano
locue ninafitme ya ti siña manacalamten.

<span id="an_93:2">93:2</span> Y tronumo mafatinas desde di ampmam na
tiempo: jago guinin y taejinecog.

<span id="an_93:3">93:3</span> Mangajulo y minalag sija, O Jeova, ya y
minalag sija mangajulo y inangangñija; y minalag sija mangajulo y
napoñija.

<span id="an_93:4">93:4</span> Mastaquilo y inagang sija y minegae y
janom sija, yan y fijom na napo gui tase, si Jeova gui sanjilo
gaesisiña.

<span id="an_93:5">93:5</span> Y testimoniomo sija mansenmagajet:
sinantosja conbiene gui jalom guimamo, O Jeova, para taejinecog.

<span id="an_94:1">94:1</span> O Jeova, Yuus Jao, ni y inemog iyomo; O
Yuus Jao, ni y inemog iyomo, famanuen maesajao ni y minalag.

<span id="an_94:2">94:2</span> Jatsa jao julo, jago y jues y tano: nae
ni y apasñija y mansobetbio.

<span id="an_94:3">94:3</span> Jeova, asta ngaean y manaelaye, asta
ngaean y manaelaye nae ufanmagana?

<span id="an_94:4">94:4</span> Sija manmefno, sija sumangan sinaguat yan
todo y chumochogüe y tinaelaye manbanidoso.

<span id="an_94:5">94:5</span> Sa sija yumamag ya japedasitos y
taotaomo, O Jeova, yan janafanpinite y erensiamo.

<span id="an_94:6">94:6</span> Sija pumuno y biuda yan taotao juyong,
yan japuno y manaetata.

<span id="an_94:7">94:7</span> Sa ilegñija: Si Jeova ti ujalie, ni si
Yuus Jacob ti ufanatituye.

<span id="an_94:8">94:8</span> Fanatituye, jamyo managuaguat gui taotao:
yan jamyo mangaduco, ngaean nae infanmalate?

<span id="an_94:9">94:9</span> Ya ayo y plumanta y talanga, ada ti
ujungog? ya ayo y fumatinas y atadog, ada ti ulie?

<span id="an_94:10">94:10</span> Ya ayo y cumastiga y taotao sija ada ti
ujanafanunas? ayoja y fumanagüe y taotao ni y tiningo?

<span id="an_94:11">94:11</span> Si Jeova jatungo y jinason y taotao, na
sija puro jinaja.

<span id="an_94:12">94:12</span> Dichoso y taotao ni y unnaregla güe, O
Jeova, yan ufanagüe güe ni y tinagomo;

<span id="an_94:13">94:13</span> Sa jago siña numae gui descanso guinin
y jaanin y chinatsaga, asta qui y joyo maguadog para y manaelaye.

<span id="an_94:14">94:14</span> Sa si Jeova ti janasuja y taotaoña, ni
ti udingo y erensiaña.

<span id="an_94:15">94:15</span> Lao y jinisga utalo guato gui tininas:
yan todo y manunas na corason ujadalalag.

<span id="an_94:16">94:16</span> Jaye malago cajulo para guajo contra y
chumochogüe y daño? Jaye malago tumojgue julo para guajo contra y
chumochogüe y taelaye?

<span id="an_94:17">94:17</span> Yanguin si Jeova guinin ti umayudayo, y
antijo gusija guinin sumaga gui finatquilo.

<span id="an_94:18">94:18</span> Anae ileco: Sulong y adengjo: y
minaasemo, O Jeova, mumantieneyo.

<span id="an_94:19">94:19</span> Anae juguaja y manadan jinasoco gui
sanjalomjo, y quinensuelamo sija ninasenmagof y antijo.

<span id="an_94:20">94:20</span> Y tronon tinaelaye uguaja comunion yan
jago, ni y fumatinas daño pot y tinago?

<span id="an_94:21">94:21</span> Sija mandaña contra y anten y manunas,
yan ja sentensia y jâgâ y taeisao.

<span id="an_94:22">94:22</span> Lao si Jeova guinin y leca na torijo:
yan Yuusso y achon y guinegüeco.

<span id="an_94:23">94:23</span> Ya güiya chumule gui jiloñija y
isaoñija, yan ujautut sija gui dañoñijaja; ya si Jeova, ni y Yuusta,
umutut sija.

<span id="an_95:1">95:1</span> O maela, ya tacantaye si Jeova: nije
tafatinas y minagof na inagang para y acho y satbasionta.

<span id="an_95:2">95:2</span> Nije taufanmato gui menaña yan y grasias,
ya tafatinas y minagof na inagang nu y salmos.

<span id="an_95:3">95:3</span> Sa si Jeova y dangculo na Yuus, yan y
dangculo na Ray gui jilo todo yuus.

<span id="an_95:4">95:4</span> Y jalom y canaeña nae mangaegue y
manadong na sagayan gui tano: y minetgot y beca sija iyoña locue.

<span id="an_95:5">95:5</span> Y tase iyoña yan güiya fumatinas: yan y
canaeñaja fumatinas y anglo na tano.

<span id="an_95:6">95:6</span> O maela nije taadora ya tafanecon papa,
nije tafandimo gui menan Jeova ni y fumatinasjit.

<span id="an_95:7">95:7</span> Sa güiya y Yuusta; yan jita y taotao gui
pastajiña, yan y quinilo gui canaeña. Pago na jaane yaguin injingog y
inagangña,

<span id="an_95:8">95:8</span> Chamiyo munafanmajejetog y corasonmiyo,
taegüije guiya Meriba, taegüije y jaanin y tentasion gui desierto.

<span id="an_95:9">95:9</span> Anae y tatanmiyo tumientayo, machagueyo,
yan malie y chechojo.

<span id="an_95:10">95:10</span> Cuarenta años inapmamña nae tristeyo
pot este na generasion, ya ileco: Sija na taotao ni y manlache gui
corasonñija, yan jagasja ti jatungo y chalanjo.

<span id="an_95:11">95:11</span> Pot ayo na manjulayo gui binibujo, ya
sija ti siña majalom gui descansoco.

<span id="an_96:1">96:1</span> O cantaye si Jeova ni y nuebo na canta:
cantaye si Jeova todo y tano.

<span id="an_96:2">96:2</span> Cantaye si Jeova, bendise y naanña;
fanmamanue ni y satbasionña guinin y jaane yan y jaane.

<span id="an_96:3">96:3</span> Sangan claro y minalagña gui nasion sija
ya y ninámanmanña gui entalo todo y taotao sija.

<span id="an_96:4">96:4</span> Sa si Jeova dangculo, yan sendangculo
para umaalaba: güiya umamaañaogüe mas qui todo yuus.

<span id="an_96:5">96:5</span> Sa todo y yuus y nasion sija manidolo:
lao si Jeova fumatinas y langet sija.

<span id="an_96:6">96:6</span> Onra yan minagas mangaegue gui menaña:
minetgot yan guinatbo mangaegue gui jalom y santos na sagaña.

<span id="an_96:7">96:7</span> Nae si Jeova, O familian gui taotao sija,
nae si Jeova minalag yan minetgot.

<span id="an_96:8">96:8</span> Nae si Jeova ni y minalag sa uiyon y
naanña: chule y ninae ya maela sanjalom gui sagaña.

<span id="an_96:9">96:9</span> O adora si Jeova gui guinatbon y
sinantosña: fanlaolao gui menaña todo y tano.

<span id="an_96:10">96:10</span> Sangan gui nasion sija na si Jeova
jagobiebietna: y tano maplanta locue ni y ti siña manacalamten: guiya
jumusga y taotao gui tininas.

<span id="an_96:11">96:11</span> Manmagof y langet sija, yan senmagof y
tano; ya y tase palalangpang, yan y binilaña.

<span id="an_96:12">96:12</span> Ya y fangualuan senmagof yan todo y
mangaegue gui sanjalomña: ayonae todo y trongco sija gui jalomtano
mangantapot y minagof.

<span id="an_96:13">96:13</span> Gui menan Jeova, sa güiya umamamaela;
sa guiya umamamaela para ujusga y tano: ujusga y tano gui tininas, yan y
taotao sija gui minagajetña.

<span id="an_97:1">97:1</span> SI Jeova jagobiebietna, polo ya y tano
umagof; polo ya y minegae y isla ufansenmagof.

<span id="an_97:2">97:2</span> Y mapagajes yan y jemjom sija mangaegue
gui oriyaña: tininas yan juisio y plinantan y tronuña.

<span id="an_97:3">97:3</span> Y guafe manjanao gui menaña, yan
mausinesenggue y enimiguña gui oriya.

<span id="an_97:4">97:4</span> Y lamlamña maninina y tano: ya y tano
malie ya ninalaolao.

<span id="an_97:5">97:5</span> Y egso sija manmadirite taegüije y danges
gui menan Jeova, gui menan y Señot y tano todo.

<span id="an_97:6">97:6</span> Y langet sumangan claro y tininasña, yan
todo y taotao guinin malie y minalagña.

<span id="an_97:7">97:7</span> Nafanmamajlao todo ayo sija y sumesetbe y
imagen sija ni tinaga, ni y tunanmaesaja sija y ídolo sija: Adora güe
todo jamyo ni y yuus.

<span id="an_97:8">97:8</span> Yya Sion jajungog ya ninamagof, yan y
jagan Juda sija ninafansenmagof; sa pot y juisiomo sija, O Jeova.

<span id="an_97:9">97:9</span> Sa jago Jeova, mas taquilo gui jilo todo
y tano: ya jago umanacajulo chago gui jilo todo y yuus.

<span id="an_97:10">97:10</span> O jamyo y gumaeya si Jeova, jachatlie y
daño: güiya umadaje y anten y mañantosña: güiya munafanlibre sija juyong
gui canae y manaelaye.

<span id="an_97:11">97:11</span> Manana matanme para y manunas, yan
minagof para y manunas na corason.

<span id="an_97:12">97:12</span> Fanmagof as Jeova jamyo ni y manunas;
nae grasias y santos na naaña.

<span id="an_98:1">98:1</span> CANTAYE si Jeova ni y nuebo na canta; sa
güiya fumatinas y mannamanman na güinaja: sa y agapa na canaeña, yan y
santos na canaeña fumatinas y satbasion para güiya.

<span id="an_98:2">98:2</span> Si Jeova janamatungo y satbasionña: y
tininasña jafanue gui menan y nasion sija.

<span id="an_98:3">98:3</span> Jagasja jajaso y minaaseña yan y
minagajetña para y guima Israel: ya todo sija y uttimon y tano, guinin
malie y satbasion y Yuusta.

<span id="an_98:4">98:4</span> Fatinas y minagof na inagang as Jeova,
todo y tano: agang yan fanganta, nu y minagof, junggan, fanganta
alabansa sija.

<span id="an_98:5">98:5</span> Cantayo si Jeova y alabansa sija, nu y
atpa; y atpa yan y inagang y guinatbon musica.

<span id="an_98:6">98:6</span> Yan y trompeta sija yan y sonidon y
cotneta; fatinas y minagof na inagang gui menan y Ray Jeova.

<span id="an_98:7">98:7</span> Polo ya y tase upalalangpang yan y
binilaña; y tano yan y mañasaga gui sanjalomña;

<span id="an_98:8">98:8</span> Polo ya y manadan janom ujanafamapagpag
canaeñija: polo ya y egso sija manganta pot y minagof.

<span id="an_98:9">98:9</span> Gui menan Jeova: sa güiya umamamaela para
ujusga y tano: ujusga y tano, gui tininas yan y taotao sija gui
minagajet.

<span id="an_99:1">99:1</span> SI Jeova jagobiebietna; polo ya y taotao
sija ufanlaolao; matatachong güe guijilo y querubin: polo ya y tano
ufangalamten.

<span id="an_99:2">99:2</span> Si Jeova dangculo guiya Sion: yan güiya
mas taquilo gui jilo todo y taotao.

<span id="an_99:3">99:3</span> Polo ya sija ufanalaba y dinagculon yan y
namaañao na naanmo; sa santos güe.

<span id="an_99:4">99:4</span> Y ninasiñan y ray locue jaguaeya y
juisio: jago pumolo y tininas; jago fumatinas y juisio yan y tininas gui
as Jacob.

<span id="an_99:5">99:5</span> Nacajulo si Jeova ni y Yuusta, yan adora
gui fañajangan y adengña; sa santos güe.

<span id="an_99:6">99:6</span> Si Moises yan Aaron gui entalo mamale,
yan si Samuel manisija yan ayo y umaagang y naanña; sija umaagang si
Jeova, ya güiya umope sija.

<span id="an_99:7">99:7</span> Güiya cumuentutuse sija gui jalom y
jaliguen y mapagajes: sija umadaje y tinagoña, yan y otden ni y mannae
sija.

<span id="an_99:8">99:8</span> Jago umope sija, O Jeova Yuusmame: jago
si Yuus ni y umasie sija, achogja jago chumule y inemog gui chechoñija.

<span id="an_99:9">99:9</span> Nacajulo si Jeova ni y Yuusta, yan adora
güe gui santos na ogsoña: sa si Jeova, ni y Yuusta, santos güe.

<span id="an_100:1">100:1</span> FATINAS y minagof na inagang as Jeova:
jamyo tano todos.

<span id="an_100:2">100:2</span> Setbe si Jeova ni y minagof: maela gui
menaña ya fanganta.

<span id="an_100:3">100:3</span> Tingo na si Jeova, güiya si Yuus:
güiyaja y fumatinas jit, yan jita iyoña; jita y taotaoña yan y quinilo
sija gui pastajiña.

<span id="an_100:4">100:4</span> Fanjalom gui trangcaña yan y inefresen
grasias, ya y jalom y sagaña yan y alabansa: nae güe grasias, yan
bendise y naanña.

<span id="an_100:5">100:5</span> Sa si Jeova mauleg; y minaaseña
ugagaegue para taejinecog; yan y minagajet para todo y generasion sija.

<span id="an_101:1">101:1</span> BAE jucanta y minaase yan y juisio:
iyajago nae O Jeova, bae jucanta.

<span id="an_101:2">101:2</span> Bae juadajeyo ni y malate gui cabales
na jinanao. O ngaean nae unfato jao guiya guajo? bae jufamocat gui jalom
guimajo yan y cabales na corason.

<span id="an_101:3">101:3</span> Mungayo pumolo y taelaye na güinaja gui
menan atadogjo: juchatlie y chechoñija ayo y manabag sija: tiucheton
guiya guajo.

<span id="an_101:4">101:4</span> Y chatpayon na corason junafanjanao
guiya guajo; ti yajo tumungo y manaelaye na güinaja.

<span id="an_101:5">101:5</span> Ayo y secreto na finajiyunge y
tiguangña, güiya bae juyulang: ya ayo y taquilo y inatanña yan y
sobetbio na corason ti siña jusungon.

<span id="an_101:6">101:6</span> Y atadogjo bae janameton y
manmanjonggue gui tano, para ufañaga sija guiya guajo: ya ayo y
mamomocat gui cabales na jinanao, güiya siempre sumesetbeyo.

<span id="an_101:7">101:7</span> Ya ayo y chumochogüe y dinague ti siña
sumaga gui jalom guimajo: ya ayo y sumasagan y mandague ti siña
numafitme gui menan y atadogjo.

<span id="an_101:8">101:8</span> Y egaan yan y egaan bae juyulang todo y
manaelaye gui tano; para uutot todo y chumochogüe ni y taelaye gui siuda
Jeova.

<span id="an_102:1">102:1</span> JUNGOG y tinayuyutto, O Jeova, polo y
inagangjo ya ufato guiya Jago.

<span id="an_102:2">102:2</span> Chamo munaatog y matamo guiya guajo gui
jaanen anae chatsagayo: naegueng y talangamo guiya guajo; y jaane anae
juagangjao, opeyo guse.

<span id="an_102:3">102:3</span> Sa y jaanijo linachae taegüije y aso,
ya y telangjo janon taegüije y falot.

<span id="an_102:4">102:4</span> Y corasonjo manetnot, yan anglo
taegüije chaguan; sa malefayo jucano y najo pan.

<span id="an_102:5">102:5</span> Ya pot y inagang y inigongjo y telangjo
mafachet yan y catneco.

<span id="an_102:6">102:6</span> Parejoyo yan y pelicano na pájaro gui
desierto: yan taegüijeyo y memo gui lugat na mayulang.

<span id="an_102:7">102:7</span> Jupulan, yan jumuyong yo taegüije y
gorrion na pajaro güigüiyaja gui jilo y atof y guima.

<span id="an_102:8">102:8</span> Y enimigujo lumalatdeyo todot dia; yan
ayo sija y manlalalo contra guajo manmanjula pot guajo.

<span id="an_102:9">102:9</span> Sa jagasja jucano y apo taegüije y pan,
yan manadaña y guimenjo yan y tanges.

<span id="an_102:10">102:10</span> Sa pot y linalalomo yan y binibumo:
sa jago jumatsayo yan yumuteyo.

<span id="an_102:11">102:11</span> Y jaanijo taegüije y anineng ni y
umaso; yan angloyo taegüije y chaguan.

<span id="an_102:12">102:12</span> Lao jago, O Jeova, gagaegue jao para
taejinecog: yan y memoriasmo asta todo y generasion.

<span id="an_102:13">102:13</span> Jago ucajulo, yan umaase ni iya Sion:
sa y tiempo para unmaase nu güiya, magajet na mato y tiempo ni y
matancho.

<span id="an_102:14">102:14</span> Sa y tentagomo ninafanmagof ni y
achoña: yan ninafanmaase ni y petbosña.

<span id="an_102:15">102:15</span> Enao mina y nasion sija ufanmaañao ni
y naan Jeova, yan todo y ray sija gui tano ni y minalagmo.

<span id="an_102:16">102:16</span> Sa si Jeova jafatinas y Sion, umanog
güe gui jalom y minalagña.

<span id="an_102:17">102:17</span> Jagoflamen y tinayuyut y
mannesesitao; yan ti jachatlie y tinayuyutñija.

<span id="an_102:18">102:18</span> Utugue este para y generasion ni y
manmámamaela: yan y taotao ni y ufanmafatinas ujaalaba si Jeova.

<span id="an_102:19">102:19</span> Sa güiya jagasja jaatan papa gui y
tinaquilo y santos na sagaña; guinin y langet nae si Jeova jaatan y
tano.

<span id="an_102:20">102:20</span> Para ujungog y inigong y
manmaprereso: yan para upula ayo sija y manmatancho para ufanmapuno.

<span id="an_102:21">102:21</span> Para umasangan claro y naan Jeova
guiya Sion, yan y alabansaña guiya Jerusalem;

<span id="an_102:22">102:22</span> Anae y taotao sija manetnon ya
mandaña, yan y raeno sija para ujasetbe si Jeova.

<span id="an_102:23">102:23</span> Janadafe y minetgotto gui chalan;
güiya munacadada y jaanijo.

<span id="an_102:24">102:24</span> Guajo ileco: O Yuusso chamo yo
chumuchule gui lamita na jaanijo: y sacanmo sija para todoja y
generasion.

<span id="an_102:25">102:25</span> Sa desde y ampmam na tiempo jago
pumolo y plinantan tano: yan y langet sija y checho y canaemo.

<span id="an_102:26">102:26</span> Sija ufanmalingo, lao jago
ungagaegueja: magajet na todo sija ufanguesbijo taegüije y magago:
taegüije y bestido untolaeca sija, ya sija manmatalaeca.

<span id="an_102:27">102:27</span> Lao jago y mismojajao, yan y sacanmo
sija ti ufanjocog.

<span id="an_102:28">102:28</span> Y famaguon y tentagomo ufangagaegue,
yan y semiyanñija ufanmaplanta gui menamo.

<span id="an_103:1">103:1</span> BENDISE si Jeova, O antijo: yan todo y
sanjalomjo, bendise y santos na naanña.

<span id="an_103:2">103:2</span> Bendise si Jeova, O antijo, yan chamo
malelefa todo ni y minaulegña:

<span id="an_103:3">103:3</span> Ni y umasie todo tinaelayemo; ni y
munamagong todo y chetnotmo;

<span id="an_103:4">103:4</span> Ni y munalibre y linâlâmo guinin y
yinilang: ni y comorona jao ni güinaeyan mauleg yan y manadan minaase:

<span id="an_103:5">103:5</span> Ni y munanajong y pachotmo ni y
manmauleg na güinaja: ya y pinatgonmo jananuebo taegüije y aguila.

<span id="an_103:6">103:6</span> Si Jeova fumatinas y tinas na chocho
sija, yan y juisio sija para todo ayo sija y manmachiguet.

<span id="an_103:7">103:7</span> Güiya munatungo si Moises ni y
chalanña, ya y chechoña gui famaguon Israel.

<span id="an_103:8">103:8</span> Si Jeova bula y minaase yan cariñoso,
ñateng y binibuña yan gofmegae y minaaseña.

<span id="an_103:9">103:9</span> Güiya ti ufanlalatde para siempre: ni
umantiene y binibuña para taejinecog.

<span id="an_103:10">103:10</span> Ti guinin jafatinas guiya jita segun
y isaota; ni uapasejit segun y tinaelayeta.

<span id="an_103:11">103:11</span> Sa taegüije y langet goftaquilo gui
jilo y tano, taegüijeja sendangculo y minaaseña para ayo sija y
manmaañao nu güiya.

<span id="an_103:12">103:12</span> Taemanoja chinagoña desde y sancatan,
yan asta y sanlichan, taegüijeja chinagoña nae janajanao guiya jita y
isaota.

<span id="an_103:13">103:13</span> Parejoja yan y tata ni jaguaeya y
famaguonña, taegüenaoja si Jeova jaguaeya ayo sija y manmaañao nu güiya.

<span id="an_103:14">103:14</span> Sa güiya tumungo y jechurata; jajaso
na jita y petbos.

<span id="an_103:15">103:15</span> Sa y taotao, y jaaniña taegüijeja y
chaguan; taegüijeja y flores gui fangualuan lalachog.

<span id="an_103:16">103:16</span> Sa y manglo manmalofan gui jiloña,
yan güiya mapos: yan y sagayan ti siña jatungo mas.

<span id="an_103:17">103:17</span> Lao y minaase Jeova, guinin
taejinecog asta taejinecog guijilo ayo sija y manmaañao nu güiya, yan y
tininasña gui famaguon y famaguon;

<span id="an_103:18">103:18</span> Yya sija y umadadaje y tratuña, yan
ayo sija y jumajaso y finanagüeña para ufatinas.

<span id="an_103:19">103:19</span> Si Jeova japlanta y tronuña gui
langet sija; yan y raenoña y naregla y jilo todoja.

<span id="an_103:20">103:20</span> Bendise si Jeova, jamyo ni angjetña
sija, ni y manmatatnga gui minetgot, ni y cumumple y sinanganña, ni y
umecungog y inagang y finoña.

<span id="an_103:21">103:21</span> Bendise si Jeova todo jamyo ni y
inetnon sendaloña: jamyo ni y ministroña ni y fumatitinas y minalagoña.

<span id="an_103:22">103:22</span> Bendise si Jeova, todo y finatinasña,
gui todo y sagayan anae jagobiebietna: bendise si Jeova, O antijo.

<span id="an_104:1">104:1</span> BENDISE si Jeova, O antijo: O Jeova
Yuusso, jago y sendangculo; jago minagagago ni y onra, yan y minagas.

<span id="an_104:2">104:2</span> Ni y untampen maesajao ni y manana
taegüije y bestido: ni y jumuto juyong y langet sija taegüije y cottina.

<span id="an_104:3">104:3</span> Ni y plumanta y jayo y aposentuña gui
jalom janom: ni y fumatinas y mapagajes para caruajeña: ni y mamomocat
gui jilo y papan y manglo.

<span id="an_104:4">104:4</span> Ni y fumatinas y manglo sija para
tentagoña: y ministroña y mañila y guafe.

<span id="an_104:5">104:5</span> Ni y pumolo y plinantan tano, ya ti
siña manacalamten para taejinecog.

<span id="an_104:6">104:6</span> Ya tumampe güe ni y tinadong taegüije y
bestido: y janom sija manotojgue gui sanjilo y beca sija.

<span id="an_104:7">104:7</span> Ya pot y linalatdemo, sija manjanao; ya
pot y inagang y julumo mañadig manjanao.

<span id="an_104:8">104:8</span> Sija manjanao julo gui beca sija, sija
apan papa gui oriyan y bayesija, gui sagayan ni y jago fumamauleg para
sija.

<span id="an_104:9">104:9</span> Jago pumolo y uttimonñija ya ti siña
manmalofan guato; para ti siña jabira sija talo para utampe y tano.

<span id="an_104:10">104:10</span> Jatago y tutujon y janom gui jalom y
bayesija; ni y manmalalago gui entalo y egso sija.

<span id="an_104:11">104:11</span> Sija numae guimenñija y todo gâgâ
sija gui fangualuan: y manmachaleg na asno sija manmagong y majoñija.

<span id="an_104:12">104:12</span> Ya iya sija nae y pajaron y langet
guaja sagañija ya mangacanta gui entalo y ramas sija.

<span id="an_104:13">104:13</span> Güiya numaye janom y egso sija guinin
y aposentuña sija: y tano jaspog ni y tinegcha y chechomo.

<span id="an_104:14">104:14</span> Güiya y chaguan munafanlâlâ para y
guaca sija, yan y tinanom para usinetbe y taotao: para ufañule nengcano
gui tano;

<span id="an_104:15">104:15</span> Yan y bino ni y munamamagof y corason
y taotao, yan y laña para ulamlam y mataña, yan y pan ni y munamemetgot
y corason y taotao.

<span id="an_104:16">104:16</span> Y trongcon jayo Jeova manbula chugo;
y sedro sija gui Libano ni y tinanomña;

<span id="an_104:17">104:17</span> Anae y pajaro jafatitinas y
chechoñija; ya y chuchuco, y trongcon pino guimaña.

<span id="an_104:18">104:18</span> Y taquilo na ogso sija para y
manmachaleg na chiba: yan y acho sija guinegüe para y conejo.

<span id="an_104:19">104:19</span> Jatancho y pilan para y tiempo: y
atdao tumungo y jinanaoña papa.

<span id="an_104:20">104:20</span> Jago fumatinas y jemjom yan puenge;
anae todo y gâgâ gui jalomtano mangucunanaf mona.

<span id="an_104:21">104:21</span> Y manfamaguon na leon sija manaagang
ni y manmaconeñija yan jaaliligao y nañija guinin as Yuus.

<span id="an_104:22">104:22</span> Y atdao cajulo, sija manmapos, yan
manason sija papa gui jalom y liyangñija.

<span id="an_104:23">104:23</span> Y taotao jumajanao mona gui
finatinasña yan gui chechoña, asta qui puenge.

<span id="an_104:24">104:24</span> O Jeova, manminegae sija y chechomo!
y minenajlom, jago fumatinas sija todo: y tano senbula ni y rinicumo.

<span id="an_104:25">104:25</span> Ayo guato gaegue y tase, dangculo yan
ancho, anae y sanjalomña sija y güinaja na mangucunanaf ni ti siña
matufong, todoja mandangculo yan mandiquique sija na gâgâ.

<span id="an_104:26">104:26</span> Ayo nae manjajanao y batco sija: ayo
nae gaegue y lebiatan ni y finatinasmo para y jumugando gui sanjalomña.

<span id="an_104:27">104:27</span> Este sija todo mumananggajao; sa jago
siña unnae sija nañija gui tiempo ni matancho.

<span id="an_104:28">104:28</span> Sa ayo y jago numae, sija naufandaña:
unbaba y canaemo ya sija mannajong ni y minauleg.

<span id="an_104:29">104:29</span> Unnaatog y matamo, sija mañatsaga:
unchule y jinagonñija, sija manmatae, yan manalo guato gui petbosñija.

<span id="an_104:30">104:30</span> Untago mona y espiritumo, sija
manfinatinas: yan jago munanuebo y inatan gui sanjilo y tano.

<span id="an_104:31">104:31</span> Polo ya y minalag Jeova ugagaegue
para taejinecog: Polo ya si Jeova umagof gui chechona:

<span id="an_104:32">104:32</span> Ni y jaatan y jilo y tano yan
jayengyong: ni y japacha y egso sija yan janaasgon.

<span id="an_104:33">104:33</span> Bae jucantaye si Jeova taemenoja y
inanaco y linâlâjo: bae jucantaye tinina y Yuusso mientras lalâlâyo.

<span id="an_104:34">104:34</span> Polo ya y jinasoco iya güiya
usenmames: bae jugofmagof as Jeova.

<span id="an_104:35">104:35</span> Polo y manisao ya ufanlinachae gui
tano, polo y manaelaye ya utaya. Bendise si Jeova, O antijo. Alaba si
Jeova.

<span id="an_105:1">105:1</span> O nae grasias si Jeova; agang y naanña;
namatungo y chechoña gui entalo taotao sija.

<span id="an_105:2">105:2</span> Cantaye güe, cantaye güe ni y alabansa
sija; fanadingan ni y todo y chechoña ni y mannamanman.

<span id="an_105:3">105:3</span> Manmalag jamyo ni y santos na naanña:
umanmagof ayo sija na corason y umaliligao si Jeova.

<span id="an_105:4">105:4</span> Aligao si Jeova yan y minetgotña:
Aligao y mataña para taejinecog.

<span id="an_105:5">105:5</span> Jaso y ninamanman checho ni y monjayan
jachogüe; ninamanmanña yan y juision y pachotña;

<span id="an_105:6">105:6</span> O Jamyo, ni y semiyan Abraham
tentagoña, jamyo ni y famaguon Jacob inayegña sija.

<span id="an_105:7">105:7</span> Güiya si Jeova Yuusta: y juisioñasija
mangaegue todo gui tano.

<span id="an_105:8">105:8</span> Jagasja jaso y tratuña para taejinecog,
y finijo ni y tinagoña para mit na generasion.

<span id="an_105:9">105:9</span> Ayo na trato ni y jafatinas gui as
Abraham, yan y jinilaña gui as Ysaac.

<span id="an_105:10">105:10</span> Yan ayoja janafitme gui as Jacob para
otden, yan as Israel para taejinecog na trato.

<span id="an_105:11">105:11</span> Ylelegña: Yya jago guajo junaejao y
tano Cananea, y facae y erensiamo.

<span id="an_105:12">105:12</span> Anae sija mandidideja na numeron
taotao: junggan, senmandidide yan taotao juyong güije;

<span id="an_105:13">105:13</span> Ya sija manjanao guinin y un nasion
asta y otro nasion, guinin y un raeno asta otro taotao;

<span id="an_105:14">105:14</span> Ti japolo ni un taotao na ujafatinas
daño guiya sija: magajet na jalalatde y ray sija pot causañija:

<span id="an_105:15">105:15</span> Ylegña: Chamo pumapacha y pinalaejo,
yan chamo munafanlalamen y profetajo sija.

<span id="an_105:16">105:16</span> Ya jatago y ñinalang gui jilo y tano:
ya jayulang todo y minetgot y agon.

<span id="an_105:17">105:17</span> Ya jatago un taotao gui menañija, si
José ni y mabende para tentago.

<span id="an_105:18">105:18</span> Ayo sija na adengña y ninafanlamen ni
y cadena: güiya mapolo guientalo y lilog.

<span id="an_105:19">105:19</span> Asta y tiempo anae macumple y finoña:
ya y fino Jeova chumague güe,

<span id="an_105:20">105:20</span> Y ray matago ya pinila güe, ayo y
magas taotao sija yan pinelo güe na ujanao libre.

<span id="an_105:21">105:21</span> Pinelo güe magas gui guimaña yan
gobietnon todo y güinajaña:

<span id="an_105:22">105:22</span> Para upreso y prinsipeña ni y
minagofña; yan ufanagüe y manamco ni y manpápagat.

<span id="an_105:23">105:23</span> Si Israel locue jumalom guiya Egipto;
yan si Jacob taotao juyong sumasaga gui tano Cam.

<span id="an_105:24">105:24</span> Yan janafansenmegae y taotaoña; yan
janafanmetgot mas que y enimigoñija.

<span id="an_105:25">105:25</span> Jabira y corasonñija para ujachatlie
y taotaoña sija, para ufanmatinas ni y finaye gui tentagoña sija.

<span id="an_105:26">105:26</span> Jatago si Moises ni y tentagoña; yan
si Aaron ni y guinin inayegña.

<span id="an_105:27">105:27</span> Sija japolo ni y señatña guiya sija,
yan ninamanman gui tano Cam.

<span id="an_105:28">105:28</span> Jatago y jemjom, ya ninajomjom; yan
sija ti ninafanaguaguat contra y finoña.

<span id="an_105:29">105:29</span> Jatolaeca y janomñija jafajâgâ, yan
japuno y güijanñija.

<span id="an_105:30">105:30</span> Y tanoñija janae manadan ranas, ya
megae gui jalom y aposenton y rayñija sija.

<span id="an_105:31">105:31</span> Güiya sumasangan, yan manmato manadan
dinaña lalo, yan juto sija gui todo y oriyan y tanoñija.

<span id="an_105:32">105:32</span> Güiya numae sija uchan graniso, yan
mañila guafe gui tanoñija.

<span id="an_105:33">105:33</span> Jasaolag y trongcon ubasñija locue,
yan y trongcon ygosñija; yan jajulog y trongcon jayo sija gui oriyan
tanoñija.

<span id="an_105:34">105:34</span> Güiya y sumangan, yan y apacha sija
manmato, yan uruga na ulo sija yan ayo taya numeroñija,

<span id="an_105:35">105:35</span> Ya sija jacano todo y tinanom gui
jalom y tanoñija, yan jalachae sija y tinegcha gui tanoñija.

<span id="an_105:36">105:36</span> Ya japuno locue todo y finenana na
finañagon laje gui tanoñija, y magas todo y ninasiñañija.

<span id="an_105:37">105:37</span> Ya jacone sija juyong locue yan y
salape yan y oro; yan taya ni un taotao malango gui triboñija.

<span id="an_105:38">105:38</span> Yya Egipto manmagof anae sija
manjanao: pot minaañaoñija guinin podong guiya sija.

<span id="an_105:39">105:39</span> Jajuto y mapagajes para ufantinampe;
yan y guafe janae para ufaninina gui puenge.

<span id="an_105:40">105:40</span> Manmangagao y taotao, yan jaconie
pajaro ni calang palumo sija; yan ninafanjaspog ni y pan langet.

<span id="an_105:41">105:41</span> Jababa y acho yan y janom milalag
juyong; manmalalago gui anglo na sagayan taegüije y sadog.

<span id="an_105:42">105:42</span> Sa jajaso y santos na sinanganña, yan
Abraham ni y tentagoña.

<span id="an_105:43">105:43</span> Ya jacone juyong y taotaoña yan y
minagof, yan y inayegña gui cantasion sija.

<span id="an_105:44">105:44</span> Yan janae sija ni y tano y nasion
sija: yan sija jachule para iyoñija ni y checho y taotao sija:

<span id="an_105:45">105:45</span> Para usiña adaje y otdenña, yan
ufatinas y layña. Alaba jamyo si Jeova.

<span id="an_106:1">106:1</span> ALABA jamyo si Jeova. O nae grasias si
Jeova; sa güiya mauleg: sa y minaaseña gagaegueja para taejinecog.

<span id="an_106:2">106:2</span> Jaye siña sumangan y gaesisiñan y
checho Jeova? pot mamanue todo ni y alabansaña?

<span id="an_106:3">106:3</span> Dichoso ayo sija y umadadaje y juisio,
yan ayo y fumatitinas y tininas todo y tiempo.

<span id="an_106:4">106:4</span> Jasoyo, O Jeova, nu y finaborese ni y
unnae y taotaomo; O bisitayo nu y satbasionmo;

<span id="an_106:5">106:5</span> Para jusiña lumie y minauleg gui
inayegmo, para jusiña mumagof gui minagof y nasionmo, para jusiña
mumalag gui erensiamo.

<span id="an_106:6">106:6</span> Guinin manisaojam yan y tatanmame,
infatinas y tinaelaye yan inchegüe y inechong.

<span id="an_106:7">106:7</span> Y tatanmame ti jatungo y ninamanmanmo
guiya Egipto; ti jajaso y manadan y minaasemo; lao manmanembeste gui
tase, junggan gui Tasen Agaga.

<span id="an_106:8">106:8</span> Lao jasatbaja sija pot y naanña, para
usiña janamatungo y dangculon y ninasiñaña.

<span id="an_106:9">106:9</span> Jalalatde y Tasen Agaga locue yan
janaanglo: lao jaesgaejon sija inanaco y todo gui tinadong, taegüije
todo inanaco y desierto.

<span id="an_106:10">106:10</span> Yan janafanlibre sija guinin y canae
ayo y chumatlie sija, yan jarescata sija guinin y canae y enimigo.

<span id="an_106:11">106:11</span> Yan y janom sija tumampe y
contrarioñija: ya taya ni uno guiya sija sebla.

<span id="an_106:12">106:12</span> Ayo nae jajonggue y sinanganña sija;
jacanta y tininaña.

<span id="an_106:13">106:13</span> Ya guse manmalefa ni y chechoña: ti
janangga y pinagatña:

<span id="an_106:14">106:14</span> Lao manmalago megae gui jalomtano,
yan matienta si Yuus gui desierto.

<span id="an_106:15">106:15</span> Ya güiya numae sija ni y
guinagaoñija; lao janamanae ni y minasogsog gui jalom y anteñija.

<span id="an_106:16">106:16</span> Ya manmanugo as Moises gui
fangualuan; yan si Aaron ni y santos Jeova.

<span id="an_106:17">106:17</span> Y tano mababa ya pinañot si Datan,
yan mantinampe y mangachong Abirom.

<span id="an_106:18">106:18</span> Yan y guafe manafañila gui
mangachongñija; ya y mañila sumonggue y manaelaye.

<span id="an_106:19">106:19</span> Ya manmamatinas tatnero guiya Horeb,
yan maadora y diniriten y imagen.

<span id="an_106:20">106:20</span> Taegüije, jatulaeca y minalagñija
para nu jechuran guaca ni y chumochocho chaguan.

<span id="an_106:21">106:21</span> Manmalefa as Yuus ni y satbadotñija,
ni y fumatinas y mandangculo na güinaja guiya Egipto;

<span id="an_106:22">106:22</span> Mannamanman na checho gui tano Cam,
yan mannamaañao na güinaja gui Tasen Agaga.

<span id="an_106:23">106:23</span> Enao mina ilegña güiya, na uyunilang
sija, yaguin ti si Moises ni y inayegña ti tumogue gui menaña gui
finapetta, para ubira y binibuña para chaña yumuyulang sija.

<span id="an_106:24">106:24</span> Magajet na jachatlie y güaeyayon na
tano, ya ti jajonggue y finoña.

<span id="an_106:25">106:25</span> Lao mangonggong gui sa tiendañíja; ya
ti jaecungog y inagang Jeova.

<span id="an_106:26">106:26</span> Enao mina jajatsa y canaeña contra
sija; para uyute sija gui jalom y desierto:

<span id="an_106:27">106:27</span> Para uyute y semiyañija locue gui
nasion sija, yan para uchalapon sija gui jalom y tano sija.

<span id="an_106:28">106:28</span> Ya mandaña sija gui Baal-peor; ya
jacano y inefresen y manmatae.

<span id="an_106:29">106:29</span> Taegüine sija mannalalalo güe nu y
chechoñija: ya derepente mato gui jiloñija sija chetnot.

<span id="an_106:30">106:30</span> Ya janatojgue julo si Finees, ya
jafatinas y juisio: ya y chetnot pumara.

<span id="an_106:31">106:31</span> Yan ayo nae jatufong iya güiya y
tininas, gui todo y generasion sija para taejinecog.

<span id="an_106:32">106:32</span> Ya sija mannalalalo güe locue gui
janom guiya Meriba: ya jumuyong daño para si Moises pot causañija.

<span id="an_106:33">106:33</span> Sa sija chumoma y espirituña; sa
jasangan sin jinaso pot labiosña.

<span id="an_106:34">106:34</span> Ya ti jayulang y nasion sija,
taegüije si Jeova ni y mantinago sija.

<span id="an_106:35">106:35</span> Lao mandaña sija yan y nasion sija,
yan jaeyag y chechoñija:

<span id="an_106:36">106:36</span> Yan jasetbe y idolosñija: jumuyong un
laso para sija.

<span id="an_106:37">106:37</span> Magajet na jaofrese y lajeñija yan y
jagañija gui anite,

<span id="an_106:38">106:38</span> Yan jachuda y jâgâ y manaeisao,
magajet na y jâgâ y lajeñija yan y jagañija ni jaofrese gui idolos guiya
Cananea: yan y tano ni y ninaáplacha ni y jâgâ.

<span id="an_106:39">106:39</span> Ya taegüije munafanáplacha pot y
chechoñijaja, yan ninafanábale ni y finatinasñija.

<span id="an_106:40">106:40</span> Enao mina y binibon Jeova sinenggue
contra y taotaoña, ya jaguefchatlie y erensiañija.

<span id="an_106:41">106:41</span> Ya janae nu sija gui canae y nasion
sija; yan ayo y chumatlie sija janafanmagas gui jiloñija.

<span id="an_106:42">106:42</span> Ya y enimigoñija locue chumiguet
sija, yan sija chumule asta y jalom inesgue gui papa y canaeñija.

<span id="an_106:43">106:43</span> Megae na biaje nae janafanlibre sija;
lao sija maembeste güe ni y pinagatñija, yan manmachile papa gui tatpapa
ni y tinaelayeñija.

<span id="an_106:44">106:44</span> Lao jaatan y pinitiñija, anae
jajungog y inagangñija.

<span id="an_106:45">106:45</span> Ya jajaso para sija y tratuña, yan
ninafanmañotsot según y minegae y minaaseña.

<span id="an_106:46">106:46</span> Janafangaease locue ni ayo y cumone
sija preso.

<span id="an_106:47">106:47</span> Nafanlibrejam, O Jeova, Yuusmame, yan
nafandañajam gui entalo y nasion sija, para unae grasias y santos na
naanmo, yan ufangana gui alabansamo.

<span id="an_106:48">106:48</span> Bendito si Jeova ni Yuus Israel
guinin y taejinecog para y taejinecog. Polo ya todo taotao ilegñija.
Amen. Alaba jamyo si Jeova.

<span id="an_107:1">107:1</span> O nae grasias si Jeova, sa güiya
mauleg: sa y minaaseña gagaegue para taejinecog.

<span id="an_107:2">107:2</span> Polo y ninafanlibre as Jeova ya
ujasangan, anae janafanlibre guinin y canae y contrario;

<span id="an_107:3">107:3</span> Yan janafandaña sija juyong gui tano
sija, guinin y sancatan, yan guinin y sanlichan, guinin y san lago, yan
guinin y san jaya.

<span id="an_107:4">107:4</span> Manaabag gui jalomtano gui chalan
desierto; ya ti manmañoda siuda para ufañaga.

<span id="an_107:5">107:5</span> Manñalang yan minajo sija, y anteñija
manlalango gui sanjalomñija.

<span id="an_107:6">107:6</span> Ayo nae maagang si Jeova gui
chinatsagañija, ya güiya munalibre sija gui pinadeseñija.

<span id="an_107:7">107:7</span> Ya maninesgaejon sija mona, gui tinas
na chalan, para usiña manjanao para y siuda anae mañasaga.

<span id="an_107:8">107:8</span> O, para y taotao sija mojon
ufanmanalaba si Jeova pot y minaulegña, yan pot y ninamanman na chechoña
gui famaguon taotao sija.

<span id="an_107:9">107:9</span> Sa jananajong y malago na ante, yan
janabula y ñalang na ante ni y minauleg.

<span id="an_107:10">107:10</span> Ayo sija y manmatatachong gui jemjom
yan y jalom y anineng y finatae, ni y guinin jagode nu y pinite yan
lulog;

<span id="an_107:11">107:11</span> Sa manembeste contra y fino Yuus, yan
jachatlie y pinagat y Gueftaquilo:

<span id="an_107:12">107:12</span> Enao mina jachule papa y corasonñija
gui checho; manbasnag papa ya taya para ufaninayuda.

<span id="an_107:13">107:13</span> Ayo nae maagang si Jeova gui
chinatsagañija, ya güiya munalibre sija gui pinadeseñija.

<span id="an_107:14">107:14</span> Jachule sija juyong gui jemjom yan y
anineng y finatae, yan jagutos y manmagodeñija.

<span id="an_107:15">107:15</span> O para y taotao sija mojon
ufanmanalaba si Jeova pot y minaulegña, yan pot y ninamanman na chechoña
gui famaguon y taotao sija!

<span id="an_107:16">107:16</span> Sa güiya yumamag y trangcan bronse,
yan janapedaso y rejas lulog.

<span id="an_107:17">107:17</span> Mangaduco, sa pot y tinaelayeñija yan
pot y inechongñija fanmanmamadese.

<span id="an_107:18">107:18</span> Y anteñija jachatlie todo y clasen
nengcano; yan manjijot gui trangcan y finatae.

<span id="an_107:19">107:19</span> Ya maagang si Jeova gui
chinatsagañija ya güiya munalibre sija gui pinadeseñija.

<span id="an_107:20">107:20</span> Manninae y finoña ya manninajomlo
sija, yan manninalibre sija guinin y yinilangñija.

<span id="an_107:21">107:21</span> O para y taotao sija mojon
ufanmanalaba si Jeova pot y minaulegña, yan pot y ninamanman na chechoña
gui fumaguon y taotao sija!

<span id="an_107:22">107:22</span> Ya polo sija ya ujaofrese y inefresen
grasias sija, yan jasangan claro y chechoña gui cantan minagof.

<span id="an_107:23">107:23</span> Sija ni manjanao papa gui tase gui
jalom y batco, ni y fumatinas chechoñija gui jilo manadan janom sija;

<span id="an_107:24">107:24</span> Estesija lumie y checho Jeova, yan y
ninamanmanña gui jalom y tinadong.

<span id="an_107:25">107:25</span> Sa jatagoña, ya janacajulo y pagyon
manglo, ni y jumatsa julo y napo sija.

<span id="an_107:26">107:26</span> Mangajulo para y langet, manjanao
talo papa para y tinadong: y anteñija manmaderite pot y chinatsaga.

<span id="an_107:27">107:27</span> Manmatulaejon mona an tate, yan
manmamangag taegüije y bulacho na taotao, yan manmalingo y jinasoñija.

<span id="an_107:28">107:28</span> Ya maagang si Jeova gui
chinatsagañija, ya güiya munalibre sija gui pinadeseñija.

<span id="an_107:29">107:29</span> Janabasta y pagyo, yan y napo sija
manmamatquilo.

<span id="an_107:30">107:30</span> Ayo nae manmagof sa mangieto, ya
taegüije jacone sija asta y minalagoñija na puetto.

<span id="an_107:31">107:31</span> O para y taotao sija mojon
ufanmanalaba si Jeova pot y minaulegña, yan pot y ninamanman na checoña
gui famaguon y taotao sija!

<span id="an_107:32">107:32</span> Polo ya sija umanacajulo güe locue
gui y inetnon y taotao yan ufanmanalaba nu güiya gui tachong y manamco.

<span id="an_107:33">107:33</span> Jafasadog y desierto, yan jafaanglo
na oda y tutujon janom;

<span id="an_107:34">107:34</span> Jafadesierton asiga y mauleg na tano,
pot y tinaelayen ayo sija y mañasaga gui sanjalom.

<span id="an_107:35">107:35</span> Jafajagoen janom y desierto, yan
janafamimichao y janom y anglo na oda.

<span id="an_107:36">107:36</span> Yan ayo na janafañaga y manñalang, ya
sija siña jafamauleg y siuda para ufañaga;

<span id="an_107:37">107:37</span> Yan matanme y fangualuan, yan
manmananom gui fangualuan ubas, ya ufanmarecoge y tinegchan y aumento.

<span id="an_107:38">107:38</span> Jabendise sija locue, para
ufangosmegae; yan ti upolo y gañija gâgâ na udidide.

<span id="an_107:39">107:39</span> Tumalo sija mandidide yan mannecon
papa, pot y chiniguet, chinatsaga, yan triniste.

<span id="an_107:40">107:40</span> Jachuda sinala gui jilo y prinsepe
sija, yan janafanabag sija gui jalomtano anae taya chalan.

<span id="an_107:41">107:41</span> Lao japolo y mannesesitao julo guinin
y pinadese, yan mandaña gui familia sija taegüije y inetnon quinilo.

<span id="an_107:42">107:42</span> Y manunas ujalie ayo yan ufanmagof;
yan todo y tinaelaye ujinichom y pachotña.

<span id="an_107:43">107:43</span> Masquesea jaye na manmalate, ujaadaje
este sija na güinaja; ya sija ujajaso y minaase gui as Jeova.

<span id="an_108:1">108:1</span> O Yuus, y corasonjo esta meton; bae
jucanta, magajetja na jucanta alabansa sija yan todo y minalagjo.

<span id="an_108:2">108:2</span> Fatmata guitala, yan atpa: guajoja na
maesa magmatayo taftaf.

<span id="an_108:3">108:3</span> Bae junae jao grasias, Jeova gui entalo
y taotao sija: yan jucantaye alabansa, sija gui entalo y nasion sija.

<span id="an_108:4">108:4</span> Sa y dangculon y minaasemo gui san jilo
y langet: yan y minagajetmo tinacaja y mapagajes sija.

<span id="an_108:5">108:5</span> Nadangculojao, O Yuus, gui jilo y
langet: yan y minalagomo gui san jilo todo y tano.

<span id="an_108:6">108:6</span> Para usiña ayo y güinaeyamo manlibre ni
y agapa na canaemo, yan opejam.

<span id="an_108:7">108:7</span> Si Yuus ilegña gui sinantosña: Guajo
jumagof, guajo jupatte Siquem, yan jumide juyong y bayen Sucot.

<span id="an_108:8">108:8</span> Yyoco Gilaad; iyoco Manases: Efrain
locue y minetgot y ilujo; Juda y bastonjo;

<span id="an_108:9">108:9</span> Moab y palanganajo anae jufagase adeng
sija: y jilo Edom nae juyute y sapatoso: y jilo Filistia nae juagang.

<span id="an_108:10">108:10</span> Jaye uconeyo asta y jalom y fitme na
siuda? Jaye uinesgaejonyo asta y jalom Idumea?

<span id="an_108:11">108:11</span> Ti jago, O Yuus, ni y yumute jam? yan
jago, O Yuus, ti jumanao yan y inetnon sendalonmame.

<span id="an_108:12">108:12</span> Naejam linibre gui chinatsaga: sa
taesetbe y inayudan y taotao.

<span id="an_108:13">108:13</span> As Yuus nae utafanmatatnga: sa
güiyaja uguinacha papa y enimiguta.

<span id="an_109:1">109:1</span> CHAMO famatquiquilo, O Yuus, gui
alabansajo;

<span id="an_109:2">109:2</span> Sa y pachot y manaelaye yan y pachot y
dinague manmababa contra guajo: sa manguecuentos contra guajo yan y
mandacon na jula.

<span id="an_109:3">109:3</span> Sija umoriyayayeyo locue ni y finijo
chinatlie; yan manmumo contra guajo sin jafa.

<span id="an_109:4">109:4</span> Sa y apas y güinaeyaco, sija
contrariujo: lao guajo siempre manayuyutyo.

<span id="an_109:5">109:5</span> Yan sija jaapaseyo taelaye pot mauleg,
yan chinatlie pot y guinaeyaco.

<span id="an_109:6">109:6</span> Polo jao y taelaye na taotao guiya
güiya: ya polo un contrario ya utojgue gui agapa na canaeña.

<span id="an_109:7">109:7</span> Yaguin majusga güe, polo ya
umasentensia: yan y tinaetaeña ufamaisao.

<span id="an_109:8">109:8</span> Ya y jaaniña udidide: yan otro uchinile
ofisioña.

<span id="an_109:9">109:9</span> Y famaguonña ufanaetata yan y asaguaña
ubiuda.

<span id="an_109:10">109:10</span> Polo ya y famaguonña ufanlaong yan
ufanmangagao: ya polo sija ya umaliligao y nañija güije gui chago gui
sagañija na mayulang.

<span id="an_109:11">109:11</span> Polo ya umaamot ya unnachule todo y
güinajaña, yan y taotao juyong chumoleguan ni y finachochoña.

<span id="an_109:12">109:12</span> Polo ya taya ni jaye umaase ni güiya;
yan ni uno ufinaborese y manaetata na famaguonña.

<span id="an_109:13">109:13</span> Polo ya y famaguonña ufanmautut; yan
gui generasion ni y jadalalalag, umafagasñaejon y naanñija.

<span id="an_109:14">109:14</span> Poly ya y tinaelayen y tataña sija
umajaso gui as Jeova: ya y isao nanaña ti umafagasñaejon.

<span id="an_109:15">109:15</span> Polo ya sija siempre ufangaegue gui
menan Jeova, sa güiya siña umutut y jinasoñija guinin y tano.

<span id="an_109:16">109:16</span> Sa ti jajaso mamanue minaase, lao
japetsigue y peble yan y nesesitao na taotao, yan y mayulang na corason
ujapuno sija.

<span id="an_109:17">109:17</span> Magajet na jaguaeya y matdision, ya
ayo na mato guiya güiya; ya ti ninamagof ni y bendision, ya ayo na chago
guiya güiya.

<span id="an_109:18">109:18</span> Ya güiya mumagago güe ni y matdision
taegüije y bestiduña, ya ayo na jumalom gui jalom y tiyanña taegüije y
janom, yan taegüije y laña gui jalom tolangña.

<span id="an_109:19">109:19</span> Polo ya ayo guiya güiya, taegüije y
magago ni y jatatampegüe, yan para sinturon ni y jadudog güe siempre.

<span id="an_109:20">109:20</span> Ya este apas y contrariujo sija
guinin as Jeova, yan ayo sija ni y manguecuentos taelaye contra y
antijo.

<span id="an_109:21">109:21</span> Lao fatinas para guajo, O Yuus Jeova,
pot y naanmo: sa mauleg na minaasemo, enao mina nalibreyo.

<span id="an_109:22">109:22</span> Sa pobleyo, yan nesesitaoyo, yan y
corasonjo mañetnot gui sanjalomjo.

<span id="an_109:23">109:23</span> Mapos yo taegüije y anineng yaguin
malofan: matafye yo julo yan papa taegüije y apacha.

<span id="an_109:24">109:24</span> Y timoco mandafe pot y inayunat; yan
y catneco manmasogsog, sa ti jataca y iinemog.

<span id="an_109:25">109:25</span> Jumuyong yo locue taegüije linalatde
guiya sija: anae maaatanyo jayeyengyong y iloñija.

<span id="an_109:26">109:26</span> Ayudayo, O Jeova Yuusso; O satbayo
segun y minaasemo:

<span id="an_109:27">109:27</span> Para sija ujatungo na este y canaemo:
na jago, Jeova, fumatinas este.

<span id="an_109:28">109:28</span> Polo ya sija manmamatdise, lao jago
manbendise: yaguin sija mangajulo, ufanmamajlao; lao y tentagomo umagof.

<span id="an_109:29">109:29</span> Ya y contrariojo ufanminagago ni y
desonra; yan ufantinampe sija ni y minamajlaoñija taegüije y capa.

<span id="an_109:30">109:30</span> Jeova bae junae sendangculo na
grasias nu y pachotto; junggan, jualabagüe gui linajyan taotao.

<span id="an_109:31">109:31</span> Sa güiya utojgüe gui agapa na canae y
nesesitao, para usinatba güe guinin ayo sija y jumusga y antiña.

<span id="an_110:1">110:1</span> SI Jeova ilegña ni y señotto, fatachong
gui agapa na canaejo, asta qui jupolo y enimigo para fañajangan adengmo.

<span id="an_110:2">110:2</span> Si Jeova uninamannae y baran minetgotmo
guinin Sion: gobietna gui entalo y enimigumo sija.

<span id="an_110:3">110:3</span> Y taotaomo ufanmalago na ufanmanofrese
nu sija gui jaanen y ninasiñamo: gui guinatbon sija y sinantos, guinin y
tiyan y agaan, ungae serenon y pinatgonmo.

<span id="an_110:4">110:4</span> Si Jeova manjula ya timañotsot, jago y
pale para taejinecog segun y otden Melquisedec.

<span id="an_110:5">110:5</span> Si Jeova, gui agapa na canaemo, upanag
todo y ray sija gui jaanin y binibuña.

<span id="an_110:6">110:6</span> Güiya ufanjusga gui entalo y nasion
sija, janabula y sagayan sija ni y tataotao y manmatae; unamagomgom y
ilo gui jilo y megae na tano sija.

<span id="an_110:7">110:7</span> Unaguimen y sadog gui chalan: enaomina
güiya jumatsa julo y ilo.

<span id="an_111:1">111:1</span> FANMANALABA jamyo as Jeova. Guajo junae
si Jeova grasias contodo y corasonjo, gui jalom y pinagat manunas, yan y
jalom y inetnon taotao.

<span id="an_111:2">111:2</span> Y checho Jeova mansendangculo, ya
maaliligao ni ayo sija todo y ninafanmamagof nu estesija.

<span id="an_111:3">111:3</span> Y chechoña y onra yan minagas: yan y
tininasña gagaegue para taejinecog.

<span id="an_111:4">111:4</span> Jafatinas y mannamanman na chechoña
para umajajaso: si Jeova cariñoso yan bula ni y minaase.

<span id="an_111:5">111:5</span> Güiya guinin munae nengcano ayo sija y
manmaañao nu güiya: ya güiya siempre jajasoja tratuña.

<span id="an_111:6">111:6</span> Jagasja jafanue y taotaoña ni y
ninasiñan y chechoña, anae janae sija ni y erensian y nasion sija.

<span id="an_111:7">111:7</span> Y checho sija y canaeña y minagajet yan
juisio; ya todo y sinanganña sija manseguro.

<span id="an_111:8">111:8</span> Manfitme sija para taejinecog yan
taejinecog, yan mamafatinas gui minagajet yan y tininas.

<span id="an_111:9">111:9</span> Janamannae y linibre para y taotaoña;
ya jatago y tratuña para taejinecog: sinantos yan inenra y naanña.

<span id="an_111:10">111:10</span> Y minaañao as Jeova y tutujon y
minalate y mauleg na tiningo mangaegue güije todo gui fumatitinas y
*tinagoña:* y alabansaña gagaegue para taejinecog.

<span id="an_112:1">112:1</span> FANMANALABA jamyo as Jeova. Dichoso y
taotao ni maañao as Jeova, yan ninasendangculo y minagofña ni y tinagoña
sija.

<span id="an_112:2">112:2</span> Ya y semiyaña manmatatnga gui jilo y
tano: ya y generasion manunas ufandichoso.

<span id="an_112:3">112:3</span> Güinaja yan rinico mangaegue gui
guimaña: ya y tininasña gagaegueja para taejinecog.

<span id="an_112:4">112:4</span> Ya y manunas nae cajulo y manana gui
jalom jomjom: güiya cariñoso güe yan bula minaase, yan tunasgüe.

<span id="an_112:5">112:5</span> Y mauleg para ayo na taotao ni y
fumatitinas y cariño, yan numanaayao: güiya umantiene y causaña gui
juisio.

<span id="an_112:6">112:6</span> Sa güiya ti umanacalamten para
taejinecog: y manunas para taejinecog: ufanmajajasoja.

<span id="an_112:7">112:7</span> Güiya ti umaañao ni y manaelaye na
notisia sija: y corasonña meton ya jaangoco si Jeova.

<span id="an_112:8">112:8</span> Y corasonña fitme ya güiya ti umaañao,
asta qui jalie y diniseaña gui jilo y contrariuña sija.

<span id="an_112:9">112:9</span> Guiya tumalapon, güiya numae ni y
mamoble; ya y tininasña gagaegue para taejinecog, y canggelonña umajatsa
ni y inenra.

<span id="an_112:10">112:10</span> Y taelaye na taotao jalie ayo yan
ninapinite: yan janachechegcheg y nifenña, yan maderite ya mapos: ya y
diniseaña y taelaye umalingo.

<span id="an_113:1">113:1</span> FANMANALABA jamyo as Jeova.
Fanmanalaba, O tentago Jeova sija. Fanmanalaba y naan Jeova.

<span id="an_113:2">113:2</span> Bendito y naan Jeova, desde este na
tiempo yan para taejinecog.

<span id="an_113:3">113:3</span> Desde y quinajulo y atdao asta y
minachomña papa, y naan Jeova para umaalaba.

<span id="an_113:4">113:4</span> Si Jeova gueftaquilo gui jilo todo y
nasion yan y minalagña gui jilo y langet sija.

<span id="an_113:5">113:5</span> Jaye parejuña si Jeova ni y Yuusta, ni
y japolo y tachongña gui sanjilo.

<span id="an_113:6">113:6</span> Ni y muna umitde güe para uatan y
güinaja sija ni y mangaegue gui langet yan y tano.

<span id="an_113:7">113:7</span> Güiya jumatsa julo y mamoble gui
petbos, yan jajatsa y mananesitao gui monton estietcot.

<span id="an_113:8">113:8</span> Para unafanmatachong yan y prinsepe
sija magajet, yan y prinsepen y taotaoña sija.

<span id="an_113:9">113:9</span> Ya janafamulan guma y ti fafañago na
palaoan, ya jumuyong gofmagof na nanan famaguon. Fanmanalaba jamyo as
Jeova.

<span id="an_114:1">114:1</span> ANAE si Israel jumanao juyong Egipto, y
guima Jacob guinin y taotao y finijo na ti matungo.

<span id="an_114:2">114:2</span> Juda jumuyong y santos na sagaña, yan
Israel y gobietnoña.

<span id="an_114:3">114:3</span> Y tase jalie ayo, yan malago; Jordan
masugon tate.

<span id="an_114:4">114:4</span> Y beca sija manayog taegüije y quinilo
laje yan y mandiquique ogso sija taegüije y manpatgon na quinilo sija.

<span id="an_114:5">114:5</span> Jafa guaja guiya jago, O tase, na
malagojao? Jago Jordan ni y masugon tate?

<span id="an_114:6">114:6</span> Jamyo ni y beca sija ni y manayog
taegüije y quinilo laje; yan jamyo di quique na ogso sija taegüije y
manpatgon na quinilo sija?

<span id="an_114:7">114:7</span> Mayeyengyong, jago tano, gui menan
Jeova, gui menan y Yuus Jacob;

<span id="an_114:8">114:8</span> Ni y jafaacho y jagoe janom, ya
jafagagot y tutujon janom sija.

<span id="an_115:1">115:1</span> AJE ti iyajame, O Jeova, aje ti
iyajame, lao iya naanmo, nae uminalag pot y minaasemo, yan pot y
minagajetmo.

<span id="an_115:2">115:2</span> Pot jafa mojon y nasion ilegñija:
Mangue pago y Yuusñija?

<span id="an_115:3">115:3</span> Lao si Yuusmame gaegue gui langet:
guinin jafatinas jafaja y minalagoña.

<span id="an_115:4">115:4</span> Y idolosñija sija salape yan oro,
finatinas y canae y taotao sija.

<span id="an_115:5">115:5</span> Guaja pachotñija lao ti manguecuentos:
guaja atadogñija lao ti manmanlilie;

<span id="an_115:6">115:6</span> Guaja talangañija lao ti
manmanjujungog: guaja güiengñija lao ti manmannginginge:

<span id="an_115:7">115:7</span> Guaja canaeñija lao ti manmangogote:
guaja adengñija lao ti manmamomocat: ni ufanguentos ni y güetgüeroñija.

<span id="an_115:8">115:8</span> Ya ayo y fumatinas sija manparejoja yan
sija: magajet na jayeja y umangoco güe guiya sija,

<span id="an_115:9">115:9</span> O Israel, angoco si Jeova: sa güiya y
ayudañija yan y patangñija.

<span id="an_115:10">115:10</span> O guma Aaron, angoco si Jeova: sa
güiya y ayudañija yan y patangñija.

<span id="an_115:11">115:11</span> Jamyo ni y manmaañao as Jeova, angoco
si Jeova: sa güiya y ayudañija yan y patangñija.

<span id="an_115:12">115:12</span> Si Jeova guinin jajaso jita: guiya
bumendisijit; güiya bumendise y guima Israel; güiya bumendise y guima
Aaron.

<span id="an_115:13">115:13</span> Güiya bumendise ayo sija y manmaañao
as Jeova, todo y mandiquique yan y mandangculo.

<span id="an_115:14">115:14</span> Si Jeova unninamegae mas yan mas,
jago yan y famaguonñija.

<span id="an_115:15">115:15</span> Jamyo manbinendise as Jeova ni y
fumatinas y langet yan y tano.

<span id="an_115:16">115:16</span> Y langet sija ni y langet Jeova sija:
lao y tano mannae para y famaguon y taotao sija.

<span id="an_115:17">115:17</span> Y manmatae ti manmanalaba as Jeova,
ni jaye güije gui manjajanao papa gui jalom y manmamatquiquiloja.

<span id="an_115:18">115:18</span> Lao jita, tabendise si Jeova, desde
pago na tiempo mona yan para taejinecog. Fanmanalaba jamyo as Jeova.

<span id="an_116:1">116:1</span> JUGUAEYA si Jeova sa jajungog y
inagangjo yan y tinayuyutto sija.

<span id="an_116:2">116:2</span> Sa janaegueng y talangaña guiya guajo,
enao mina na juaagangja güe mientras lâlâlâyo.

<span id="an_116:3">116:3</span> Y cuetdas y finatae umoriyayeyo, yan y
piniten y naftan sumoda yo: ya jusoda chinatsaga yan triniste.

<span id="an_116:4">116:4</span> Ayo nae juagang y naan Jeova; O Jeova,
jugagagaojao, nalibre y antijo.

<span id="an_116:5">116:5</span> Guaeyayon si Jeova yan tunas; junggan,
y Yuusta senyoase.

<span id="an_116:6">116:6</span> Si Jeova jaadadaje y taeisao: guajo
estaba macone tagpapa, yan güiya sumatbayo.

<span id="an_116:7">116:7</span> Talo guato gui descansomo, O antijo; sa
si Jeova uchalapon megae guiya jago.

<span id="an_116:8">116:8</span> Sa unalibre y antijo guinin y finatae,
y atadogco guinen y lagosija, yan y adengjo guinin y pinedong.

<span id="an_116:9">116:9</span> Bae jufamocat gui menan Jeova gui tano
y manlalala.

<span id="an_116:10">116:10</span> Jujojonggue, enao mina jusangan sa
estaba gosdangculo y pinitijo.

<span id="an_116:11">116:11</span> Yleco gui chinadigco, todo y taotao
sija mandacon.

<span id="an_116:12">116:12</span> Jafa juapase si Jeova pot todo y
minaulegña guiya guajo.

<span id="an_116:13">116:13</span> Bae juchule y copan satbasion, yan
juagang y naan Jeova.

<span id="an_116:14">116:14</span> Bae juapase y promesajo as Jeova,
pago gui menan todo y taotaoña sija.

<span id="an_116:15">116:15</span> Guaelaye gui linie Jeova, y finatae y
mañantosña.

<span id="an_116:16">116:16</span> O Jeova, magajet na guajo tentagomo;
guajo y tentagomo, yan y lajin y tentagomo palaoan: jago pumula y
magodeco.

<span id="an_116:17">116:17</span> Bae juofrese jao ni y inefresen
grasias, yan juaagang y naan Jeova.

<span id="an_116:18">116:18</span> Bae juapase y promesajo as Jeova,
pago gui menan todo y taotaoña sija.

<span id="an_116:19">116:19</span> Gui jalom y páteo y guima Jeova, gui
talo guiya jago, O Jerusalem. Fanmanalaba jamyo as Jeova.

<span id="an_117:1">117:1</span> O fanmanalaba as Jeova, jamyo todo y
nasion sija: fanmanalaba nu güiya jamyo todo y taotao sija.

<span id="an_117:2">117:2</span> Sa y minaaseña dangculo guiya jita; yan
y minagajet Jeova gagaegue para taejinecog. Fanmanalaba jamyo as Jeova.

<span id="an_118:1">118:1</span> O nae gracias si Jeova; sa güiya
mauleg: sa y minaaseña gagaegue para taejinecog.

<span id="an_118:2">118:2</span> Polo ya si Israel ilegña pago, na y
minaaseña gagaegue para taejinecog.

<span id="an_118:3">118:3</span> Polo ya y guima Aaron ilegña pago, na y
minaaseña gagaegue para taejinecog.

<span id="an_118:4">118:4</span> Polo ya ayo sija y manmaañao pago as
Jeova ilegñija, na minaaseña gagaegue para taejinecog.

<span id="an_118:5">118:5</span> Juagang si Jeova gui chinatsagaco: ya
si Jeova umopeyo, yan japoloyo güi dangculo na sagayan.

<span id="an_118:6">118:6</span> Si Jeova para guajo; ya ti jumaañao:
jafa siña y taotao ufatinas guiya guajo.

<span id="an_118:7">118:7</span> Si Jeova para guajo gui entalo güije
sija y umayuyudayo: enao mina julie y dineseajo güije sija ni y
chumatliiyo.

<span id="an_118:8">118:8</span> Mas mauleg umaangoco si Jeova qui
umapolo y inangoco gui taotao.

<span id="an_118:9">118:9</span> Mas mauleg umaangoco si Jeova qui
umapolo y inangoco y prinsipe sija.

<span id="an_118:10">118:10</span> Todo y nasion umoriyayeyo: lao pot y
naan Jeova juutut sija.

<span id="an_118:11">118:11</span> Sija umoriyayeyo; junggan, sija
umoriyayeyo: lao pot y naan Jeova juutut sija.

<span id="an_118:12">118:12</span> Sija umoriyayeyo taegüije y obeja
sija; sija manmapuno taegüije y guafen tituca: pot y naan Jeova na
juutut sija.

<span id="an_118:13">118:13</span> Jago chumonegyo para jupodongyo, lao
si Jeova umayudayo.

<span id="an_118:14">118:14</span> Si Jeova y minetgotto yan y cantaco,
yan güiya jumuyong y satbasionjo.

<span id="an_118:15">118:15</span> Y inagang y minagof yan y satbasion
gaegue gui jalom y tiendan y manunas: y agapa na canae Jeova fumatitinas
y minatatnga.

<span id="an_118:16">118:16</span> Y agapa na canae Jeova majatsa julo;
y agapa na canae Jeova fumatitinas y minatatnga.

<span id="an_118:17">118:17</span> Ti jumatae, lao bae julâlâ, yan
jusangan claro y checho Jeova sija.

<span id="an_118:18">118:18</span> Si Jeova jacastigayo megae: lao ti
janaeyo guato gui finatae.

<span id="an_118:19">118:19</span> Babayeyo ni y trangcan tininas sija:
ya bae jujalom guiya sija, bae junae grasias si Jeova.

<span id="an_118:20">118:20</span> Este na trangcan Jeova; anae,
manjajalom y manunas.

<span id="an_118:21">118:21</span> Guajo junae jao grasias: sa jago
jagasja umopeyo, yan jago jumuyong y satbasionjo.

<span id="an_118:22">118:22</span> Y acho ni y marechasa ni y
manmanjajatsa y *guima,* jumuyong mumagas na acho gui esquina.

<span id="an_118:23">118:23</span> Este si Jeova chechoña; ya namanman
gui atadogta.

<span id="an_118:24">118:24</span> Este na jaane si Jeova fumatinas;
tafanmagof yan tafansenmagof ni ayo.

<span id="an_118:25">118:25</span> Satba pago, jugagagaojao, O Jeova: O
Jeova, jugagagaojao, pago namannae minegae.

<span id="an_118:26">118:26</span> Dichoso ayo y mamamaela gui naan
Jeova; inbendisijao guinin y guima Jeova.

<span id="an_118:27">118:27</span> Yuus si Jeova, guinin fumanuejit ny y
inina: funot y inefresen ni y cuetdas asta gui canggelon y attat.

<span id="an_118:28">118:28</span> Jago y Yuusso, yan bae junaejao
grasias: jago y Yuusso, bae jujatsajao julo.

<span id="an_118:29">118:29</span> O nae grasias si Jeova; sa güiya
mauleg: sa y minaaseña gagaegueja para taejinecog. Amen.

<span id="an_119:1">119:1</span> **ALEPH** MANDICHOSO ayo sija y
mangabales gui chalan ni y manmamomocat segun y lay Jeova.

<span id="an_119:2">119:2</span> Mandichoso ayo sija y umadadaje y
testimonioña, yan y umaliligao güe contodo y corasonñija.

<span id="an_119:3">119:3</span> Magajet na sija ti manmatitinas jafa ni
ti tunas; sija manjajanao gui jinanaoña sija.

<span id="an_119:4">119:4</span> Guinin untagojamja ni y finanagüemo
para inguesadaje sija.

<span id="an_119:5">119:5</span> O mojon ya ufitme y jinanaojo sija,
para juadaje y laymo.

<span id="an_119:6">119:6</span> Ya ayonae ti jumamajlao, yanguin esta
jurespeta todo y tinagomo.

<span id="an_119:7">119:7</span> Bae junaejao grasias, yan y tininas y
corason, yanguin jueyag y tinas na juisiomo.

<span id="an_119:8">119:8</span> Bae juadaje y laymo; chamoyo
sumesendingo.

<span id="an_119:9">119:9</span> **BETH** Pot jafa y patgon na laje nae
unagasgas y jinanaoña? Yanguin jaguesadaje jaftaemano y sinanganmo.

<span id="an_119:10">119:10</span> Jagasja jualiligaojao contodo y
corasonjo; chamoyo munaabag gui tinagomo sija.

<span id="an_119:11">119:11</span> Y sinanganmo junaatog gui jalom y
corasonjo, para chajo umiisao contra jago.

<span id="an_119:12">119:12</span> Dichosojao O Jeova; fanagüeyo ni y
laymo sija.

<span id="an_119:13">119:13</span> Contodo y labiosso jagasja jusangan
claro todo y juisio sija y pachotmo.

<span id="an_119:14">119:14</span> Jagasja magofyo gui chalan y
testimoniomo; taegüije *magofyo* gui todo y güinaja sija.

<span id="an_119:15">119:15</span> Bae jujaso y finanagüemo, ya
jurespeta y jinanaomo sija.

<span id="an_119:16">119:16</span> Bae jumagofyo ni y laymo sija: ti
jumalefa ni y sinanganmo.

<span id="an_119:17">119:17</span> **GIMEL** Guefayuda y tentagomo, para
julâlâ; ayonae juadaje y sinanganmo.

<span id="an_119:18">119:18</span> Baba y atadogco, ya julie y
mannamanman sija gui tinagomo.

<span id="an_119:19">119:19</span> Guajo taotao juyongyo gui tano: chamo
naaatog y tinagomo sija guiya guajo.

<span id="an_119:20">119:20</span> Y antijo mayamag pot y minalagoña ni
y guaja gui juisiomo sija todo y tiempo.

<span id="an_119:21">119:21</span> Unlalatde y sobetbio sija ni y
manmatdito, ni y manabag gui tinagomo sija.

<span id="an_119:22">119:22</span> Nafañuja guiya guajo y minamajlao,
yan y dinespresia; sa jagasja juadaje y testimoniomo.

<span id="an_119:23">119:23</span> Y prinsipe sija locue manmatachong
yan manguecuentos contra guajo: lao y tentagomo jajajasoja y laymo sija.

<span id="an_119:24">119:24</span> Y testimoniomo y minagofjo sija yan y
taotaojo na pápagat sija.

<span id="an_119:25">119:25</span> **DALETH** Y antijo mafachet yan y
petbos: nalâlâyo jaftaemano y sinanganmo.

<span id="an_119:26">119:26</span> Jusangan claro y jinanaojo sija, ya
unopeyo: fanagüeyo ni y laymo sija.

<span id="an_119:27">119:27</span> Natungoyo ni y chalan y finanagüemo
sija; ayo nae jusangan y namanman y chechomo sija.

<span id="an_119:28">119:28</span> Y antijo maderite sa macat;
nametgotyo jaftaemano y sinanganmo.

<span id="an_119:29">119:29</span> Nasuja guiya guajo y chalan mandacon;
ya naeyo, pot y grasiasmo, y tinagomo.

<span id="an_119:30">119:30</span> Jagasja juayeg y chalan y minagajet:
y juisiomo jagasja jupolo gui menajo.

<span id="an_119:31">119:31</span> Jusisigue y testimoniomo sija: O
Jeova, chamo namamamajlaoyo.

<span id="an_119:32">119:32</span> Bae jufalalagüe y chalan tinagomo
sija, yanguin unnadangculo y corasonjo.

<span id="an_119:33">119:33</span> **HE** Fanagüeyo, O Jeova, ni y
chalan y laymo sija; ya juadaje asta y uttimo.

<span id="an_119:34">119:34</span> Naeyo tiningo, ya bae juadaje y
laymo: junggan bae juadaje contodo y corasonjo.

<span id="an_119:35">119:35</span> Nafalofanyo gui chalan y tinagomo, sa
ayoyo nae mamagof.

<span id="an_119:36">119:36</span> Namangag guato y corasonjo gui
testimoniomo, ya munga gui linatga.

<span id="an_119:37">119:37</span> Bira y atadogco ni guinin manlilie
banida; ya nalâtâyo gui jinanaomo sija.

<span id="an_119:38">119:38</span> Nafitme y sinanganmo gui tentagomo,
ni y deboto nu jago.

<span id="an_119:39">119:39</span> Bira y minamajlaojo ni y
janamaaañaoyo; sa y juisiomo sija manmauleg.

<span id="an_119:40">119:40</span> Liija na minajalangyo ni y
finanagüemo sija: nalâlâyo gui tininasmo.

<span id="an_119:41">119:41</span> **VAU** Namamaela locue y minaasemo
guiya guajo, O Jeova, asta y satbasionmo jaftaemano y sinanganmo.

<span id="an_119:42">119:42</span> Ayo nae uguaja para juope y
munamamamajlaoyo; sa juangocoyo ni y sinanganmo.

<span id="an_119:43">119:43</span> Ya chamo todo chumuchule gui pachotto
y sinangan y minagajetmo; sa jagasja junangga y juisiomo.

<span id="an_119:44">119:44</span> Ayo nae juadaje y laymo todo y
tiempo, para taejinecog yan taejinecog.

<span id="an_119:45">119:45</span> Ya julibre jumanao; sa jagasja
jualigao y finanagüemo sija.

<span id="an_119:46">119:46</span> Ya bae jusangan locue y testimoniomo
sija gui menan y ray sija, ya ti jumamajlao.

<span id="an_119:47">119:47</span> Ya bae jumagofyo gui tinagomo sija,
ni y juguaeya.

<span id="an_119:48">119:48</span> Bae jujatsa julo locue y canaejo sija
gui tinagomo sija, ni y juguaeya; ya bae jujaso y laymo sija.

<span id="an_119:49">119:49</span> **ZAIN** Jaso y sinangan gui
tentagomo, ni y unfatinasyo na junangga.

<span id="an_119:50">119:50</span> Este munamamagofyo gui trinisteco; sa
y sinanganmo jagasja munalâlâyo.

<span id="an_119:51">119:51</span> Gogosmachatgüeyo ni y mansobetbio:
lao trabia ti juabag guinin y laymo.

<span id="an_119:52">119:52</span> Jagasja jujajaso y juisiomo sija ni y
guinin ampmam na tiempo, O Jeova, ya jagasja juconseulan maesayo.

<span id="an_119:53">119:53</span> Jaguotyo y maepe na binibo, sa pot y
manaelaye ni y madingo y laymo.

<span id="an_119:54">119:54</span> Y lay sija cantaco sija gui guima
anae taotao tumanoyo.

<span id="an_119:55">119:55</span> Jagasja jujajaso y naanmo, O Jeova
qui puenge, ya juadadajeja y laymo.

<span id="an_119:56">119:56</span> Este guajayo, sa juadaje y
finanagüemo.

<span id="an_119:57">119:57</span> **CHETH** Si Jeova y patteco guinin
jusangan na juadaje y sinanganmo sija.

<span id="an_119:58">119:58</span> Jugagao y finaboresemo contodo y
corasonjo: magaease nu guajo jaftaemano y sinanganmo.

<span id="an_119:59">119:59</span> Jujaso gui jinanaojo sija, ya jubira
y adengjo guato gui testimoniomo sija.

<span id="an_119:60">119:60</span> Inalululayo, ya ti sumagayo, para
juadaje y tinagomo sija.

<span id="an_119:61">119:61</span> Y cuetdas manaelaye jafunutyo; lao ti
malefayo ni y laymo.

<span id="an_119:62">119:62</span> Bae jucajulo gui tatalopuenge, ya
junaejao grasias, sa pot y tinas na juisiomo.

<span id="an_119:63">119:63</span> Guajo gachong ayo sija y manmaañao nu
jago, yan ayo sija y umadadaje y finanagüemo.

<span id="an_119:64">119:64</span> Y tano, O Jeova, bula ni y minaasemo:
fanagüeyo ni y laymo sija.

<span id="an_119:65">119:65</span> **TETH** Mauleg finatinasmo ni y
tentagomo, O Jeova, jaftaemano y sinanganmo.

<span id="an_119:66">119:66</span> Fanagüeyo mauleg na juisio yan
tiningo: sa jagasja jujonggue y tinagomo.

<span id="an_119:67">119:67</span> Antes di jutriste, umabagyo; lao pago
juadaje y sinanganmo.

<span id="an_119:68">119:68</span> Jago maulegjao, ya unfatinas mauleg;
fanagüeyo ni y laymo sija.

<span id="an_119:69">119:69</span> Y sobetbio jafatinas un dinague
contra guajo: bae juadadajeja y finanagüemo sija contodo y corasonjo.

<span id="an_119:70">119:70</span> Y corasonñija, manmantica calang
sebo: lao jumagofyo ni y laymo.

<span id="an_119:71">119:71</span> Mauleg para guajo, na guinin
ninatristeyo; para jueyag y laymo sija.

<span id="an_119:72">119:72</span> Y lay y pachotmo, maulegña para
guajo, qui ni mit na oro yan salape.

<span id="an_119:73">119:73</span> **JOD** Y canaemo sija fumatinasyo
yan fumajechurayo; naeyo tiningo, para jueyag y tinagomo sija.

<span id="an_119:74">119:74</span> Ayo sija y manmaañao nu jago ujalieyo
ya ufanmagof; sa jagasja junangga y sinanganmo.

<span id="an_119:75">119:75</span> O Jeova, jutungoja na y juisiomo
tunas, yan pot y minagajetmo na unnatristeyo.

<span id="an_119:76">119:76</span> Polo jutayuyutjao ya y minauleg y
minaasemo unamagofyo, jaftaemano y sinanganmo gui tentagomo.

<span id="an_119:77">119:77</span> Polo ya ufato guiya guajo y cariñoso
na minaasemo sija, para ulâlâyo; sa y tinagomo y minagofjo.

<span id="an_119:78">119:78</span> Polo ya manmamajlao y mansobetbio; sa
manapodong yo nu y dinague: lao jujajasoja y finanagüe sija.

<span id="an_119:79">119:79</span> Polo ya umabira iyaguajo ayo sija y
manmaañao nu jago, yan sija ujatungo y testimonio sija.

<span id="an_119:80">119:80</span> Polo ya fitme y corasonjo gui laymo,
ya chajo mamamajlao.

<span id="an_119:81">119:81</span> **CAPH** Y antijo lalango pot y
satbasionmo, lao junananggaja y sinanganmo.

<span id="an_119:82">119:82</span> Y atadogco ninalachae pot y
sinanganmo mientras ileleco: Ngaean nae unconsuelayo.

<span id="an_119:83">119:83</span> Sa jumuyongyo calang y boteya gui
jalom aso; lao trabia ti malelefayo ni y laymo sija.

<span id="an_119:84">119:84</span> Cuanto sija y jaanen y tentagomo?
Asta ngaean nae unjusga ayo sija y pumetsisigueyo?

<span id="an_119:85">119:85</span> Y mansobetbio manmanguadog joyo para
guajo, ni y ti taegüije laymo.

<span id="an_119:86">119:86</span> Todo y tinagomo sija manunas: ayudayo
sa sija mapetsisigueyo ni y dinague.

<span id="an_119:87">119:87</span> Canaja malalachaeyo gui jilo y tano;
lao ti judingo y finanagüemo sija.

<span id="an_119:88">119:88</span> Nalâlâyo pot y cariñoso na
güinaeyamo, ayo nae juadaje y testimonion pachotmo.

<span id="an_119:89">119:89</span> **LAMED** O Jeova, para taejinecog y
sinanganmo fitme gui langet.

<span id="an_119:90">119:90</span> Y minagajetmo gagaegue asta todo y
generasion sija; jago plumanta y tano ya sumaga.

<span id="an_119:91">119:91</span> Sija jasisigueja asta pago na jaane
jaftaemano y otdenmo; sa todos sija tentagomo.

<span id="an_119:92">119:92</span> Yaguin ti jagas janamagofyo y laymo,
jagas malingo ni y trinisteco.

<span id="an_119:93">119:93</span> Ti jumalefa ni y finanagüemo sija
para taejinecog: sa pot sija na unnalâlâyo.

<span id="an_119:94">119:94</span> Guajo iyomoyo, satbayo; sa jualiligao
y finanagüemo sija.

<span id="an_119:95">119:95</span> Y manaelaye manananggayo para
umayulang; lao jugueguesjasoja y testimoniomo sija.

<span id="an_119:96">119:96</span> Guinin julie y uttimon y todo
quinabales; ya y tinagomo gosfeda.

<span id="an_119:97">119:97</span> **MEM** O jafa muna juguaeyo y
tinagomo! esteja jinasosoco todot dia.

<span id="an_119:98">119:98</span> Y tinagomo janafanungoñayo qui
enemigujo sija; sa sija siempre infanjajameja.

<span id="an_119:99">119:99</span> Megaeña tiningojo qui todo y
maestronomo sija: sa y testimoniomo sija, y jinasojo.

<span id="an_119:100">119:100</span> Manungoñayo qui y manbijo; sa
juadadaje y finanagüemo sija.

<span id="an_119:101">119:101</span> Junapara y adengjo guato gui todo
chalan tinaelaye, para juadaje y sinangan.

<span id="an_119:102">119:102</span> Ti jubirayo gui juisiomo: sa
jagasja unfanagüeyo.

<span id="an_119:103">119:103</span> Na minames y sinanganmo ni y
chinaguijo, junggan mamesña qui y miet para y pachotto.

<span id="an_119:104">119:104</span> Guinin y finanagüemo sija nae
mañuleyo tiningo: enaomina juchatlie todo y chalan mandacon.

<span id="an_119:105">119:105</span> **NUN** Y sinanganmo y candet para
y adengjo, yan manana gui chalanjo.

<span id="an_119:106">119:106</span> Manjulayo ya junafitme na juadaje y
tinas na juisiomo sija.

<span id="an_119:107">119:107</span> Gospiniteyo; nalâlâyo, O Jeova,
jaftaemano y sinanganmo.

<span id="an_119:108">119:108</span> O Jeova, jutatayuyut jao: chajlao y
libren y inefresen pachotto sija, ya fanagüeyo ni y juisiomo.

<span id="an_119:109">119:109</span> Antijo siempre gaegue güi canaejo;
lao ti malelefayo ni y laymo.

<span id="an_119:110">119:110</span> Y manaelaye maplantayeyo laso; lao
ti sumujayo gui finanagüemo.

<span id="an_119:111">119:111</span> Juchule erensiaco para siempre y
testimoniomo sija; sa sija y minagof y corasonjo.

<span id="an_119:112">119:112</span> Jumangag y corasonjo para jucumple
y laymo sija; para taejinecog asta y uttimo.

<span id="an_119:113">119:113</span> **SAMECH** Juchatlie y mangaejinaso
dobble: lao y tinagomo juguaeya.

<span id="an_119:114">119:114</span> Jago y fanatogco na lugat yan y
patangjo: junanangga, y sinanganmo.

<span id="an_119:115">119:115</span> Fañuja guiya guajo jamyo ni y
chumogüe manaelaye: para juadadaje y tinago Yuusso.

<span id="an_119:116">119:116</span> Mantieneyo jaftaemano y sinanganmo,
para julâlâ: ya chamoyo na mamamajlao ni y ninanggaco.

<span id="an_119:117">119:117</span> Mantieneyo ya juseguro: ya
jurespeta y tinagomo sija siempre.

<span id="an_119:118">119:118</span> Unpolo pot taya todo ayo sija y
manaba gui laymo: sa y finababañija taebale.

<span id="an_119:119">119:119</span> Unnafañuja todo ayo sija y
manaelaye gui tano calang basula: enao mina juguaeya y testimoniomo
sija.

<span id="an_119:120">119:120</span> Y catneco lalaolao pot y maañaoña
nu jago: ya maañaoyo ni y juisiomo sija.

<span id="an_119:121">119:121</span> **AIN** Jufatinas juisio yan
tininas: chamoyo dumidingo gui minafañatsagayo.

<span id="an_119:122">119:122</span> Jago unaseguro y tentagomo para
mauleg; chamo pumópolo y sobetbio na unachatsagayo.

<span id="an_119:123">119:123</span> y atadogco yafae pot y satbasionmo,
yan pot y tinas na sinanganmo.

<span id="an_119:124">119:124</span> Fatinas gui tentagomo jaftaemano y
minaasemo, yan fanagüeyo ni y laymo sija.

<span id="an_119:125">119:125</span> Guajo tentagomoyo; naeyo tiningo,
ya jutungo y tinagomo sija.

<span id="an_119:126">119:126</span> Esta tiempo para si Jeova
ufachocho: na sija manataebale y laymo.

<span id="an_119:127">119:127</span> Enao mina juguaeya y tinagomo sija,
mas qui y oro, junggan, mas qui y fino na oro.

<span id="an_119:128">119:128</span> Enao mina junaguaelaye todo y
finanagüemo sa tunas pot todo güinaja: ya juchatlie y cada chalan dacon.

<span id="an_119:129">119:129</span> **PE** Y tinagomo sija mannámanman:
enao mina maninadadaje ni y antijo.

<span id="an_119:130">119:130</span> Y binaban y sinanganmo numae
manana: jananae tinagoña y manaetiningo.

<span id="an_119:131">119:131</span> Juguefbaba y pachotto, ya
sumuspirosyo: sa majalangyo ni y tinagomo sija.

<span id="an_119:132">119:132</span> Birajao guiya guajo, y unmaase nu
guajo, taegüije y costumbremo ni unfatinas ni ayo sija ni gumaeya y
naanmo.

<span id="an_119:133">119:133</span> Naregla y pinecatto ni y
sinanganmo: ya chamo na fangagae ninasiña y jafa na isao guiya guajo.

<span id="an_119:134">119:134</span> Nalibreyo gui chiniguet y taotao,
ayo nae juadaje y finanagüemo.

<span id="an_119:135">119:135</span> Nafanina y matamo gui jilo y
tentagomo; ya unfanagüeyo ni y laymo.

<span id="an_119:136">119:136</span> Janom sadog manmalalago papa gui
atadogco sija sa sija ti maadaje y tinagomo.

<span id="an_119:137">119:137</span> **TZADE** Tunasjao, O Jeova, yan
tunas y juisiomo sija.

<span id="an_119:138">119:138</span> Jagasja untago y testimoniomo sija
gui tininas, yan minagajetja.

<span id="an_119:139">119:139</span> Y inigojo jalachaeyo, sa y
contrariujo sija manmalefa ni y sinanganmo sija.

<span id="an_119:140">119:140</span> Y sinanganmo sengasgas: enao mina
jaguaeya y tentagomo.

<span id="an_119:141">119:141</span> Diquiqueyo, ya madespresiayo, lao
ti malelefayo ni y finanagüemo sija.

<span id="an_119:142">119:142</span> Y tininasmo taejinecog na tininas
ya y tinagomo minagajet.

<span id="an_119:143">119:143</span> Chinatsaga yan pinite sumodayo: lao
y tinagomo sija minagofjo.

<span id="an_119:144">119:144</span> Y testimoniomo sija manunas para
taejinecog: naeyo tiningo ya julâlâ.

<span id="an_119:145">119:145</span> **KOPH** Umaagangyo contodo y
corasonjo; opeyo, O Jeova; bae juadaje y laymo sija.

<span id="an_119:146">119:146</span> Jagasja juagangjao; satbayo, ya
juadaje y testimoniomo sija.

<span id="an_119:147">119:147</span> Taftafñayo qui y egaan ya
umagangyo: junangga guiya jago.

<span id="an_119:148">119:148</span> Y atadogco taftaña qui y bumela gui
puenge para jujajasoja y sinanganmo.

<span id="an_119:149">119:149</span> Jungog y inagangjo jaftaemano y
minauleg güinaeyamo: O Jeova, nalâlâyo, jaftaemano y juisiomo.

<span id="an_119:150">119:150</span> Manjijot ayo sija y tumatitiye y
tinaelaye: sija mañago gui tinagomo.

<span id="an_119:151">119:151</span> Jago jijot jao, O Jeova; yan todo y
tinagomo sija minagajet.

<span id="an_119:152">119:152</span> Pot guinin ampmam na tiempo jutungo
y testimoniomo sija, ni y unplanta sija para siempre.

<span id="an_119:153">119:153</span> **RESH** Jaso y trinisteco, ya
nalibreyo; sa ti malefayo ni y laymo.

<span id="an_119:154">119:154</span> Plaitea y causaco, ya nalibreyo ni
apasmo: nalâlâyo jaftaemano y sinanganmo.

<span id="an_119:155">119:155</span> Chago y satbasion gui manaelaye, sa
ti maaliligao y laymo sija.

<span id="an_119:156">119:156</span> Dangculo y cariñoso na minaasemo, O
Jeova, nalâlâyo jaftaemano y juisiomo sija.

<span id="an_119:157">119:157</span> Megae pumetsisigueyo yan
contrariujo; lao ti sumususujayo gui testimoniomo sija.

<span id="an_119:158">119:158</span> Julie y fumatinas dinague, ya
tristeyo, sa ti maadaje y sinanganmo.

<span id="an_119:159">119:159</span> Jaso jafa muna juguaeya y
finanagüemo sija: nalâlâyo, O Jeova, jaftaemano y munamauleg güinaeyamo.

<span id="an_119:160">119:160</span> Y resumen sinanganmo minagajet; ya
cada uno tunas na juisiomo sija gagaegue para taejinecog.

<span id="an_119:161">119:161</span> **SHIN** Y prinsipe sija
mapetsisigueyo sin causa: lao y corasonjo maaañaoja ni y sinanganmo.

<span id="an_119:162">119:162</span> Jumagofyo ni y sinanganmo, taegüije
y manmañoda dangculo na inamot.

<span id="an_119:163">119:163</span> Jugoschatlie ya juingin y dinague;
lao y laymo juguaeya.

<span id="an_119:164">119:164</span> Siete maje gui un jaane jualabajao,
sa pot y tinas na juisiomo.

<span id="an_119:165">119:165</span> Dangculo na pas guaja para ayo sija
y gumaeya y laymo, ya taya lugatñija para ufanmatompo.

<span id="an_119:166">119:166</span> O Jeova, jagasja junangga y
satbasionmo, ya esta juchogüe y tinagomo sija.

<span id="an_119:167">119:167</span> Y antijo esta jaadaje y tinagomo
sija: ya sija mangosyajo.

<span id="an_119:168">119:168</span> Esta juadaje y finanagüemo sija yan
y testimoniomo sija; sa todo y jinanaojo mangaegue gui menamo.

<span id="an_119:169">119:169</span> **TAU** Polo ya y inagangjo ufato
jijot gui menamo, O Jeova: naeyo tiningojo jaftaemano y sinanganmo.

<span id="an_119:170">119:170</span> Polo y tinayuyutto ya ufato gui
menamo: nalibreyo jaftaemano y sinanganmo.

<span id="an_119:171">119:171</span> Polo y labiosso ya umasangan
alabansa sija; sa unfanagüeyo ni y laymo sija.

<span id="an_119:172">119:172</span> Polo ya y jilajo ucanta y
sinanganmo: sa todo y tinagomo manunas.

<span id="an_119:173">119:173</span> Polo ya ulisto y canaemo para
uinayudayo; sa y tinagomo jagasja juayeg.

<span id="an_119:174">119:174</span> Jagasja majalangyo ni y
satbasionmo, O Jeova: ya y laymo minagofjo.

<span id="an_119:175">119:175</span> Palo ya ulâlâ y antijo, ya
ualabajao: polo ya juisiomo sija uinayudayo.

<span id="an_119:176">119:176</span> Juabagyo, parejo yan y malingo na
quinilo: aligao y tentagomo; sa ti malelefayo ni y tiningomo sija.

<span id="an_120:1">120:1</span> **Y Cantan Quinajulo.** JUAGANG si
Jeova gui anae chatsagayo, ya jaopeyo.

<span id="an_120:2">120:2</span> Nalibre y antijo, O Jeova, gui mandacon
na labios, yan y mafáfababa na jula.

<span id="an_120:3">120:3</span> Jafa unmannae jao, pat jafa mas
unmafatinas guiya jago y dacon: na jula?

<span id="an_120:4">120:4</span> Y cadidug y flechan y matatnga, yan y
pinigan gago.

<span id="an_120:5">120:5</span> Ae ae guajo, ni taotao tumanoyo guiya
Meseg, ya sumagayo gui tiendan Kedar.

<span id="an_120:6">120:6</span> Y antijo sumaga apmam, yan ayo y
chumatlie y pas.

<span id="an_120:7">120:7</span> Guajo para pas, lao, anae cumuentosyo,
sija para guera.

<span id="an_121:1">121:1</span> **Y Cantan Quinajulo.** JUJATSA julo y
atadogco gui sabana: guinin mamano mague y umayuyudayo?

<span id="an_121:2">121:2</span> Y umayuyudayo guinin as Jeova, ni y
fumatinas y langet yan y tano.

<span id="an_121:3">121:3</span> Ti upolo y adengmo na umanacalamten:
ayo y umadadajejao ti umatujog.

<span id="an_121:4">121:4</span> Estagüe, y umadadaje Israel ti umatujog
ni ti umaego.

<span id="an_121:5">121:5</span> Si Jeova y umadadajejao: si Jeova
nujongmo gui agapa na canaemo.

<span id="an_121:6">121:6</span> Y atdao ti unninasague gui jaane, ni y
pilan gui puenge.

<span id="an_121:7">121:7</span> Si Jeova uninadaje gui todo tinaelaye:
güiya uadaje y antimo.

<span id="an_121:8">121:8</span> Si Jeova uninadaje yan jumujuyongjao
yan jumajalomjao, desde pago na tiempo yan para taejinecog.

<span id="an_122:1">122:1</span> **Y Cantan Quinajulo.** MAGOFYO anae
ilegñija nu guajo, nije tafanmalag y guima Jeova.

<span id="an_122:2">122:2</span> Y adengta ufanojgue gui jalom y
trangcamo, O Jerusalem.

<span id="an_122:3">122:3</span> Jerusalem, mafatinas jago calang y
siuda ni y mafatinas mafnot:

<span id="an_122:4">122:4</span> Sa ayo nae mangajulo y tribosija,
magajet na y tribon y Jeova, pot y testimonio guiya Israel, para ujanae
grasias y naan Jeova.

<span id="an_122:5">122:5</span> Sa ayonae mapolo y trono sija para
ufanmanjusga, y trono sija gui guima David.

<span id="an_122:6">122:6</span> Fanmanayuyut para upas iyon Jerusalem:
sa mumegae ayo sija y gumaeyajao.

<span id="an_122:7">122:7</span> Pas ugaegue gui jalom y quelatmo, yan
guinefsaga gui jalom palasyomo.

<span id="an_122:8">122:8</span> Pot causan y mañelujo yan y
mangachongjo, jualog pago: Pas ugaegue gui sanjalommo.

<span id="an_122:9">122:9</span> Pot causan guma Jeova Yuusso nae
jualigao y minaulegmo.

<span id="an_123:1">123:1</span> **Y Cantan Quinajulo.** YYAJAGO nae
jujatsa y atadogco, O jago ni y matatachong gui langet sija.

<span id="an_123:2">123:2</span> Estagüe, parejo yan y atadog tentago
sija ni y jaaatan y canae y amuñija, yan y atadog sija y palaoan jaaatan
y canae y amafia; parejoja y atadogmame jaaatan locue si Jeova Yuusmame,
asta qui ugaemaase nu jame.

<span id="an_123:3">123:3</span> Gaease nu jame, O Jeova, gaease nu
jame: sa guesmanbulajam ni y iningen.

<span id="an_123:4">123:4</span> Y antita senbula ni y binitlean ayo
sija y taepinite, yan y denespresian y mansobetbio.

<span id="an_124:1">124:1</span> **Y Cantan Quinajulo; iyon David.**
YANGUIN si Jeova ti guinin estaba gui bandata, pago Israel ualog;

<span id="an_124:2">124:2</span> Yanguin si Jeova ti guinin estaba gui
bandata, anae y taotao sija mangajulo contra jita:

<span id="an_124:3">124:3</span> Ayo nae japañotjit lalâlâ, yanguin
mangosbubu contra jita.

<span id="an_124:4">124:4</span> Ayo nae janafanmachuchudajit y janom,
yan y diquique na sadog malofan gui jilo y antita:

<span id="an_124:5">124:5</span> Ayo nae y mansobetbio na janom
manmalofan gui jilo y antita.

<span id="an_124:6">124:6</span> Dichoso si Jeova, sa ti mannae nu jita
para güinaja y nifenñija.

<span id="an_124:7">124:7</span> Y antijo umescapa taegüije y pajaro yan
umescapa güe gui lason y tiradot: magtos y laso, ya manescapajam.

<span id="an_124:8">124:8</span> Y naan Jeova umayuyudajam, ni y
fumatinas y langet yan y tano.

<span id="an_125:1">125:1</span> **Y Cantan Quinajulo.** TODO ayo y
umangogoco sija gui as Jeova ufanaegüije y egso Sion, ni y ti siña
manacalamten, ya usaga para taejinecog.

<span id="an_125:2">125:2</span> Taemanoja y egso sija gui oriyan
Jerusalem, taegüijeja si Jeova gui oriyan y taotaoña sija, desde pago
para taejinecog.

<span id="an_125:3">125:3</span> Sa y baran y manaelaye ti usaga gui
jilo y fottuna y manunas; sa noseaja ujajuto mona canaeñija y manunas
gui tinaelaye.

<span id="an_125:4">125:4</span> Fatinas mauleg güije sija gui
manmauleg, O Jeova, yan ayo sija y manunas corasonñija.

<span id="an_125:5">125:5</span> Lao ayo sija y bumira sija ya malag y
echong na chalanñija, si Yuus ufaninesgaejon yan ayo sija y
manmamatitinas tinaelaye. Pas ugaegue guiya Israel.

<span id="an_126:1">126:1</span> **Y Cantan Quinajulo.** ANAE jabira
talo si Jeova y quinautiba iyon Sion, manparejojit yan ayo sija y
manmangüife.

<span id="an_126:2">126:2</span> Ayonae y pachotto bula chinaleg, ya y
jilata canta: ya ayonae ujaalog gui entalo y nasion sija: si Jeova
jafatinas dangculo na güinaja para sija.

<span id="an_126:3">126:3</span> Si Jeova jafatinas dangculo na güinaja
para jita; enaomina tafanmagof.

<span id="an_126:4">126:4</span> Bira talo y quinautibanmame, O Jeova,
taegüije y sadog gui sumanjaya.

<span id="an_126:5">126:5</span> Ayo sija y manmananom yan lago:
ufanmangoco yan minagof.

<span id="an_126:6">126:6</span> Achogja jumajanao mona ya tuma tanges,
mañuñule bonito na semiya; ufato talo yan y minagofña, jachuchuleja y
manojon quinecoña.

<span id="an_127:1">127:1</span> **Y Cantan Quinajulo; iyon Salomon.**
YANGUIN ti si Jeova y jumatsa y guima, taebale y finatinasñija y
manmachocho: yanguin ti si Jeova y umadaje y siuda, y guatdia
magmamataja lao taebale.

<span id="an_127:2">127:2</span> Taebale y uncajulo taftaf, ya
undescansa atrasao, ya uncano y pan pinite: sa jananaeja ni y güinaeyaña
y mamaego.

<span id="an_127:3">127:3</span> Estagüe, y famaguon erensian Jeova: ya
yi tinegcha y tiyan, apasiña.

<span id="an_127:4">127:4</span> Jaftaemanoja y flecha gui canae y
matatnga na taotao; taegüijeja locue y famaguon y manpatgon.

<span id="an_127:5">127:5</span> Magof y taotao yanguin bula y questat y
flechaña nu sija: ti ufanmamajlao, lao ufanguentos yan y enemigo sija
gui trangca.

<span id="an_128:1">128:1</span> **Y Cantan Quinajulo.** DICHOSO ayo y
maañao as Jeova; ni y mamomocat, gui chalanña sija.

<span id="an_128:2">128:2</span> Sa uncano y finachocho y canaemo:
siempre unmagof yan umauleg para jago.

<span id="an_128:3">128:3</span> Y asaguamo utaegüije y trongcon ubas ni
y bula tinegcha gui jalom guimamo: y famaguonmo manparejo yan y tinanom
olibo gui oriyan y lamasamo.

<span id="an_128:4">128:4</span> Estagüe, taegüijeja y bendisionña ni y
maañao as Jeova.

<span id="an_128:5">128:5</span> Si Jeova ubinendisejao gui Sion; ya
unlie y minauleg guiya Jerusalem todo y jaanin y linâlâmo.

<span id="an_128:6">128:6</span> Magajet na unlie y famaguon y
famaguonmo. Pas ugaegue guiya Israel.

<span id="an_129:1">129:1</span> **Y Cantan Quinajulo.** MEGAE na tiempo
nae manapiniteyo desde y pinatgonjo: polo ya ualog Israel pago:

<span id="an_129:2">129:2</span> Megae na tiempo nae manapiniteyo desde
y pinatgonjo: lao trabia ti mangana ni y ninasiñañija contra guajo.

<span id="an_129:3">129:3</span> Y manmanalado jaalado gui jilo y
tatalojo: janafananaco y sutcoñija.

<span id="an_129:4">129:4</span> Si Jeova tunaegüe: güiya umutut y
cuetdas y manaelaye.

<span id="an_129:5">129:5</span> Polo ya ufanmamajlao todo ayo y bumira
sija tate, todo sija y chumatlie Sion.

<span id="an_129:6">129:6</span> Polo ya ufantaegüije y chaguan gui jilo
guma, ni y anglo antes di udoco:

<span id="an_129:7">129:7</span> Ya chaña y manuutut chaguan munabubula
y canaeña, ni y pechonña y manmanonojo.

<span id="an_129:8">129:8</span> Ni ujaalog ayo sija y manmalolofan, Y
bendision Jeova usaga gui jilomo; jame bumendise jao pot y naan Jeova.

<span id="an_130:1">130:1</span> **Y Cantan Quinajulo.** Y sumanjiyong y
tinadong nae juagang jao, O Jeova.

<span id="an_130:2">130:2</span> Jeova, ecungog y inagangjo: polo ya
talangamo sija uegueng gui inagang y guinagaojo.

<span id="an_130:3">130:3</span> Yanguin mojon unmatca y tinaelaye sija;
Jeova, jaye utojgüe?

<span id="an_130:4">130:4</span> Lao guaja inasie guiya jago, para
unmamaañagüe.

<span id="an_130:5">130:5</span> Junanangga si Jeova, y antijo
mannanangga, ya y sinanganña junanangga.

<span id="an_130:6">130:6</span> Y antijo jananangga si Jeova, mas qui y
guatdia sija ni manmannanangga y egaan: magajet na mas qui y guatdia
sija manmannananangga y egaan.

<span id="an_130:7">130:7</span> O Israel nangga si Jeova; sa gui as
Jeova guaja minaase, ya iya guiya nae megae na inalibre.

<span id="an_130:8">130:8</span> Ya güiya unalibre Israel todo gui
tinaelayeña.

<span id="an_131:1">131:1</span> **Y Cantan Quinajulo; iyon David.**
JEOVA, ti sobetbio y corasojo, ni ti taglajiyon y atadogco: ni
comequegaechecho yo ni y dangculo na güinaja; ni mas ninámanman para
guajo.

<span id="an_131:2">131:2</span> Magajet na jufamatquilo yo yan
junaquietoyo; taegüije y patgon yan ninasusu as nanaña: y antijo guiya
guajo parejo yan y patgon ni y sumususu.

<span id="an_131:3">131:3</span> O Israel nangga si Jeova, desde pago ya
para taejinecog.

<span id="an_132:1">132:1</span> **Y Cantan Quinajulo.** JEOVA jaso para
si David, todo y trinisteña;

<span id="an_132:2">132:2</span> Jaftaemano na manjula gui as Jeova yan
japromete y Gaesisiña gui as Jacob;

<span id="an_132:3">132:3</span> Magajet na ti jujalom gui tabetnaculon
y guimajo, ni jufalag gui camajo:

<span id="an_132:4">132:4</span> Ti junamatujog y atadogco; ni junamaego
y lasas y atadogco,

<span id="an_132:5">132:5</span> Asta qui jusodayo y lugat para si
Jeova, y tabetnaculo para y Gaesisiña gui as Jacob.

<span id="an_132:6">132:6</span> Estagüe na injingog masangangüe guiya
Efrata ya inseda gui fangualuan qui jalomtano.

<span id="an_132:7">132:7</span> Infanjalom gui tabetnaculuña: inadora
gui menan y fañajangan adengña.

<span id="an_132:8">132:8</span> Cajulo, O Jeova, gui lugat y
descansomo: jago yan y atcan y minetgotmo.

<span id="an_132:9">132:9</span> Polo y mamalemo sija ya ufanminagago ni
y tininas: ya y mañantosmo sija ufanagang ni y minagof.

<span id="an_132:10">132:10</span> Pot y naan y tentagomo as David,
chamo bumibira y matan y pinalaemo.

<span id="an_132:11">132:11</span> Si Jeova manjula minagajet gui as,
David; ti ubira güe; y tinegcha y tataotaomo, juplanta gui jilo tronumo.

<span id="an_132:12">132:12</span> Yaguin jaadaje y famaguonmo y
tratujo, yan y testimoniojo ni y jufanagüe sija, asta y famaguonñija
locue ufanmatachong gui tronumo para taejinecog.

<span id="an_132:13">132:13</span> Sa si Jeova guinin jaayeg Sion; este
jadesea para sagaña.

<span id="an_132:14">132:14</span> Este y lugat y descansoco para
taejinecog: este nae jusaga; sa este judesea.

<span id="an_132:15">132:15</span> Bae jubendise dangculo y
prebensionña: ya bae junafannajong y mamobleña ni y pan.

<span id="an_132:16">132:16</span> Junafanminagago locue y mamaleña sija
ni y satbasion: yan y mañantosña sija ufanagang managang ni y minagof.

<span id="an_132:17">132:17</span> Ayonae junadoco y canggelon David:
guinin jufamauleg y candit para y pinalaejo.

<span id="an_132:18">132:18</span> Bae junafanminagago y enemiguña sija
ni y minamajlao; lao y jiloña nae unamagas y coronaña.

<span id="an_133:1">133:1</span> **Y Cantan Quinajulo; iyon David.**
ESTAGÜE, jafa munamauleg, yan jafa munamagof y mañelo ufañaga mañisija
gui unoja.

<span id="an_133:2">133:2</span> Este parejo yan y mauleg na laña gui
ilo, ni y mimilalag gui batbas, asta y batbas Aaron; ya jumajnanao papa
asta y cueyon magaguña;

<span id="an_133:3">133:3</span> Taegüije serenon Hermon, ni y
mamopodong gui jilo ogso guiya Sion; sa ayo nae mañago si Jeova y
bendision, güiya taejinecog na linâlâ.

<span id="an_134:1">134:1</span> **Y Cantan Quinajulo.** ESTAGÜE,
fanmanbendise as Jeova, todo jamyo ni y tentago Jeova, ni y manotojgue
gui jalom y guima Jeova gui puenge.

<span id="an_134:2">134:2</span> Jatsa julo y canaemiyo gui sinantos na
sagayan, ya fanmanbendise jamyo as Jeova.

<span id="an_134:3">134:3</span> Si Jeova ni y fumatinas y langet yan y
tano, bumendise jao guiya Sion.

<span id="an_135:1">135:1</span> FANMANALABA jamyo as Jeova. Fanmanalaba
jamyo y naan Jeova: fanmanalaba güe, O jamyo, ni y tentago Jeova sija.

<span id="an_135:2">135:2</span> Jamyo ni y manotojgue gui jalom guma
Jeova, y jalom pateo y guimayuus.

<span id="an_135:3">135:3</span> Fanmanalaba as Jeova; sa si Jeova
mauleg güe: fanganta y alabansa sija ni y naanña; sa magof este.

<span id="an_135:4">135:4</span> Sa si Jeova jaayeg si Jacob para güiya,
ya Israel para y güinajañaja namaesa.

<span id="an_135:5">135:5</span> Sa jutungo na si Jeova dangculo güe: ya
y Señotta taquiloña qui todo y Yuus.

<span id="an_135:6">135:6</span> Jafaja y malagoña si Jeova, esteja
jafatinas, gui langet yan y tano, yan y tase, yan todo y manadong na
lugat.

<span id="an_135:7">135:7</span> Janafangajujulo y asgon sija guinin y
uttimon y tano; janalalamlam para uuchan; janachinile y manglo gui
güinajaña.

<span id="an_135:8">135:8</span> Ni y janalamen y finenana na finañago
guiya Egipto, todo y taotao yan y gâgâ.

<span id="an_135:9">135:9</span> Ya manago señat sija yan mannamanman
gui talo guiya jago, O Egipto: gui as Faraon yan todo y tentagoña.

<span id="an_135:10">135:10</span> Ya janalamen y mandangculo na nasion,
yan japuno y manmatatñga na ray sija.

<span id="an_135:11">135:11</span> Si Sehón ray y Amorreo yan si Og ray
Basán, yan todo y raeno sija guiya Cananea:

<span id="an_135:12">135:12</span> Ya mannae para erensia ni y tanoñija:
para erensian y taotao na guiya Israel.

<span id="an_135:13">135:13</span> Y naanmo O Jeova, gagaegue para
taejinecog; y majasomo, O Jeova, para todo y generasion sija.

<span id="an_135:14">135:14</span> Sa si Jeova ujusga y taotaoña, ya
ugaease ni y tentagoña sija.

<span id="an_135:15">135:15</span> Y idolos y nasion sija, salape yan
oro, y checho y canae y taotao sija.

<span id="an_135:16">135:16</span> Guaja pachotñija, lao ti
manguecuentos: guaja atadogñija, lao ti manmanlilie;

<span id="an_135:17">135:17</span> Guaja talangañija; lao ti
manmanjujungog; ni uguaja jinagong gui pachotñija.

<span id="an_135:18">135:18</span> Ayo sija y fumatinas estesija
ujafanparejoja yan sija: magajet na cada uno ni y umangoco sija ni
ayosija.

<span id="an_135:19">135:19</span> O guma Israel, bendise si Jeova: O
guma Aaron, bendise si Jeova.

<span id="an_135:20">135:20</span> O guma Levi, bendise si Jeova: jamyo
ni y manmaañao as Jeova, bendise si Jeova.

<span id="an_135:21">135:21</span> Bendito si Jeova guinin Sion ni y
sumaga guiya Jerusalem. Fanmanalaba jamyo as Jeova.

<span id="an_136:1">136:1</span> O nae si Jeova grasias; sa güiya
mauleg: sa y minaaseña gagaegue para taejinecog.

<span id="an_136:2">136:2</span> O nae grasias y Yuus y yuus sija: sa y
minaaseña gagaegue para taejinecog.

<span id="an_136:3">136:3</span> O nae grasias y Señot y señot sija: sa
y minaaseña gagaegue para taejinecog.

<span id="an_136:4">136:4</span> Para ayo y güiyaja namaesa fumatinas y
dangculo namanman: sa y minaaseña gagaegue para taejinecog.

<span id="an_136:5">136:5</span> Para güiya ni y pot y tiningo jafatinas
y langet: sa y minaaseña gagaegue para taejinecog.

<span id="an_136:6">136:6</span> Para güiya ni y jajuto y tano gui jilo
janom sija: sa y minaaseña gagaegue para taejinecog.

<span id="an_136:7">136:7</span> Para guiya ni y jafatinas y mandangculo
na candet sija: sa y minaaseña gagaegue para taejinecog.

<span id="an_136:8">136:8</span> Y atdao para ufangobietna gui jaane: sa
y minaaseña gagaegue para taejinecog.

<span id="an_136:9">136:9</span> Y pilan yan y pution sija para
ufanmangobietna gui puenge: sa y minaaseña gagaegue para taejinecog.

<span id="an_136:10">136:10</span> Para güiya ni y munalamen Egipto gui
finenana na finañagoñija: sa y minaaseña gagaegue para taejinecog.

<span id="an_136:11">136:11</span> Ya jacone juyong Israel gui
entaloñija: sa y minaaseña gagaegue para taejinecog.

<span id="an_136:12">136:12</span> Yan y metgot na jataf canae yan y
canae na majala: sa y minaaseña gagaegue para taejinecog.

<span id="an_136:13">136:13</span> Para güiya ni y japatten dos y Tasen
Agaga: sa y minaaseña gagaegue para taejinecog.

<span id="an_136:14">136:14</span> Ya janafalofan Israel gui entaloña:
sa y minaaseña gagaegue para taejinecog.

<span id="an_136:15">136:15</span> Ya jayute si Faraon yan todo y
sendaluña sija gui Tasen Agaga: sa y minaaseña gagaegue para taejinecog.

<span id="an_136:16">136:16</span> Para güiya ni y jaosgaejon y taotaoña
y inanaco y desierto: sa y minaaseña gagaegue para taejinecog.

<span id="an_136:17">136:17</span> Para güiya ni y janalamen y
mandangculo na ray sija: sa y minaaseña gagaegue para taejinecog.

<span id="an_136:18">136:18</span> Yan japuno y mangaeninasiña sija na
ray: sa y minaaseña gagaegue para taejinecog.

<span id="an_136:19">136:19</span> Si Sehón ray y Amorreo: sa y
minaaseña gagaegue para taejinecog.

<span id="an_136:20">136:20</span> Yan si Og ray Basán: sa y minaaseña
gagaegue para taejinecog.

<span id="an_136:21">136:21</span> Ya mannae erensia ni y tanoñija: sa y
minaaseña gagaegue para taejinecog.

<span id="an_136:22">136:22</span> Magajet na para erensian y tentagoña
guiya Israel: sa y minaaseña gagaegue para taejinecog.

<span id="an_136:23">136:23</span> Ni y jajasojit gui managpapata: sa y
minaaseña gagaegue para taejinecog.

<span id="an_136:24">136:24</span> Ya janalibrejit gui coutrariuta: sa y
minaaseña gagaegue para taejinecog.

<span id="an_136:25">136:25</span> Ni y mannae nengcano para todo y
catne: sa y minaaseña gagaegue para taejinecog.

<span id="an_136:26">136:26</span> O nae grasias y Yuus y langet: sa y
minaaseña gagaegue para taejinecog.

<span id="an_137:1">137:1</span> Y oriyan y sadog Babilonia nae
infanmatachong, magajet na manangesjit yanguin injaso Sion.

<span id="an_137:2">137:2</span> Incana y atpanmame gui trongcon sauses
gui entaloña güije.

<span id="an_137:3">137:3</span> Sa güije ayo sija y cumonejit,
jatagojit na tafanganta: ya ayo sija y lumachaejit, jatagojit na
tafanmagof, ilegñija: Cantayejit uno ni y cantan Sion.

<span id="an_137:4">137:4</span> Jaftaemano incanta y cantan Jeova gui
ti tanomame?

<span id="an_137:5">137:5</span> Yanguin malefayo nu jago, O Jerusalem!
polo ya umalefa y agapa na canaejo ni y tiningoña.

<span id="an_137:6">137:6</span> Yanguin ti jujaso jao, polo ya
unacheton y jilajo gui paladatto; yanguin ti juguaeyajao, Jerusalem, mas
qui y prinsipat na minagofjo.

<span id="an_137:7">137:7</span> Jaso O Jeova contra y famaguon Edom gui
jaanin Jerusalem; ni ilegñija: Funas, funas asta y simientoña.

<span id="an_137:8">137:8</span> O jagan Babilonia ni y para unmayulang;
umagof ayo y para uninapase taegüije ni y unsetbejam.

<span id="an_137:9">137:9</span> Umagof ayo, y uquenene na uyinite y
famaguonmo contra y acho.

<span id="an_138:1">138:1</span> **Y Salmon David.** BAE junae jao
grasias contodo y corasonjo: gui menan yuus sija, jucantaye jao ni y
alabansa sija.

<span id="an_138:2">138:2</span> Jufanadora para y santos na templomo,
ya junae y naanmo grasias pot y cariñoso na güinaeyamo, yan pot y
minagajetmo: sa unnadangculo y sinanganmo mas qui y naanmo.

<span id="an_138:3">138:3</span> Y jaane anae juagang, jago umopeyo, ya
unanimayo, ni y minetgot y antijo.

<span id="an_138:4">138:4</span> Todo y ray gui tano unmannae jao
grasias, O Jeova, sa jagasja majungog y sinangan y pachotmo.

<span id="an_138:5">138:5</span> Magajet na ufanganta ni y chalan Jeova;
sa dangculo y minalag Jeova.

<span id="an_138:6">138:6</span> Masquesea taquilo si Jeova, lao
jarespetaja y managpapa: lao y sobetbio jatungoja desde y chago.

<span id="an_138:7">138:7</span> Masquesea mamocatyo gui entalo y
chinatsaga, unnalâlâyo: unestira mona y canaemo contra y binibun y
enimigujo sija, ya y agapa na canaemo usatbayo.

<span id="an_138:8">138:8</span> Si Jeova unacabales y gaegue guiya
guajo: y minaasemo, O Jeova, gagaegue para taejinecog: chamo dumidingo y
checo y canaemo.

<span id="an_139:1">139:1</span> **Y Salmon David.** O Jeova, guinin
unrejistrayo, ya guinin untungoyo.

<span id="an_139:2">139:2</span> Untutungoja y finatachongjo yan y
quinajulojo; untutungoja y jinasoco desde y chagogo.

<span id="an_139:3">139:3</span> Unlilicue y finaposo yan y fanasonjo,
ya untutungo todo y chalanjo.

<span id="an_139:4">139:4</span> Sa taya ni un sinangan gui jilajo: jao,
estagüe, na untungoja todo, O Jeova.

<span id="an_139:5">139:5</span> Unoriyayeyo gui menajo, yan y tateco:
yan unpolo y canaemo gui jilojo.

<span id="an_139:6">139:6</span> Gosnámanman este na tiningo para guajo;
gostaquilo, ti siña jucomprende.

<span id="an_139:7">139:7</span> Manoyo guato taegüe y espiritumo? pat
manoyo jufalagüe taegüe yo gui menamo?

<span id="an_139:8">139:8</span> Yaguin cumajuloyo gui langet gaegueja
jao güije; yanguin jujuto y camajo guiya sasalaguan, gaegueja jao locue
güije.

<span id="an_139:9">139:9</span> Yanguin juchule y papan y egaan, ya
jusaga gui uttimon y tase;

<span id="an_139:10">139:10</span> Asta ayo gaegueja y canaemo na
jaosgagaejonyo, ya y agapa na canaemo umantieneyo.

<span id="an_139:11">139:11</span> Yanguin jualog: Magajet na utampeyo y
jemjom: asta y puenge uinayo.

<span id="an_139:12">139:12</span> Asta y jemjom ti uninatogüe: lao y
puenge ufanina taegüije y jaane: y jemjom yan y mananana manparejoja
para jago.

<span id="an_139:13">139:13</span> *Jago tumungo yo,* sa jago magas y
sumanjalomjo; guinin untampeyo gui jalom tiyan nanajo.

<span id="an_139:14">139:14</span> Junae jao grasias: sa gosnamaañao yan
gosnamanman y mafatinasso: mannamanman y chechomo; ya y antijo
jagostungo este.

<span id="an_139:15">139:15</span> Y tataotaojo ti umatog guiya jago,
anae mafatinasyo gui secreto; ya matufog yo ni namanman, gui mas tagpapa
na lugat gui tano.

<span id="an_139:16">139:16</span> Y atadogmo lumie y tataotaojo ya ti
cabales: ya y lebblomo nae manmatugue todo y pedason tataotaojo, ya taya
ufatta.

<span id="an_139:17">139:17</span> Jafa muna guaguan y jinasomo guiya
guajo, O Yuus! Jafa muna megae sumaña!

<span id="an_139:18">139:18</span> Yanguin jutufong sija, manmegaeña y
numeroña qui y inae: yanguin magmatayo, gaeguejayo trabia guiya jago.

<span id="an_139:19">139:19</span> Seguro na unpuno y taelaye, O Yuus:
enaomina mañuja guiya guajo y manmejga na taotao sija.

<span id="an_139:20">139:20</span> Sa manguentos taelaye contra jago, ya
y enimigumo sija machule y naanmo pot taya.

<span id="an_139:21">139:21</span> Ada ti juchatlie ayo sija, O Jeova, y
chumatlie jao? yan ada ti unatristeyo pot ayo sija y mangajulo contra
jago?

<span id="an_139:22">139:22</span> Juchatlie sija ni y cabales na
chinatlie: jutufong sija pot y enemigujo.

<span id="an_139:23">139:23</span> Rejistrayo O Yuus, ya untungo y
corasonjo: chagueyo ya untungo y jinasoco sija.

<span id="an_139:24">139:24</span> Ya unlie cao guaja taelaye gui
sumanjalomjo, ya unchachalaneyo gui chalan taejinecog.

<span id="an_140:1">140:1</span> **Y Salmon David.** NALIBREYO O Jeova
gui taelaye na taotao: adajeyo gui fette na taotao:

<span id="an_140:2">140:2</span> Ni y manmanjaso taelaye gui
corasonñija: cada jaane mandaña para y guera.

<span id="an_140:3">140:3</span> Janafanmalagtos y jilañija taegüije y
serpiente; binenon y culebbla guaja gui jalom y labiosñija. Sila.

<span id="an_140:4">140:4</span> Adajeyo O Jeova, gui canae y taelaye;
adajeyo gui fette na taotao: ni y manmadetetmina para unasuja y
pinecatto.

<span id="an_140:5">140:5</span> Y sobetbio sija janaatog y laso yan y
cuetdas para guajo: matiende y lagua gui oriyan chalan; manmanplanta
ocodo para guajo. Sila.

<span id="an_140:6">140:6</span> Ilegco as Jeova: Jago y Yuusso: ecungog
y inagang y tinayuyutto, O Jeova.

<span id="an_140:7">140:7</span> O Yuus, Jeova, ni y minetgot y
satbasionjo, jago tumampe y ilujo gui jaanin y guera.

<span id="an_140:8">140:8</span> Chamo numanae y taelaye ni y dineseaña,
O Jeova; chamo umayuyuda y taelaye jinasoña; na noseaja unafannaquilo
maesa sija. Sila.

<span id="an_140:9">140:9</span> Ya y ilun ayo sija y umoriyayeyo, polo
ya utinampe sija ni y taelayen labiosñija.

<span id="an_140:10">140:10</span> Polo ya ufamodog y pinigan guafe gui
jiloñija: polo ya ufanmayute sija guato gui jalom guafe; y jalom y
tadong na joyo ya chañija fangajujulo talo.

<span id="an_140:11">140:11</span> Ti ufitme gui tano y cumuecuentos ni
y taelaye: y tinaelaye jaaliligao y taelaye na taotao para uninaatlibes
güe.

<span id="an_140:12">140:12</span> Jutungo na si Jeova umantiene y
causan y manpinite, yan y tininas y pebble.

<span id="an_140:13">140:13</span> Magajet na umanae grasia y naanmo, ni
y manunas: y manunas ufañaga gui menamo.

<span id="an_141:1">141:1</span> **Y Salmon David.** JEOVA jagasja
juaagangjao; chadig para iya guajo: ecungog y inagangjo, yanguin juagang
jao.

<span id="an_141:2">141:2</span> Polo y tinayuyutto ya umaplanta gui
menamo taegüije y insensio; ya y jinatsaco julo ni y canaejo utaegüije y
inefresen pupuenge.

<span id="an_141:3">141:3</span> Polo y guatdia O Jeova gui menan
pachotjo; adaje y pettan y labiosso.

<span id="an_141:4">141:4</span> Chamo nafalag y tataelaye na güinaja y
corasonjo, ya ufatinas y taelaye na chocho yan ayo sija na taotao y
chumogüe tinaelaye: ya chamo na jucanoyo ni y mannge na nañija.

<span id="an_141:5">141:5</span> Polo y tininas ya unalamenyo, este y
minauleg; ya ureprendeyo, ya utaegüije y laña gui jilo y ilujo: chamo na
ilujo urechasa: sa asta anae manaelaye sija, y tinayuyutto ugagaegueja.

<span id="an_141:6">141:6</span> Manmayute papa y juesñija gui anae acho
na lugat; ya ujajungog y sinanganjo sija, sa manmames.

<span id="an_141:7">141:7</span> Y telangmame manmachalapon gui pachot y
naftan; taegüije anae un taotao jaalado ya japuta y tano.

<span id="an_141:8">141:8</span> Lao y atadogco, mangaegue guiya jago, O
Yuus Jeova: iya jago nae gagaegueja y inangococo: chamo dumidingo y
antijo namaesa.

<span id="an_141:9">141:9</span> Adajeyo gui laso ni y maplanta para
guajo, yan y ecodon y chumagüe y taelaye.

<span id="an_141:10">141:10</span> Polo ya ufamodong y manaelaye gui
jalom y laguañija, mientras umescacapayo.

<span id="an_142:1">142:1</span> **Cantan David anae Gagaegue gue gui
Liyang; un Tinayuyut.** JUAGANG si Jeova gui inagangjo; gui inagangjo si
Jeova nae jutayuyut.

<span id="an_142:2">142:2</span> Jubasia y quejaco gui menaña, jufanue
gui menaña ni y chinatsagaco.

<span id="an_142:3">142:3</span> Yanguin y espiritujo lalango gui
sumanjalomjo, untungoja y finaposso. Y chalan gui anae mamocatyo,
manaatog y laso para guajo.

<span id="an_142:4">142:4</span> Atan y agapa na canaejo ya lie; lao
taya ni un taotao tumungoyo: y guine güeco esta malingo; taya ni un
taotao umadaje y antijo.

<span id="an_142:5">142:5</span> Juagang jao O Jeova; ilegco: Jago
guinegüeco yan y patteco gui tano y manlalâlâ.

<span id="an_142:6">142:6</span> Atituye y inagangjo; sa sen
lumalagpapayo; nalibreyo gui pumetsisigueyo, sa manmetgotña qui guajo.

<span id="an_142:7">142:7</span> Najuyong y antijo gui calaboso, ya
junae grasias y naanmo: ujaoriyayeyo y manunas; sa unfatinas pot guajo
gosmegae.

<span id="an_143:1">143:1</span> **Y Salmon David.** JUNGOG y
tinayuyutto, O Jeova; ecungog y guinagaojo sija: opeyo pot y minagajetmo
yan y tininasmo.

<span id="an_143:2">143:2</span> Ya chamo jumajalom gui juisio yan y
tentagomo: sa taya taotao lalâlâ umajustifica gui menamo.

<span id="an_143:3">143:3</span> Sa y enimigo guinin japetsigue y
antijo; guinin jasaulag papa gui jilo oda y jaanijo: janasagayo gui anae
jomjom na lugat sija, taegüije sija y guinin apmam na manmatae.

<span id="an_143:4">143:4</span> Enaomina y espiritujo, lalango gui
sumanjalomjo: y corasonjo gui sumanjalomjo triste.

<span id="an_143:5">143:5</span> Jujaso sija y apmam na jaane; jujaso
todo y chechomo; jujajaso y checho y canaemo.

<span id="an_143:6">143:6</span> Jujuto mona y canaejo guiya jago: y
antijo majo nu jago, taegüije y anglo na tano. Sila.

<span id="an_143:7">143:7</span> Jungogyo enseguidas, O Jeova: sa malayo
y antijo: chamo na naaatog y matamo guiya guajo; sa noseaja juparejo yan
ayo sija y mannunog gui jalom joyo.

<span id="an_143:8">143:8</span> Na jungogyo ni y cariñoso na güinaeyamo
gui egaan; sa jagoja nae juangocoyo: natungoyo ni y chalan anae para
jufamocat; sa jujatsa julo y antijo guiya jago.

<span id="an_143:9">143:9</span> Nalibreyo, O Jeova, gui enemigujo sija:
jufalagüe jao, ya unnaatogyo.

<span id="an_143:10">143:10</span> Fanagüeyo ya jufatinas y minalagomo:
sa jago y Yuusso: y espiritumo mauleg; osgaejonyo gui tano y manunas.

<span id="an_143:11">143:11</span> Nalâlâyo, O Jeova, pot y naanmo: pot
y tininasmo, chule y antijo gui chinatsaga.

<span id="an_143:12">143:12</span> Yan pot y cariñoso na güinaeyamo utut
y enemigujo sija, ya unyulang todo sija y munapinite y antijo: sa guajo
tentagomo.

<span id="an_144:1">144:1</span> **Y Salmon David.** BENDITO si Yuus y
achojo, ni y jafanagüe y canaejo para uguera, yan y calalotjo para
umumo.

<span id="an_144:2">144:2</span> Y minaaseco yan y guimegüeco y iyoco
tore na taquilo, yan y munalibreyo; y patangjo, yan y anae juangocoyo;
ni y pumolo y taotaojo gui papajo.

<span id="an_144:3">144:3</span> Jeova, jafa y taotao na unatituye y
tiningoña? pat y lajin taotao na uncuecuenta güe?

<span id="an_144:4">144:4</span> Y taotao parejoja yan y jinaja; y
jaaniña parejoja yan y anineng ni y malofan.

<span id="an_144:5">144:5</span> Natalagpapa, y langetmo, O Yuus, ya
tunogjao papa: pacha y egso sija ya ufanaso.

<span id="an_144:6">144:6</span> Fanyute ni y lamlam ya ufanchinalapon
sija: nafanogcha y flechamo, ya ufaninestotba sija.

<span id="an_144:7">144:7</span> Estira y canaemo guinin jilo; rescatayo
yan nalibreyo gui manadan janom, gui canae y manaotao juyong.

<span id="an_144:8">144:8</span> Ni y pachotñija manguecuentos banida,
ya y agapa na canaeñija, y dacon na canae agapa.

<span id="an_144:9">144:9</span> Jucantaye jao ni y nuebo na canta, O
Yuus: y guitala, ni y dies cuetdasña nae jucantaye jao ni y alabansa
sija.

<span id="an_144:10">144:10</span> Güiya ayo y mannae satbasion gui ray
sija: ni janalibre si David ni y tentagoña gui gosnalamen na espada.

<span id="an_144:11">144:11</span> Rescatayo ya nalibreyo gui canae y
manaotao juyong, ni y pachotñija manguecuentos banida, ya y agapa na
canaeñija y dacon na canae agapa.

<span id="an_144:12">144:12</span> Ya y famaguonmame lalaje ufantaegüije
y tinanom yanguin mandoco ya mangajulo gui pinatgonñija; ya y jaganmame
ufantaegüije y mapopolo gui punta na acho, ni y malabla taegüije y
palasyo.

<span id="an_144:13">144:13</span> Ya y lanchonmame bula, mannae todo
clasen güinaja: ya gamame quinilo ufanmañago mit yan dies mit gui
fangualuanmame.

<span id="an_144:14">144:14</span> Ya y gamame nobiyo sija ufanmangotga
mauleg; ya chañija rumorompe jalom ni juyong, ya taya inagang pot pinite
gui cayenmame.

<span id="an_144:15">144:15</span> Mandichoso ayo sija na taotao y
manguaja ni este: Junggan, mandichoso ayo sija na taotao ni y Yuusñija
si Jeova.

<span id="an_145:1">145:1</span> **Y Salmon Alabansa; iyon David.**
JUNADANGCULO jao Yuusso, O Ray; jubendise y naanmo para taejinecog yan
taejinecog.

<span id="an_145:2">145:2</span> Cada jaane jubendise jao; ya bae
jualaba y naanmo para taejinecog yan taejinecog.

<span id="an_145:3">145:3</span> Dangculo si Jeova, ya sumendangculo
para umaalaba; ya y dinangculoña ti comprediyon.

<span id="an_145:4">145:4</span> Un generasion ualaba y chechomo gui
otro generasion, yan ujadeclara y matatnga na finatinasmo sija.

<span id="an_145:5">145:5</span> Jujajaso ni y minalag na minagas y
inenramo, yan y mannamanman y chechomo.

<span id="an_145:6">145:6</span> Ya y taotao sija ujasangan y ninasiñan
y namaañao na finatinasmo sija; ya guajo bae judeclara y dinangculomo.

<span id="an_145:7">145:7</span> Ujasangan y majason dinangculon y
minaulegmo, ya ufanganta ni y tininasmo.

<span id="an_145:8">145:8</span> Si Jeova, cariñosogüe, yan bula
minaase; ñateng para ulalalo, ya dangculo minaaseña.

<span id="an_145:9">145:9</span> Si Jeova mauleg para todo: ya y
cariñoso na minaaseña gui jilo todo y chechoña.

<span id="an_145:10">145:10</span> Todo y chechomo uninalaba jao, O
Jeova; ya y mañantosmo unmabendise jao.

<span id="an_145:11">145:11</span> Ujasangan y minalag y raenomo, yan
ufanguentos ni y ninasiñamo.

<span id="an_145:12">145:12</span> Para ujanamatungo y matatnga na
finatinasña sija gui lalajen taotao, yan y minalag y minagasña gui
raenoña.

<span id="an_145:13">145:13</span> Y raenomo, taejinecog na raeno, ya y
gobietnomo gagaegueja para todo y generasion.

<span id="an_145:14">145:14</span> Si Jeova mumantiene todo ayo sija y
mamodong, yan jajatsa todo ayo y manetecon.

<span id="an_145:15">145:15</span> Todo y atadog sija numanangga jao; ya
jago numae sija nañija gui mauleg na tiempo.

<span id="an_145:16">145:16</span> Unbaba y canaemo, ya unnafannajong
todo y minalago y manlâlâlâ na güinaja.

<span id="an_145:17">145:17</span> Si Jeova tunas güe gui todo y
chalanña; ya cariñoso gui todo y chechoña.

<span id="an_145:18">145:18</span> Si Jeova jijot gui todo ayo sija y
umaagang gue; gui todo ayo y umaagang güe ni y minagajet.

<span id="an_145:19">145:19</span> Güiya unafanbula y minalago ayo sija
y manmaañao nu güiya: ujungog locue y inagangñija, ya usatba sija.

<span id="an_145:20">145:20</span> Si Jeova jaadadaje todo ayo sija y
gumaeya güe: lao todo y manaelaye uyulang.

<span id="an_145:21">145:21</span> Y pachotto usangan y tinina as Jeova:
ya polo todo y catne, ya utinina y santos na naanña, para taejinecog yan
taejinecog.

<span id="an_146:1">146:1</span> FANMANALABA jamyo as Jeova. O antijo,
alaba si Jeova.

<span id="an_146:2">146:2</span> Mientras lalâlâyo, bae jualaba si
Jeova: jucantaye alabansa sija gui Yuusso mientras guajayo sustansiaco.

<span id="an_146:3">146:3</span> Chamo pumopolo y inangocomo gui
prinsipe sija, ni y lajin taotao, gui anae taya inayuda.

<span id="an_146:4">146:4</span> Y jinagongña jumanao, ya güiya tumalo
guato gui edaña: ayoja na jaane malingo y jinasoña.

<span id="an_146:5">146:5</span> Magof ayo y uguaja ni y Yuus Jacob para
innayuda güe, ni y inangocoña gaegue gui as Jeova Yuusña:

<span id="an_146:6">146:6</span> Ni y jafatinas y langet yan y tano, yan
y tase, yan todo y mangaegue gui sumanjalomñija, ni y jaadaje y
minagajet para taejinecog.

<span id="an_146:7">146:7</span> Ni y jafatitinas juisio gui
manmachiguet; ni y jananae nengcano y manñalang: si Jeova japupula y
manmaprereso:

<span id="an_146:8">146:8</span> Si Jeova bumababa y atadogñija y
bachet: si Jeova jumajatsa ayo sija y manetecon; si Jeova jaguaeguaeya y
manunas.

<span id="an_146:9">146:9</span> Si Jeova jaadadaje y taotao juyong
sija; jamantietiene y taya tatañija yan y manbiuda; lao y chalan y
tinaelaye, janaopop.

<span id="an_146:10">146:10</span> Si Jeova ufangobietna para
taejinecog; y Yuusmo, O Sion, para todo y generasion. Fanmanalaba jamyo
as Jeova.

<span id="an_147:1">147:1</span> FANMANALABA jamyo as Jeova: sa mauleg
na utacantaye alabansa sija gui Yuusta; sa magof este; ya y alabansa
respetao.

<span id="an_147:2">147:2</span> Si Jeova jumajatsa Jerusalem: ja
fandadaña y manmayute juyong guiya Israel.

<span id="an_147:3">147:3</span> Janafanjomlo y manmayulang na corason,
ya jabee y chetnotñija.

<span id="an_147:4">147:4</span> Jasangan y numeron y pution sija;
jafanaan todo sija ni y naanñija.

<span id="an_147:5">147:5</span> Dangculo y Yuusta, yan matatnga gui
ninasiña; tiningoña taeuttimo.

<span id="an_147:6">147:6</span> Si Jeova jumajatsa y manmanso: ya
jachule papa y manaelaye gui jilo oda.

<span id="an_147:7">147:7</span> Cantaye si Jeova ni y finatinas
grasias; cantaye alabansa sija gui atpa, para y Yuusta.

<span id="an_147:8">147:8</span> Ni y jatatampe y langet ni y mapagages,
ya jalilisto y ichan para y tano, ya janafandodoco y chaguan gui jilo
ogso sija.

<span id="an_147:9">147:9</span> Güiya numannae y gâgâ sija nañija, yan
y fumaguon y aga sija ni y manaagang.

<span id="an_147:10">147:10</span> Güiya ti ninamamagof ni y ninasiñan y
cabayo: ni ti ninamamagof güe ni y adeng y taotao.

<span id="an_147:11">147:11</span> Si Jeova ninamamagof güe ni y
manmaañao nu güiya, ni y umangoco sija gui minaaseña.

<span id="an_147:12">147:12</span> Alaba si Jeova, O Jerusalem; alaba si
Yuusmo, O Sion.

<span id="an_147:13">147:13</span> Sa janafanfitme y rejas y trangcamo:
jabendise y famaguonmo gui sumanjalommo.

<span id="an_147:14">147:14</span> Jafatinas pas gui jalom uttimomo, ya
ninabula jao ni y guesmauleg na trigo.

<span id="an_147:15">147:15</span> Janajanao y tinagoña gui jilo tano: y
sinanganña malalago goschadig.

<span id="an_147:16">147:16</span> Mannae niebe calang pulo: jachalapon
y manengjeng na sereno calang apo.

<span id="an_147:17">147:17</span> Jayute y aesña calang andesmorona
sija: jaye siña tumojgue gui menan y manengjengña?

<span id="an_147:18">147:18</span> Janajanao y sinanganña, ya jadirite:
janafanguaefe y mangloña, ya y janom sija manmilalag.

<span id="an_147:19">147:19</span> Jafanue si Jacob ni y sinanganña, ya
y layña sija yan y juisioña sija y Israel.

<span id="an_147:20">147:20</span> Ti jafatinas taegüine gui un nasion:
ya y juisioña, sija ti manmatungo sija. Fanmanalaba jamyo as Jeova.

<span id="an_148:1">148:1</span> FANMANALABA jamyo as Jeova. Fanmanalaba
jamyo as Jeova desde y langet: Fanmalaba nu güiya guiya jululo.

<span id="an_148:2">148:2</span> Fanmanalaba jamyo nu güiya, todo y
angjetña: fanmanalaba jamyo nu güiya todo y inetnon sendaluña.

<span id="an_148:3">148:3</span> Fanmanalaba jamyo nu güiya, atdao an
pulan: fanmanalaba jamyo nu güiya todo y pution ni y maniina.

<span id="an_148:4">148:4</span> Fanmanalaba jamyo nu güiya, langet sija
y langet sija, yan y janom sija ni y mangaegue gui jilo y langet.

<span id="an_148:5">148:5</span> Polo sija ya ujaalaba y naan Jeova: sa
manago, ya sija manfatinas.

<span id="an_148:6">148:6</span> Güiya guinin plumanta sija locue para
taejinecog yan taejinecog: jafatinas y tinago na tu ufalofan.

<span id="an_148:7">148:7</span> Fanmanalaba jamyo as Jeova desde y
tano, jamyo ni y mandadao gui tinadong tase, yan todo y manadong.

<span id="an_148:8">148:8</span> Y guafe yan graniso; niebe yan asgon:
manglo pagyo ni y cumumple y sinanganña:

<span id="an_148:9">148:9</span> Ogso sija yan todo y sabana;
manmanogcha na trongcon jayo yan todo y sedrosija;

<span id="an_148:10">148:10</span> Gâgâ yan todo y guaca; mangucunanas
na gâgâ, yan y mangugupo na pajaro.

<span id="an_148:11">148:11</span> Ray sija y tano yan todo y taotao
sija. Prinsipe sija, yan todo y jues y tano:

<span id="an_148:12">148:12</span> Y manfamaguon na lalaje, yan
famalaoan: y manamco na taotao, yan famaguon:

<span id="an_148:13">148:13</span> Polo sija ya ujaalaba y naan Jeova:
sa y naanñaja guefmanataquilo: y minalagña gui jilo tano yan y langet.

<span id="an_148:14">148:14</span> Jagasja jajatsa julo locue y
canggelon taotaoña; y tininan todo y mañantosña sija; magajet na sija y
famaguon Israel, y taotao sija ni y manjijot guiya güiya. Fanmanalaba
jamyo as Jeova.

<span id="an_149:1">149:1</span> FANMANALABA jamyo as Jeova. Cantaye si
Jeova ni y nuebo na canta, ya y tininaña gui inetnon y mañantos.

<span id="an_149:2">149:2</span> Polo Israel ya umagof ni y fumatinas
güe: polo y famaguon Sion ya ufanmagof ni y Rayñija.

<span id="an_149:3">149:3</span> Polo sija ya ujaalaba y naaña ni y
dansa: ya umacantaye güe gui atpa yan pandireta.

<span id="an_149:4">149:4</span> Sa si Jeova janamagof güe gui taotaoña:
güiya janagatbo y manmanso ni y satbasion.

<span id="an_149:5">149:5</span> Polo y mañantos y ufanmagof gui
minalag; polo ya ufanganta pot y minagof gui jilo y camañija.

<span id="an_149:6">149:6</span> Polo y taquilo na alabansa gui as Yuus
ya ugaegue gui pachotñija, yan y espada ni y malagtos dos banda gui
canaeñija;

<span id="an_149:7">149:7</span> Para ujafatinas y inemog gui nasion
sija, yan y castigo gui taotao sija;

<span id="an_149:8">149:8</span> Para ujagode y rayñija, ni y cadena
sija; yan y manmagasñija ni y goden lulug.

<span id="an_149:9">149:9</span> Para ujafatinas gui jiloñija y matugue
na juisio: este na inenra para todo y mañantosña. Fanmanalaba jamyo as
Jeova.

<span id="an_150:1">150:1</span> FANMANALABA jamyo as Jeova. Alaba si
Yuus gui sinantos na sagaña: alaba gue gui feneda y ninasiñaña.

<span id="an_150:2">150:2</span> Alaba güe ni y matatnga na finatinasña
sija: alaba güe jaftaemanoja y minagas dinangculoña.

<span id="an_150:3">150:3</span> Alaba güe ni y sonidon y trompeta:
alaba güe ni y guitala yan y atpa.

<span id="an_150:4">150:4</span> Alaba güe ni y pandireta, yan y dansa:
alaba güe ni y gaecuetdas na dandan yan y flauta.

<span id="an_150:5">150:5</span> Alaba güe ni y agang na batingting:
alaba güe ni gosagang na sonidon batingting.

<span id="an_150:6">150:6</span> Polo todo y güinaja ni y mangaejinagong
ya ujaalaba si Jeova. Fanmanalaba jamyo as Jeova.

------------------------------------------------------------------------

[Next: Matthew](mat.md)
