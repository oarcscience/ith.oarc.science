<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Chamorro Bible (partial), full text etext at Intangible Textual Heritage">
<TITLE>Chamorro Bible (partial): Psalms</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="mat.htm">Next</A>&nbsp;
</CENTER>
<HR>
</p> <h3 align="center" align="center">Chamorro Bible: Psalms</h3> 
<p><A NAME="an_1:1">1:1</A>&nbsp;DICHOSO y taotao, ni ti mamomocat gui pinagat y manaelaye, ni y ti sumasaga gui chalan manisao, ni y ti matatachong gui siyan ayo sija y manmanmofefea.</p> 
<p><A NAME="an_1:2">1:2</A>&nbsp;Lao guiya lay Jeova, ayo y minagof&#241;a, ya y lay&#241;a jajaso, jaane yan puenge.</p> 
<p><A NAME="an_1:3">1:3</A>&nbsp;Ya taeg&#252;ijeja y trongcon jayo ni y matanme gui oriyan sadog, ya guaja tinegcha&#241;a gui tiempo&#241;a, ya y jagon&#241;a ti umalayo; ya todo y finatinas&#241;a mumemegae.</p> 
<p><A NAME="an_1:4">1:4</A>&nbsp;Lao ti taeg&#252;ine y manaelaye; lao parejo yan y paja ni y g&#252;inaefe ni y manglo.</p> 
<p><A NAME="an_1:5">1:5</A>&nbsp;Sa enao na ti mangajujulo y manaelaye gui sentensia; ni y manisao gui y inetnon manunas.</p> 
<p><A NAME="an_1:6">1:6</A>&nbsp;Sa si Jeova jatungo y chalan manunas: lao y chalan manaelaye ufanmalingo.</p> 
<p><A NAME="an_2:1">2:1</A>&nbsp;SA jafa na manlalalo y nasion sija, ya y taotao sija manmanjaso y banida?</p> 
<p><A NAME="an_2:2">2:2</A>&nbsp;Manotojgue y ray sija gui tano, ya y prinsipe sija manafaesen entalo sija contra si Jeova, yan contra y pinalae&#241;a, ileg&#241;ija:</p> 
<p><A NAME="an_2:3">2:3</A>&nbsp;Nita yulang y guinide&#241;a, ya nasuja guiya jita y gode&#241;a.</p> 
<p><A NAME="an_2:4">2:4</A>&nbsp;Ya y sumasaga gui langet uchumachaleg: ya y Se&#241;ot jamofefea sija.</p> 
<p><A NAME="an_2:5">2:5</A>&nbsp;Ayo nae cumuentos yan sija yan y linalalo&#241;a: ya y binibu&#241;a ninafa&#241;atsaga sija.</p> 
<p><A NAME="an_2:6">2:6</A>&nbsp;Lao guajo japolo y rayjo gui jilo Sion, gui santos na egsojo.</p> 
<p><A NAME="an_2:7">2:7</A>&nbsp;Guajo bae jusangan y tinagojo: si Jeova ileg&#241;a nu guajo: Lajijo jao; ya guajo julilis jao pago na jaane.</p> 
<p><A NAME="an_2:8">2:8</A>&nbsp;Gagaoyo ya guajo junaejao ni y nasion sija pot y erensiamo ya y uttimon patte y tano, uiyomo.</p> 
<p><A NAME="an_2:9">2:9</A>&nbsp;Ya unyulang sija ni y baran lulog; taeg&#252;ije y bason y yero unyogyog sija.</p> 
<p><A NAME="an_2:10">2:10</A>&nbsp;Ya pago, tingo, O ray sija: resibe finanag&#252;e, jamyo man jues gui tano.</p> 
<p><A NAME="an_2:11">2:11</A>&nbsp;Setbe si Jeova ni y minaa&#241;ao, yan fanmagof ni minayengyong.</p> 
<p><A NAME="an_2:12">2:12</A>&nbsp;Chico y laje, no sea ulal&#225;lalo, ya unfanmalingo jamyo gui chalan, sa gusisija y linalalo&#241;a sinenggue. Mandichoso todos y umangoco sija guiya g&#252;iya.</p> 
<p><A NAME="an_3:1">3:1</A>&nbsp;JEOVA, jafa muna manlajyan y enimigujo! Megae mangajulo contra guajo.</p> 
<p><A NAME="an_3:2">3:2</A>&nbsp;Megae umaalog ni y antijo: Taya inayuda para g&#252;iya, gui as Yuus. Sila.</p> 
<p><A NAME="an_3:3">3:3</A>&nbsp;Lao jago, O Jeova, jago y patang gui oriyajo; y minalagjo yan ayo ni y janacajulo y ilujo.</p> 
<p><A NAME="an_3:4">3:4</A>&nbsp;Ya y inagangjo juagang si Jeova, ya g&#252;iyaja umopeyo gui santos na ogso&#241;a. Sila.</p> 
<p><A NAME="an_3:5">3:5</A>&nbsp;Bae juason ya maegoyo; ya magmatayo; sa si Jeova gumuguutyo.</p> 
<p><A NAME="an_3:6">3:6</A>&nbsp;Ti maa&#241;aoyo nu y dies mit na taotao, ni y mapolo sija gui oriyajo contra guajo.</p> 
<p><A NAME="an_3:7">3:7</A>&nbsp;Cajulo, O Jeova; nalibre yo, O Yuusso: sa jago manalamen todo y enimigujo ni y guijadas; y nifen y manaelaye unyamag.</p> 
<p><A NAME="an_3:8">3:8</A>&nbsp;Gui as Jeova nae gaegue y satbasion: ya y taotaomo nae gaegue y bendisonmo. Sila.</p> 
<p><A NAME="an_4:1">4:1</A>&nbsp;ANAE juagangjao, opeyo, O Yuus y tininasso: anae chatsagayo jago munadangculoyo: maase nu guajo ya jungog y tinaetaejo.</p> 
<p><A NAME="an_4:2">4:2</A>&nbsp;Jamyo, famaguon taotao, asta &#241;gaean nae innanalo y onraco gui minamajlao? Asta &#241;gaean yanmiyo y banida ya inaliligao y dinague? Sila.</p> 
<p><A NAME="an_4:3">4:3</A>&nbsp;Tingoja, na si Jeova japolo apatte y deboto para g&#252;iya namaesa: si Jeova jajungog yo, anae juagang g&#252;e.</p> 
<p><A NAME="an_4:4">4:4</A>&nbsp;Fangalamten ya chatmiyo faniisao: fanmanjaso nu y corasonmiyo gui jilo camanmiyo, ya famacaca. Sila.</p> 
<p><A NAME="an_4:5">4:5</A>&nbsp;Nae y tunas na inefresen ya angoco si Jeova.</p> 
<p><A NAME="an_4:6">4:6</A>&nbsp;Megae umaalog: Jaye ufanuejit jafa minauleg? Jatsa gui jilonmame, O Jeova, y minalag y matamo.</p> 
<p><A NAME="an_4:7">4:7</A>&nbsp;Jago numae minagof y corasonjo, megae&#241;a qui uguaja sija anae umemegae y maeis&#241;ija yan y bino&#241;ija.</p> 
<p><A NAME="an_4:8">4:8</A>&nbsp;Ya y pas nae umason yo ya taeg&#252;ijeja maegoyo: sa jagoja Jeova, unnasagayo seguro.</p> 
<p><A NAME="an_5:1">5:1</A>&nbsp;JUNGOG, O Jeova, y sinanganjo, ecungog y jinasoco.</p> 
<p><A NAME="an_5:2">5:2</A>&nbsp;Ecungog y vos y inagangjo, Ray jo, yan Yuusso: sa jago jutaetaetaye.</p> 
<p><A NAME="an_5:3">5:3</A>&nbsp;O Jeova, y egaan unjungog y vosso; y egaan juguaguato y tinaetaejo guiya jago, ya jub&#233;bela.</p> 
<p><A NAME="an_5:4">5:4</A>&nbsp;Sa ti jago na Yuus ni y gumaeya y tinaelaye: y taelaye ti usaga guiya jago.</p> 
<p><A NAME="an_5:5">5:5</A>&nbsp;Ti manasaga y mangaduco gui menan matamo: ya ti yamo todo y fumatitinas y taelaye.</p> 
<p><A NAME="an_5:6">5:6</A>&nbsp;Jago yumulang y manguecuentos mandague: ya y taotao caj&#226;g&#226; yan y dinague, si Jeova jaguefchatlie.</p> 
<p><A NAME="an_5:7">5:7</A>&nbsp;Ya guajoja, yan y megagae y minaasemo, bae jalom gui guimamo: ya juadora anae juatan y santo templomo ni y ninamaa&#241;aomo.</p> 
<p><A NAME="an_5:8">5:8</A>&nbsp;O Jeova, esgaejonyo gui tininasmo, pot causa ya enimigujo; natunas gui menajo y chalanmo.</p> 
<p><A NAME="an_5:9">5:9</A>&nbsp;Sa taya finitme gui pachot&#241;ija; ya sanjalom&#241;ija senmanaelaye: naftan mababa y agaga&#241;ija; yan y jila&#241;ija finande:</p> 
<p><A NAME="an_5:10">5:10</A>&nbsp;Condena sija, O Yuus, polo y ufamodong pot y pinagat&#241;ija: gui minegae y isao&#241;ija nasuja sija sa managuaguat contra jago.</p> 
<p><A NAME="an_5:11">5:11</A>&nbsp;Nafanmagof todos y umangngocojao, polo para taejinecog ya ufanagang pot y minagof&#241;ija sa undefiende sija, polo ya ufanmagof ni jago, y gumaeya y naanmo.</p> 
<p><A NAME="an_5:12">5:12</A>&nbsp;Sa jago bumendise y manunas; O Jeova, parejoja yan un patang unpolo gui oriya&#241;a y finaborese.</p> 
<p><A NAME="an_6:1">6:1</A>&nbsp;JEOVA chamoyo lumalalatde ni y binibumo: chamoyo cumastitiga nu y dangculo na linalalomo.</p> 
<p><A NAME="an_6:2">6:2</A>&nbsp;Gaease nu guajo, O Jeova, sa estag&#252;e yo namasogsog: amte yo, O Jeova, sa y tolangjo esta mananatchatsaga.</p> 
<p><A NAME="an_6:3">6:3</A>&nbsp;Ya y antijo esta senchatsaga: Ya jago, O Jeova, asta ngaean?</p> 
<p><A NAME="an_6:4">6:4</A>&nbsp;Nanalo, O Jeova, nalibre y antijo: satbayo pot causa y minaasemo.</p> 
<p><A NAME="an_6:5">6:5</A>&nbsp;Sa y finatae nae taya jinaso guiya jago: ya y naftan nae jaye numannae jao grasias?</p> 
<p><A NAME="an_6:6">6:6</A>&nbsp;Yayasyo nu y todo y siningonjo: todo y puenge junamamaya y camajo ni lagojo: junafotgon y catreco nu y lagojo.</p> 
<p><A NAME="an_6:7">6:7</A>&nbsp;Y atadogjo esta magasta nu y pinite: ninafanbijo pot todo ayo y munachachatsaga yo.</p> 
<p><A NAME="an_6:8">6:8</A>&nbsp;Nafanjanao guiya guajo todo ayo y fumatitinas y taelaye: sa si Jeova jajungog y vos y casaojo.</p> 
<p><A NAME="an_6:9">6:9</A>&nbsp;Si Jeova jajungog y guinagaojo: si Jeova uresibe y tinaetaejo.</p> 
<p><A NAME="an_6:10">6:10</A>&nbsp;Manmamajlao ya ninafa&#241;atsaga megae, todo y enimigujo: sija manalo, sija manmamajlao gusise.</p> 
<p><A NAME="an_7:1">7:1</A>&nbsp;O Jeova, Yuusso, yya jago nae gaegue y inangococo: Satbayo todo gui pumetsisigue yo, ya nalibre yo.</p> 
<p><A NAME="an_7:2">7:2</A>&nbsp;Para cha&#241;a pumedasitos y antijo taeg&#252;ije y leon, ni jayulang, anae taya jaye uninalibre.</p> 
<p><A NAME="an_7:3">7:3</A>&nbsp;O Jeova, Yuusso, yaguin jufatinas este: yaguin guaja gui canaejo taelaye;</p> 
<p><A NAME="an_7:4">7:4</A>&nbsp;Yan juapase taelaye y sumaga guiya guajo yan pas, (magajet na junalibre y pumetsisigue yo pot taya causa:)</p> 
<p><A NAME="an_7:5">7:5</A>&nbsp;Japetsisigue y enimigujo y antijo, ya jachule; magajet, na jagacha gui tano y jaanijo: ya y onraco japolo gui eda. Sila.</p> 
<p><A NAME="an_7:6">7:6</A>&nbsp;Cajulo, O Jeova, yan y linalalomo; jatsa namaesa contra y binibon y munachachatsagayo: ya magmata pot guajo untago y sentensia.</p> 
<p><A NAME="an_7:7">7:7</A>&nbsp;Polo ya y inetnon taotao unineriyaye jao: ya gui san jilo&#241;ija natalo jao guato gui san jilo.</p> 
<p><A NAME="an_7:8">7:8</A>&nbsp;Si Jeova jajusga y taotao: jusgayo, O Jeova, taemanoja y tininasso: taemanoja y minaulegmo ni y gaegue guiya guajo.</p> 
<p><A NAME="an_7:9">7:9</A>&nbsp;Polo ya ujocog y taelayen manaelaye, lao nafitme y manunas: sa si Yuus, ni tinas, jachachague y corason yan y jinaso gui sanjalom.</p> 
<p><A NAME="an_7:10">7:10</A>&nbsp;Y patangjo gaegue gui as Yuus, g&#252;iya munalibre y manunas gui corason.</p> 
<p><A NAME="an_7:11">7:11</A>&nbsp;Si Yuus y tinas na jues: magajet na si Yuus lalalalo todo na jaane.</p> 
<p><A NAME="an_7:12">7:12</A>&nbsp;Yaguin y taotao ti jabira g&#252;e, g&#252;iya janamalagtos y espada&#241;a: janaregla y atcos&#241;a ya janalisto.</p> 
<p><A NAME="an_7:13">7:13</A>&nbsp;Ya jafatinas para g&#252;iya y atmas y finatae: janafa&#241;ila y flecha&#241;a.</p> 
<p><A NAME="an_7:14">7:14</A>&nbsp;Estag&#252;e na uguaja piniten ma&#241;ago tinaelaye: magajet na mapotgue y inacacha ya ma&#241;ago dinague.</p> 
<p><A NAME="an_7:15">7:15</A>&nbsp;Jaguadog y tipo, ya janatadong: ya esta podong gui joyo na y finatinas&#241;aja.</p> 
<p><A NAME="an_7:16">7:16</A>&nbsp;Polo ya y inacacha&#241;a ubira g&#252;i jilo y ilu&#241;a: ya y binibu&#241;a upodong gui jilo c&#225;cagong&#241;a.</p> 
<p><A NAME="an_7:17">7:17</A>&nbsp;Bae junae si Jeova gracias taemanoja y tininas&#241;a: ya jucantaye ni y tinina y naan Jeova Gueftaquilo.</p> 
<p><A NAME="an_8:1">8:1</A>&nbsp;O Jeova, Se&#241;otmame, jafa muna mauleg y naanmo gui todo y tano: ni y unpolo y minalagmo gui jilo y langet.</p> 
<p><A NAME="an_8:2">8:2</A>&nbsp;Guinin pachot y mandiquique yan y ma&#241;ususo nae unpolo y minetgot? Pot y enimigumo sija: sa para unnasuja y enimigo yan y umeemog.</p> 
<p><A NAME="an_8:3">8:3</A>&nbsp;Anae julie y langetmo, ni y checho y calolotmo, y pilan yan y pution, ni jago pumolo;</p> 
<p><A NAME="an_8:4">8:4</A>&nbsp;Jaye y taotao, para uguaja guiya g&#252;iya jinaso? yan lajin taotao para ubinesita g&#252;e.</p> 
<p><A NAME="an_8:5">8:5</A>&nbsp;Sa unfatinas didide diquique&#241;a qui y angjeles, ya uncorona g&#252;e ni y minalag yan inenra.</p> 
<p><A NAME="an_8:6">8:6</A>&nbsp;Unnafanmagas todo ni checho y canaemo: todo unpolo gui papa y adeng&#241;a.</p> 
<p><A NAME="an_8:7">8:7</A>&nbsp;Y quinilo yan y nobiyo todo ayo: taeg&#252;enaoja y g&#226;g&#226; ni gaegue gui fangualuan.</p> 
<p><A NAME="an_8:8">8:8</A>&nbsp;Y pajaro gui langet, yan y g&#252;ijan gui tase: ya jafaja ni manmalolofan gui chalan y tase.</p> 
<p><A NAME="an_8:9">8:9</A>&nbsp;O Jeova, Se&#241;otmame: jafa muna mauleg y naanmo gui todo y tano.</p> 
<p><A NAME="an_9:1">9:1</A>&nbsp;BAE junae grasias si Jeova contodo y corasonjo: bae jufanue todo ni ninamanman na chechomo.</p> 
<p><A NAME="an_9:2">9:2</A>&nbsp;Bae jumagof, ya unnasenmagofyo guiya jago: jucantaye ni y tinina y naanmo O jago Gueftaquilo.</p> 
<p><A NAME="an_9:3">9:3</A>&nbsp;Anae y enimiguja unnabira sija tate: manbasnag, ya manmalingo gui menamo.</p> 
<p><A NAME="an_9:4">9:4</A>&nbsp;Sa jago fumatinas y jinasoco yan y causaco: unfatachong gui trono, ya unjusga y tinas.</p> 
<p><A NAME="an_9:5">9:5</A>&nbsp;Guinin unlalatde y nasion sija, guinin unyulang y manaelaye, guinin unfunas y naan&#241;ija para siempre taejinecog.</p> 
<p><A NAME="an_9:6">9:6</A>&nbsp;Esta malachae y enimigo; esta mayulang para siempre: yan y siuda ni y inyilang, y jinaso&#241;ija manachamalingo yan sija.</p> 
<p><A NAME="an_9:7">9:7</A>&nbsp;Ya si Jeova sumaga calang ray para siempre, ya janalisto y tronu&#241;a para usentensia.</p> 
<p><A NAME="an_9:8">9:8</A>&nbsp;Ya g&#252;iya jumusga y tano ni tininas, ujajusga y taotao sija yan y minagajet.</p> 
<p><A NAME="an_9:9">9:9</A>&nbsp;Ya si Jeova locue y taquilo na tore para y manmachiguit, y taquilo na tore gui tiempon chinatsaga.</p> 
<p><A NAME="an_9:10">9:10</A>&nbsp;Ya jaangoco sija guiya jago y tumungo y naanmo; sa jago, Jeova, ti unyute ayo y umaliligao jao.</p> 
<p><A NAME="an_9:11">9:11</A>&nbsp;Cantaye si Jeova ni y tinina ni sumasaga gui Sion: namatungo gui entalo taotao sija y checo&#241;a.</p> 
<p><A NAME="an_9:12">9:12</A>&nbsp;Sa anae jacocobla y j&#226;g&#226; jajaso sija: ya ti malefa ni inagang y mamoble.</p> 
<p><A NAME="an_9:13">9:13</A>&nbsp;Gaease nu guajo, O Jeova; atan y pinitejo ni jususungonja y chumatlie yo, jago y munacajulo yo gui pettan finatae:</p> 
<p><A NAME="an_9:14">9:14</A>&nbsp;Para jufamanue todo ni y tininamo gui trangcan y jagan Sion: ya umagof yo gui satbasionmo.</p> 
<p><A NAME="an_9:15">9:15</A>&nbsp;Unnafanmafondo y nasion gui joyo ni y finatinas&#241;ija: ya y casiyas nae ni janaaatog, y patas&#241;ija esta mangodon.</p> 
<p><A NAME="an_9:16">9:16</A>&nbsp;Si Jeova janamatungo g&#252;e ni y sentensia ni jafatinas; ya jalaso y taelaye ni y checho y canaena: Jinaso. Sila.</p> 
<p><A NAME="an_9:17">9:17</A>&nbsp;Ufanmanalo guato y manaelaye gui sasalaguan: yan todo y taotao ni manmalefa as Yuus.</p> 
<p><A NAME="an_9:18">9:18</A>&nbsp;Sa ti para siempre umamalefan&#241;aejon y nesesitao: ni y ninanggan y mamoble ufanmalingo para siempre.</p> 
<p><A NAME="an_9:19">9:19</A>&nbsp;Cajulo, O Jeova: chamo munamametgot y taotao: ya ufanmajusga y nasion gui menamo.</p> 
<p><A NAME="an_9:20">9:20</A>&nbsp;Polo, O Jeova, y minaa&#241;ao guiya sija: polo ya utungo y nasion na sija taotaoja.</p> 
<p><A NAME="an_10:1">10:1</A>&nbsp;JAFA na tumojgue jao na chago, O Jeova? jafa na umatogjao gui tiempon chinatsaga.</p> 
<p><A NAME="an_10:2">10:2</A>&nbsp;Sa pot sobetbia y taelaye na japetsisigue y pebble; ufanmachule gui finababa y manmajajaso.</p> 
<p><A NAME="an_10:3">10:3</A>&nbsp;Sa enao mina jatunanmaesag&#252;e y taelaye, ni y minalago y anti&#241;a: ya y manlagga jarechasa; junggan, jadespresia si Jeova.</p> 
<p><A NAME="an_10:4">10:4</A>&nbsp;Y taelaye pot y sobetbia y mata&#241;a, ileg&#241;a: ti jaaliligao si Yuus: Gui todo y jinaso&#241;a, <i>jasangan:</i> Taya Yuus.</p> 
<p><A NAME="an_10:5">10:5</A>&nbsp;Y chalan&#241;a chatsaga todo y tiempo; y juisiomo goschago gui linie&#241;a: ya todo y enimigu&#241;a, g&#252;iya jaguaefe sija.</p> 
<p><A NAME="an_10:6">10:6</A>&nbsp;Ileg&#241;a gui corason&#241;a: Ti jucalamten: gui todo y generasion sija, ti jufalag y chinatsaga.</p> 
<p><A NAME="an_10:7">10:7</A>&nbsp;Y matdision bula y pachot&#241;a yan dinague yan chiniguit: y papa y jila&#241;a inacacha yan tinaelaye.</p> 
<p><A NAME="an_10:8">10:8</A>&nbsp;Gaegue matatachong y lugat ti matungo gui sengsong: ya y umatog na lugat japupuno y taeisao: y atadog&#241;a manaatanja contra y pebble.</p> 
<p><A NAME="an_10:9">10:9</A>&nbsp;Jananangga gui lugat ti matungo, taeg&#252;ije y leon gui liyang&#241;a: jananangga para ucone y pebble: jacone y pebble anae jayotte ni y laso&#241;a.</p> 
<p><A NAME="an_10:10">10:10</A>&nbsp;Jacojajatg&#252;e, janatunog, megae na manaeninasi&#241;a mamodong gui gaesisi&#241;a na iyo&#241;a.</p> 
<p><A NAME="an_10:11">10:11</A>&nbsp;Yleg&#241;a gui corason&#241;a: Si Yuus esta malefa: janaatog y mata&#241;a; taya nae jalie.</p> 
<p><A NAME="an_10:12">10:12</A>&nbsp;Cajulo, O Jeova; O Yuus, jatsa y canaemo: chamo malelefa ni y mamoble.</p> 
<p><A NAME="an_10:13">10:13</A>&nbsp;Pot jafa jadespresia y taelaye si Yuus; ya ileg&#241;a gui corason&#241;o: Jago ti ugagao.</p> 
<p><A NAME="an_10:14">10:14</A>&nbsp;Jago lumie: sa jago umatan y inacacha yan y minattrata, para uchule gui canaemo: yya jago nae manda&#241;a y mamoble: y manaesaena, jago umayuyuda.</p> 
<p><A NAME="an_10:15">10:15</A>&nbsp;Yulang y canae y manaelaye: ya ayo y taelaye, aliligao jao y tinailaye&#241;a asta qui ti unsoda.</p> 
<p><A NAME="an_10:16">10:16</A>&nbsp;Si Jeova Ray na para taejinecog yan taejinecog: ya y nasion esta manmalachae gui tano&#241;a.</p> 
<p><A NAME="an_10:17">10:17</A>&nbsp;Y minalago y manumitde jago jumungog, O Jeova: jago dumespopone y corason&#241;ija, ungueguesecungog ni y talangamo:</p> 
<p><A NAME="an_10:18">10:18</A>&nbsp;Para unjusga y manaesaena yan y mamoble: para chamo tumatalo munamaa&#241;ao y taotao gui tano.</p> 
<p><A NAME="an_11:1">11:1</A>&nbsp;AS Jeova nae juangocoyo: jafa na ilegmo ni antijo: Gupo gui egsomo calang pajaro?</p> 
<p><A NAME="an_11:2">11:2</A>&nbsp;Sa, estag&#252;e, y manaelaye na jaaregla y atcos: jafamauleg y flecha gui tali&#241;a para uflecha gui jinemjom y manunas na corason.</p> 
<p><A NAME="an_11:3">11:3</A>&nbsp;Yaguin y plinanta sija esta mayulang: jafa si&#241;a y manunas ujafatinas.</p> 
<p><A NAME="an_11:4">11:4</A>&nbsp;Si Jeova gaegue gui santos na templo&#241;a; si Jeova, y tronu&#241;a gaegue gui langet; y atadog&#241;a manlilie yan y babali&#241;a jachachague y famaguon y taotao.</p> 
<p><A NAME="an_11:5">11:5</A>&nbsp;Si Jeova jachachague y manunas: lao y manaelaye, ya y gumaeya mandague, y anti&#241;a chumatlie.</p> 
<p><A NAME="an_11:6">11:6</A>&nbsp;Uuchan y casiyas gui jilo y manaelaye: guafe yan asufre ya y manglo na ma&#241;ila y patte&#241;a gui basu&#241;a.</p> 
<p><A NAME="an_11:7">11:7</A>&nbsp;Sa y tinas Jeova; ya&#241;a y tinas: ya jaatan y manunas y mata&#241;a.</p> 
<p><A NAME="an_12:1">12:1</A>&nbsp;AYUDA, O Jeova, sa jocog mandeboto: sa jocog y manmauleg gui entalo y famaguon taotao.</p> 
<p><A NAME="an_12:2">12:2</A>&nbsp;Masasangang taebale cada uno gui tiguang&#241;a: yan labios na jaande, yan doble na corason jasasangan.</p> 
<p><A NAME="an_12:3">12:3</A>&nbsp;Si Jeova uutut todo y labios na jaande, yan y jila ni cumuecuentos mandangculo:</p> 
<p><A NAME="an_12:4">12:4</A>&nbsp;Ayo na ujaalog: Pot y jilata na utagana; y labiosta iyota: jaye si&#241;a se&#241;ot gui jilota?</p> 
<p><A NAME="an_12:5">12:5</A>&nbsp;Sa y chiniguit y mamoble y an y inigong y mannesesitao: pago bae cajulo, ileg&#241;a si Jeova: guajo jupolo g&#252;i na seguro, ni y jaguaefeye.</p> 
<p><A NAME="an_12:6">12:6</A>&nbsp;Sa y finijo Jeova, gasgas na finijo: calang salape na managasgas gui jotno gui jilo y tano: managasgas siete biaje.</p> 
<p><A NAME="an_12:7">12:7</A>&nbsp;Jago, O Jeova, ni umadadaje sija, jago umantiene para taejinecog, guine este na generasion.</p> 
<p><A NAME="an_12:8">12:8</A>&nbsp;Jijot gui oriya manjajanao y manaelaye: anae esta nacajulo y tinaelaye gui entalo y famaguon taotao.</p> 
<p><A NAME="an_13:1">13:1</A>&nbsp;ASTA ngaean, O Jeova, nae, umalefa jao guajo para taejinecog? asta ngaean nae unnaatog y matamo guiya guajo.</p> 
<p><A NAME="an_13:2">13:2</A>&nbsp;Asta ngaean nae jujaso y pinagat gui antijo, anae guaja pinite gui corasonjo todo y jaane? Asta ngaean nae ufangajulo y enimigujo guiya guajo?</p> 
<p><A NAME="an_13:3">13:3</A>&nbsp;Jaso ya jungogyo, O Jeova, Yuusso: ina y atadogjo sija para mungayo maego gui maego finatae.</p> 
<p><A NAME="an_13:4">13:4</A>&nbsp;Sa cha&#241;a umaalog y enimigujo: Jugana g&#252;e: sa cha&#241;a y enimigujo fanmamagof yaguin calamtenyo.</p> 
<p><A NAME="an_13:5">13:5</A>&nbsp;Lao guajo, y minaasemo nae juangocoyo: ya umagof y corasonjo gui satbasionmo.</p> 
<p><A NAME="an_13:6">13:6</A>&nbsp;Bae cantaye si Jeova: sa jafatinas y mauleg guiya guajo.</p> 
<p><A NAME="an_14:1">14:1</A>&nbsp;YLEG&#209;A y taetiningo gui corason&#241;a: Taya Yuus: sija manpotlilo, jafatinas y chatliion na chocho: taya ni uno ni y fumatitinas y mauleg. </p> 
<p><A NAME="an_14:2">14:2</A>&nbsp;Si Jeova jaaatan desde y langet y jilo y famaguon taotao, para ulie cao guaja uno malate, yan jaaliligao si Yuus.</p> 
<p><A NAME="an_14:3">14:3</A>&nbsp;Todos manlache; manjuyong potlilo todo; taya jaye fumatitinas y mauleg, taya ni uno.</p> 
<p><A NAME="an_14:4">14:4</A>&nbsp;Ada ti jatungo todo y fumatitinas y taelaye? ni y jacacano y taotaojo, taeg&#252;ije y chumochocho pan? ya si Jeova ti jaaagang.</p> 
<p><A NAME="an_14:5">14:5</A>&nbsp;Ayo nae manlaolao ni minaa&#241;ao: sa si Yuus gaegue gui rasan y manunas.</p> 
<p><A NAME="an_14:6">14:6</A>&nbsp;Ya y pinagat y pebble innamamajlao, sa si Jeova guineg&#252;e&#241;a.</p> 
<p><A NAME="an_14:7">14:7</A>&nbsp;Malago, y satbasion Israel mato guinin Sion! Anae jatalo si Jeova quinautiba y taotao&#241;a, ayo nae magof si Jacob yan magof Israel.</p> 
<p><A NAME="an_15:1">15:1</A>&nbsp;JEOVA, jaye usaga gue tabernaculumo? jaye usaga gui santos na ogsomo.</p> 
<p><A NAME="an_15:2">15:2</A>&nbsp;Y jumanao gui minauleg, ya y fumatitinas y tininas, yan y cumuecuentos magajet gui jalom corason&#241;a.</p> 
<p><A NAME="an_15:3">15:3</A>&nbsp;Y ti fafajiyunge ni jila&#241;a, ni ti jafatitinas taelaye gui amigu&#241;a, ni usigue sumangan y minamajlao contra y tiguang&#241;a.</p> 
<p><A NAME="an_15:4">15:4</A>&nbsp;Gui atadog&#241;a ninadespresiao ni y taotao &#225;placha, lao y maa&#241;ao as Jeova jaonra: y manjula para da&#241;o&#241;a namaesa ya ti jatolaeca.</p> 
<p><A NAME="an_15:5">15:5</A>&nbsp;Y salape&#241;a ti mannanae para ufangana, ni uchule y apas contra y taeisao: ya y fumatinas estesija ti si&#241;a cumalamten.</p> 
<p><A NAME="an_16:1">16:1</A>&nbsp;ADAJE yo, O Yuus: sa iya jago nae gaegue y inangococo.</p> 
<p><A NAME="an_16:2">16:2</A>&nbsp;Ylegmo, O antijo, as Jeova: jago Se&#241;otto: taya minaulegco yaguin taeg&#252;e guiya jago.</p> 
<p><A NAME="an_16:3">16:3</A>&nbsp;Ya y ma&#241;antos ni mangaegue gui tano, sija manmagas ya todo y minalagojo gaegue guiya sija.</p> 
<p><A NAME="an_16:4">16:4</A>&nbsp;Mumegae y pinite&#241;ija ni tumolaeca si Jeova pot otro Yuus: ti juofrese ni y inefrese&#241;ija na j&#226;g&#226;, ni juchule y naan&#241;ija gui labiosso.</p> 
<p><A NAME="an_16:5">16:5</A>&nbsp;Si Jeova y patten ni y ineredajo, yan y basujo: jago mumantietiene y fottunajo.</p> 
<p><A NAME="an_16:6">16:6</A>&nbsp;Ya, y fottunajo upodong gui lugat na magof: magajet na bonito na ineredajo.</p> 
<p><A NAME="an_16:7">16:7</A>&nbsp;Jubendise si Jeova, ni y japagat yo: ya an puenge nae jafananag&#252;e yo y jinasoco gui san jalomjo.</p> 
<p><A NAME="an_16:8">16:8</A>&nbsp;Si Jeova jupolo gui menajo para siempre: sa yaguin gaegue g&#252;e gui agapajo, ti si&#241;a yo manacalamten.</p> 
<p><A NAME="an_16:9">16:9</A>&nbsp;Enao mina magof y corasonjo ya magof y inenrajo: locue y catneco sumaga seguro.</p> 
<p><A NAME="an_16:10">16:10</A>&nbsp;Sa ti undingo y antijo gui naftan: ni unnae y santosmo para ulie y minitong.</p> 
<p><A NAME="an_16:11">16:11</A>&nbsp;Unnatungoyo ni y chalan y lin&#226;l&#226;: binilan minagof y gaegue gui menamo: ya y agapa na canaemo guaja minagof para siempre.</p> 
<p><A NAME="an_17:1">17:1</A>&nbsp;JUNGOG, O Jeova, y taotao tunas: atituye y casaojo; guefecungog y tinaetaejo, na ti jumajanao gui labios dinag&#252;e.</p> 
<p><A NAME="an_17:2">17:2</A>&nbsp;Polo y menamo nae ya ujuyong y sentensiajo: lie ni y atadogmo y tininas.</p> 
<p><A NAME="an_17:3">17:3</A>&nbsp;Jago guinin chumague y corasonjo; guinin unbisitayo gui puenge; guinin unchagueyo ya taya sinedamo: y jinasoco na ti manisag&#252;e y pachotto.</p> 
<p><A NAME="an_17:4">17:4</A>&nbsp;Para y finatinas y taotao, pot y finijo ni guinin y labiosmo, jumantiene yo gui san juyong y chalan ni y manyuyulang.</p> 
<p><A NAME="an_17:5">17:5</A>&nbsp;Y pinecatto guiniut gui chalanmo, ya y adengjo ti susulong.</p> 
<p><A NAME="an_17:6">17:6</A>&nbsp;Jagasja juagang jao, sa jago unope yo, O Yuus: naegueng guiya guajo y talangamo, ya jungog y sinanganjo.</p> 
<p><A NAME="an_17:7">17:7</A>&nbsp;Fanue ni y minaasemo ni namanman, jago na unnalibre y umangoco sija guiya jago, guinin y ayosija ni mangajulo contra y agapa na canaemo.</p> 
<p><A NAME="an_17:8">17:8</A>&nbsp;Adaje yo, taeg&#252;ije y atilong y ni&#241;on mata, naatog yo gui papa y anineng papamo,</p> 
<p><A NAME="an_17:9">17:9</A>&nbsp;Y menan y manaelaye ni y jumojo&#241;o yo: y gostaelaye y enimigujo ni majijujute yo.</p> 
<p><A NAME="an_17:10">17:10</A>&nbsp;Manmaafuyot ni y linedo&#241;ija: ya y pachot&#241;ija cumuecuentos sobetbio.</p> 
<p><A NAME="an_17:11">17:11</A>&nbsp;Y pinecatmame nae maoriyayejam pago: japolo y atadog&#241;ija para ujayutejam gui tano.</p> 
<p><A NAME="an_17:12">17:12</A>&nbsp;Taeg&#252;ije y le&#243;n ni y gosmalago ni y na&#241;a: ya y le&#243;n diquique ni y gaegue gui saga na umaalog.</p> 
<p><A NAME="an_17:13">17:13</A>&nbsp;Cajulo, O Jeova, polo jao gui mena&#241;a, yute papa: libre y antijo gui manaelaye nu y espadamo.</p> 
<p><A NAME="an_17:14">17:14</A>&nbsp;Gui taotao sija nu y canaemo, O Jeova, gui taotao ni y iyon tano, ayo na g&#252;inaja&#241;a gaegue gui estisija na jaane: ayo y tiyan&#241;a unabula nu y tesorumo: sija manjaspog y famaguon, ya polo y sebla y g&#252;inaja gui mandiquique na patgon&#241;ija.</p> 
<p><A NAME="an_17:15">17:15</A>&nbsp;Guajo, yan y tininas julie y matamo: najong yo anae magmata yo gui pinarejumo.</p> 
<p><A NAME="an_18:1">18:1</A>&nbsp;JUGUAEYAJAO, O Jeova, y minetgotto.</p> 
<p><A NAME="an_18:2">18:2</A>&nbsp;Si Jeova y achojo, y castiyujo, yan y nanalibrijo: Yuusso, metgot y achojo, juangoco yo guiya g&#252;iya; patangjo yan y c&#225;nggilon y satbasionjo, y leca na torijo.</p> 
<p><A NAME="an_18:3">18:3</A>&nbsp;Bae juagang si Jeova, ni combiene na mannae todo ni y alabansa: taeg&#252;ije bae julibre gui enimigujo.</p> 
<p><A NAME="an_18:4">18:4</A>&nbsp;Mato guiya guajo y piniten finatae, ya y minilalag y tinaelaye janamaa&#241;aoyo.</p> 
<p><A NAME="an_18:5">18:5</A>&nbsp;Y piniten naftan gaegue gui oriyajo, y lason finatae mato guiya guajo.</p> 
<p><A NAME="an_18:6">18:6</A>&nbsp;Y chinatsagaco nae juagang si Jeova, ya juagang y Yuusso: g&#252;iya jajungog gui templo&#241;a y vosso, ya y inagangjo gui mena&#241;a, jumalom y talanga&#241;a.</p> 
<p><A NAME="an_18:7">18:7</A>&nbsp;Ayo nae y tano calamten ya mayengyong, ya y simiento sija y egso manmanyengyong yan mangalamten, sa g&#252;iya lalalo.</p> 
<p><A NAME="an_18:8">18:8</A>&nbsp;Cajulo aso gui g&#252;iing&#241;a, ya guinin pachot&#241;a guafe manonggue y pinigan ma&#241;ila pot este.</p> 
<p><A NAME="an_18:9">18:9</A>&nbsp;Y janamangag y langet ya tumunog: ya teog na jinemjom gaegue gui sampapa y adeng&#241;a.</p> 
<p><A NAME="an_18:10">18:10</A>&nbsp;Ya maudae g&#252;e gui jilo un querubin, ya gumupo g&#252;e; magajet na gumupo g&#252;e gui jilo y papan y manglo.</p> 
<p><A NAME="an_18:11">18:11</A>&nbsp;Japolo jinemjom para fanatugan&#241;a; para y tabernaculu&#241;a gui oriya&#241;a; jinemjom y janom, teog na mapagajes guinin y langet.</p> 
<p><A NAME="an_18:12">18:12</A>&nbsp;Pot y minalag gui mena&#241;a y teog na mapagajes&#241;a malofan: graniso yan pinigan guafe.</p> 
<p><A NAME="an_18:13">18:13</A>&nbsp;Jajulo locue si Jeova gui langet, ya y Gueftaquilo jasangan ni y inagang&#241;a: graniso yan pinigan guafe.</p> 
<p><A NAME="an_18:14">18:14</A>&nbsp;Ya jatago y flecha&#241;a ya manchinalapon: ya magajet, megae na lamlam ya manyinilang.</p> 
<p><A NAME="an_18:15">18:15</A>&nbsp;Ayonae esta malie y tinadong y janom, ya janamababa y simiento y tano sija pot y linalatdemo, O Jeova, pot y g&#252;inaefen y jinagong gui g&#252;iingmo.</p> 
<p><A NAME="an_18:16">18:16</A>&nbsp;Jatago desde sanjilo, jachuleyo; ya jaatoyo guinin y megae na janom.</p> 
<p><A NAME="an_18:17">18:17</A>&nbsp;Janalibrego gui manmetgot na enimigujo, yan y chumatli&#233;yo, sa sija mas manmetgot qui guajo.</p> 
<p><A NAME="an_18:18">18:18</A>&nbsp;Sija manmato guiya guajo gui un jaanen y chinatsagaco: lao si Jeova, g&#252;iya y fanapojo.</p> 
<p><A NAME="an_18:19">18:19</A>&nbsp;Ya jachuleyo locue gui anae ancho na lugat: janalibreyo sa ninamagof ni guajo.</p> 
<p><A NAME="an_18:20">18:20</A>&nbsp;Si Jeova jaapaseyo taemanoja y y tininasso: taemanoja y guinasgas y canaejo unaeyo.</p> 
<p><A NAME="an_18:21">18:21</A>&nbsp;Sa juadaje y chalan Jeova: ya ti taelaye yo na juapattayo gui as Yuusso.</p> 
<p><A NAME="an_18:22">18:22</A>&nbsp;Sa todo y jinaso&#241;a mangaegue gui menajo: ya ti junajanao guiya guajo y tinago&#241;a.</p> 
<p><A NAME="an_18:23">18:23</A>&nbsp;Ya guajo cabales guiya g&#252;iya: ya juadaje yo guinin y tinaelayeco.</p> 
<p><A NAME="an_18:24">18:24</A>&nbsp;Pot este jaapaseyo si Jeova taemanoja y tininasso: taemanoja y guinasgas y canaejo gui menan atadog&#241;a.</p> 
<p><A NAME="an_18:25">18:25</A>&nbsp;Ya y gaemaase unfanue na gaemaasejao: ya y taotao ni y cabales, unfanue na cabales jao.</p> 
<p><A NAME="an_18:26">18:26</A>&nbsp;Ya y gasgas unfanue na gasgasjao: ya y camten unfanue na camtenjao.</p> 
<p><A NAME="an_18:27">18:27</A>&nbsp;Sa jago munalibre y mangaepinite na taotao; ya y sobetbio na atadog jago munatunog.</p> 
<p><A NAME="an_18:28">18:28</A>&nbsp;Sa jago munamalag y candetto: si Jeova, Yuusso, namanana y jemjom guiya guajo.</p> 
<p><A NAME="an_18:29">18:29</A>&nbsp;Sa pot jago na jufalag&#252;e y inetnon sendalo: ya pot y Yuusso jugope y quelat.</p> 
<p><A NAME="an_18:30">18:30</A>&nbsp;Ya si Yuus, cabales y chalan&#241;a: y fino Jeova esta machague: patang g&#252;e para todo y numanangga g&#252;e.</p> 
<p><A NAME="an_18:31">18:31</A>&nbsp;Jaye si Yuus yaguin ti si Jeova g&#252;e? ya jaye y acho, jaguin ti si Yuusta?</p> 
<p><A NAME="an_18:32">18:32</A>&nbsp;Si Yuus jagogode yo ni y minetgot: ya jafatitinas cabales y chalanjo?</p> 
<p><A NAME="an_18:33">18:33</A>&nbsp;Jafatitinas y adengjo taeg&#252;ije y adeng y benado: ya janasagayo gui taquilo na sagajo sija.</p> 
<p><A NAME="an_18:34">18:34</A>&nbsp;Jafanag&#252;e y canaejo para y guera: ya enaomina y canaejo judobla y atcas bronse.</p> 
<p><A NAME="an_18:35">18:35</A>&nbsp;Ya unnaeyo locue ni y patang gui satbasionmo: ya y agapa na canaemo mumantietieneyo; ya y minansomo munamegaeyo.</p> 
<p><A NAME="an_18:36">18:36</A>&nbsp;Unnadangculo y pinecatto gui papajo; ya y adengjo ti usulong.</p> 
<p><A NAME="an_18:37">18:37</A>&nbsp;Judulalag y enimigujo sija, ya jug&#226;ch&#226;: ya ti jubirago talo asta que jocog.</p> 
<p><A NAME="an_18:38">18:38</A>&nbsp;Junafanma&#241;etnot, ya ti si&#241;a mangajulo: mamodong sija gui papa adengjo.</p> 
<p><A NAME="an_18:39">18:39</A>&nbsp;Sa guinin ungode yo ni y minetgot para y guera: unnafanecon y enimigujo gui papajo.</p> 
<p><A NAME="an_18:40">18:40</A>&nbsp;Guinin unfatinas ni y enimigujo na unaeyo ni y tatalo&#241;ija, para juyulang y chumatliiyo.</p> 
<p><A NAME="an_18:41">18:41</A>&nbsp;Manaagang, ya taya jaye ufansinatba: <i>manaagange</i> si Jeova ya ti manjiningog.</p> 
<p><A NAME="an_18:42">18:42</A>&nbsp;Ayonae juguleg sija taeg&#252;ije y petbos gui menan y manglo; taeg&#252;ije y fache gui chalan ni y manmachalapon.</p> 
<p><A NAME="an_18:43">18:43</A>&nbsp;Guinin unnalibre yo gui y inaguaguat y taotao: guinin unadaje yo para jumagas gui nasion sija: y taotao sija ni ti jutungo ujasesetbeyo.</p> 
<p><A NAME="an_18:44">18:44</A>&nbsp;Ya anae jajungog guiya guajo ujaosgueyo: ya y taotao juyong ujaosgueyo ni y dinague.</p> 
<p><A NAME="an_18:45">18:45</A>&nbsp;Ya taotao juyong manlinachae ya manmamamaela ya manlalaolao guinin manmapongle.</p> 
<p><A NAME="an_18:46">18:46</A>&nbsp;L&#226;l&#226; si Jeova; ya ubendito y achojo: ya umanataquilo na Yuus y satbasionjo.</p> 
<p><A NAME="an_18:47">18:47</A>&nbsp;Si Yuus ni y numae yo y inemog, ya jasujeta y taotao gui papajo.</p> 
<p><A NAME="an_18:48">18:48</A>&nbsp;Janalibre yo gui enimigujo: magajet na unnasanjiloyo gui ayo sija y mangajulo contra guajo: ya janalibre yo gui taotao ni y matatnga.</p> 
<p><A NAME="an_18:49">18:49</A>&nbsp;Pot este junae jao grasias gui entalo y nasion sija, O Jeova; ya jucanta y alabansa para y naanmo.</p> 
<p><A NAME="an_18:50">18:50</A>&nbsp;Dangculo na linibre janae y ray&#241;a; ya jafanue minaase ni y pinalae&#241;a; as David ya y semiya&#241;a para taejinecog.</p> 
<p><A NAME="an_19:1">19:1</A>&nbsp;Y langet munaclaro y minalag Yuus; ya y fineda mamanue y checho canae&#241;a.</p> 
<p><A NAME="an_19:2">19:2</A>&nbsp;Y un jaane yan y otro jaane masangang y finijo, ya y un puenge ya y otro puenge mamanue tiningo.</p> 
<p><A NAME="an_19:3">19:3</A>&nbsp;Taya sinangan, ni finijo; ti si&#241;a umajungog y vos&#241;ija.</p> 
<p><A NAME="an_19:4">19:4</A>&nbsp;Ya gui todo y tano jumanao y raya&#241;a, ya asta uttimon y tano y fino&#241;a: ya japolo tabernaculo para atdao guiya sija.</p> 
<p><A NAME="an_19:5">19:5</A>&nbsp;Ya g&#252;iya taeg&#252;ije y nobio ni jumujuyong guinin y cuatto&#241;a, ya jamagof taeg&#252;ije y matatnga na taotao, para ufalago gui finalago.</p> 
<p><A NAME="an_19:6">19:6</A>&nbsp;Y jinanao&#241;a guinin un punta gui langet, ya y linilico&#241;a asta y uttimo&#241;a: ya taya jaye uatog ni y minaepe&#241;a.</p> 
<p><A NAME="an_19:7">19:7</A>&nbsp;Y lay Jeova cabales, jafamauleg y ante; y testimonion Jeova seguro, janafanmalalate y manaeisao.</p> 
<p><A NAME="an_19:8">19:8</A>&nbsp;Y fina&#241;ag&#252;e Jeova tunas, janafanmamagof y corason: y tinago Jeova claro, janafanmalag y atadogsija.</p> 
<p><A NAME="an_19:9">19:9</A>&nbsp;Y minaa&#241;ao as Jeova gasgas, sumaga para taejinecog; y sentensian Jeova magajet, ya todo tunas.</p> 
<p><A NAME="an_19:10">19:10</A>&nbsp;Na malago mas que y oro, magajet mas que y megae na oro ni y manfino: mames mas que y miet, que y titijo gui sagan miet.</p> 
<p><A NAME="an_19:11">19:11</A>&nbsp;Y tentagomo locue mapagat yan sija: ya yaguin jaadaje sija y uguaja dangculo na apas.</p> 
<p><A NAME="an_19:12">19:12</A>&nbsp;Ya y linachi&#241;a jaye utiningo? ya y linache na ti jutungo, nalibreyo.</p> 
<p><A NAME="an_19:13">19:13</A>&nbsp;Unmantiene locue y tentagomo guinin y sobetbio na isao: ya munga mangae ninasi&#241;a&#241;ija guiya guajo: ayo nae cabalesyo ya gasgas yo guinin y dangculo na quinebrantan y tinago.</p> 
<p><A NAME="an_19:14">19:14</A>&nbsp;Polo ya y sinangang y pachotto ya y jinason y corasonjo umauleg gui menamo, O Jeova, minetgotto yan y munalilibreyo.</p> 
<p><A NAME="an_20:1">20:1</A>&nbsp;SI Jeova uninepejao y jaanen chinatsaga: y naan y Yuus Jacob ninacajulojao.</p> 
<p><A NAME="an_20:2">20:2</A>&nbsp;Utago y para uinayudajao guinin y santuario, ya guinin y Sion unninametgotjao.</p> 
<p><A NAME="an_20:3">20:3</A>&nbsp;Ujaso todo y ninaemo, ya uchajlao y inefresimo sinenggue.</p> 
<p><A NAME="an_20:4">20:4</A>&nbsp;Nae jao taemanoja y minalago y corasonmo, ya cumple todo y pinagatmo.</p> 
<p><A NAME="an_20:5">20:5</A>&nbsp;Utafangana gui satbasionmo, ya y naan y Yuusmame injatsa julo y banderanmame: ucumple si Jeova todo y guinagaomo.</p> 
<p><A NAME="an_20:6">20:6</A>&nbsp;Pago jutungo na si Jeova jaadadaje y pinalae&#241;a: g&#252;iya uinepe gue guinin santos y langet&#241;a yan y minetgot y satbasion gui agapa&#241;a.</p> 
<p><A NAME="an_20:7">20:7</A>&nbsp;Estesija gui caretasija, ya ayosija gui cabayosija nae jaangocosija: lao jita y naan Jeova, ni y Yuusta, utajajasoja.</p> 
<p><A NAME="an_20:8">20:8</A>&nbsp;Estesija mandimo ya mamodong: lao jita tafangajulo ya tafanogue tunas.</p> 
<p><A NAME="an_20:9">20:9</A>&nbsp;Jeova, nalibre: polo y Ray ya uopejam anae inagang.</p> 
<p><A NAME="an_21:1">21:1</A>&nbsp;O Jeova, gui minetgotmo ninamagof y ray; ya gui satbasionmo ninamagof megae!</p> 
<p><A NAME="an_21:2">21:2</A>&nbsp;Y minalago y corason&#241;a, jago numae: ya ti unpune ni y guinagao y labios&#241;a.</p> 
<p><A NAME="an_21:3">21:3</A>&nbsp;Sa untagam g&#252;e nu y bendision y minauleg: y coronan oro nu y fino, unpolo gui jilo y ilu&#241;a.</p> 
<p><A NAME="an_21:4">21:4</A>&nbsp;Lin&#226;l&#226; na guinagao&#241;a unnae: y anaco na jaane, para siempre taejinecog.</p> 
<p><A NAME="an_21:5">21:5</A>&nbsp;Dangculo y minalag&#241;a gui satbasionmo: onra yan minagas unpolo gui jilo&#241;a.</p> 
<p><A NAME="an_21:6">21:6</A>&nbsp;Sa jago bumendise para taejinecog: unnamagof g&#252;e yan minagof gui menamo.</p> 
<p><A NAME="an_21:7">21:7</A>&nbsp;Sa y ray jaangongoco si Jeova: ya pot y minaase y Gueftaquilo ti calamten.</p> 
<p><A NAME="an_21:8">21:8</A>&nbsp;Y canaemo usoda todo y enimigumo: y agapa na canaemo usoda todo y chumatlie jao.</p> 
<p><A NAME="an_21:9">21:9</A>&nbsp;Jago pumolo sija taeg&#252;ije y jetnon guafe gui tiempon binibumo: si Jeova yumulang sija anae lalalo, ya y guafe ufanlinachae.</p> 
<p><A NAME="an_21:10">21:10</A>&nbsp;Ya y tinegcha&#241;a unyulang gui jilo y tano, ya y semiya&#241;a gui entalo y famaguon y taotao.</p> 
<p><A NAME="an_21:11">21:11</A>&nbsp;Sa jagasja majasuye y taelaye contra jago: jagasja majaso y dinague ni y ti si&#241;a mafatinas.</p> 
<p><A NAME="an_21:12">21:12</A>&nbsp;Sa jago fumatinas na jabira y tatalo&#241;ija ya unnalisto y jalon y atcosmo contra y mata&#241;ija.</p> 
<p><A NAME="an_21:13">21:13</A>&nbsp;Taquilo jao, O Jeova, yan y minetgotmo: incantaye yan inalabaye y ninasi&#241;amo.</p> 
<p><A NAME="an_22:1">22:1</A>&nbsp;YUUSSO, Yuusso, sa jafa na undingo yo? sa jafa chago jao gui inayudajo yan y finijo gui inigongjo.</p> 
<p><A NAME="an_22:2">22:2</A>&nbsp;O Yuusso, juagang gui jaane ya ti unope: ya gui puenge lao jusoda y descanso.</p> 
<p><A NAME="an_22:3">22:3</A>&nbsp;Ya y santos jao, O jago ni y sumasaga gui alabansan Israel.</p> 
<p><A NAME="an_22:4">22:4</A>&nbsp;Yya jago nae manangoco y tatanmame: manangoco ya unnafanlibre sija.</p> 
<p><A NAME="an_22:5">22:5</A>&nbsp;Maaagang jao ya ninafanlibre: manmanangoco nu jago ya ti manmamajlao.</p> 
<p><A NAME="an_22:6">22:6</A>&nbsp;Ya guajo y g&#226;g&#226; ilo ya ti taotao: namamajlao gui lalaje ya madespresia gui taotao.</p> 
<p><A NAME="an_22:7">22:7</A>&nbsp;Todo y lumiiyo manatchatgue pot guajo mamuyuyueyo ya jayeyengyong y ilon&#241;ija.</p> 
<p><A NAME="an_22:8">22:8</A>&nbsp;Angoco jao as Jeova; polo ya ulibre gue: polo ya ulibre g&#252;e sa g&#252;inaeya g&#252;e.</p> 
<p><A NAME="an_22:9">22:9</A>&nbsp;Sa jago y chumule yo gui tiyan: ya unnafanangoco anae gaegue yo gui jaof nanajo.</p> 
<p><A NAME="an_22:10">22:10</A>&nbsp;Gui jilomo mayute yo guinin y tiyan: desde y tiyan nanajo jago Yuusso.</p> 
<p><A NAME="an_22:11">22:11</A>&nbsp;Chamo chachago guiya guajo; sa y chinatsagaco esta jijot, sa taya jaye yo uayuda.</p> 
<p><A NAME="an_22:12">22:12</A>&nbsp;Megae na toro jaoriyayeyo: manmetgot na toron B&#225;san jumijujuteyo.</p> 
<p><A NAME="an_22:13">22:13</A>&nbsp;Ya jabababa y pachot&#241;ija guiya guajo taeg&#252;ije y le&#243;n ni tegcho yan cumate.</p> 
<p><A NAME="an_22:14">22:14</A>&nbsp;Janamachuda yo taeg&#252;ije y janom, todo y telangjo man&#225;pula: y corasonjo taeg&#252;ije y danges; esta madirite gui talo gui sanjalomjo.</p> 
<p><A NAME="an_22:15">22:15</A>&nbsp;Anglo y minetgotto taeg&#252;ije y pedason an mafag: ya y jilajo cheton gui paladatto: ya gui petbos finatae nae unpoloyo.</p> 
<p><A NAME="an_22:16">22:16</A>&nbsp;Sa maoriyayayeyo y galago sija: majijujuteyo y inetnon y manaelaye; ya manadochon gui canaejo yan y adengjo.</p> 
<p><A NAME="an_22:17">22:17</A>&nbsp;Mojon jusangan todo ni y telangjo: sija jaatanyo ya jaconsidedera.</p> 
<p><A NAME="an_22:18">22:18</A>&nbsp;Maipe gui entalo&#241;ija todo y bestidujo: ya y magagujo marifa.</p> 
<p><A NAME="an_22:19">22:19</A>&nbsp;Lao jago, O Jeova, chamo chachago: O jago, minetgotto, chadig yan unayudayo.</p> 
<p><A NAME="an_22:20">22:20</A>&nbsp;Nalibre gui espada y antijo: y beyan corasonjo, guinin y ninasi&#241;an y galago.</p> 
<p><A NAME="an_22:21">22:21</A>&nbsp;Nalibreyo gui pachot y le&#243;n; magajet, guinin y canggilon y nubiyo ni titogcha, unope yo.</p> 
<p><A NAME="an_22:22">22:22</A>&nbsp;Bae jusaasgane y ma&#241;elujo y naanmo: ya gui entalo gui inetnon taotao bae jualalabajao.</p> 
<p><A NAME="an_22:23">22:23</A>&nbsp;Ya y manmaa&#241;ao as Jeova, fanmanalaba nu g&#252;iya: todo y semiyan Jacob fanmanonra nu g&#252;iya: ya fanmaa&#241;ao nu g&#252;iya todo y semiyan Israel.</p> 
<p><A NAME="an_22:24">22:24</A>&nbsp;Sa ti guinin jadespresia ni jachatlie y pinadesen y pebble; ni unaatog y mata&#241;a guiya g&#252;iya: ya anae jaagang guiya g&#252;iya, jajungog.</p> 
<p><A NAME="an_22:25">22:25</A>&nbsp;Ya iya jago nae mamaela y alabansajo gui dangculon inetnon: ya y promesajo juapase gui menan y manmaa&#241;ao g&#252;e.</p> 
<p><A NAME="an_22:26">22:26</A>&nbsp;Ufa&#241;ocho y manmanso ya ufanjaspog: ufanmanalaba as Jeova y umaliligao g&#252;e: polo ya ufanmanl&#226;l&#226; y corasonmiyo para taejinecog.</p> 
<p><A NAME="an_22:27">22:27</A>&nbsp;Ujajaso ya ufanalo guato as Jeova todo y uttimon y tano: ya ufamnanadora gui menamo todo y familian y nasion sija.</p> 
<p><A NAME="an_22:28">22:28</A>&nbsp;Sa as Jeova y raeno: ya g&#252;iya umagas gui todo nasion.</p> 
<p><A NAME="an_22:29">22:29</A>&nbsp;Ufa&#241;ocho ya ufanmanadora todo y yinemog y tano: gui menan&#241;a ufandimo, todo y manunog gui eda: g&#252;iyaja ni y tisi&#241;a unalala y anti&#241;a.</p> 
<p><A NAME="an_22:30">22:30</A>&nbsp;Un semiya usinetbe g&#252;e: ya umasangan si Jeova asta y uttimo generasion.</p> 
<p><A NAME="an_22:31">22:31</A>&nbsp;Ufanmato ya ufanmasangan y tininas&#241;a ni y taotao na umafa&#241;ago, na g&#252;iya fumatinas este.</p> 
<p><A NAME="an_23:1">23:1</A>&nbsp;SI Jeova g&#252;iya y pastotjo: tayayo unafatta.</p> 
<p><A NAME="an_23:2">23:2</A>&nbsp;Y manbetde na chaguan nae janaason yo: ya y quieto na janom nae jaosgaejon yo.</p> 
<p><A NAME="an_23:3">23:3</A>&nbsp;Jananalo y antijo: jaosgaejon yo gui chalan tininas pot y naan&#241;a.</p> 
<p><A NAME="an_23:4">23:4</A>&nbsp;Yaguin jufamocat gui chalan y anineng y finatae, ti maa&#241;ao yo ni jafa na taelaye, sa jago gaegue guiya guajo: y baramo yan y bastonmo unnae yo minagof.</p> 
<p><A NAME="an_23:5">23:5</A>&nbsp;Unfamauleg y lamasa gui menajo yan y menan y enimigujo sija: naye la&#241;a y ilujo, ya y copajo esta mach&#250;chuda.</p> 
<p><A NAME="an_23:6">23:6</A>&nbsp;Sen magajet y minauleg yan y minaase madalalagyo todo nu sija gui jaanen lin&#226;l&#226;jo: ya y guima Jeova jusaga para taejinecog na jaane.</p> 
<p><A NAME="an_24:1">24:1</A>&nbsp;Y tano iyon Jeova yan y binila&#241;a: y tano yan y manasaga gui sanjalom&#241;a.</p> 
<p><A NAME="an_24:2">24:2</A>&nbsp;Sa g&#252;iya fumatinas gui jilo y tase: ya gui jilo y janom nae japolo fitme.</p> 
<p><A NAME="an_24:3">24:3</A>&nbsp;Jaye ucajulo gui egso Jeova? ya jaye ugaegue gui sagan y sinantos&#241;a.</p> 
<p><A NAME="an_24:4">24:4</A>&nbsp;Ayo y gasgas canae&#241;a yan y gasgas corason&#241;a: ni ti pumopolo gui taebale y anti&#241;a ni ufanjula ni y dinague.</p> 
<p><A NAME="an_24:5">24:5</A>&nbsp;G&#252;iya uresibe y bendision Jeova: yan y tininas guine as Yuus satbasion&#241;a.</p> 
<p><A NAME="an_24:6">24:6</A>&nbsp;Este na generasion y umaliligao g&#252;e: y umaliligao y matamo, O Yuus Jacob. Sila.</p> 
<p><A NAME="an_24:7">24:7</A>&nbsp;Jatsa julo y ilonmiyo, O jamyo trangco sija ya umajatsa julo y taejinecog na potta sija, ya y Ray langet ujalom.</p> 
<p><A NAME="an_24:8">24:8</A>&nbsp;Jaye este na Ray langet? Si Jeova, metgot yan matatnga: si Jeova matatnga gui guera.</p> 
<p><A NAME="an_24:9">24:9</A>&nbsp;Jatsa julo y ilonmiyo, O jamyo trangca sija ya umajatsa julo y taejinecog na potta sija ya y Ray langet ujalom.</p> 
<p><A NAME="an_24:10">24:10</A>&nbsp;Jaye este na Bay langet? Si Jeova gui inetnon sendalo, g&#252;iya ayo y Ray langet. Sila.</p> 
<p><A NAME="an_25:1">25:1</A>&nbsp;YYAJAGO, O Jeova, nae jujatsa y antijo.</p> 
<p><A NAME="an_25:2">25:2</A>&nbsp;O Yuusso, iyajago nae juangocoyo: chamo yo munamamamajlao; chamo pumopolo y enimigujo na ugana gui jilojo.</p> 
<p><A NAME="an_25:3">25:3</A>&nbsp;Magajet, na todo y mumananggajao ti ufanmamajlao: sija ufanmamajlao ni y chumog&#252;e dinague sin jafa.</p> 
<p><A NAME="an_25:4">25:4</A>&nbsp;Y chalanmo, O Jeova, fanueyo; fanag&#252;e yo, ni y chalanmo.</p> 
<p><A NAME="an_25:5">25:5</A>&nbsp;Osgaejonyo gui minagajetmo ya unfanag&#252;eyo; sa jago y Yuus ni y satbasionjo: iyajago nae jufannangga todotdia.</p> 
<p><A NAME="an_25:6">25:6</A>&nbsp;Jaso, O Jeova, y mauleg na minaasemo; yan y mauleg na g&#252;inaeyamo, sa sija guinin apmam na tiempo.</p> 
<p><A NAME="an_25:7">25:7</A>&nbsp;Chamo jumajaso y isao y pinatgonjo, ni y quinebrantaco ni y tinago: segun y g&#252;inaeyamo jasoyo, pot y minauleg y naanmo, O Jeova.</p> 
<p><A NAME="an_25:8">25:8</A>&nbsp;Mauleg yan tunas si Jeova: pot enao na jafanag&#252;e y maniisao ni y chalan.</p> 
<p><A NAME="an_25:9">25:9</A>&nbsp;Y manmanso ufanfinanag&#252;e gui juisio: yan y manmanso ufanguinia gui chalan.</p> 
<p><A NAME="an_25:10">25:10</A>&nbsp;Todo y chalan Jeova g&#252;inaeya yan minagajet ni y ayo y umadadaje y tratu&#241;a yan y testimoniu&#241;a.</p> 
<p><A NAME="an_25:11">25:11</A>&nbsp;Pot y naanmo, O Jeova, asie y isaojo sa gosdangculo.</p> 
<p><A NAME="an_25:12">25:12</A>&nbsp;Jaye ayo na taotao y maa&#241;ao as Jeova? g&#252;iya ufinanag&#252;e ni y chalan mano y inayeg&#241;a.</p> 
<p><A NAME="an_25:13">25:13</A>&nbsp;Y anti&#241;a usaga gui mauleg: ya y semiya&#241;a uereda y tano.</p> 
<p><A NAME="an_25:14">25:14</A>&nbsp;Y secreton Jeova gaegue guiya sija y mumaa&#241;aog&#252;e g&#252;e; ya g&#252;iya ufanag&#252;e sija ni y tratu&#241;a.</p> 
<p><A NAME="an_25:15">25:15</A>&nbsp;Y atadogjo siempre juatan si Jeova; sa g&#252;iya ujala y adengjo juyong gui laso.</p> 
<p><A NAME="an_25:16">25:16</A>&nbsp;Atanyo, ya gaease ni guajo: sa guajo taeconsueloyo yan piniteyo.</p> 
<p><A NAME="an_25:17">25:17</A>&nbsp;Y chinatsagan y corasonjo lumalamegae: najuyongyo gui pinitijo.</p> 
<p><A NAME="an_25:18">25:18</A>&nbsp;Atan y trinesteco yan y pinitijo; ya unasie todo y isaojo.</p> 
<p><A NAME="an_25:19">25:19</A>&nbsp;Atan y enimigujo, sa sija manmegae, ya sija chumatliiyo ni y fejman na chinatlie.</p> 
<p><A NAME="an_25:20">25:20</A>&nbsp;Adaje y antijo ya nalibreyo: ya chajo mamamajlao, sa iyajago nae juangocoyo.</p> 
<p><A NAME="an_25:21">25:21</A>&nbsp;Y minauleg yan y tininas juad&#225;dajeyo: sa jago junanangga.</p> 
<p><A NAME="an_25:22">25:22</A>&nbsp;Nalibre, O Yuus, y iya Israel gui todo y chinatsaga&#241;a.</p> 
<p><A NAME="an_26:1">26:1</A>&nbsp;JUSGAYO, O Jeova, sa guajo jumajanao yo gui tininasso: juangocoyo locue gui as Jeova: pot enao na ti jusulong.</p> 
<p><A NAME="an_26:2">26:2</A>&nbsp;Ecsamina yo, O Jeova, ya chagueyo: chague y jinasojo gui jinalomjo yan y corasonjo.</p> 
<p><A NAME="an_26:3">26:3</A>&nbsp;Sa y g&#252;inaeyamo gaegue gui menan atadogjo; ya gui minagajetmo nae jumajanaoyo.</p> 
<p><A NAME="an_26:4">26:4</A>&nbsp;Ti jagasja matachongyo yan y ti manmagajet na taotao; ni jujalom yan y lumilipa.</p> 
<p><A NAME="an_26:5">26:5</A>&nbsp;Juchatlie y inetnon y chumog&#252;e taelaye: ya ti jufatachong yan y manaelaye.</p> 
<p><A NAME="an_26:6">26:6</A>&nbsp;Jufagase y canaejo ni y tinaeisao: taeg&#252;ije juoriya gui attatmo, O Jeova.</p> 
<p><A NAME="an_26:7">26:7</A>&nbsp;Para junajungog y inagang y grasias yan para jusangan todo y ninamanmanmo.</p> 
<p><A NAME="an_26:8">26:8</A>&nbsp;Jeova, yajo y sagan y guimamo: yan y lugat nae sumasaga minalagmo.</p> 
<p><A NAME="an_26:9">26:9</A>&nbsp;Chamo na fandada&#241;a yan y maniisao y antijo, ni y jaanijo yan y taotao c&#225;jaga.</p> 
<p><A NAME="an_26:10">26:10</A>&nbsp;Sa ayosija na canae&#241;ija mangaegue y nacacha: ya y agapa y canae&#241;ija bula ni y catnada.</p> 
<p><A NAME="an_26:11">26:11</A>&nbsp;Lao guajo jumajanao yo yan y tininasso: nalibreyo, ya gaease ni guajo.</p> 
<p><A NAME="an_26:12">26:12</A>&nbsp;Y adengjo gaegue gui lugat ni yano: ya gui inetnon taotao nae jubendise si Jeova.</p> 
<p><A NAME="an_27:1">27:1</A>&nbsp;SI Jeova y candetto yan y satbasionjo? ya jaye jumaa&#241;ag&#252;eyo? si Jeova y minetgot y lin&#226;l&#226;jo, ya jaye yo nae jumaa&#241;ao?</p> 
<p><A NAME="an_27:2">27:2</A>&nbsp;Anae manmato guiya guajo y chumog&#252;e taelaye para u jacano y catneco, y contrariojo yan y enimigujo, sija manmatompo ya manmatomba.</p> 
<p><A NAME="an_27:3">27:3</A>&nbsp;Achogja ujapolo un inetnon sendalo contra guajo ti maa&#241;ao y corasonjo: achogja ucajulo y guera contra guajo, este nae juangocoyo.</p> 
<p><A NAME="an_27:4">27:4</A>&nbsp;Unoja na g&#252;inaja jugagao gui as Jeova, este jualiligao; na jugaegue gui guima Jeova todo y jaanen lin&#226;l&#226;jo, para julie y guinatbon Jeova ya para jualigao gui templo&#241;a.</p> 
<p><A NAME="an_27:5">27:5</A>&nbsp;Sa g&#252;iya munaatogyo gui tabernacolu&#241;a gui jaanen pinite: ya janaatogyo gui fanatog y tabernacolu&#241;a: ya japoloyo julo gui jilo y acho.</p> 
<p><A NAME="an_27:6">27:6</A>&nbsp;Ya pago janataquiloyo y ilujo gui jilo y enimigujo gui oriyajo: ya junae gui tabernacolu&#241;a inefresen minagof; bae jucantae, magajet, jucantaye alabansa sija si Jeova.</p> 
<p><A NAME="an_27:7">27:7</A>&nbsp;Jungog, O Jeova, anae juagang ni inagangjo, gaease locue ni guajo ya unopeyo.</p> 
<p><A NAME="an_27:8">27:8</A>&nbsp;Anae ilegmo: Aligao jamyo y matajo; y corasonjo ileg&#241;a nu jago: O Jeova, y matamo jualiligao.</p> 
<p><A NAME="an_27:9">27:9</A>&nbsp;Chamo munaaatog y matamo guiya guajo; chamo munasusuja yan y binibumo y tentagomo: jago guinin ayudajo; chamoyo yumuyute ya chamoyo dumidingo, O Yuus gui satbasionjo.</p> 
<p><A NAME="an_27:10">27:10</A>&nbsp;Anae si tatajo yan nanajo yumuteyo: si Jeova jumocayo.</p> 
<p><A NAME="an_27:11">27:11</A>&nbsp;Fanag&#252;eyo, O Jeova, ni y chalanmo: ya osgaejonyo, gui chalan yano, pot rason y enimigujo.</p> 
<p><A NAME="an_27:12">27:12</A>&nbsp;Chamoyo pumopolo gui minalago y contrariojo: sa mangajujulo contra guajo mandacon na testigo, ya jaye usinangang y taease.</p> 
<p><A NAME="an_27:13">27:13</A>&nbsp;Guinin lalangoyo yaguin ti jujonggue na guaja nae julie y minauleg Jeova gui tano ni y manl&#226;l&#226;l&#226;.</p> 
<p><A NAME="an_27:14">27:14</A>&nbsp;Nangga si Jeova: nametgotjao ya polo ya unamatatnga y corasonmo: magajet, na nangga jao si Jeova.</p> 
<p><A NAME="an_28:1">28:1</A>&nbsp;YYAJAGO, O Jeova, juaagang; achojo, chamo fatil&#250;luye yo: yaguin infatiluye yo, guajo uparejo yan y man&#250;tunog gui tadong y joyo.</p> 
<p><A NAME="an_28:2">28:2</A>&nbsp;Jungog y inagang y guinagaojo anae juagang jao: anae jujatsa y canaejo gui sinantos templomo.</p> 
<p><A NAME="an_28:3">28:3</A>&nbsp;Chamoyo cumocone guato gui manaelaye yan y chumog&#252;e y taelaye: ya jasasangan y pas gui tiguang&#241;a ya y inacacha gaegue gui corason&#241;ija.</p> 
<p><A NAME="an_28:4">28:4</A>&nbsp;Nae sija taemanoja y checho&#241;ija: ya taemanoja y taelayen checho&#241;a. Nae sija taemanoja y finatinas y canae&#241;ija: apase ni y para ujamarese.</p> 
<p><A NAME="an_28:5">28:5</A>&nbsp;Sa timanmalago jalie y checho Jeova, ni y finatinas y canae&#241;a, ufanyinilang sija ya ti uninafangajulo.</p> 
<p><A NAME="an_28:6">28:6</A>&nbsp;Bendito si Jeova, sa jajungong y inagang y guinagaojo.</p> 
<p><A NAME="an_28:7">28:7</A>&nbsp;Si Jeova y minetgotto yan y patangjo; y iyag&#252;iya nae manangoco y corasonjo, ya guajo uayuda: Enao mina senmagof y corasonjo; ya y quinantaco nae jualabag&#252;e.</p> 
<p><A NAME="an_28:8">28:8</A>&nbsp;Si Jeova y minetgot&#241;ija: ya g&#252;iya y minetgot y satbasion para y pinalae&#241;a.</p> 
<p><A NAME="an_28:9">28:9</A>&nbsp;Nalibre y taotaomo ya bendise y erensiamo: ya nafa&#241;ocho sija ya unmantiene sija para taejinecog.</p> 
<p><A NAME="an_29:1">29:1</A>&nbsp;NAE si Jeova, O famaguon manmetgot, nae si Jeova ni inenra yan y minetgot.</p> 
<p><A NAME="an_29:2">29:2</A>&nbsp;Nae si Jeova y inenra ni mauleg para y naan&#241;a: adora si Jeova ni guinatbon y sinantos&#241;a.</p> 
<p><A NAME="an_29:3">29:3</A>&nbsp;Y inagang Jeova gaegue gui jilo y janomsija: ya y Yuus langet janajujulo: junggan, si Jeova, gui jilo y megae na janom.</p> 
<p><A NAME="an_29:4">29:4</A>&nbsp;Y inagang Jeova y ninasi&#241;a: y inagang Jeova bula y minagas.</p> 
<p><A NAME="an_29:5">29:5</A>&nbsp;Y inagang Jeova yumuyulang y trongcon y sedrosija: magajet na jayulang si Jeova y trongcon sedrosija y L&#237;bano.</p> 
<p><A NAME="an_29:6">29:6</A>&nbsp;Ya janafanayog sija locue taeg&#252;ije y tatnero: y L&#237;bano yan y Sirion taeg&#252;ije y patgon y dadao na nubiyo.</p> 
<p><A NAME="an_29:7">29:7</A>&nbsp;Y inagang Jeova umuutut y ma&#241;ila y guafe.</p> 
<p><A NAME="an_29:8">29:8</A>&nbsp;Y inagang Jeova munamayengyong y jalomtano: janameyeyengyong si Jeova y jalomtano guiya Cades.</p> 
<p><A NAME="an_29:9">29:9</A>&nbsp;Y inagang Jeova munafanma&#241;a&#241;ago y binado sija ya janafanquesnuda y jalomtano: ya y templo&#241;a nae todo y g&#252;inaja ileg&#241;a: Minalag.</p> 
<p><A NAME="an_29:10">29:10</A>&nbsp;Si Jeova anae guaja delubio matachong calang un ray; magajet na matatachong si Jeova calang ray na taejinecog.</p> 
<p><A NAME="an_29:11">29:11</A>&nbsp;Si Jeova unae minetgot y taotao&#241;a: si Jeova jabendise y taotao&#241;a ni y pas.</p> 
<p><A NAME="an_30:1">30:1</A>&nbsp;JUNATAQUILO jao, O Jeova; sa jago unnajatsa yo julo: ya ti unnafanmagof y enimigujo guiya guajo.</p> 
<p><A NAME="an_30:2">30:2</A>&nbsp;O Jeova, Yuusso, juagangjao ya unnajomloyo.</p> 
<p><A NAME="an_30:3">30:3</A>&nbsp;O Jeova, jago munacajulo y antijo gui naftan: unadajeyo na l&#226;l&#226;yo para mungayo tumunog gui naftan.</p> 
<p><A NAME="an_30:4">30:4</A>&nbsp;Cantaye si Jeova, O jamyo ma&#241;antos&#241;a: ya innae grasias y santos na naa&#241;a.</p> 
<p><A NAME="an_30:5">30:5</A>&nbsp;Sa pot didideja guaja linalalo&#241;a; gui finaborese&#241;a nae guaja lin&#226;l&#226;: yaguin y pupuenge majon sumaga y tinanges; y egaan mato y minagof.</p> 
<p><A NAME="an_30:6">30:6</A>&nbsp;Ya guajo jagas ileco anae lum&#225;laguaja yo: ti jucalamten talo taejinecog.</p> 
<p><A NAME="an_30:7">30:7</A>&nbsp;Sa jago, Jeova, pot y finaboresemo jagasja unnafitme y egsojo: lao unnana y matamo, ya guajo chumatsaga.</p> 
<p><A NAME="an_30:8">30:8</A>&nbsp;Yya jago, O Jeova, juaagangjao: ya si Jeova jutayuyut.</p> 
<p><A NAME="an_30:9">30:9</A>&nbsp;Jafayo probechoco gui j&#226;g&#226;jo, anae tumunog yo gui naftan? Ada uinalabajao ni y petbos? Ada usangan y minagajetmo?</p> 
<p><A NAME="an_30:10">30:10</A>&nbsp;Jungog, O Jeova, ya gaease ni guajo: Jeova, jago para inayudajo.</p> 
<p><A NAME="an_30:11">30:11</A>&nbsp;Jago bumira y inigongjo gui baela: ya unpula y lutojo ya unnaquinereasyo ni y minagof;</p> 
<p><A NAME="an_30:12">30:12</A>&nbsp;Para jucantaye jao inenra ya ti jufamatquilo: O Jeova, Yuusso, junaejao grasias para taejinecog.</p> 
<p><A NAME="an_31:1">31:1</A>&nbsp;YYAJAGO, O Jeova, nae juangoco: chamoyo munamamamajlao para taejinecog: nalibreyo gui tininasmo.</p> 
<p><A NAME="an_31:2">31:2</A>&nbsp;Egueng papa guiya guajo y talangamo, nalibreyo guse: jago y para guajo acho ni y fitme, pot y guima lumijing nae para unnalibreyo.</p> 
<p><A NAME="an_31:3">31:3</A>&nbsp;Sa jago y achojo yan y castiyujo; enao mina pot y naanmo esgaejonyo ya chachalalaneyo.</p> 
<p><A NAME="an_31:4">31:4</A>&nbsp;Chuleyo gui lagua ni y munanaaatogyo gui ti umatungo: sa jago y seguro na sagajo.</p> 
<p><A NAME="an_31:5">31:5</A>&nbsp;Y canaemo nae, junae ni y espiritujo: unnalibreyo, O Jeova, jago Yuus minagajet.</p> 
<p><A NAME="an_31:6">31:6</A>&nbsp;Juchatlie ayo sija y numanangga y taebale na dinague: lao guajo si Jeova juangongoco.</p> 
<p><A NAME="an_31:7">31:7</A>&nbsp;Jumagof ya jusenmagof gui minaasemo: sa jagas unlie y pinitijo: ya jagas untungo y antijo gui chinatsaga.</p> 
<p><A NAME="an_31:8">31:8</A>&nbsp;Ya jago ti jumujuchomyo gui canae y enimigujo: jagas unpolo y adengjo gui dangculo na sagayan.</p> 
<p><A NAME="an_31:9">31:9</A>&nbsp;Gaease ni guajo, O Jeova, sa estag&#252;e yo gui chinatsaga: sa y atadogjo linachae ni y pinite, junggan, y antijo yan y tataotaojo.</p> 
<p><A NAME="an_31:10">31:10</A>&nbsp;Sa y jaanijo linachae ni y trinestico, ya y sacanjo ni y suspiros: linalachae y minetgotto pot y tinaelayeco: ya y telangjo mananglo.</p> 
<p><A NAME="an_31:11">31:11</A>&nbsp;Pot todo y enimigujo, jumuyongyo mamajlao, magajet na sentaeg&#252;ijeja a para y tiguangjo yan y minaa&#241;ao ni y manatungoyo: ya y lumiliiyo gui sanjiyong ma&#241;uja guiya guajo.</p> 
<p><A NAME="an_31:12">31:12</A>&nbsp;Sa esta malefayo taeg&#252;ije y matae ni ti manjaso: taeg&#252;ijeyo y an mafag baso.</p> 
<p><A NAME="an_31:13">31:13</A>&nbsp;Sa jujungog y dinisonran y lajyayan: minaa&#241;ao sija gui todo oriya: anae manafaesen entresija contra guajo, ya majasusuye para umacone y antijo.</p> 
<p><A NAME="an_31:14">31:14</A>&nbsp;Lao guajo, iya jago nae juangocoyo, O Jeova: ileco: Jago y Yuusso.</p> 
<p><A NAME="an_31:15">31:15</A>&nbsp;Y canaemo nae gaegue y tiempoco: nalibre yo gui canae y enimigujo yan y pumetsisigueyo.</p> 
<p><A NAME="an_31:16">31:16</A>&nbsp;Nafanina y matamo gui jilo y tentagomo: nalibreyo ni y g&#252;inaeyamo.</p> 
<p><A NAME="an_31:17">31:17</A>&nbsp;O Jeova, chamo yo munam&#225;mamajlao; sa jagasja juaagangjao: polo y manaelaye ya ufanmamajlao: polo sija ya ufanmamatquilo gui naftan.</p> 
<p><A NAME="an_31:18">31:18</A>&nbsp;Nafanmamatquilo y labios ni y manmandadague; sa manguecuentos saguat contra y manunas, yan sobetbia yan despresio.</p> 
<p><A NAME="an_31:19">31:19</A>&nbsp;Jafa muna dangculo y minaulegmo ni unadadaje para y mumaa&#241;aog&#252;e jao, na unfatinas para y umangocojao gui menan y famaguon y taotao.</p> 
<p><A NAME="an_31:20">31:20</A>&nbsp;Jago nae ufanatog sija na ti umatungo gui menamo guinin y taelaye na contraton taotao; jago unadaje sija gui guima lumijing guinin y inaguaguat y jila sija.</p> 
<p><A NAME="an_31:21">31:21</A>&nbsp;Bendito si Jeova: sa jafanueyo ninamanman gui minaase&#241;a gui siudan manmetgot.</p> 
<p><A NAME="an_31:22">31:22</A>&nbsp;Ya guajo ileco y nalulajo: Juutut yo gui menan atadogmo; lao magajet na jago jumungog y vos y guinagaojo anae juagangjao.</p> 
<p><A NAME="an_31:23">31:23</A>&nbsp;Guaeya si Jeova todo jamyo ma&#241;antos; ya y manmauleg adaje si Jeova, ya apase megagae y fumatitinas ni y sobetbia.</p> 
<p><A NAME="an_31:24">31:24</A>&nbsp;Nafanmetgot jamyo, ya inafanmatatnga y corasonmiyo, todo y numanangga si Jeova.</p> 
<p><A NAME="an_32:1">32:1</A>&nbsp;DICHOSO y maasie ni y taelayen finatinas&#241;a, ya y isao&#241;a matampe.</p> 
<p><A NAME="an_32:2">32:2</A>&nbsp;Dichoso y taotao ni y ti jacatgaye si Jeova ni tinaelaye, ni uguaja gui espiritu&#241;a dinague.</p> 
<p><A NAME="an_32:3">32:3</A>&nbsp;Anae mamatquiloyo, y telangjo ninafanbijo, ni y inigongjo todotdia.</p> 
<p><A NAME="an_32:4">32:4</A>&nbsp;Sa y jaane yan y puenge y canaemo macat guiya guajo; ya y finetgonjo mabira para y inanglo gui tiempon maepe. Sila.</p> 
<p><A NAME="an_32:5">32:5</A>&nbsp;Y isaojo junatungo jao ya y tinaelayeco ti junaatog; ya ileco: Guajo bae juconfesat&#241;aejon y tinaelayen finatinasso as Jeova; ya jago unasie y taelayen y isaojo. Sila.</p> 
<p><A NAME="an_32:6">32:6</A>&nbsp;Sa este nae umatayuyut jao y mandeboto todos gui tiempo anae mojon si&#241;a ujasoda: senmagajet anae machuchuda inetnon y janom, ti ufato guiya g&#252;iya.</p> 
<p><A NAME="an_32:7">32:7</A>&nbsp;Jago y fanatugco; ya gui chinatsaga jago unadajeyo: ya nu y cantan linibre, jago unoriyayeyo.</p> 
<p><A NAME="an_32:8">32:8</A>&nbsp;Junatungo jao ya jufanag&#252;e jao ni y chalan anae jumajanao: jupagat jao nu y atadogco.</p> 
<p><A NAME="an_32:9">32:9</A>&nbsp;Chamo pumar&#233;rejo yan y cabayo, pat y mula ni taya tiningo&#241;ija: na nesesita y modasa yan y freno para umantiene; yaguin taya estesija ti malago guaguato guiya jago.</p> 
<p><A NAME="an_32:10">32:10</A>&nbsp;Megae na triniste para y manaelaye: lao y numaangongoco si Jeova, minaase umoriyayayeg&#252;e.</p> 
<p><A NAME="an_32:11">32:11</A>&nbsp;Fanmagof as Jeova, ya infansenmagof, O jamyo manunas; ya fanagang ni y minagof, todo y manunas na corason.</p> 
<p><A NAME="an_33:1">33:1</A>&nbsp;FANMAGOF gui as Jeova jamyo manunas: sa y manunas bonito na alabansa.</p> 
<p><A NAME="an_33:2">33:2</A>&nbsp;Fanmannae grasias indandane si Jeova ni atpa: cantaye g&#252;e ni alabansa nu y guitala ni y gaecuetdas dies.</p> 
<p><A NAME="an_33:3">33:3</A>&nbsp;Cantaye g&#252;e ni y nuebo na canta: dandan mauleg ni y agang.</p> 
<p><A NAME="an_33:4">33:4</A>&nbsp;Sa y fino Jeova tunas: ya todo y checho&#241;a esta mafatinas ni y minagajet.</p> 
<p><A NAME="an_33:5">33:5</A>&nbsp;G&#252;iya ya&#241;a y tininas yan y juisio; ya cari&#241;o na g&#252;inaeya gui as Jeova, bula y tano.</p> 
<p><A NAME="an_33:6">33:6</A>&nbsp;Pot y fino Jeova esta mafatinas y langetsija: ya pot y jajaja ni y pachot&#241;a, todo y inetnon&#241;ija.</p> 
<p><A NAME="an_33:7">33:7</A>&nbsp;G&#252;iya munada&#241;a gui un monton y janom gui tase: g&#252;iya pumolo gui atmas&#233;n y tinadongsija.</p> 
<p><A NAME="an_33:8">33:8</A>&nbsp;Manmaa&#241;ao as Jeova todo y tano: manmaa&#241;ao nu g&#252;iya todo ma&#241;asaga gui tano.</p> 
<p><A NAME="an_33:9">33:9</A>&nbsp;Sa g&#252;iya umalog ya jumuyong: g&#252;iya manago ya sumaga fitme.</p> 
<p><A NAME="an_33:10">33:10</A>&nbsp;Si Jeova munataesetbe y pinagat y nasion; ya g&#252;iya munataebale y jinaso y taotao.</p> 
<p><A NAME="an_33:11">33:11</A>&nbsp;Y pinagat Jeova sumaga para taejinecog: y jinason y corason&#241;a para todo y generasion.</p> 
<p><A NAME="an_33:12">33:12</A>&nbsp;Dichoso y nasion ni si Jeova Yuus&#241;a: yan y taotao ni y jaayeg pot erensia para g&#252;iya.</p> 
<p><A NAME="an_33:13">33:13</A>&nbsp;Desde y langet jaatan si Jeova: jalilie todos y famaguon Adam.</p> 
<p><A NAME="an_33:14">33:14</A>&nbsp;Desde y saga&#241;a na lugat jaatan; jaatitutuye todo y ma&#241;asaga gui jilo y tano.</p> 
<p><A NAME="an_33:15">33:15</A>&nbsp;G&#252;iya fumatinas y corason&#241;ija todos: yan jaatitutuye todo y checho&#241;ija.</p> 
<p><A NAME="an_33:16">33:16</A>&nbsp;Y ray ti umalibre pot y dangculon inetnon sendalo&#241;a: y matatnga na taotao ti umasatba pot y dangculon minetgot&#241;a.</p> 
<p><A NAME="an_33:17">33:17</A>&nbsp;Y cabayo taebale para useguro: sa g&#252;iya ti unalibre ni uno nu y dangculon jinilat&#241;a.</p> 
<p><A NAME="an_33:18">33:18</A>&nbsp;Estag&#252;eja, y atadog Jeova gui jilo y manmaa&#241;ag&#252;e g&#252;e: gui jilo&#241;ija y numanangga y minaase&#241;a.</p> 
<p><A NAME="an_33:19">33:19</A>&nbsp;Para unalibre gui finatae y anti&#241;ija: ya para unae lin&#226;l&#226; gui &#241;inalang.</p> 
<p><A NAME="an_33:20">33:20</A>&nbsp;Y antita jagas jananangga si Jeova: y ayudata yan y patangta g&#252;iya.</p> 
<p><A NAME="an_33:21">33:21</A>&nbsp;Pot g&#252;iya manmagof y corasonta, sa y sinantos naan&#241;a nae jagas taangocojit.</p> 
<p><A NAME="an_33:22">33:22</A>&nbsp;Polo y minaasemo, O Jeova, ugaegue guiya jame, seg&#250;n ninangganmamame guiya jago.</p> 
<p><A NAME="an_34:1">34:1</A>&nbsp;JUBENDISE si Jeova gui todo y tiempo: y alabansa&#241;a si&#233;siempreja sumaga gui pachotto.</p> 
<p><A NAME="an_34:2">34:2</A>&nbsp;Si Jeova umalaba y antijo: man manjungog y manmanso ya ninafanmagof.</p> 
<p><A NAME="an_34:3">34:3</A>&nbsp;Junadangculo si Jeova guiya guajo: ya nita tanataquilo y naan&#241;a gui un vos.</p> 
<p><A NAME="an_34:4">34:4</A>&nbsp;Jualigao si Jeova ya g&#252;iya jajungogyo: ya todo y minaa&#241;aojo janalibreyo.</p> 
<p><A NAME="an_34:5">34:5</A>&nbsp;Sija inatang&#252;e ya infaninina: ya y mata&#241;ija ti ufanmamajlao.</p> 
<p><A NAME="an_34:6">34:6</A>&nbsp;Este y namase na taotao umagang, ya si Jeova jumungog, ya ninalibre todo gui chinatsaga&#241;a.</p> 
<p><A NAME="an_34:7">34:7</A>&nbsp;Y angjet Jeova jaoriyaye sija y manmaa&#241;ao nu g&#252;iya ya janalibre sija.</p> 
<p><A NAME="an_34:8">34:8</A>&nbsp;Chague ya unlie na mauleg si Jeova: dichoso y taotao ni umangocog&#252;e guiya g&#252;iya.</p> 
<p><A NAME="an_34:9">34:9</A>&nbsp;Fanmaa&#241;ao as Jeova, jamyo ma&#241;antos&#241;a: sa taya ufatta para y manmaa&#241;ao nu g&#252;iya.</p> 
<p><A NAME="an_34:10">34:10</A>&nbsp;Y mandiquique na le&#243;n mannamase ya man&#241;alang; ya y umaliligao si Jeova ti ufatta ni jafa na minauleg.</p> 
<p><A NAME="an_34:11">34:11</A>&nbsp;Maela jamyo famaguon, ecungog yo: ya jufanag&#252;e jamyo ni y minaa&#241;ao as Jeova.</p> 
<p><A NAME="an_34:12">34:12</A>&nbsp;Jaye enao na taotao y tum&#225;tana y lin&#226;l&#226;, ya ya&#241;a megae na jaane para ulie y minauleg?</p> 
<p><A NAME="an_34:13">34:13</A>&nbsp;Adaje y jilamo gui taelaye, yan y labiosmo na ucuentos mandague.</p> 
<p><A NAME="an_34:14">34:14</A>&nbsp;Suja gui taelaye ya fatinas y mauleg; aligao y pas ya dalalag.</p> 
<p><A NAME="an_34:15">34:15</A>&nbsp;Y atadog Jeova gaegue gui jilo y manunas: ya y talanga&#241;a esta mababa pot y inagang&#241;ija.</p> 
<p><A NAME="an_34:16">34:16</A>&nbsp;Y matan Jeova contra y fumatitinas y taelaye para uutut gui tano y jinaso&#241;ija.</p> 
<p><A NAME="an_34:17">34:17</A>&nbsp;Managang y manunas ya si Jeova jumungog: ya todo y chinatsaga&#241;ija ninafanlibre.</p> 
<p><A NAME="an_34:18">34:18</A>&nbsp;Jijot esta si Jeova gui manmaque branta na corason: yan y manma&#241;etnot na espiritu janalibre.</p> 
<p><A NAME="an_34:19">34:19</A>&nbsp;Megae y piniti&#241;i&#241;ija y manunas: lao todo ayo si Jeova munafanlibre.</p> 
<p><A NAME="an_34:20">34:20</A>&nbsp;Jaadaje todo y telang&#241;ija: ya ni uno guiya sija umayamag.</p> 
<p><A NAME="an_34:21">34:21</A>&nbsp;Y tinaelaye upinino y <i>taotao</i> ni taelaye: ya y chumatlie y manunas ufansinentensia.</p> 
<p><A NAME="an_34:22">34:22</A>&nbsp;Janalilibre si Jeova y lin&#226;l&#226; y tentago&#241;a: ya taya ni uno ni umangoco g&#252;e usinentensia.</p> 
<p><A NAME="an_35:1">35:1</A>&nbsp;AGUAGUATE, O Jeova, ayo y umaguaguaguateyo; mumo yan ayo y amumumujo.</p> 
<p><A NAME="an_35:2">35:2</A>&nbsp;Mantiene y patang yan guineg&#252;e, ya tojgue para unayudayo.</p> 
<p><A NAME="an_35:3">35:3</A>&nbsp;Ya chule y lansa ya patang y chalan contra ayo y pumetsisigueyo: alog ni antijo: Guajo y satbasionmo.</p> 
<p><A NAME="an_35:4">35:4</A>&nbsp;Polo ya ufanmamajlao, ya ufanquinenfunde y umaliligao y antijo: polo ya ufanalo tate ya ufanmamajlao y jumajaso y taelayejo.</p> 
<p><A NAME="an_35:5">35:5</A>&nbsp;Polo sija ya calang y paja gui menan y manglo: ya y angjet Jeova ufanchineneg sija.</p> 
<p><A NAME="an_35:6">35:6</A>&nbsp;Polo y chalan&#241;ija ya jomjom yan palagse: ya y angjet Jeova ufanpinetsigue sija.</p> 
<p><A NAME="an_35:7">35:7</A>&nbsp;Sa sin causa manatog para guajo y lagua gui joyo: ya sin causa manmanguadog joyo para y antijo.</p> 
<p><A NAME="an_35:8">35:8</A>&nbsp;Polo ya ufato guiya g&#252;iya ya yinilang ni ti jatungo: polo ya y lagua ni janaaatog, ucone maesag&#252;e: yan y jalom yinilang nae upodong g&#252;e.</p> 
<p><A NAME="an_35:9">35:9</A>&nbsp;Ya umagof y antijo gui as Jeova: ya umagof gui satbasion&#241;a.</p> 
<p><A NAME="an_35:10">35:10</A>&nbsp;Todo y telangjo y ileg&#241;ija: Jeova, jaye parejumo? ni unalibre y mamoble gui mas manmetgot qui g&#252;iya: magajet na y mamoble yan y mannesesitao, guinin y jachulelejguan?</p> 
<p><A NAME="an_35:11">35:11</A>&nbsp;Mangajulo testigon mandague: ya jafaesenyo ni y ti jutungo.</p> 
<p><A NAME="an_35:12">35:12</A>&nbsp;Manaeyo ni taelaye pot y mauleg, ya manataelaye y antijo.</p> 
<p><A NAME="an_35:13">35:13</A>&nbsp;Lao guajo anae manmalango sija, magagojo y luto: junatriste y antijo yan umayunat: y tinaetaejo tumalo jalom gui pechoco.</p> 
<p><A NAME="an_35:14">35:14</A>&nbsp;Mamomocat yo ya ileleco: G&#252;iya buente y gachongjo, pat y chelujo: ya tumecon yo triste calang uno ni y umuugung pot si nana&#241;a.</p> 
<p><A NAME="an_35:15">35:15</A>&nbsp;Lao anae desgrasiaoyo, sija manmagof ya manda&#241;a: ya y gosnamaase manda&#241;a contra guajo ya guajo ti jutungo: sija matitegyo ya ti manbasta.</p> 
<p><A NAME="an_35:16">35:16</A>&nbsp;Parejo yan y &#225;placha na minefea gui fandango, janach&#233;chegcheg y nifen&#241;ija guiya guajo.</p> 
<p><A NAME="an_35:17">35:17</A>&nbsp;Jeova, asta ngaean nae unatan? nalibre y antijo gui yinilang&#241;a, yan y beya y corasonjo gui le&#243;n.</p> 
<p><A NAME="an_35:18">35:18</A>&nbsp;Junae jao grasias gui dangculon y inetnon taotao: ya jualaba jao gui entalo linajyan taotao.</p> 
<p><A NAME="an_35:19">35:19</A>&nbsp;Chamo pumopolo na ufanmamagof guiya guajo y enimigujo sin jafa? ni ayo y chumatlieyo sin causa jaachetgue yo nu y atadog.</p> 
<p><A NAME="an_35:20">35:20</A>&nbsp;Sa ti manguecuentos pas: ya contra y manmanso gui tano jajajaso y finijo dinague.</p> 
<p><A NAME="an_35:21">35:21</A>&nbsp;Magajet na jabababa y pachot&#241;ija contra guajo; ileg&#241;ija: Ja, ja y atadogmameja lumie.</p> 
<p><A NAME="an_35:22">35:22</A>&nbsp;Unlie este, O Jeova; chamo famatquiquilo: O Jeova, chamo chachago guiya guajo.</p> 
<p><A NAME="an_35:23">35:23</A>&nbsp;Jaso ya fagmata para y juisioco; junggan, para y causaco Yuusso yan y Se&#241;otto.</p> 
<p><A NAME="an_35:24">35:24</A>&nbsp;Jusgayo taemanoja y tininasmo, O Jeova, Yuusso, ya chamo pumopolo na ufanmamagof guiya guajo.</p> 
<p><A NAME="an_35:25">35:25</A>&nbsp;Chamo pumopolo na ujaalog gui corason&#241;ija: Ja, taeg&#252;ije manmalagojit; chamo pumopolo na ujaalog: Jita jagas tacalamot g&#252;e.</p> 
<p><A NAME="an_35:26">35:26</A>&nbsp;Polo ya ufanmamajlao ya ufa&#241;atsaga ayo sija y manmagof pot y manada&#241;ujo: polo ya ufanminagago ni y minamajlao yan y disonra y munadangculo sija contra guajo.</p> 
<p><A NAME="an_35:27">35:27</A>&nbsp;Polo ya ufanagang ni minagof ya ufanmagof y gumaeya y tinas na causaco: junggan, polo ya ujaalog siempre: innadangculo si Jeova, ni y ya&#241;a na memegae y tentago&#241;a.</p> 
<p><A NAME="an_35:28">35:28</A>&nbsp;Ya y jilajo usangan ni y tininasmo, yan todotdia ni y alabansamo.</p> 
<p><A NAME="an_36:1">36:1</A>&nbsp;YINEMBESTE y taelaye, ileg&#241;a gui corasonjo, taya minaa&#241;ao as Yuus gui menan atadog&#241;a.</p> 
<p><A NAME="an_36:2">36:2</A>&nbsp;Sa pot enao jafaande maesa g&#252;e gui atadog&#241;a, ya ti usoda y taelaye&#241;a ya umachatlie gue.</p> 
<p><A NAME="an_36:3">36:3</A>&nbsp;Y finijo gui pachot&#241;a manaelaye yan finababa: basta g&#252;e ni utungo yan ufatinas y mauleg.</p> 
<p><A NAME="an_36:4">36:4</A>&nbsp;Y tinaelaye jajajaso gui jilo cama&#241;a: japolo maesa g&#252;e gui un chalan ni y ti mauleg: ti jachatlie y inacacha.</p> 
<p><A NAME="an_36:5">36:5</A>&nbsp;O Jeova, asta y langet y g&#252;inaeyamo; y minagajetmo inataca asta y mapagajes.</p> 
<p><A NAME="an_36:6">36:6</A>&nbsp;Y tininasmo taeg&#252;ije y egso Yuus; y juisiomo sija dangculo&#241;a tinadong: y taotao yan y g&#226;g&#226;, jago umadadaje, O Jeova.</p> 
<p><A NAME="an_36:7">36:7</A>&nbsp;Gosdangculo y balot&#241;a y g&#252;inaeyamo, O Yuus! ya y famaguon taotao ufanmagogue gui papa y anineng y papamo.</p> 
<p><A NAME="an_36:8">36:8</A>&nbsp;Ufansennajong ni y minegae y guimamo: ya jago unnafanguimen ni y sadog y minagofmo.</p> 
<p><A NAME="an_36:9">36:9</A>&nbsp;Sa iyajago nae gaegue y beb&#244; y lin&#226;l&#226;: ya y ininamo nae infanmalie inina.</p> 
<p><A NAME="an_36:10">36:10</A>&nbsp;Sisigueja y g&#252;inaeyamo para y tumungo jao; ya y tininasmo para manunas na corason.</p> 
<p><A NAME="an_36:11">36:11</A>&nbsp;Chamo pumopolo ya ufato contra guajo y patas y sobetbio: ni y canae y manaelaye unasuja yo.</p> 
<p><A NAME="an_36:12">36:12</A>&nbsp;Ayo nae mamodong y manmamatitinas ni y taelaye: sija manmachoneg ya ti si&#241;a ufangajulo.</p> 
<p><A NAME="an_37:1">37:1</A>&nbsp;CHAMO umestotban mamaesa jao ni y chumog&#252;e da&#241;o, ni unguaja embidia, ni y fumatitinas y taelaye.</p> 
<p><A NAME="an_37:2">37:2</A>&nbsp;Sa ufanmautut guse taeg&#252;ijeja y chaguan, ya ufanmalayo taeg&#252;ije y chaguan betde.</p> 
<p><A NAME="an_37:3">37:3</A>&nbsp;Angocojao as Jeova, ya fatinas y mauleg: saga gui tano ya unchog&#252;e minauleg.</p> 
<p><A NAME="an_37:4">37:4</A>&nbsp;Magofjao as Jeova: ya g&#252;iya unninae ni guinagao y corasonmo.</p> 
<p><A NAME="an_37:5">37:5</A>&nbsp;Bira y chalanmo para as Jeova: ya angocog&#252;e locue, ya g&#252;iya unajuyong este.</p> 
<p><A NAME="an_37:6">37:6</A>&nbsp;Ya janajanao y tininasmo taeg&#252;ije y manana: ya y juisiomo taeg&#252;ije y taloane.</p> 
<p><A NAME="an_37:7">37:7</A>&nbsp;Quieto jao as Jeova, ya nanggag&#252;e nu y siningon: chamo umestotban mamaesa jao ni y mumegae, gui chalan&#241;a ni y taotao ni fumatitinas y dinague.</p> 
<p><A NAME="an_37:8">37:8</A>&nbsp;Basta y binibo, ya polo y linalalo; chamo umestotban mamaesa jao para unfatinas y dano.</p> 
<p><A NAME="an_37:9">37:9</A>&nbsp;Sa y chumog&#252;e dano ufanmautut: lao y numanangga si Jeova, sija ujaereda y tano.</p> 
<p><A NAME="an_37:10">37:10</A>&nbsp;Ya desde este didide ti utaeg&#252;e y taelaye: magajet na jaguefjajaso y saga&#241;a ya utaeg&#252;e g&#252;e.</p> 
<p><A NAME="an_37:11">37:11</A>&nbsp;Lao y manmanso ujaereda y tano: ya ufanmagof maesa sija ni megae na pas.</p> 
<p><A NAME="an_37:12">37:12</A>&nbsp;Y taelaye man jajaso dinague contra y manunas ya janachechegcheg y nifen&#241;ija guiya g&#252;iya.</p> 
<p><A NAME="an_37:13">37:13</A>&nbsp;Si Jeova chumachaleg pot g&#252;iya: sa jalilie na ufato gui jaani&#241;a.</p> 
<p><A NAME="an_37:14">37:14</A>&nbsp;Y manaelaye jalagnos y espada, yan janadilog y atcos&#241;ija para uyute papa y mamoble yan y mannesesitao: para ujapuno sija y manunas gui chalan.</p> 
<p><A NAME="an_37:15">37:15</A>&nbsp;Y espada&#241;ija jumalom gui corason&#241;ijaja ya y atcos&#241;ija umayamag.</p> 
<p><A NAME="an_37:16">37:16</A>&nbsp;Mauleg&#241;aja y didide gui manunas, qui y minegae gui megae na manaelaye.</p> 
<p><A NAME="an_37:17">37:17</A>&nbsp;Sa y canae y manaelaye ufanmayamag: lao si Jeova jamantietene y manunas.</p> 
<p><A NAME="an_37:18">37:18</A>&nbsp;Jatungo si Jeova y jaanen y manunas: ya y erensia&#241;ija usaga para taejinecog.</p> 
<p><A NAME="an_37:19">37:19</A>&nbsp;Sija, ti ufanmamajlao gui taelaye na tiempo: ya y jaanen &#241;inalang ufanjaspog.</p> 
<p><A NAME="an_37:20">37:20</A>&nbsp;Lao y manaelaye ufanmalingo: yan y enimigon Jeova ufanparejo y sebon cotdero sija: sija ufanlinachae, calang aso ufanguelinachae.</p> 
<p><A NAME="an_37:21">37:21</A>&nbsp;Y manaelaye ma&#241;u&#241;ule inayao ya ti jaapapasetalo: ya y manunas guaja minaase&#241;ija ya mannae.</p> 
<p><A NAME="an_37:22">37:22</A>&nbsp;Sa ayosija y manbendise pot g&#252;iya ujaereda y tano: ya ayosija y manmatdise pot g&#252;iya ufanmautut.</p> 
<p><A NAME="an_37:23">37:23</A>&nbsp;Sa y jinanao y mauleg na taotao si Jeova mumantietene; ya g&#252;iya ya&#241;a y chalan&#241;a.</p> 
<p><A NAME="an_37:24">37:24</A>&nbsp;Yaguin matomba, ti uguefpodong: sa si Jeova mumantietene nu y canae&#241;a.</p> 
<p><A NAME="an_37:25">37:25</A>&nbsp;Guine patgon yo ya estayo bijo; lao tatnae julie y mauleg madingo, ni y semiya&#241;a manegagao nengcano&#241;ija.</p> 
<p><A NAME="an_37:26">37:26</A>&nbsp;Todotdia guaja minaase yan ninaayao: ya y simiya&#241;a para bendision.</p> 
<p><A NAME="an_37:27">37:27</A>&nbsp;Suja gui taelaye, ya fatinas y mauleg; ya sumasasaga jao para taejinecog.</p> 
<p><A NAME="an_37:28">37:28</A>&nbsp;Sa si Jeova ya&#241;a y juisio, ya ti jadingo y ma&#241;antos&#241;a: sija ufanmaadaje para siempre: ya y semiyan y manaelaye ufanmautut.</p> 
<p><A NAME="an_37:29">37:29</A>&nbsp;Y manunas ujaereda y tano ya usaga para taejinecog gui jilo&#241;a.</p> 
<p><A NAME="an_37:30">37:30</A>&nbsp;Y pachot y manunas manguecuentos minalate, ya y jila&#241;a cumuecuentos juisio.</p> 
<p><A NAME="an_37:31">37:31</A>&nbsp;Y lay y Yuus&#241;a gaegue gui corason&#241;a, pot enao na y adeng&#241;a ti usulong.</p> 
<p><A NAME="an_37:32">37:32</A>&nbsp;Y taelaye jaespipia y tinas ya jaegaga para upuno.</p> 
<p><A NAME="an_37:33">37:33</A>&nbsp;Si Jeova ti upinelo gue gui canae&#241;a: ni usinentensia g&#252;e yan manjusga.</p> 
<p><A NAME="an_37:34">37:34</A>&nbsp;Nangga si Jeova ya adaje y chalan&#241;a, ya g&#252;iya unninataquilo para unereda y tano: anae y manaelaye ufanmautut, jago siempre unlie.</p> 
<p><A NAME="an_37:35">37:35</A>&nbsp;Guajo jagas julie y taelaye na dangculo ninasi&#241;a&#241;a, ya janamayao g&#252;e, calang y atbot ni betde gui eda&#241;a.</p> 
<p><A NAME="an_37:36">37:36</A>&nbsp;Ya jumalofan ya estag&#252;e, na taeg&#252;e: magajet na jualigao ya tisi&#241;a masoda.</p> 
<p><A NAME="an_37:37">37:37</A>&nbsp;Jaso y cabales, ya atan y tinas na taotao: sa y uttimo&#241;a ayo na taotao y pas.</p> 
<p><A NAME="an_37:38">37:38</A>&nbsp;Lao y manaelaye todo manmayulang: ya y uttimon y manaelaye ufanmautut.</p> 
<p><A NAME="an_37:39">37:39</A>&nbsp;Lao y satbasion y manunas gui as Jeova: g&#252;iya y minetgot&#241;ija gui tiempon y chinatsaga.</p> 
<p><A NAME="an_37:40">37:40</A>&nbsp;Ya si Jeova ufaninayuda ya uninafanlibre gui manaelay: ya uninafansatba sa sija numananggag&#252;e.</p> 
<p><A NAME="an_38:1">38:1</A>&nbsp;O Jeova, chamoyo lumal&#225;latde nu y lalalomo, ni uncastigayo nu y binibumo.</p> 
<p><A NAME="an_38:2">38:2</A>&nbsp;Sa y flechamo cheton guiya guajo: ya y canaemo macat gui jilojo.</p> 
<p><A NAME="an_38:3">38:3</A>&nbsp;Taya jinemlo gui catneco pot y binibumo: ya taya pas gui telangjo pot causa y isaojo.</p> 
<p><A NAME="an_38:4">38:4</A>&nbsp;Sa y tinaelayeco malofan gui jilo ilujo: sija sen macat guiya guajo taeg&#252;ije y catga macat.</p> 
<p><A NAME="an_38:5">38:5</A>&nbsp;Y chetnotto manmutung yan manpotlilo, pot causa y binabajo.</p> 
<p><A NAME="an_38:6">38:6</A>&nbsp;Pinite yo yan gostumecon yo: todotdia jumajanaoyo yan umuugong yo.</p> 
<p><A NAME="an_38:7">38:7</A>&nbsp;Sa y atayojo bula sinenggue: ya taya jinemlo gui catneco.</p> 
<p><A NAME="an_38:8">38:8</A>&nbsp;Manyafaeyo yan gosmamuteyo: cumate yo pot y atboroto gui corasonjo.</p> 
<p><A NAME="an_38:9">38:9</A>&nbsp;Jeova, y menamo nae gaegue todo y tinangajo: ya y inigongjo tiunaatog guiya jago.</p> 
<p><A NAME="an_38:10">38:10</A>&nbsp;Y corasonjo bobongbong, y minetgotto malingo: ya y minalag y atadogjo fatta esta.</p> 
<p><A NAME="an_38:11">38:11</A>&nbsp;Y gumaeya yo yan y mangachongjo manotojgue chago gui chetnotto; ya parientesso manotojgue gui chago.</p> 
<p><A NAME="an_38:12">38:12</A>&nbsp;Ayosija ni y umaliligao y antijo manmaplanta laso para guajo; ya y umaliligao y da&#241;ujo manguecuentos tinaelaye: ya todotdia manmanajaso ni y finababa.</p> 
<p><A NAME="an_38:13">38:13</A>&nbsp;Lao guajo, calang tanga, ti jujungog: ya guajo calang udo ni ti ubaba y pachot&#241;a.</p> 
<p><A NAME="an_38:14">38:14</A>&nbsp;Magajet na guajo calang un taotao ni ti manjujungog: ya taya linalatde gui pachot&#241;a.</p> 
<p><A NAME="an_38:15">38:15</A>&nbsp;Sa iya jago, O Jeova, junanangga: jago unfanope, O Jeova, Yuusso.</p> 
<p><A NAME="an_38:16">38:16</A>&nbsp;Sa ileco: Cha&#241;ija fanmamagof guiya guajo: anae sulong y adengjo manladangculon sija guiya guajo.</p> 
<p><A NAME="an_38:17">38:17</A>&nbsp;Sa guajo cana na ugadon: ya y pinitijo gaegue siesiempre gui menajo.</p> 
<p><A NAME="an_38:18">38:18</A>&nbsp;Sa bae jusangan y tinaelayeco; bae jutriste pot y isaojo.</p> 
<p><A NAME="an_38:19">38:19</A>&nbsp;Sa y enimigujo manl&#226;l&#226; ya manmetgot: ya mumemegaeja y chumatlieyo sin jafa.</p> 
<p><A NAME="an_38:20">38:20</A>&nbsp;Ayosija locue ni y jaapapase y mauleg pot y taelaye, sija contrarionjo, sa judadalalag y mauleg.</p> 
<p><A NAME="an_38:21">38:21</A>&nbsp;Chamo dumidingoyo, O Jeova: O Yuusso, chamo chachago guiya guajo.</p> 
<p><A NAME="an_38:22">38:22</A>&nbsp;Laguse ya unayudayo, O Jeova y satbasionjo.</p> 
<p><A NAME="an_39:1">39:1</A>&nbsp;GUAJO ileco bae juadaje y chalanjo, para chajo umiisao pot y jilajo: bae juadaje y pachotto ni freno, anae y manaelaye mangaegue gui menajo.</p> 
<p><A NAME="an_39:2">39:2</A>&nbsp;Jugueffamatquilo ya juquieto gui minauleg: ya y pinitijo manatbororota.</p> 
<p><A NAME="an_39:3">39:3</A>&nbsp;Y corasonjo maepe gui sanjalomjo: anae jujajaso, y guafe ma&#241;o&#241;onggue: ayo nae cumuentos yo yan y jilajo.</p> 
<p><A NAME="an_39:4">39:4</A>&nbsp;Natungo yo, Jeova, ni uttimoco, yan y medidan y jaanijo cuanto guaja; natungoyo jafa na checayo.</p> 
<p><A NAME="an_39:5">39:5</A>&nbsp;Estag&#252;e na un atafja unnae y jaanijo; ya y sacanjo calangja taya gui menamo: sen magajet na todo y taotao taebale anae guaja mas balot&#241;a.</p> 
<p><A NAME="an_39:6">39:6</A>&nbsp;Senmagajet na calang anineng jumajanao todo y taotao: senmagajet na taesetbe y atboroto&#241;ija: Sa manrecocoje y g&#252;inaja ya ti jatungo jaye y chinile.</p> 
<p><A NAME="an_39:7">39:7</A>&nbsp;Ya pago, Jeova, jafa junangga? y ninanggaco gaegue guiya jago.</p> 
<p><A NAME="an_39:8">39:8</A>&nbsp;Nalibre yo gui todo y tinaelayeco, chamoyo pumopolo na jumanamamajlao gui taetiningo.</p> 
<p><A NAME="an_39:9">39:9</A>&nbsp;Guajo mamatquilo, ti jubaba y pachotto: sa jago fumatinas.</p> 
<p><A NAME="an_39:10">39:10</A>&nbsp;Najanao guiya guajo y sinaulagmo: sa pot y tinetpen y canaemo lumachaeyo.</p> 
<p><A NAME="an_39:11">39:11</A>&nbsp;Anae unnatunas y taotao nu y linalatde, pot y tinaelaye, ninalachae y bonitu&#241;a taeg&#252;ije y puliya: senmagajet na todo y taotao taebale.</p> 
<p><A NAME="an_39:12">39:12</A>&nbsp;Jungog y tinaetaejo, O Jeova, ecungog y inagangjo: chamo famatquilo gui menan y lagojo: sa taotao tumano yo guiya jago: pago finatoyo taeg&#252;eje y ma&#241;aenajo todos.</p> 
<p><A NAME="an_39:13">39:13</A>&nbsp;Poloyo ya jufa&#241;ule minetgot, antes de jujanao ya ti jutalo.</p> 
<p><A NAME="an_40:1">40:1</A>&nbsp;JUNANGGA nu y siningon as Jeova; ya janaegueng maesa g&#252;e guiya guajo, ya jajungog y inagangjo.</p> 
<p><A NAME="an_40:2">40:2</A>&nbsp;Ya g&#252;iya chumule yo guinin un joyo chatliion, guinin fache na tadong: ya japolo y adengjo gui jilo acho, ya janafitme y jinanaojo.</p> 
<p><A NAME="an_40:3">40:3</A>&nbsp;Ya japolo gui pachotto canta na mannuebo, junggan, y alabansa gui Yuusta. Megae lumie ya manmaa&#241;ao, ya ufanangoco as Jeova.</p> 
<p><A NAME="an_40:4">40:4</A>&nbsp;Dichoso y taotao ni jaangoco gui as Jeova: ya ti jaaatan y mansobetbio ni y manabag manmalag y mandague.</p> 
<p><A NAME="an_40:5">40:5</A>&nbsp;Megae O Jeova, y ninamanmanmo ni unfatinas: yan y jinasomo para jame; ti si&#241;a maaregla sija gui menamo: yaguin guajo judeclara ya jusangang sija, tisi&#241;a matufong sa gosmegae.</p> 
<p><A NAME="an_40:6">40:6</A>&nbsp;Y inefresen ninae ti yamo: y talangajo jagasja unbaba: inefresen sinenggue ya y ninae pot y isao, ti jagasja ungagao.</p> 
<p><A NAME="an_40:7">40:7</A>&nbsp;Ayo nae ileco: Estag&#252;e na matoyo: gui finalulon y leblo nae esta matugue pot guajo.</p> 
<p><A NAME="an_40:8">40:8</A>&nbsp;Yajo para jufatinas y minalagomo, O Yuusso: magajet na y laymo gaegue gui jalom corasonjo.</p> 
<p><A NAME="an_40:9">40:9</A>&nbsp;Guajo jagas jusangan y tininas gui jalom y dangculo na inetnon taotao: estag&#252;e, na ti junaquiequeto y labiosso, O Jeova, jago tumungo.</p> 
<p><A NAME="an_40:10">40:10</A>&nbsp;Ti junaatog y tininasmo gui jalom corasonjo; y minagajetmo yan satbasionmo jagas jusangan: ti jupune y minaasemo yan y minaulegmo gui dangculon inetnon taotao.</p> 
<p><A NAME="an_40:11">40:11</A>&nbsp;Jago, O Jeova, chamo dumitietietene y minaasemo para guajo: sa y minaasemo yan y minagajetmo juadadaje yo para taejinecog.</p> 
<p><A NAME="an_40:12">40:12</A>&nbsp;Sa gaegue gui oriyajo y tinaelaye asta ti tufungon: jajiguef yo y tinaelayeco sija, ya ti si&#241;a juatan julo; megae&#241;a mas que y gapotulo gui ilujo, ya y corasonjo yafae esta.</p> 
<p><A NAME="an_40:13">40:13</A>&nbsp;Malagojao, O Jeova, unnalibreyo: O Jeova, laguse para unayudayo.</p> 
<p><A NAME="an_40:14">40:14</A>&nbsp;Polo ya ufanmamajlao ya ufaninestotba ayo y umaliligao y antijo para uyulang: polo ya ufanalo tate ya ufanmamajlao, ni y ya&#241;ija y munataelaye yo.</p> 
<p><A NAME="an_40:15">40:15</A>&nbsp;Polo ya ufanlapoble sija, pot y minamajlao&#241;ija, ni y umaalog ni guajo: Ja, ja.</p> 
<p><A NAME="an_40:16">40:16</A>&nbsp;Polo ya ufanmagof ya ufansemagof ni jago, todo y umaliligao jao: ya polo ya siesiempreja ujaalog, y gumaeya y satbasionmo: Ladangculo Jeova.</p> 
<p><A NAME="an_40:17">40:17</A>&nbsp;Ya guajo pobleyo ya nesesitaoyo; lao si Jeova jajajasoyo. Jago y umayuyudayo yan y munalibre yo: O Yuusso, chamo atrasasao.</p> 
<p><A NAME="an_41:1">41:1</A>&nbsp;DICHOSO ayo y maase ni y mamoble; sa y jaanen y tinaelaye nae, si Jeova ulinibre.</p> 
<p><A NAME="an_41:2">41:2</A>&nbsp;Si Jeova uinadajeg&#252;e, yan umantiene g&#252;e l&#226;l&#226;; ya g&#252;iya udichoso gui tano; ya tiuenentrega g&#252;e gui minalago y enemigu&#241;a.</p> 
<p><A NAME="an_41:3">41:3</A>&nbsp;Si Jeova uinayuda g&#252;e jilo cama&#241;a ni y piniti&#241;a; unfatinas todo y cama&#241;a anae malango.</p> 
<p><A NAME="an_41:4">41:4</A>&nbsp;Guajo ilegco: Jeova gaease nu guajo: najomlo y antijo; sa umisaoyo contra jago.</p> 
<p><A NAME="an_41:5">41:5</A>&nbsp;y enemigujo jasangan y taelaye contra guajo ileg&#241;ija: Ngaean umatae, ya ufalingo y naan&#241;a?</p> 
<p><A NAME="an_41:6">41:6</A>&nbsp;Anae mato para uliiyo, jasangan y taebale; y corason&#241;a nae manda&#241;a y tinaelaye pot g&#252;iyaja; anae jumanao juyong jasangan ayo.</p> 
<p><A NAME="an_41:7">41:7</A>&nbsp;Todo y chumatliiyo mana&#241;angon entre sija contra guajo; contra guajo nae majaso y tinaelayeco.</p> 
<p><A NAME="an_41:8">41:8</A>&nbsp;Ti mauleg na chetnot, ileg&#241;ija, sumaga guiya g&#252;iya; sa anae umason gui cama ti si&#241;a ninacajulo talo.</p> 
<p><A NAME="an_41:9">41:9</A>&nbsp;Ya ayo y g&#252;inaeyaco nae juangocoyo, g&#252;iya y cumano y najo pan, jajatsa y dedego&#241;a contra guajo.</p> 
<p><A NAME="an_41:10">41:10</A>&nbsp;Lao jago Jeova, gaease nu guajo, ya unacajuloyo, para juapase sija.</p> 
<p><A NAME="an_41:11">41:11</A>&nbsp;Pot este jutungo, na unmagof guiya guajo, sa y enemigujo ti ujagana yo.</p> 
<p><A NAME="an_41:12">41:12</A>&nbsp;Ya guajo, gui quinabalesso unmantieneyo; ya unpoloyo gui menamo para taejinecog.</p> 
<p><A NAME="an_41:13">41:13</A>&nbsp;Bendesido si Jeova ni y Yuus Israel, ni y taejinecog, yan taejinecog. Amen, Amen.</p> 
<p><A NAME="an_42:1">42:1</A>&nbsp;TAEG&#220;IJE y benabo ni y guija, ni y malago ni y minilalag y janom: taeg&#252;ijeja locue y antijo sumosp&#237;piros pot jago, O Yuus.</p> 
<p><A NAME="an_42:2">42:2</A>&nbsp;Y antijo majo pot si Yuus, pot y lal&#226;l&#226; na Yuus; ngaean nae jufato, ya juanog gui menan Yuus?</p> 
<p><A NAME="an_42:3">42:3</A>&nbsp;Y lagojo guinin nengcanojo, jaane yan puenge, ya todo y jaane ileg&#241;i&#241;ijaja nu guajo: Manggue y Yuusmo?</p> 
<p><A NAME="an_42:4">42:4</A>&nbsp;Anae jujaso estesija, machuda juyong y antijo guiya guajo, anae manmalofan y linajyan taotao, maposyo, ya jucone sija asta y guimayuus; yan y minagof, yan y tinina; un linajyan na umadadaje y guipot na jaane.</p> 
<p><A NAME="an_42:5">42:5</A>&nbsp;Jafa na dumilogjao, O antijo? yan jafa na estotbajao gui jinalomjo? Nangga jao si Yuus, sa guajo bae jutuna g&#252;e pot y ayudo gui mena&#241;a.</p> 
<p><A NAME="an_42:6">42:6</A>&nbsp;Yuusso, y antijo esta dumilog gui jinalomjo; pot enao na jujajasojao desde y tano guiya Jordan, yan Hermonitas, desde y egso Misar.</p> 
<p><A NAME="an_42:7">42:7</A>&nbsp;Un tinadong, jaagang y otro tinadong, pot palangpang y janommo sija: todo y napomo, yan y langatmo, manmalofan gui jilojo.</p> 
<p><A NAME="an_42:8">42:8</A>&nbsp;Jatago si Jeova y minaase&#241;a gui jaane, ya y puenge y canta&#241;a guiya guajo, ya y tinaetae para y Yuus a lin&#226;l&#226;jo.</p> 
<p><A NAME="an_42:9">42:9</A>&nbsp;Jualog as Yuus, y achojo: Jafa na malefajao nu guajo? Jafa mina na tristeyo pot y chiniguit y enemigo?</p> 
<p><A NAME="an_42:10">42:10</A>&nbsp;Parejoja yan y espada gui telangjo, y enemigujo mamofeayo, anae ileg&#241;ija cada jaane nu guajo: Mano nae gaegue y Yuusmo?</p> 
<p><A NAME="an_42:11">42:11</A>&nbsp;Jafa na dumilog jao, O antijo? yan jafa na, estotbajao gui jinalomjo? Nangga si Yuus, sa bae jutuna g&#252;e, ni y ayuda nu y matajo, yan y Yuusso.</p> 
<p><A NAME="an_43:1">43:1</A>&nbsp;JUSGAYO, O Yuus, ya unsangan y mumujo contra y nasion ni y ti manjonggue: O coneyo gui manmandadague, yan y manaelaye na taotao.</p> 
<p><A NAME="an_43:2">43:2</A>&nbsp;Sa jago Yuus y ninasi&#241;ajo; jafa na unrechasa? ya fafa mina tristeyo pot y chiniguit y enemigo?</p> 
<p><A NAME="an_43:3">43:3</A>&nbsp;O tago y mananamo, yan y minagajetmo; ya uesgaejonyo: ya uchuleyo asta y santos na egsomo, yan y tabetnaculumo.</p> 
<p><A NAME="an_43:4">43:4</A>&nbsp;Sa bae jujalom gui attat Yuus, y as Yuus nae gaegue y dangculon minagofjo; Ja jutuna jao yan y atpa, O Yuus, Yuusso.</p> 
<p><A NAME="an_43:5">43:5</A>&nbsp;Jafa na dumilog jao, O antijo? yan jafa na estotba jao gui jinalomjo? Nangga si Yuus; sa bae jutuna g&#252;e, ni y inayuda nu y matajo, yan y Yuusso.</p> 
<p><A NAME="an_44:1">44:1</A>&nbsp;JAME injingog ni y talanganmame, O Yuus, na jasanganejam y tantanmane, ni y finatinasmo gui tiempon&#241;ija, gui antiguo na tiempo.</p> 
<p><A NAME="an_44:2">44:2</A>&nbsp;Nu y canaemoja unyute y nasion, ya unpolo sija; unnafantriste y taotao sija, ya unnafanjanao.</p> 
<p><A NAME="an_44:3">44:3</A>&nbsp;Sa ti inchile y tano pot espadan&#241;ija para iyon&#241;ija, ni ti unnafanlibre pot y canae&#241;ija; lao y agapa na canaemo yan y canaemo, yan y minalag y matamo, sa unguaeya sija.</p> 
<p><A NAME="an_44:4">44:4</A>&nbsp;Jago y Rayjo, O Yuus: fanago linibre para si Jacob.</p> 
<p><A NAME="an_44:5">44:5</A>&nbsp;Pot jago na inyite papa y enemigonmame: pot y naanmo, na ingacha y mangajulo contra jame.</p> 
<p><A NAME="an_44:6">44:6</A>&nbsp;Sa ti juangocoyo ni y flechaco, ni y espadajo ti ulibreyo.</p> 
<p><A NAME="an_44:7">44:7</A>&nbsp;Sa jago umadadajejam gui enemigonmame; ya y chumatliijam unnafanmamajlao.</p> 
<p><A NAME="an_44:8">44:8</A>&nbsp;Ya gui as Yuus tatunanmaesa jit todot dia; ya para taejinecog, intina y naanmo.</p> 
<p><A NAME="an_44:9">44:9</A>&nbsp;Lao pago unyute jam, ya unnafanmamajlaojam; ya ti jumanaojao yan y inetnon sendalonmame.</p> 
<p><A NAME="an_44:10">44:10</A>&nbsp;Unbirajam tate guinin y enemigonmame; ya ayo sija y chumatliijam, manma&#241;aque para sija namaesa.</p> 
<p><A NAME="an_44:11">44:11</A>&nbsp;Unpolojam taeg&#252;ije y quinilo ni y para umacano; ya janafanmachalaponjam gui entalo y nasion.</p> 
<p><A NAME="an_44:12">44:12</A>&nbsp;Unbende y taotaomo pot taya; ya ti mumegae y g&#252;inajamo pot y balen&#241;ija.</p> 
<p><A NAME="an_44:13">44:13</A>&nbsp;Unnafanmamajlaojam ni y tiguangmame; pot y manmanmofefea, yan manmanbotlelea ni y mangaegue gui oriyanmame.</p> 
<p><A NAME="an_44:14">44:14</A>&nbsp;Unnafanmafa y sinanganjam gui entalo y nasion, pot y yinengyong y ilon&#241;ija gui entalo y taotao sija.</p> 
<p><A NAME="an_44:15">44:15</A>&nbsp;Y desenrajo gaegueja gui menajo todot dia; ya y minamajlao y matajo jatampe yo.</p> 
<p><A NAME="an_44:16">44:16</A>&nbsp;Sa y inagang ayo y numanamamajlao, yan y chumatfino contra si Yuus; pot y enemigo yan y taotao ni y maneemog.</p> 
<p><A NAME="an_44:17">44:17</A>&nbsp;Todo este manmato guiya jame; lao ti manmalelefajam nu jago, ni ti manmatinasjam mandague ni y tratumo.</p> 
<p><A NAME="an_44:18">44:18</A>&nbsp;Y corasonmame ti inbira tate; ni y pinecatmame ti sumuja gui chalanmo.</p> 
<p><A NAME="an_44:19">44:19</A>&nbsp;Masqueseaja unyamagjam gui sagan y jacal sija, ya untampejam ni y aninen y finatae.</p> 
<p><A NAME="an_44:20">44:20</A>&nbsp;Yanguin manmalefajam ni y naan Yuusmame, ya inestira y canaemame pot y otro Yuus;</p> 
<p><A NAME="an_44:21">44:21</A>&nbsp;Ada ti ualigaojam si Yuus? Sa jatungoja y secreton y corason.</p> 
<p><A NAME="an_44:22">44:22</A>&nbsp;Junggan, pot y jago manmapunojam todo y inanaco y jaane; manmatufongjam taeg&#252;ije y quinilo ni y para umapuno.</p> 
<p><A NAME="an_44:23">44:23</A>&nbsp;Fagmata, jafajao na mamaego, Se&#241;ot? Cajulo, chamojam yumuyute para siempre.</p> 
<p><A NAME="an_44:24">44:24</A>&nbsp;Pot jafa nae unnaatog y matamo, ya malefajao ni y pinitenmame yan y chiniguitmame.</p> 
<p><A NAME="an_44:25">44:25</A>&nbsp;Y antenmame esta dumilog gui petbos; ya y tiyanmame cheton papa gui tano.</p> 
<p><A NAME="an_44:26">44:26</A>&nbsp;Cajulo ya unayudajam, ya unnafanlibrejam gui minaasemo.</p> 
<p><A NAME="an_45:1">45:1</A>&nbsp;Y corasonjo mach&#250;chuda nu y mauleg na g&#252;inaja; jusangan ayo sija y para y ray; y jilajo, calang y pluman y chadeg mangue.</p> 
<p><A NAME="an_45:2">45:2</A>&nbsp;Guefpagu&#241;ajao qui y famaguon y taotao sija: y grasia mach&#250;chuda jalom gui labiosmo; enaomina binendisejao as Yuus, para taejinecog.</p> 
<p><A NAME="an_45:3">45:3</A>&nbsp;Gode y espadamo gui ch&#225;chagamo, O gosbalente jao, yan y langetmo yan y minagasmo.</p> 
<p><A NAME="an_45:4">45:4</A>&nbsp;Ya y minagasmo sigue di mumegae, sa pot y minagajet, yan y minanso, yan tininas: ya y agapa na canaemo unfinanag&#252;e ni y mannamaa&#241;ao na g&#252;inaja.</p> 
<p><A NAME="an_45:5">45:5</A>&nbsp;Y flechamo manacadedog; mamodong y taotao gui papamo; sija gaegue gui corason y enemigon y ray.</p> 
<p><A NAME="an_45:6">45:6</A>&nbsp;Y tronumo taejinecog, yan taejinecog, O Yuus: y bariyan y raenomo, tunas na bariya.</p> 
<p><A NAME="an_45:7">45:7</A>&nbsp;Unguaeya y tininas, ya unchatlie y tinaelaye; enaomina si Yuus ni y Yuusmo, pinalaejao ni y la&#241;an minagof, mas qui y mangachongmo.</p> 
<p><A NAME="an_45:8">45:8</A>&nbsp;Todo y magagumo mamaopao ni y mira, yan y chaguan na jajatot, yan y casia; <i>manjuyong</i> gui palasyon matfit, anae guinatbon musica manamagofjao.</p> 
<p><A NAME="an_45:9">45:9</A>&nbsp;Y jaga sija y ray, mangaegue gui entalo y manonrada na famalaoanmo; ya y rayna mat&#225;tachong gui agapamo yan y magagu&#241;a y oron Ofir.</p> 
<p><A NAME="an_45:10">45:10</A>&nbsp;Jungog O jaga, jaso ya tecon y talangamo; ya unmalefa ni y ma&#241;ataotaomo, yan y guima tatamo.</p> 
<p><A NAME="an_45:11">45:11</A>&nbsp;Ya ugosmalago y ray ni y bonitamo; sa g&#252;iya y Se&#241;otmo yanguin unadora g&#252;e.</p> 
<p><A NAME="an_45:12">45:12</A>&nbsp;Ya y jagan Tiro yan y ninae ugaegue g&#252;ije; asta y manrico gui entalo y taotao unmagaogao ni y fabotmo.</p> 
<p><A NAME="an_45:13">45:13</A>&nbsp;Y jagan y ray, gui palasyo gosbonita g&#252;e: y magagu&#241;a maadotna ni y oro.</p> 
<p><A NAME="an_45:14">45:14</A>&nbsp;Macone guato gui as ray, yan y magagu&#241;a ni y mabotda: y bitgen sija mangachong&#241;a ni y tumattitiye, sija unquinenie guato.</p> 
<p><A NAME="an_45:15">45:15</A>&nbsp;Sija machulilie guato yan minagof yan alegria: ufanjalom gui palasyon y ray.</p> 
<p><A NAME="an_45:16">45:16</A>&nbsp;Gui lugat si tatamo, y ugaegae y famaguonmo; unnafanprinsipe gui todo y tano.</p> 
<p><A NAME="an_45:17">45:17</A>&nbsp;Guajo junamajaso y naanmo gui todo y generasion sija: enaomina y taotao sija mannaejao grasias para taejinecog yan taejinecog.</p> 
<p><A NAME="an_46:1">46:1</A>&nbsp;SI Yuus, g&#252;iya y guineg&#252;eta yan y minetgotta, enseguidas manayuda gui chinatsaga.</p> 
<p><A NAME="an_46:2">46:2</A>&nbsp;Enaomina mungajit manmaa&#241;ao, achogaja ucalamten y tano, yan y egso umachule asta y talo gui tase sija;</p> 
<p><A NAME="an_46:3">46:3</A>&nbsp;Achogaja manapangpang y janom ya chatsaga; achogaja umayeyengyong y egso sija, pot causa y minatatga&#241;a. Sila.</p> 
<p><A NAME="an_46:4">46:4</A>&nbsp;Ayog&#252;eja y sadog yan y minilalag&#241;a sija janamamagof y siuda Yuus; y santos na sagan y tabetnaculo guiya Gueftaquilo.</p> 
<p><A NAME="an_46:5">46:5</A>&nbsp;Si Yuus gaegue gui entalo&#241;a; ti ucalamten; si Yuus uinayuda y ininan y egaan.</p> 
<p><A NAME="an_46:6">46:6</A>&nbsp;Manlalalo y nasion sija, ya mangalamten y raeno sija; umagang, ya maderite y tano.</p> 
<p><A NAME="an_46:7">46:7</A>&nbsp;Manjijita yan y Se&#241;ot y inetnon sendalo. Y Yuus Jacob, g&#252;iya y guineg&#252;eta. Sila.</p> 
<p><A NAME="an_46:8">46:8</A>&nbsp;Maela ya inlie y checho Jeova; Jafa na yinilang jafatinas gui jilo tano?</p> 
<p><A NAME="an_46:9">46:9</A>&nbsp;G&#252;iya munabasta y guera, asta y uttimon y tano; jayulang y atcos, ya jautut y lansa; g&#252;iya sumonggue y caretan guera gui guafe.</p> 
<p><A NAME="an_46:10">46:10</A>&nbsp;Quieto, ya untungo na guajo si Yuus: jutaquilo gui entalo y nasion sija, jutaquilo gui tano.</p> 
<p><A NAME="an_46:11">46:11</A>&nbsp;Manjijita yan y Se&#241;ot y inetnon sendalo. Y Yuus Jacob, g&#252;iya y guineg&#252;eta. Sila.</p> 
<p><A NAME="an_47:1">47:1</A>&nbsp;NAFAMAGPAG y canaemiyo todo jamya na taotao; agang si Yuus ni y inagang guinana.</p> 
<p><A NAME="an_47:2">47:2</A>&nbsp;Sa si Jeova sentaquilo yan namaa&#241;ao; G&#252;iya mas dangculo na ray gui jilo todo y tano.</p> 
<p><A NAME="an_47:3">47:3</A>&nbsp;G&#252;iya ugana todo y taotao ya upolo gui papata; yan y nasion sija gui papa adengta.</p> 
<p><A NAME="an_47:4">47:4</A>&nbsp;G&#252;iya umayig y erensiata ni y para jita: y minagas gui as Jacob ni y g&#252;inaeya&#241;a. Sila.</p> 
<p><A NAME="an_47:5">47:5</A>&nbsp;Si Yuus mapos julo yan y inagang, si Jeova yan y sonidon y trompeta.</p> 
<p><A NAME="an_47:6">47:6</A>&nbsp;Fanganta tinina sija para si Yuus; fanganta tinina sija; fanganta tinina sija para y rayta, fanganta tinina sija.</p> 
<p><A NAME="an_47:7">47:7</A>&nbsp;Sa si Yuus g&#252;iya ray todo y tano: fanganta y tinina sija, yan y tiningo.</p> 
<p><A NAME="an_47:8">47:8</A>&nbsp;Si Yuus mangobiebietna gui jilo y nasion sija; si Yuus matatachong gui tronon y sinantos&#241;a.</p> 
<p><A NAME="an_47:9">47:9</A>&nbsp;Sa y prinsipen y taotao sija manda&#241;a ufantaotao y Yuus Abraham; sa y patang y tano, iyon Yuus: G&#252;iya y sentaquilo.</p> 
<p><A NAME="an_48:1">48:1</A>&nbsp;DANGCULO si Yuus, ya para umagueftuna, gui siuda y Yuusta, gui egso y sinantos&#241;a.</p> 
<p><A NAME="an_48:2">48:2</A>&nbsp;Bonito na sagayan, y minagof todo gui tano, y egso Sion gui sumanlago na banda, siuda y dangculo na ray.</p> 
<p><A NAME="an_48:3">48:3</A>&nbsp;Si Yuus esta matungo gui jalom y palasyo&#241;a, na para y guineg&#252;e.</p> 
<p><A NAME="an_48:4">48:4</A>&nbsp;Sa estag&#252;e y ray sija na manda&#241;a, manmalofan ya mandada&#241;aja.</p> 
<p><A NAME="an_48:5">48:5</A>&nbsp;Manmalie, ya luego ninafanmanman; ninafa&#241;atsaga, ya maninalulula manjanao.</p> 
<p><A NAME="an_48:6">48:6</A>&nbsp;Y mayengyong gumote sija g&#252;ije; yan y pinite taeg&#252;ije y palaoan yan para ufa&#241;ago.</p> 
<p><A NAME="an_48:7">48:7</A>&nbsp;Jago yumamag y batcon Tarsis, ni y manglo sancatan.</p> 
<p><A NAME="an_48:8">48:8</A>&nbsp;Jaftaemanoja y jiningogmame, taeg&#252;ijeja liniimame gui siuda y Se&#241;ot y inetnon sendalo; gui siuda y Yuusmame: si Yuus plumanta para taejinecog. Sila.</p> 
<p><A NAME="an_48:9">48:9</A>&nbsp;Injaso y g&#252;inaeyamo, O Yuus, gui talo gui templomo.</p> 
<p><A NAME="an_48:10">48:10</A>&nbsp;Jaftaemanoja y naanmo, O Yuus, taeg&#252;ijeja y tininamo asta y uttimon y tano: y agapa na canaemo, bula ni y tininas.</p> 
<p><A NAME="an_48:11">48:11</A>&nbsp;Namagof y egso Sion, yan sija jagan Juda ufanmagof; pot y jinisgamo sija.</p> 
<p><A NAME="an_48:12">48:12</A>&nbsp;Famocat gui Sion, ya unjanag&#252;e y oriya&#241;a; ya untufong y tore g&#252;ije.</p> 
<p><A NAME="an_48:13">48:13</A>&nbsp;Matca y colat&#241;a ni y munaseguguro, ya injaso y palasyo&#241;a; para usi&#241;a jamyo insangane y generasion ni y mamamaela.</p> 
<p><A NAME="an_48:14">48:14</A>&nbsp;Sa este na Yuus, y Yuusta para taejinecog, yan taejinecog: g&#252;iya uesgaejonjit, asta y finataeta.</p> 
<p><A NAME="an_49:1">49:1</A>&nbsp;JINGOG este todo jamyo ni y taotao; ecungog jamyo todos ni y ma&#241;asaga. gui tano:</p> 
<p><A NAME="an_49:2">49:2</A>&nbsp;Jamyo todo manda&#241;a, y managpapa, y managquilo, y manrico, yan y mamoble.</p> 
<p><A NAME="an_49:3">49:3</A>&nbsp;Y pachotto usangan y minalate; ya y jinason y corasonjo y tiningo.</p> 
<p><A NAME="an_49:4">49:4</A>&nbsp;Bae juecungog y parabola; ya jubaba y jemjom sinanganjo gui atpa.</p> 
<p><A NAME="an_49:5">49:5</A>&nbsp;Sajafa na maa&#241;aoyo gui jaanen y tinaelaye, anae y tinaelayen y dedegoco jaoriyayayeyo?</p> 
<p><A NAME="an_49:6">49:6</A>&nbsp;Ayo y umangongoco sija ni y g&#252;inaja&#241;ija, yan jatunanmaesaja ni y minegae y rinicon&#241;ija;</p> 
<p><A NAME="an_49:7">49:7</A>&nbsp;Taya guiya sija si&#241;a umapasiye y chelu&#241;a, ni unae si Yuus ni y rumescata g&#252;e;</p> 
<p><A NAME="an_49:8">49:8</A>&nbsp;(Sa y nin&#225;libre y antin&#241;ija, dangculo presiu&#241;a, ya para upolu para siempre.)</p> 
<p><A NAME="an_49:9">49:9</A>&nbsp;Para ul&#226;l&#226; asta y taejinecog, ya ti ulie minitong.</p> 
<p><A NAME="an_49:10">49:10</A>&nbsp;Sa jalie na y manmalate na taotao sija manmamataeja, y manaejinaso yan y manbababa, manmalingo, ya japolo y g&#252;inaja&#241;ija para y palo.</p> 
<p><A NAME="an_49:11">49:11</A>&nbsp;Y jinason y sumanjalom&#241;ija, na y guima&#241;ija usaga para taejinecog, ya y anae ma&#241;asaga na lugat para y todo generasion sija; ya jafanaan y tano&#241;ija, ni y naan&#241;ijaja.</p> 
<p><A NAME="an_49:12">49:12</A>&nbsp;Lao y taotao ti sumaga gui onra&#241;a, parejoja yan y g&#226;g&#226; na matae.</p> 
<p><A NAME="an_49:13">49:13</A>&nbsp;Este y jinanao&#241;i&#241;ija, y binaban&#241;i&#241;ijaja; ya anae esta manmapos, manmagof y taotao nu y sinangan&#241;ija. Sila.</p> 
<p><A NAME="an_49:14">49:14</A>&nbsp;Sija ufanquinano gui naftan parejoja yan y manadan quinilo y finatae upinasto sija; ya y manunas mangaeninasi&#241;a gui jilo&#241;ija gui egaan; ya y boninitu&#241;ija, para ulachae gui jalom naftan, sa taya saga&#241;a.</p> 
<p><A NAME="an_49:15">49:15</A>&nbsp;Lao si Yuus unalibre y antijo gui ninasi&#241;an y naftan; sa uresibeyo. Sila.</p> 
<p><A NAME="an_49:16">49:16</A>&nbsp;Chamo maaa&#241;ao, yanguin guaja taotao urico; yanguin y g&#252;inaja, y guima&#241;a mum&#233;megae;</p> 
<p><A NAME="an_49:17">49:17</A>&nbsp;Sa yanguin matae, taya uchule; y g&#252;inaja&#241;a, ti udinalalagg&#252;e.</p> 
<p><A NAME="an_49:18">49:18</A>&nbsp;Achogaja anae lal&#226;l&#226;, dichoso y anti&#241;a; sa matutunajao ni y taotao sija, yanguin unfamauleg mamaesajao.</p> 
<p><A NAME="an_49:19">49:19</A>&nbsp;Ujanao para y generasion tata&#241;a; ti ufanmanlie manana.</p> 
<p><A NAME="an_49:20">49:20</A>&nbsp;Y taotao ni y maoonra, ya ti matungo; parejoja yan y g&#226;g&#226; ni y umatae.</p> 
<p><A NAME="an_50:1">50:1</A>&nbsp;SI Yuus, junggan, si Yuus, si Jeova sumangan, ya jaagang y tano desde y quinajulo y atdao asta y tumunog&#241;a papa g&#252;ije.</p> 
<p><A NAME="an_50:2">50:2</A>&nbsp;Y sumanjiyong Sion, gosbonito, s&#237; Yuus umiina.</p> 
<p><A NAME="an_50:3">50:3</A>&nbsp;Y Yuusta ufato, ya ti ufamatquilo: y guafe ufanlinachae gui mena&#241;a, ya uguaja dangculon pinagyo gui oriya&#241;a.</p> 
<p><A NAME="an_50:4">50:4</A>&nbsp;uagang gui taquilo na langet yan y tano, para ujusga y taotao&#241;a.</p> 
<p><A NAME="an_50:5">50:5</A>&nbsp;Nafanda&#241;a y ma&#241;antos guiya guajo; ayo sija y fumatinas y tratujo pot y inefrese.</p> 
<p><A NAME="an_50:6">50:6</A>&nbsp;Y langet udineclara y tininas&#241;a: sa si Yuus g&#252;iyaja y jues. Sila.</p> 
<p><A NAME="an_50:7">50:7</A>&nbsp;Jingog, O taotaojo, ya jusangan; O Israel, ya bae jusangan testimonio contra jago: guajo si Yuus, ni si Yuusmo.</p> 
<p><A NAME="an_50:8">50:8</A>&nbsp;Ti julalatde jao pot y inefresimo, ya y inefresimo sinenggue, para todo y jaane gui menajo.</p> 
<p><A NAME="an_50:9">50:9</A>&nbsp;Sa ti jufangone nubiyo gui guimamo, ni laje na chiba gui quelatmo.</p> 
<p><A NAME="an_50:10">50:10</A>&nbsp;Sa todo y g&#226;g&#226; gui jalom tano, g&#226;jo, yan y g&#226;g&#226; sija gui jilo y mit na sabana.</p> 
<p><A NAME="an_50:11">50:11</A>&nbsp;Sa jutungo todo y pajaro gui jalom tano; y manmachaleg na g&#226;g&#226; sija gui jalomtano; todo g&#226;jo.</p> 
<p><A NAME="an_50:12">50:12</A>&nbsp;Yanguin &#241;alangyo, ti jusanganejao; sa iyoco y tano, yan y sinajguan&#241;a.</p> 
<p><A NAME="an_50:13">50:13</A>&nbsp;Juchoco catnen nubiyo, pat jugui. men j&#226;g&#226; chiba?</p> 
<p><A NAME="an_50:14">50:14</A>&nbsp;Nae si Yuus inefresen grasia; ya unapase y promesamo gui Gueftaquilo.</p> 
<p><A NAME="an_50:15">50:15</A>&nbsp;Ya unagangyo gui jaanen y chinatsaga: junalibrejao, ya siempre unonrayo.</p> 
<p><A NAME="an_50:16">50:16</A>&nbsp;Lao ileg&#241;a si Yuus ni y manaelaye; Jafa unfatinas para undeclara y tina. gojo, pat jagas unchule y tratujo gui pachotmo?</p> 
<p><A NAME="an_50:17">50:17</A>&nbsp;Sa jago unchatlie y finanag&#252;e, ya unyute y sinanganjo gui tatemo.</p> 
<p><A NAME="an_50:18">50:18</A>&nbsp;Anae unlie y saque, undalalag g&#252;e; yan jagas gaepattejao yan y man&#225;bale.</p> 
<p><A NAME="an_50:19">50:19</A>&nbsp;Sa unnasetbe y pachotmo gui tae laye, ya y jilamo fumatitinas ocodon dinague.</p> 
<p><A NAME="an_50:20">50:20</A>&nbsp;Mat&#225;tachongjao, ya cumuecuentosjao contra y chelumo; undesonra y lajin nanamo.</p> 
<p><A NAME="an_50:21">50:21</A>&nbsp;Estesija finatinasmo, lao mamatquiquilojayo: jinasomo na parejojitja: lao bae julalatdejao, ya jupolo tinaelayemo sija gui menan matamo.</p> 
<p><A NAME="an_50:22">50:22</A>&nbsp;Pago jaso este, jamyo ni y manmalefa as Yuus; na noseaja jusisi jamyo ya jufapidasos, ya taya unalibre.</p> 
<p><A NAME="an_50:23">50:23</A>&nbsp;Y numaeyo inefresen tinina, jaonrayo; ya ayo y munatutunas y sinangan&#241;a, jufanue ni y satbasion Yuus.</p> 
<p><A NAME="an_51:1">51:1</A>&nbsp;GAEASE nu guajo, O Yuus, jaftaemanoja y minauleg g&#252;inaeyamo, jaftaemanoja y minegae y minaasemo; fu&#241;as y tinaelayeco.</p> 
<p><A NAME="an_51:2">51:2</A>&nbsp;Gosfagaseyo todo ni y tinaelayeco, ya unnagasgasyo ni y isaojo.</p> 
<p><A NAME="an_51:3">51:3</A>&nbsp;Sa jutungoja y tinaelayeco: ya y isaojo gaegueja siempre gui menajo.</p> 
<p><A NAME="an_51:4">51:4</A>&nbsp;Sa contra jago, jagoja, juisag&#252;e, ya jufatinas y da&#241;o gui menan matamo: para utunas yanguin cumuentosjao, ya utaefatta yanguin manjusgajao.</p> 
<p><A NAME="an_51:5">51:5</A>&nbsp;Estag&#252;eja, na mafatinasyo gui tinaelaye, yan y isao nae si nanajo mumapotguenaejonyo.</p> 
<p><A NAME="an_51:6">51:6</A>&nbsp;Estag&#252;eja, na unguaeya y magajet guiya jalolom; ya y umatog na lugat nae unnatungoyo ni y tiningo.</p> 
<p><A NAME="an_51:7">51:7</A>&nbsp;Nagasgasyo ni hisopo, ya jumuyong gasgas: fagaseyo ya jumuyong apaca&#241;a, qui y niebe.</p> 
<p><A NAME="an_51:8">51:8</A>&nbsp;Nafanjungogyo minagof yan y alegria para ufanmagof y telangjo ni y unyamag.</p> 
<p><A NAME="an_51:9">51:9</A>&nbsp;Naatog y matamo gui isaojo; ya unfunas todo y inechongjo.</p> 
<p><A NAME="an_51:10">51:10</A>&nbsp;Fatinas gui sumanjalomjo y gasgas na corason, O Yuus; ya unnanuebo y tinas na espiritu gui sumanjalomjo.</p> 
<p><A NAME="an_51:11">51:11</A>&nbsp;Chamo yumuyuteyo gui menamo; yan chamo chumuchule y santos na Espiritumo guiya guajo.</p> 
<p><A NAME="an_51:12">51:12</A>&nbsp;Natalo mague guiya guajo y minagof y satbasionmo: ya unmantieneyo ni y libre na Espiritumo.</p> 
<p><A NAME="an_51:13">51:13</A>&nbsp;Ayo nae jufanag&#252;e y manaelaye ni y chalanmo: ya y maniisao ufanma&#241;otsot guiya jago.</p> 
<p><A NAME="an_51:14">51:14</A>&nbsp;Nalibreyo gui isao gui j&#226;g&#226;, O Yuus, jago Yuus y satbasinojo; ya y jilajo ucanta agang ni y tininasmo.</p> 
<p><A NAME="an_51:15">51:15</A>&nbsp;O Jeova, baba y labiosso: ya y pachotto ufamanue ni y matunamo.</p> 
<p><A NAME="an_51:16">51:16</A>&nbsp;Sa ti yamo inefrese para junaejao; ti magofjao ni y inefresen sinenggue.</p> 
<p><A NAME="an_51:17">51:17</A>&nbsp;Y inefrese para si Yuus, manmayamag na espiritu: y mayamag yan y pinite na corason, O Yuus, jago siempre ti undespresia.</p> 
<p><A NAME="an_51:18">51:18</A>&nbsp;Fatinas mauleg, ni y minauleg minagofmo, guiya Sion; fatinas y quelat Jerusalem.</p> 
<p><A NAME="an_51:19">51:19</A>&nbsp;Ayo nae unmagof ni y inefresen tininas, y inefresen sinenggue yan y cabales na inefresen sinenggue: Ayo nae unmaofrese nubiyo gui attatmo.</p> 
<p><A NAME="an_52:1">52:1</A>&nbsp;JAFA na tunanmaesajao gui inacacha, O matatnga na taotao? y minaasen Yuus sumasagaja cada jaane siempre.</p> 
<p><A NAME="an_52:2">52:2</A>&nbsp;Y jilamo fumatitinas ocodon y taelaye: parejo yan y malagtos na inabajan batbas, machochoeho dinague.</p> 
<p><A NAME="an_52:3">52:3</A>&nbsp;Unguaeya&#241;a y da&#241;o mas qui y mauleg; yan y mandague, mas qui cumuentos ni y tininas. Sila.</p> 
<p><A NAME="an_52:4">52:4</A>&nbsp;Unguaeya todo y mannanataelaye na sinangan: O, dacon na jula.</p> 
<p><A NAME="an_52:5">52:5</A>&nbsp;Si Yuus unyinilang locue para taejinecog; unquinene, ya unjinala juyong gui guimamo magago; ya unjinale juyong gui tano y lal&#226;l&#226;. Sila.</p> 
<p><A NAME="an_52:6">52:6</A>&nbsp;Ya umalie ni y manunas; ya umaa&#241;ao, ya umachatchatgue, <i>ileg&#241;ija:</i></p> 
<p><A NAME="an_52:7">52:7</A>&nbsp;Estag&#252;e, yuje na taotao y ti japolo si Yuus para minetgot&#241;a: lao jaangoco g&#252;e ni y manadan g&#252;inaja&#241;a, ya janametgot g&#252;e ni y tinaelaye&#241;a.</p> 
<p><A NAME="an_52:8">52:8</A>&nbsp;Lao guajo, parejoyo yan y betde na troncon oliba gui jalom guimayuus; juangongocoyo ni y minaase Yuus para taejinecog, yan taejinecog.</p> 
<p><A NAME="an_52:9">52:9</A>&nbsp;Junaejao grasias, para taejinecog, sa unfatinas este; ya junangga y naanmo, sa este mauleg; gui menan y ma&#241;antosmo.</p> 
<p><A NAME="an_53:1">53:1</A>&nbsp;ILEG&#209;A y taetiningo gui corason&#241;a: Taya Yuus. Manpotlilo sija, mafatinas y chatliion na tinaelaye; taya ni uno ni fumatitinas mauleg.</p> 
<p><A NAME="an_53:2">53:2</A>&nbsp;Si Yuus gui langet tumalag p&#225;papa y famaguon taotao sija; para ulie cao guaja gaetiningo, ni y umaliligao si Yuus.</p> 
<p><A NAME="an_53:3">53:3</A>&nbsp;Todos sija manalo tate; ya manjuyong potlilo sija; taya ni uno ni fumatitinas y mauleg, aje, taya ni uno.</p> 
<p><A NAME="an_53:4">53:4</A>&nbsp;Taya tiningo&#241;ija ni chumog&#252;e inechong? ni y macano y taotaojo sija, taeg&#252;ije yan ma&#241;ochocho pan: ya ti maagang si Yuus.</p> 
<p><A NAME="an_53:5">53:5</A>&nbsp;Mangosmanmaa&#241;ao sija gui anae taya minaa&#241;ao: sa si Yuus janafanmachapon adisapatta y telang ayo y tumotojgue contra jago; jago jagas unnafanmamajlao, sa si Yuus manrenechasa sija.</p> 
<p><A NAME="an_53:6">53:6</A>&nbsp;O, na y satbasion Israel mojon ujuyong guiya Sion! anae si Yuus janatalo y quinautiba y taotao&#241;a; ayo nae umagof si Jacob, yan ufanmagof y Israel.</p> 
<p><A NAME="an_54:1">54:1</A>&nbsp;SATBAYO, O Yuus, pot y naanmo, ya unjusgayo pot y minetgotmo.</p> 
<p><A NAME="an_54:2">54:2</A>&nbsp;Jungog y tinaetaejo, O Yuus; ecungog y sinangan y pachotto.</p> 
<p><A NAME="an_54:3">54:3</A>&nbsp;Sa y taotao juyong sija mangajulo contra guajo, yan y taotao ni y fijon y minatatga&#241;ija maaliligao y antijo; sija jagasja ti japopolo si Yuus gui menan&#241;ija. Sila.</p> 
<p><A NAME="an_54:4">54:4</A>&nbsp;Estag&#252;e na si Yuus umayuyudayo; si Jeova ma&#241;isija yan ayo y mumantietene y antijo.</p> 
<p><A NAME="an_54:5">54:5</A>&nbsp;G&#252;iya uapase taelaye y enemigujo sija; yulang sija gui minagajetmo.</p> 
<p><A NAME="an_54:6">54:6</A>&nbsp;Sa inefresijo ni y minalagojo bae junaejao; bae jualaba y naanmo, O Jeova, sa mauleg.</p> 
<p><A NAME="an_54:7">54:7</A>&nbsp;Sa g&#252;iya munalibreyo todo gui chinatsaga: sa y atadogjo jagasja jalie y minalagojo contra y enemigujo.</p> 
<p><A NAME="an_55:1">55:1</A>&nbsp;JUNGOG y tinaetaejo, O Yuus: ya chamo umaatog maesa jao gui guinagaojo.</p> 
<p><A NAME="an_55:2">55:2</A>&nbsp;Atituyeyo, ya opeyo: sa inestotbayo gui trinistieco, ya umugongyo;</p> 
<p><A NAME="an_55:3">55:3</A>&nbsp;Sa pot y inagang y enemigo: sa pot y chiniguit y manaelaye; sa mayute y tinaelaye gui jilojo, ya pot y binibo&#241;ija, na machatliiyo, japetsigueyo.</p> 
<p><A NAME="an_55:4">55:4</A>&nbsp;Y corasonjo gospute gui sumanjalomjo: yan y minaa&#241;ao y finatae podong gui jilojo.</p> 
<p><A NAME="an_55:5">55:5</A>&nbsp;Minaa&#241;ao yan linaolao, manmato guiya guajo; y linijan &#241;umo&#241;oyo.</p> 
<p><A NAME="an_55:6">55:6</A>&nbsp;Ya ilegco: O mojon yanguin gaepapayo, taeg&#252;ije y paluma! ayo nae jugupo chago, ya judescansa.</p> 
<p><A NAME="an_55:7">55:7</A>&nbsp;Estag&#252;e, ayo nae jujanao chago, ya jusaga gui jalomtano. Sila.</p> 
<p><A NAME="an_55:8">55:8</A>&nbsp;Mojon bae jualula malag y guineg&#252;e, guinin y duron manglo yan y pinagyo.</p> 
<p><A NAME="an_55:9">55:9</A>&nbsp;Yulang, O Jeova, ya ipe y jila&#241;ija; sa jagasja julie y fijom na manaelaye, ya y manmanpotfifia gui siuda.</p> 
<p><A NAME="an_55:10">55:10</A>&nbsp;Jaane yan puenge manjajanao gui sumanjilo y quelat&#241;a: inechong yan inacacha mangaegue gui entalo&#241;a.</p> 
<p><A NAME="an_55:11">55:11</A>&nbsp;Manaelaye mangaegue gui entalo&#241;a; chiniguit yan dinague ti usuja gui chalan&#241;a.</p> 
<p><A NAME="an_55:12">55:12</A>&nbsp;Sa ti y enemigo lumalatdeyo; ayo nae si&#241;a jusungon; ni ti ayo y chumatliiyo ni y munadangculo g&#252;e contra guajo: ayo nae junaatog maesayo guiya g&#252;iya.</p> 
<p><A NAME="an_55:13">55:13</A>&nbsp;Lao jagoja, un taotao, ni y parejujo, yan y gachongjo, yan y senjuguflie na amigujo.</p> 
<p><A NAME="an_55:14">55:14</A>&nbsp;Sa y mamis na inangoco manasangane jam y jinasonmame; ya tafanmamocat yan linajyan taotao gui guimayuus.</p> 
<p><A NAME="an_55:15">55:15</A>&nbsp;Polo sija ya derepente ufanchinile ni y finatae: polosija ya ufansinetta papa manlal&#226;l&#226; guiya sasalaguan; sa guaja y manaelaye gui saga&#241;ija yan y sanjalom&#241;ija.</p> 
<p><A NAME="an_55:16">55:16</A>&nbsp;Lao guajo, bae juagang si Yuus; ya si Jeova usatbayo.</p> 
<p><A NAME="an_55:17">55:17</A>&nbsp;Pupuenge, ogaan, yan taloane, jufanjaso ya juagang duro, ya g&#252;iya ujungog y inaganjo.</p> 
<p><A NAME="an_55:18">55:18</A>&nbsp;G&#252;iya jagasja munalibre y antijo qui pas, guinin y guera ni y comontrayo: sa megae pumotfifia yo.</p> 
<p><A NAME="an_55:19">55:19</A>&nbsp;Si Yuus ufaninjingog, ya ufaninepe sija; asta ayo y ma&#241;asaga desde y apmam na tiempo. Sila. Ti taotao sija ni siempre jatulaeca, ya ti manmaa&#241;ao as Yuus.</p> 
<p><A NAME="an_55:20">55:20</A>&nbsp;Jaestira mona y canae&#241;a contra ayo sija ni y manpas guiya g&#252;iya: jayulang y tratu&#241;a.</p> 
<p><A NAME="an_55:21">55:21</A>&nbsp;Y sinangan y pachot&#241;a palagse&#241;a qui y mantica, lao guera gui jalom corason&#241;a; y sinangan&#241;a mananana qui y la&#241;a; lao puro ayo sija espada in malagnos.</p> 
<p><A NAME="an_55:22">55:22</A>&nbsp;Polo y catgamo gui as Jeova, ya g&#252;iya uminantiene; sa taya nae jasotta y manunas ya umanacalamten.</p> 
<p><A NAME="an_55:23">55:23</A>&nbsp;Lao jago, O Yuus, ufansinetta sija papa gui joyon finatae; sa y manmejg&#225;, yan manf&#225;fababa na taotao sija, ti ufanl&#226;l&#226; ni lamita gui jaani&#241;ija; lao guajo juangocoyo nu jago.</p> 
<p><A NAME="an_56:1">56:1</A>&nbsp;GAEASE nu guajo, O Yuus; sa y taotao malago na ujapa&#241;otyo; mumumo todot dia, ya jachichiguityo.</p> 
<p><A NAME="an_56:2">56:2</A>&nbsp;Todot dia y enemigujo manmalago na ujapa&#241;otyo; sa megae mamumujo ya mansobetbio.</p> 
<p><A NAME="an_56:3">56:3</A>&nbsp;Jafaja na tiempo nae maa&#241;aoyo, juangocojayo guiya jago.</p> 
<p><A NAME="an_56:4">56:4</A>&nbsp;Gui as Yuus jualaba y fino&#241;a; gui as Yuus nae jagasja jupolo y inangococo, ti maa&#241;aoyo; jafa ufatinas y catne guiya guajo?</p> 
<p><A NAME="an_56:5">56:5</A>&nbsp;Todot dia mabira y sinanganjo; sa todo y jinaso&#241;ija contra guajo para tinaelaye.</p> 
<p><A NAME="an_56:6">56:6</A>&nbsp;Manda&#241;a ya manatog maesasija; ya magueguesatituye y pinecatjo, anae jagas mananangga sija y antijo.</p> 
<p><A NAME="an_56:7">56:7</A>&nbsp;Ufanescapa nu y tinaelaye? gui binibo nae unyute papa y taotao sija, O Yuus.</p> 
<p><A NAME="an_56:8">56:8</A>&nbsp;Jago sumangan y jinanaojo; polo gui jalom boteyamo y lagojo: manaeg&#252;e sija gui leblomo?</p> 
<p><A NAME="an_56:9">56:9</A>&nbsp;Ayo nae, ujabira sija tate y enemigujo y jaane nae juagangjao; este jutungo, na si Yuus para guajo.</p> 
<p><A NAME="an_56:10">56:10</A>&nbsp;Gui as Yuus jualaba y fino&#241;a: gui as Jeova jualaba y finona.</p> 
<p><A NAME="an_56:11">56:11</A>&nbsp;Gui as Yuus nae jagasja jupolo y inangococo; ya siempre ti jumaa&#241;ao; jafa y taotao ufatinas guiya guajo?</p> 
<p><A NAME="an_56:12">56:12</A>&nbsp;Y promesamo gaegue guiya guajo, O Yuus: ya juapasejao siempre ni y inefresen grasias.</p> 
<p><A NAME="an_56:13">56:13</A>&nbsp;Sa jagasja unnalibre y antijo gui finatae; ti siempre unnalibre y adengjo an podong? para jufamocat gui menan Yuus gui candet y manl&#225;l&#226;l&#226;.</p> 
<p><A NAME="an_57:1">57:1</A>&nbsp;GAEASE nu guajo, O Yuus, gaease nu guajo; sa y antijo guineg&#252;e g&#252;e guiya jago: magajet, y anineng y papamo ugog&#252;eyo asta qui manmalofan y chinatsaga.</p> 
<p><A NAME="an_57:2">57:2</A>&nbsp;Bae juagang si Yuus Gueftaquilo; si Yuus ni y jafatinas todo y g&#252;inaja para guajo.</p> 
<p><A NAME="an_57:3">57:3</A>&nbsp;Ufanago guinin y langet ya unalibreyo; anae jalalatde ayo y malago puma&#241;otyo. Sila. Si Yuus utago y minaase&#241;a yan y minagajet&#241;a.</p> 
<p><A NAME="an_57:4">57:4</A>&nbsp;Y antijo gaegue gui entalo y le&#243;n sija: ya umaasonyo gui entalo ayo sija y mina&#241;ila guafe, junggan, yan y lalajin taotao sija ni y nifen&#241;ija y lansa sija, yan flecha sija, ya y jila&#241;ija malagtos na espada.</p> 
<p><A NAME="an_57:5">57:5</A>&nbsp;Nadangculojao gui jilo y langet, O Yuus; polo y inenramo todo gui sanjilo tano.</p> 
<p><A NAME="an_57:6">57:6</A>&nbsp;Jagas mamatinas laso, para y pinecatto; y antijo tumecon papa; jagas manmaguadog joyo gui menajo; ya sija mamodong maesaja gui taloloja. Sila.</p> 
<p><A NAME="an_57:7">57:7</A>&nbsp;Y corasonjo, esta meton, O Yuus, y corasonjo esta meton; bae jucanta, magajetja, jucanta alabansa sija.</p> 
<p><A NAME="an_57:8">57:8</A>&nbsp;Fagmata, inenrajo; fagmata, guitala yan atpa; guajoja na maesa magmatayo taftaf.</p> 
<p><A NAME="an_57:9">57:9</A>&nbsp;Bae junaetjao grasias, O Jeova, gui entalo y taotao sija; jucantayejao alabansa sija gui entalo y nasion sija.</p> 
<p><A NAME="an_57:10">57:10</A>&nbsp;Sa asta y langet, dangculo y minaasemo, yan asta y mapagajes y minagajetmo.</p> 
<p><A NAME="an_57:11">57:11</A>&nbsp;Nadangculojao gui jilo y langet, O Yuus; polo y minalagmo todo gui sanjilo y tano.</p> 
<p><A NAME="an_58:1">58:1</A>&nbsp;MAGAJET na jamyo manudo, <i>anae debe de</i> unfanguentos jamyo tininas? manmanjujusga jamyo tunas, O jamyo, ni y lalajin taotao sija?</p> 
<p><A NAME="an_58:2">58:2</A>&nbsp;Magajet, na y jalom corason nae manmachochocho jamyo tinaelaye; intajlang gui canaenmiyo y tinaelaye gui tano.</p> 
<p><A NAME="an_58:3">58:3</A>&nbsp;Y manaelaye, manaotao juyong desde y jalom tuyan: enseguidas qui manmafa&#241;ago, manabag manguecuentos ni y mandague.</p> 
<p><A NAME="an_58:4">58:4</A>&nbsp;Y bineno&#241;ija, parejo yan y binenon y culebbla: sija parejo yan y tangan y serpiente, ni y jajuchum talanga&#241;a;</p> 
<p><A NAME="an_58:5">58:5</A>&nbsp;Ya ti jaecungog y inagang y encantador, ni y gosfaye manencanta.</p> 
<p><A NAME="an_58:6">58:6</A>&nbsp;Yamag y nifen&#241;ija gui jalom pachot&#241;ija, O Yuus: yamag juyong y dangculo na nifen y patgon leon, O Jeova.</p> 
<p><A NAME="an_58:7">58:7</A>&nbsp;Polo ya ufanmadirite taeg&#252;ije y janom ni y malalagoja gui iyo&#241;a: anae jaachechetg&#252;e y flecha&#241;a, polo ya calang manutut.</p> 
<p><A NAME="an_58:8">58:8</A>&nbsp;Polo ya utaeg&#252;ije y acaleja ni y madirite ya umalofan: taeg&#252;ije y taetiempo na ma&#241;agon palaoan, ni y ti guinin lumilie y atdao.</p> 
<p><A NAME="an_58:9">58:9</A>&nbsp;Antes di usiente y lauyanmiyo y <i>guafen y</i> tituca, uchule sija ya unajanao, nu y remulinon manglo, ayo manbetde taeg&#252;ije mansinenggue,</p> 
<p><A NAME="an_58:10">58:10</A>&nbsp;Y manunas ufanmagof yanguin jalilie y inemog; ufagase y adeng&#241;a gui j&#226;g&#226; y taelaye.</p> 
<p><A NAME="an_58:11">58:11</A>&nbsp;Para ualog y taotao: Magajet na guaja apas&#241;ija y manunas: magajet guaja si Yuus ni y manjujusga gui tano.</p> 
<p><A NAME="an_59:1">59:1</A>&nbsp;NALIBREYO gui enemigujo sija, O Yuusso; polo yo gui jilo guinin ayosija ni y mangajujulo contra guajo.</p> 
<p><A NAME="an_59:2">59:2</A>&nbsp;Nalibreyo gui chumog&#252;e y tinaelaye, ya satbayo gui manmejga na taotao sija.</p> 
<p><A NAME="an_59:3">59:3</A>&nbsp;Sa, estag&#252;e, na mananangga y antijo: y manmetgot manda&#241;a contra guajo; ti pot y tinaelayeco, ni ti pot y isaojo, O Jeova.</p> 
<p><A NAME="an_59:4">59:4</A>&nbsp;Manmalago ya japrepara sija, sin y linachijo; fagmata, ya unayudayo, ya unlie.</p> 
<p><A NAME="an_59:5">59:5</A>&nbsp;Jago Jeova, Yuus y inetnon sendalo, si Yuus Israel; fagmata ya unbisita todo y nasion sija; chamo gagaease ni y manaelaye. Sila.</p> 
<p><A NAME="an_59:6">59:6</A>&nbsp;Manalo guato yan pupuenge: ya manboruruca taeg&#252;ije y galago, ya malilicucue y siuda.</p> 
<p><A NAME="an_59:7">59:7</A>&nbsp;Liija, sa mannutugap juyong guinin y pachot&#241;ija: espada sija guaja gui jalom labios&#241;ija; jaye, ileg&#241;i&#241;ija, cao jajungog?</p> 
<p><A NAME="an_59:8">59:8</A>&nbsp;Lao jago, O Jeova, siempre unchatgue sija; siempre unmofea todo y nasion.</p> 
<p><A NAME="an_59:9">59:9</A>&nbsp;O minetgotto, junanangga jao; sa si Yuus y guimajo lumijing.</p> 
<p><A NAME="an_59:10">59:10</A>&nbsp;Si Yuusso nu y minaase&#241;a, ugaegue gui menajo: si Yuus unaliiyo y minalagojo, gui jilo y enemigujo sija.</p> 
<p><A NAME="an_59:11">59:11</A>&nbsp;Chamo pumupuno sija, sa trabia ti manmalelefa y taotaojo; chalapon sija pot y ninasi&#241;amo; ya unchule sija papa, O Jeova, patangmame.</p> 
<p><A NAME="an_59:12">59:12</A>&nbsp;Pot y isao y pachot&#241;ija, yan pot y sinangan y labios&#241;ija, polo ya ufanmacone, pot y sobetbio&#241;ija: yan pot y matdision, yan manmandadague ni y sinangan&#241;ija.</p> 
<p><A NAME="an_59:13">59:13</A>&nbsp;Lachae sija ni y binibumo, lachae sija, para sija ti ufangaegue talo: ya ujatungo na si Yuus mangobiebietna gui as Jacob, asta y uttimon y tano. Sila.</p> 
<p><A NAME="an_59:14">59:14</A>&nbsp;Ya an pupuenge, polo ya ufanalo guato, ya unfanboruca taeg&#252;ije y galago ya umalilicue y siuda.</p> 
<p><A NAME="an_59:15">59:15</A>&nbsp;Nafanjajanao julo yan papa, ya ufanmanaliligao na&#241;ija; ya usaga todo puenge yanguin ti manjaspog.</p> 
<p><A NAME="an_59:16">59:16</A>&nbsp;Lao guajo, jucanta ni y ninasi&#241;amo; magajet, na jucanta agang ni y minaasemo yan ogaan; sa guinin jago y guimajo lumijing, yan y guineg&#252;eco gui jaanen chinatsagaco.</p> 
<p><A NAME="an_59:17">59:17</A>&nbsp;Jago, O minetgotjo, jucantaye y alabansa sija; sa si Yuus y guimajo lumijing, yan y Yuus y minaasejo.</p> 
<p><A NAME="an_60:1">60:1</A>&nbsp;O Yuus, jago yumutejam, jago gumapotjam papa; guinin lalalojao; O, natalojam guato.</p> 
<p><A NAME="an_60:2">60:2</A>&nbsp;Jago jagasja munamayengyong y tano; jago yumulang; nafanjomlo y yinilang&#241;a sija, sa manmayeyengyong.</p> 
<p><A NAME="an_60:3">60:3</A>&nbsp;Unfanue y taotaomo sija ni y manmajetog na g&#252;inaja; unnafanguimenjam ni y binon na matulalaejon.</p> 
<p><A NAME="an_60:4">60:4</A>&nbsp;Unnae ayo sija ni y manmaa&#241;ao nu jago, un bandera para ujatsa pot y minagajet. Sila.</p> 
<p><A NAME="an_60:5">60:5</A>&nbsp;Sa para ufanlibre y g&#252;inaeyamo; satba ni y agapa na canaemo, yan opejam.</p> 
<p><A NAME="an_60:6">60:6</A>&nbsp;Si Yuus sumangan y sinantos&#241;a; siempre jumagof; ya siempre judibide iya Siquem, ya jumide y bayen Sucot.</p> 
<p><A NAME="an_60:7">60:7</A>&nbsp;Iyoco Galaad, ya iyoco Manases: Efraim y guineg&#252;e y ilujo; Juda y baston minagasso.</p> 
<p><A NAME="an_60:8">60:8</A>&nbsp;Moab, y palanggana para jufagagaseyo; y jilo Edom nae juyute y sapatosso: Filistia, agangjao pot guajo.</p> 
<p><A NAME="an_60:9">60:9</A>&nbsp;Jaye uchinileyo guato gui fitme na siuda? jaye uesgaejonyo guato Edom?</p> 
<p><A NAME="an_60:10">60:10</A>&nbsp;Mungajao, O Yuus, ni y guinin yumutejam? yan jago, O Yuus, ti jumanao yan y inetnon sendalonmame.</p> 
<p><A NAME="an_60:11">60:11</A>&nbsp;Naejam inayuda contra y contrario gui chinatsaga; sa taebale y inayudan taotao.</p> 
<p><A NAME="an_60:12">60:12</A>&nbsp;Guinin as Yuus nae infatinas y minatatnga; sa g&#252;iyaja ni ugacha papa y contrarionmame.</p> 
<p><A NAME="an_61:1">61:1</A>&nbsp;JUNGOG y inaganjo, O Yuus; atituye y tinaetaejo.</p> 
<p><A NAME="an_61:2">61:2</A>&nbsp;Desde y uttimon y tano juagang jao, anae taeninasi&#241;a y corasonjo: chalaneyo asta y acho ni y mas taquilo qui guajo.</p> 
<p><A NAME="an_61:3">61:3</A>&nbsp;Sa jago guinin y guineg&#252;eco, yan y guiman lumijing guinin y enemigo.</p> 
<p><A NAME="an_61:4">61:4</A>&nbsp;Jusaga gui jalom y tabetnaculumo para taejinecog: ya jugog&#252;eyo gui tinampen y papamo. Sila.</p> 
<p><A NAME="an_61:5">61:5</A>&nbsp;Sa jago O Yuus guinin jumungog y promesajo; jago guinin numaeyo ni y erensian ayo sija y manmaa&#241;ao ni y naanmo.</p> 
<p><A NAME="an_61:6">61:6</A>&nbsp;Jago munaanaco y jaanin y ray; y sacan&#241;a taeg&#252;ije y megae na generasion sija.</p> 
<p><A NAME="an_61:7">61:7</A>&nbsp;Usaga gui menan Yuus para taejinecog: O, nalisto y g&#252;inaeya yan y minagajet, para ufanadaje g&#252;e.</p> 
<p><A NAME="an_61:8">61:8</A>&nbsp;Pot este jucantaye y naanmo para taejinecog, para jufatinas y prinimetijo cada jaane.</p> 
<p><A NAME="an_62:1">62:1</A>&nbsp;Y antijo janananggaja si Yuus; sa guinin g&#252;iya nae mamaela y satbasionjo.</p> 
<p><A NAME="an_62:2">62:2</A>&nbsp;G&#252;iyaja y achojo yan y satbasionjo, g&#252;iya y torejo taquilo: ya ti megae jumanacalamten.</p> 
<p><A NAME="an_62:3">62:3</A>&nbsp;Asta ngaen nae intigong contra unoja taotao? todos jamyo infanmapuno; taeg&#252;ije y padet ni y cumba, yan taeg&#252;ije y matomba na colat.</p> 
<p><A NAME="an_62:4">62:4</A>&nbsp;Manafaesenja gui entalo&#241;ija na umayute papa gui ninasi&#241;a&#241;a: manmagof ni y dinague sija: manmanbendidise ni y pachot&#241;ija, lao manmanmatdidise qui sumanjalom&#241;ija.</p> 
<p><A NAME="an_62:5">62:5</A>&nbsp;Si Yuus nanggajao, O antijo; sa guinin g&#252;iya y ninanggaco.</p> 
<p><A NAME="an_62:6">62:6</A>&nbsp;G&#252;iyaja y achojo yan y satbasionjo; g&#252;iya y torejo taquilo, ya ti jumanacalamten.</p> 
<p><A NAME="an_62:7">62:7</A>&nbsp;Gui as Yuus nae gaegue y satbasionjo yan y minalagjo; y acho y minetgotjo yan y guineg&#252;eco mangaegue gui as Yuus.</p> 
<p><A NAME="an_62:8">62:8</A>&nbsp;Angoco gue todo y tiempo, jamyo ni y taotao sija; chuda y corasonmiyo gui mena&#241;a: si Yuus y guineg&#252;e para jita. Sila.</p> 
<p><A NAME="an_62:9">62:9</A>&nbsp;Seguro todo y taotao sija ni y umitde condisio&#241;ija manjinaja; ya y managquilo condisio&#241;ija, un dinague; yanguin manmapolo gui balansa, todos man&#241;ajlalang&#241;a qui y jinaja.</p> 
<p><A NAME="an_62:10">62:10</A>&nbsp;Chamo umangongoco jao gui inamot, yan chamo na gagaebale y sinaque: yanguin y g&#252;inaja manlalamegae; chamo pum&#243;polo y corasonmo guiya sija.</p> 
<p><A NAME="an_62:11">62:11</A>&nbsp;Guinin jasangan si Yuus un biaje; ya dos biaje jagasja jujungog este; na y ninasi&#241;a iyon Yuus.</p> 
<p><A NAME="an_62:12">62:12</A>&nbsp;Sa iyomoja locue Jeova y minaase: sa unapapaseja cada taotao jaftaemano y chechon&#226;.</p> 
<p><A NAME="an_63:1">63:1</A>&nbsp;O Yuus, jago y Yuusso; taftaf jualigao jao; y antijo majo pot jago, y catneco majalang nu jago, gui anglo an majo na tano, anae taya janom;</p> 
<p><A NAME="an_63:2">63:2</A>&nbsp;Taeg&#252;ije juatan jao gui templo para julie y ninasi&#241;amo yan y minlagmo.</p> 
<p><A NAME="an_63:3">63:3</A>&nbsp;Sa y mauleg g&#252;inaeyamo mauleg&#241;a qui y lin&#226;l&#226;; y labiosso ualabajao.</p> 
<p><A NAME="an_63:4">63:4</A>&nbsp;Taeg&#252;ine jubendise jao gui lin&#226;l&#226;jo; ya jujatsa julo y canaejo ni y naanmo.</p> 
<p><A NAME="an_63:5">63:5</A>&nbsp;Y antijo ujaspog taeg&#252;ije y ujaspog ni y titanos an montica; ya y pachotjo ualabajao yan y minagof y labiosso.</p> 
<p><A NAME="an_63:6">63:6</A>&nbsp;Yanguin jujaso jao gui jilo camajo; ya y jinasoco nu jago gui ora nae bumebelayo an puenge.</p> 
<p><A NAME="an_63:7">63:7</A>&nbsp;Sa jago guinin umayudayo; enaomina y anineng y papamo nae jumagof.</p> 
<p><A NAME="an_63:8">63:8</A>&nbsp;Y antijo dangculo na tinatitiye jao: y agapa na canaemo mumantieteneyo.</p> 
<p><A NAME="an_63:9">63:9</A>&nbsp;Lao ayo sija y umaliligao y antijo, para umayulang, sija ufanjanao para y mas tadong na joyo gui tano.</p> 
<p><A NAME="an_63:10">63:10</A>&nbsp;Ufanmaentrega gui jinilat y espada; sija ug&#252;inaja para y sora sija.</p> 
<p><A NAME="an_63:11">63:11</A>&nbsp;Lao y ray umagof gui as Yuus; ya todo y manmanjula pot g&#252;iya unfanmagof: sa y pachot ayo sija y manmandadague ufanmajuchom.</p> 
<p><A NAME="an_64:1">64:1</A>&nbsp;JUNGOG y inagangjo, O Yuus, gui quejaco: adaje y lin&#226;l&#226;jo ni y minaa&#241;ao&#241;a ni y enemigo.</p> 
<p><A NAME="an_64:2">64:2</A>&nbsp;Naatogyo gui secreto na pinagat y manaelaye; yan y inatborota ni y chumog&#252;e y taelaye.</p> 
<p><A NAME="an_64:3">64:3</A>&nbsp;Ni y janafanmalagtos y jila&#241;ija taeg&#252;ije y espada, yan janafanapunta y flecha&#241;ija, ni manmalaet na sinangan.</p> 
<p><A NAME="an_64:4">64:4</A>&nbsp;Para ujaflecha gui secreto y cabales; ya derepente manflecha g&#252;e, ya ti maa&#241;ao.</p> 
<p><A NAME="an_64:5">64:5</A>&nbsp;Janafanfitmeja sija gui na jinasuye taelaye: manmanafaesen para ujananaplinanta y laso; ya ileg&#241;ija: Jaye ufanlinie?</p> 
<p><A NAME="an_64:6">64:6</A>&nbsp;Manmanaliligao ni y tinaelaye; ileg&#241;ija na tacumple guse y inaligaota: cada uno guiya sija manacjalom jinason&#241;ija yan corason&#241;ija manadong.</p> 
<p><A NAME="an_64:7">64:7</A>&nbsp;Lao si Yuus flumecha sija, ya enseguidas ninafanlamen nu y flecha.</p> 
<p><A NAME="an_64:8">64:8</A>&nbsp;Ya taeg&#252;ije ninafanmatompo; y jila&#241;ija contra sija; ya todo y lumie sija ujayengyong y ilon&#241;ija.</p> 
<p><A NAME="an_64:9">64:9</A>&nbsp;Ya todo y taotao sija ufanmaa&#241;ao; ya ujasangan y checho Yuus: sa ujaguesjaso y finatinas&#241;a.</p> 
<p><A NAME="an_64:10">64:10</A>&nbsp;Y manunas ufanmagof sija gui as Jeova, ya ujaangoco nu g&#252;iya; yan todo y manunas na corason, ufanmalag.</p> 
<p><A NAME="an_65:1">65:1</A>&nbsp;Y tinina unanangga jao guiya Sion, O Yuus; iya jago nae umapase y promesa.</p> 
<p><A NAME="an_65:2">65:2</A>&nbsp;O jago ni y jumungog y utinaetae, todo y catne ufanmato guiya jago.</p> 
<p><A NAME="an_65:3">65:3</A>&nbsp;Jaganayo y tinaelaye sija; lao y isaomame, jago umasie.</p> 
<p><A NAME="an_65:4">65:4</A>&nbsp;Dichoso y taotao ni y unayeg, ya unnaguaguato guiya jago, para usaga gui sagamo: manjaspogjam ni y minauleg y guimamo, asta y santos na lugat gui templomo.</p> 
<p><A NAME="an_65:5">65:5</A>&nbsp;Pot y namaa&#241;ao na g&#252;inaja nae unopejam gui tininas; O Yuus y satbasionmame; jago y ninangga gui uttimon puntan tano todo, yan asta todo ayo sija y manlachago, ni y mangaegue gui jilo y tase.</p> 
<p><A NAME="an_65:6">65:6</A>&nbsp;Ayo y pot ninasi&#241;a&#241;a japlanta seguro y egso, madudog ni y ninasi&#241;a&#241;a;</p> 
<p><A NAME="an_65:7">65:7</A>&nbsp;Ni y janaquieto y pala&#241;gpang y tase sija, y palangpang y napo&#241;ija yan <i>janafanbasta</i> managuaguat y taotao sija.</p> 
<p><A NAME="an_65:8">65:8</A>&nbsp;Ya ayo sija ni y ma&#241;asaga gui uttimon tano, manmaa&#241;ao ni se&#241;atmo: unnamagof y jumuyong y egaan yan y pupuenge.</p> 
<p><A NAME="an_65:9">65:9</A>&nbsp;Jago bumisita y tano yan unriega; unnagosrico; y sadog Yuus bula janom: unnafanmauleg y maies para sija yanguin esta unnalisto y tano taeg&#252;ije.</p> 
<p><A NAME="an_65:10">65:10</A>&nbsp;Unnafangosbula janom y sutco&#241;ija: unnafitme a puja&#241;ija g&#252;ije; ya unnama&#241;a&#241;a ni y ichan; ya unbendise y siniso&#241;ija.</p> 
<p><A NAME="an_65:11">65:11</A>&nbsp;Uncorona y sacan sija ni y minaulegmo; ya y finaposmo manutujo y mantica.</p> 
<p><A NAME="an_65:12">65:12</A>&nbsp;Manutujo gui jilo y pastaje sija gui desierto: ya y mandiquique na sabana madudog ni y minagof.</p> 
<p><A NAME="an_65:13">65:13</A>&nbsp;Y pastaje sija manminagago ni y manadan g&#226;g&#226;; y baye sija locue mantinampe ni y maies; manesalao ni y minagof&#241;ija, ya mangacanta locue.</p> 
<p><A NAME="an_66:1">66:1</A>&nbsp;FATINAS y minagof na inagang gui as Yuus todo y tano.</p> 
<p><A NAME="an_66:2">66:2</A>&nbsp;Canta y minagof gui naan&#241;a: namalag y tinina&#241;a.</p> 
<p><A NAME="an_66:3">66:3</A>&nbsp;Alog as Yuus: jafa na man&#225;maa&#241;ao y chechomo: pot y dinangculon y ninasi&#241;amo uninaseja y contrarionmo papa.</p> 
<p><A NAME="an_66:4">66:4</A>&nbsp;Todo y tano umadodorajao yan macantatayejao: yan macantataye y naanmo. Sila.</p> 
<p><A NAME="an_66:5">66:5</A>&nbsp;Maela ya inlie y checho Yuus: na nin&#225;maa&#241;ao y checho&#241;a gui jilo y famaguon y taotao.</p> 
<p><A NAME="an_66:6">66:6</A>&nbsp;Jatolaeca y tase y anglo na tano: ya japocacate y sadog: ya ayo nae manmagofjam nu g&#252;iya.</p> 
<p><A NAME="an_66:7">66:7</A>&nbsp;G&#252;iya jagobiebietna ni y minetgot&#241;a para taejinecog: y atadog&#241;a pumupulan y nasion sija: ya munga y managuaguat na ujajatsa sija. Sila.</p> 
<p><A NAME="an_66:8">66:8</A>&nbsp;Fanmanbendise ni y Yuusta jamyo ni y taotao ya namajungog y inagang y tinina&#241;a:</p> 
<p><A NAME="an_66:9">66:9</A>&nbsp;Ayo y mumantiene y antita gui lin&#226;l&#226;: ya ti japolo y adengta na usulong.</p> 
<p><A NAME="an_66:10">66:10</A>&nbsp;Sa jago chumaguejam, O Yuus; jagasja unchague jam taeg&#252;ije y salape an machague.</p> 
<p><A NAME="an_66:11">66:11</A>&nbsp;Jago chumulejam gui jalom y laso: unpolo chinatsaga na catga gui sinturanmame.</p> 
<p><A NAME="an_66:12">66:12</A>&nbsp;Jago namaudae y taotao guijilomame: jame infaposg&#252;e y guafe an y janom: lao unchulejam asta y jalom y rico na sagayan.</p> 
<p><A NAME="an_66:13">66:13</A>&nbsp;Jujalom gui jalom guimamo yan y sinenggue na inefrese sija: ya bae juapase jao ni y promesajo,</p> 
<p><A NAME="an_66:14">66:14</A>&nbsp;Ni y labiosso sumangan, yan y pachotto jagas cumuentos anae estabayo gui chinatsaga.</p> 
<p><A NAME="an_66:15">66:15</A>&nbsp;Bae junaejao sinenggue na inefrese ni y yemog yan paopao na tatneron quinilo: bae junaejao nobiyo yan chiba sija. Sila.</p> 
<p><A NAME="an_66:16">66:16</A>&nbsp;Maela ya injingong, todo ayo y manma&#241;ao as Yuus, ya bae jusangane jamyo jafa finatinas&#241;a ni y antijo.</p> 
<p><A NAME="an_66:17">66:17</A>&nbsp;Guajo juagang g&#252;e ni y pachotto: ya g&#252;iya umaalaba ni y jilajo.</p> 
<p><A NAME="an_66:18">66:18</A>&nbsp;Yaguin jumantiene y tinaelaye gui corasonjo, si Jeova ti ujungogyo.</p> 
<p><A NAME="an_66:19">66:19</A>&nbsp;Lao magajet na si Yuus jajungog: g&#252;iya umadaje y inagang y tinaetaejo.</p> 
<p><A NAME="an_66:20">66:20</A>&nbsp;Bendito si Yuus, sa ti jabira y tinaetaejo ni y minaase&#241;a guiya guajo.</p> 
<p><A NAME="an_67:1">67:1</A>&nbsp;O Yuus, gaease ni jame ya unbendisejam: yan janafanmalag y mata&#241;a gui jilomame. Sila.</p> 
<p><A NAME="an_67:2">67:2</A>&nbsp;Para usi&#241;a matungo y chalanmo gui jilo y tano yan y satbasionmo gui nasion todos:</p> 
<p><A NAME="an_67:3">67:3</A>&nbsp;Polo y taotao ya umatuna jao, O Yuus: polo y taotao todo ya umatuna.</p> 
<p><A NAME="an_67:4">67:4</A>&nbsp;O, polo y nasion sija ya ufanmagof yan ufanganta ni y minagof: sa jago siempre jumusga y taotao gui tininas yan ungobietna y nasion sija gui jilo y tano. Sila.</p> 
<p><A NAME="an_67:5">67:5</A>&nbsp;Polo y taotao ya umatuna jao, O Yuus: polo y taotao todo ya umatuna.</p> 
<p><A NAME="an_67:6">67:6</A>&nbsp;Ya y tano jagasja unajuyong megae tinegcha&#241;a: ya si Yuus ni y Yuusta ubendisejit.</p> 
<p><A NAME="an_67:7">67:7</A>&nbsp;Si Yuus ubendisejit: yan todo y uttimon y tano umaa&#241;ao nu g&#252;iya.</p> 
<p><A NAME="an_68:1">68:1</A>&nbsp;POLO si Yuus ya ucajulo, polo y enimigu&#241;a ya ufanmachalapon: polo ayo sija y chumatlie g&#252;e ya ufanmalago gui mena&#241;a.</p> 
<p><A NAME="an_68:2">68:2</A>&nbsp;Taeg&#252;ije y manajanao y aso, taeg&#252;ijeja yute sija: taeg&#252;ije y maderite y danges gui menan guafe, taeg&#252;ijeja manmalingo&#241;ija y manaelaye gui menan Yuus.</p> 
<p><A NAME="an_68:3">68:3</A>&nbsp;Lao y manunas ufans&#233;nmagof: ufansenalegre gui menan Yuus: magajet ya usendangculo y minagof&#241;ija.</p> 
<p><A NAME="an_68:4">68:4</A>&nbsp;Cantaye si Yuus, cantaye alabansa sija y naan&#241;a: nacajulo y chalan para ayo na maudae y inanaco y desierto sija; y naan&#241;a, si Yah ya fansenmagof gui mena&#241;a.</p> 
<p><A NAME="an_68:5">68:5</A>&nbsp;Tatan y manaetata ya y jues para y manbiuda, si Yuus gui sinantos na saga&#241;a.</p> 
<p><A NAME="an_68:6">68:6</A>&nbsp;Si Yuus munafa&#241;aga y taeparientes gui familia sija: g&#252;iya chumule juyong preso para umegae: lao y managuaguat ma&#241;agaja gui anglo na tano.</p> 
<p><A NAME="an_68:7">68:7</A>&nbsp;O Yuus, mientras unjanao gui menan y taotao; mientras na unfamocat gui inanaco desierto. Sila.</p> 
<p><A NAME="an_68:8">68:8</A>&nbsp;Y tano mayeyengyong, y langet locue manutujo gui menan Yuus: ayo iya Sinae mayengyong gui menan Yuus, ni si Yuus guiya Israel.</p> 
<p><A NAME="an_68:9">68:9</A>&nbsp;Jago, O Yuus, tumago megae na uchan, yan jago munafitme y erensiamo na taotao anae yayas.</p> 
<p><A NAME="an_68:10">68:10</A>&nbsp;Y inetnon taotaomo ma&#241;aga g&#252;ije: jago, O Yuus, fumamauleg y minaulegmo para y mamoble.</p> 
<p><A NAME="an_68:11">68:11</A>&nbsp;Si Jeova jananae ni finijo: yan mandangculo ayo na inetnon famalaoan ni y munamatungo:</p> 
<p><A NAME="an_68:12">68:12</A>&nbsp;Ray sija y inetnon sendalo falago chadig: ya g&#252;iya palaoan ni y sumasaga iya sija mafacae y inamot na g&#252;inaja.</p> 
<p><A NAME="an_68:13">68:13</A>&nbsp;Yaguin manmalago jamyo dumescansa gui quelat quinilo; calang y papan y paluma nii platiao, yan y pilu&#241;a nii amariyo calang oro.</p> 
<p><A NAME="an_68:14">68:14</A>&nbsp;Anae ayo todo janasi&#241;a manafanmachalapon y ray sija guiya g&#252;iya: taeg&#252;ije anae mamodong nieve guiya Salm&#243;n.</p> 
<p><A NAME="an_68:15">68:15</A>&nbsp;Y egso Yuus y egso Bas&#225;n: y gostaquilo na ogso y egso Bas&#225;n.</p> 
<p><A NAME="an_68:16">68:16</A>&nbsp;Sa jafa na manaatanseg&#252;et, jamyo nii manaquilo na osgo guato gui egso g&#252;inaeyan Yuus para saga&#241;a: magajet na si Jeova sumaga g&#252;ije para taejinecog.</p> 
<p><A NAME="an_68:17">68:17</A>&nbsp;Y caretan Yuus y viente mil, junggan, miyares yan miyares ya si Jeova gui entalo&#241;ija taeg&#252;ije iya Sinae, iya santos na saga&#241;a.</p> 
<p><A NAME="an_68:18">68:18</A>&nbsp;Jagasja jao cajulo iya jululo, jagas uncone y mamacautiba na megae: jagas unresibe ninae sija entre taotao sija: magajet entre y managuaguat locue, para si Jeova Yuus usi&#241;a sumaga gui entalo&#241;ija.</p> 
<p><A NAME="an_68:19">68:19</A>&nbsp;Bendito si, Jeova nii todo y jaane jaencatga y catgata, junggan, ayo y Yuus y satbasionta. Sila.</p> 
<p><A NAME="an_68:20">68:20</A>&nbsp;Si Yuus g&#252;iya si Yuus satbasion para jita: ya y jinanao guinin y finatae iyon Jeova, Se&#241;ot.</p> 
<p><A NAME="an_68:21">68:21</A>&nbsp;Lao si Yuus janafanlamen y ilon y enimigu&#241;a yan y c&#225;cagong y manmipe ayo y sisigueja gui isao&#241;a.</p> 
<p><A NAME="an_68:22">68:22</A>&nbsp;Ya si Jeova ileg&#241;a: Bae chule talo guinin Bas&#225;n, bae chule sija talo, guinin y t&#225;dodong na tase.</p> 
<p><A NAME="an_68:23">68:23</A>&nbsp;Ya y adengmo si&#241;a umanaatunog gui j&#226;g&#226; ya y jila y gamo galago si&#241;a patten y enimigumo.</p> 
<p><A NAME="an_68:24">68:24</A>&nbsp;Sija jalie y jinanaomo, O Yuus; magajet y jinanao y Yuusso, Rayjo gui sinantos na saga&#241;a.</p> 
<p><A NAME="an_68:25">68:25</A>&nbsp;Y mangacanta manjajanao gui menan, y mandadangdang yan y dandan&#241;ija jatatituye; y entalo&#241;ija y donseya sija ni y mandadangdang nii pandireta.</p> 
<p><A NAME="an_68:26">68:26</A>&nbsp;Fanbendise si Yuus gui jalom y inetnon taotao; junggan, jamyo y tutujon&#241;a guiya Israel.</p> 
<p><A NAME="an_68:27">68:27</A>&nbsp;Ayonae estaba y diquique as Benjamin y magas&#241;ija, y prinsipen Juda yan y compa&#241;ia apapagat, y prinsipen Sabulon yan y prinsipen Neftali.</p> 
<p><A NAME="an_68:28">68:28</A>&nbsp;Y Yuusmo tumago y minetgotmo; O Yuus, nametgot y chechomo para jame.</p> 
<p><A NAME="an_68:29">68:29</A>&nbsp;Pot causa y templomo guiya Jerusalem, y ray sija manma&#241;u&#241;ule ninae sija para jago.</p> 
<p><A NAME="an_68:30">68:30</A>&nbsp;Lalatde y dadao na g&#226;g&#226; gui piao, y manadan nobiyo yan y tatneron gataotao, nii guinocha papa adeng&#241;ija y pedason salape sija: jochalapon ayosija taotao nii manmalago manguera.</p> 
<p><A NAME="an_68:31">68:31</A>&nbsp;Ufanmato y prinsipe sija guinin Egipto: Etiopia guse ujaestira y canae&#241;a gui as Yuus.</p> 
<p><A NAME="an_68:32">68:32</A>&nbsp;Cantaye si Yuus jamyo nii raenon tano; O canta tinina para y Se&#241;ot. Sila.</p> 
<p><A NAME="an_68:33">68:33</A>&nbsp;Para ayo y maudae gui jilo y langet y langet sija, nii guinin ampman na tiempo; estag&#252;e na g&#252;iya masangan nii inagang; nii gaeninasi&#241;a na inagang.</p> 
<p><A NAME="an_68:34">68:34</A>&nbsp;Sangan y minetgot Yuus: y minagas&#241;a gaegue gui jilo Israel, yan y minetgot&#241;a gaegue gui jalom y mapagages.</p> 
<p><A NAME="an_68:35">68:35</A>&nbsp;O Yuus, ninamaa&#241;aojao gui santos na sagamo sija: y Yuus Israel, g&#252;iya numae minetgot yan ninasi&#241;a y taotao&#241;a: Bendito si Yuus.</p> 
<p><A NAME="an_69:1">69:1</A>&nbsp;NALIBREYO, O Yuus; sa y janom manjalom asta y antijo.</p> 
<p><A NAME="an_69:2">69:2</A>&nbsp;Mag&#241;oyo gui tadong na lu&#241;o; anae ti si&#241;ayo tumojgue: guajo mato y jalom tadong na janom anae y milag malofan gui jilojo.</p> 
<p><A NAME="an_69:3">69:3</A>&nbsp;Yayasyo ni y inagangjo: y agagajo ninaanglo: y atadogco lin&#225;lachae mientras junanangga si Yuusso.</p> 
<p><A NAME="an_69:4">69:4</A>&nbsp;Ayosija y chumatliiyo pot taya, megae&#241;a qui y gapotulo gui ilujo: ayosija y manmalago umututyo nii enemigujo sin jafa na linache, mangaeninasi&#241;a: ayo nae guajo junatalo guato ayo y taya nae juchuleguan.</p> 
<p><A NAME="an_69:5">69:5</A>&nbsp;O Yuus, jago tumungo y taetiningojo: yan y isaojo sija ti junaatog guiya jago.</p> 
<p><A NAME="an_69:6">69:6</A>&nbsp;Chamo ayo sija y numananggajao munafanmamamajlao pot guajo, O Jeova, Yuus y inetnon sendalo: chamo ayo sija y umaliligaojao umadesonra pot guajo, O Yuus Israel.</p> 
<p><A NAME="an_69:7">69:7</A>&nbsp;Sa pot jago jupadese y linalatde: minamajlao tumampe y matajo.</p> 
<p><A NAME="an_69:8">69:8</A>&nbsp;Guinin manataotao juyong yo nii ma&#241;elujo; yan taotao juyongyo gui famaguon nanajo.</p> 
<p><A NAME="an_69:9">69:9</A>&nbsp;Sa y inigo y guimamo cumanoyo: ya y linalatde&#241;ija y ayo sija nii lumalatde jao manbasnag guiya guajo.</p> 
<p><A NAME="an_69:10">69:10</A>&nbsp;Anae tumangesyo ya junamajalang y antijo pot ti chumocho, este y para malalatdeco.</p> 
<p><A NAME="an_69:11">69:11</A>&nbsp;Anae jufatinas y luto para magagujo, jumuyongyo un cuentos nu sija.</p> 
<p><A NAME="an_69:12">69:12</A>&nbsp;Ya ayo y manmatatachong gui petta, manadingan contra guajo: ya guajo y cantasion&#241;ija anae mangacanta y manbulacho.</p> 
<p><A NAME="an_69:13">69:13</A>&nbsp;Lao guajoja, y tinaetaejo guiya jago, O Jeova, gui tiempon y finaboresemo: O Yuus, pot y minegae y minaasemo opeyo gui minagajet y satbasionmo.</p> 
<p><A NAME="an_69:14">69:14</A>&nbsp;Nalibreyo gui li&#241;o ya chajo mamag&#241;o: polo ya ulibreyo g&#252;ije sija nii chumatliiyo, yan gui y tinadong y janom sija.</p> 
<p><A NAME="an_69:15">69:15</A>&nbsp;Chamo pumopolo y minilalag na janom na ufalofan gui jilojo, ni unpolo y tinadong na upa&#241;otyo; chamo pumopolo y joyo na ujuchom y pachot&#241;a gui jilojo.</p> 
<p><A NAME="an_69:16">69:16</A>&nbsp;Opeyo, O Jeova; sa y minaasemo gosmauleg: taemanoja y minegae y minaasemo, birajao guiya guajo.</p> 
<p><A NAME="an_69:17">69:17</A>&nbsp;Chamo na aatog y matamo gui tentagomo; sa gaegue yo gui chinatsaga: opeyo guse.</p> 
<p><A NAME="an_69:18">69:18</A>&nbsp;Najijot jao gui antijo ya unnalibre: rescatayo sa juguaja y enimigujo sija.</p> 
<p><A NAME="an_69:19">69:19</A>&nbsp;Jago tumungo y malalatdeco, yan y minamajlaojo yan y madesonraco: y contrariojo mangaegue todo gui menamo.</p> 
<p><A NAME="an_69:20">69:20</A>&nbsp;Y linalatde yumulang y corasonjo: yan bulayo y pinite: ya manaliligaoyo jaye upinite, lao taya ni uno: yan y numamagofyo lao ti jusoda ni uno.</p> 
<p><A NAME="an_69:21">69:21</A>&nbsp;Sija numaeyo locue lalaet para nengcanojo: yan anae majoyo, sija numaeyo binagle para juguimen.</p> 
<p><A NAME="an_69:22">69:22</A>&nbsp;Polo ya lamasa&#241;ija mamalaso gui menan&#241;ija: polo ya yaguin gaegue sija gui pas, este para ocodo.</p> 
<p><A NAME="an_69:23">69:23</A>&nbsp;Polo ya ujomjom y atadog&#241;ija para cha&#241;ija fanmalilie; yan janayeyengyong nii sinturan&#241;ija para todo y tiempo.</p> 
<p><A NAME="an_69:24">69:24</A>&nbsp;Basija gui jilo&#241;ija y binibumo, ya polo y dangculon linalalomo ya ufanjeniguif sija.</p> 
<p><A NAME="an_69:25">69:25</A>&nbsp;Polo y saga&#241;ija ya umayulang: yan taya ni uno si&#241;a sumaga gui tienda&#241;ija.</p> 
<p><A NAME="an_69:26">69:26</A>&nbsp;Sa sija pumetsigue ayo sija y sinaolagmo: ya sija sumangan y pinitinja ni y ninafanlamenmo.</p> 
<p><A NAME="an_69:27">69:27</A>&nbsp;Naye mas taelaye y tinaelaye&#241;ija, ya chamo munafanjajalom gui tininasmo.</p> 
<p><A NAME="an_69:28">69:28</A>&nbsp;Palo ya umafunas sija gui leblon lin&#226;l&#226;: ya munga manmatugue sija yan y manunas.</p> 
<p><A NAME="an_69:29">69:29</A>&nbsp;Lao guajo pobleyo yan tristeyo: polo y satbasionmo, O Yuus, ya upoloyo guiya jululo.</p> 
<p><A NAME="an_69:30">69:30</A>&nbsp;Guajo bae jualaba y naan Yuus nu y cantasion, ya junadangculo g&#252;e nu y inefresen grasias.</p> 
<p><A NAME="an_69:31">69:31</A>&nbsp;Ya este munaguefmagof si Jeova mas qui y nobiyo, pat y toro nii mangaec&#225;ngjilon yan papaquis.</p> 
<p><A NAME="an_69:32">69:32</A>&nbsp;Y manmanso, jalie este ya ninafanmagof: ya y corasonmiyo ufanl&#226;l&#226; y unaaliligao si Yuus.</p> 
<p><A NAME="an_69:33">69:33</A>&nbsp;Sa si Jeova jajungog y mannesesitao ya ti jachatlie y prenesu&#241;a sija.</p> 
<p><A NAME="an_69:34">69:34</A>&nbsp;Polo y langet yan tano ya umaalaba g&#252;e, yan y tase sija yan todo y g&#252;inaja nii mangalalamten gui sanjalom&#241;a.</p> 
<p><A NAME="an_69:35">69:35</A>&nbsp;Sa si Yuus ujasatba y Sion yan ujafatinas y siuda sija guiya Juda: para usi&#241;a sija ma&#241;aga g&#252;ije yan uguaja para y iyon&#241;ija.</p> 
<p><A NAME="an_69:36">69:36</A>&nbsp;Ya y semiya locue gui tentago&#241;a uereda ni ayo: ya ayo sija y gumaeya y naan&#241;a unafa&#241;aga g&#252;ije.</p> 
<p><A NAME="an_70:1">70:1</A>&nbsp;NACHADIG, O Yuus, para unalibreyo: nachadig umayudayo, O Yuus.</p> 
<p><A NAME="an_70:2">70:2</A>&nbsp;Polo sija ya ufanmamajlao yan ufaninistotba ni y umaliligao y antijo: polo sija ya ufanalo tate yan ufanmamajlao ni y manmagof nii desonraco.</p> 
<p><A NAME="an_70:3">70:3</A>&nbsp;Polo sija ya ufanalo tate para apas y minamajlao&#241;ija ja ni y ileg&#241;ija: Aha, Aha.</p> 
<p><A NAME="an_70:4">70:4</A>&nbsp;Polo ayo todo y umaliligaojao ya unfanmagof yan ufansenmagof ni jago: ya polo ya ayo y gumaeya y satbasionmo ya ileleg&#241;ija si&#233;siempreja: Umanasendangculo si Yuus.</p> 
<p><A NAME="an_70:5">70:5</A>&nbsp;Lao guajo pobleyo yan nesesitaoyo: nachadig jao guiya guajo, O Yuus: sa jago umayuyudayo, yan y munalibreyo; O Jeova, chamo umatrasasao.</p> 
<p><A NAME="an_71:1">71:1</A>&nbsp;YYAJAGO, O Jeova, nae jupolo y inangococo: ya chajo mam&#225;majlao para taejinecog.</p> 
<p><A NAME="an_71:2">71:2</A>&nbsp;Nalibreyo, nii tininasmo ya rescatayo: naapo y talangamo guiya guajo ya unsatbayo.</p> 
<p><A NAME="an_71:3">71:3</A>&nbsp;Jago y acho y saga para guajo, anae mafatoyo todo y tiempo: jago mannae tinago na jumasatbayo: sa jago y finitmeco yan y castiyujo.</p> 
<p><A NAME="an_71:4">71:4</A>&nbsp;Rescatayo, O Yuusso, juyong gui canae y manaelaye yan y canae y ti manunas yan y manrecto na taotao.</p> 
<p><A NAME="an_71:5">71:5</A>&nbsp;Sa jago y ninanggaco, O Jeova Yuus: jago y inangococo desde y pinatgonjo.</p> 
<p><A NAME="an_71:6">71:6</A>&nbsp;Sa jago mumantieneyo desde y jalom tuyan, jago chumuleyo juyong guinin y tiyan nana: ya y tininajo todo y tiempo guiya jago.</p> 
<p><A NAME="an_71:7">71:7</A>&nbsp;Guajo taeg&#252;ije y ninamanman gui linajyan; lao jago y megot na guineg&#252;eco.</p> 
<p><A NAME="an_71:8">71:8</A>&nbsp;Y pachotto ubula nii tininamo, an y inenramo todot dia.</p> 
<p><A NAME="an_71:9">71:9</A>&nbsp;Chamoyo yumuyute gui tiempo y inamcojo: yaguin minetgotto esta jocog chamoyo dumidingo.</p> 
<p><A NAME="an_71:10">71:10</A>&nbsp;Sa y enimigujo manadingan contra guajo; yan ayo sija y numanangga y antijo, manafaesen entre sija.</p> 
<p><A NAME="an_71:11">71:11</A>&nbsp;Yleg&#241;ija: Diningog&#252;e as Yuus: petsigue ya enchileg&#252;e; sa taya para ulinibreg&#252;e.</p> 
<p><A NAME="an_71:12">71:12</A>&nbsp;O Yuus, chamo chachago guiya guajo; Yuusso, nachadig yan para unayudayo.</p> 
<p><A NAME="an_71:13">71:13</A>&nbsp;Polo sija ya ufanmamajlao yan ufanlinachae, ayo y contrarion y antijo; polo sija ya ufantinampe nii minamajlao yan y sinala, y umaliligao y da&#241;ujo.</p> 
<p><A NAME="an_71:14">71:14</A>&nbsp;Lao guajo juananangga todo y tiempo, yan junalala megae y tininajo guiya jago.</p> 
<p><A NAME="an_71:15">71:15</A>&nbsp;Y pachotto usinangan y tininasmo, yan y satbasionmo todot dia: sa ti jutungo y minegae&#241;a.</p> 
<p><A NAME="an_71:16">71:16</A>&nbsp;Bae jufalag y minetgot gui as Yuus, Jeova; ya jusangan y tininasmo, magajet, iyomoja namaesa.</p> 
<p><A NAME="an_71:17">71:17</A>&nbsp;O Yuus, jago jagasja fumanag&#252;e yo desde y pinatgonjo; yan asta pago jusangan claro nii ninamanman y chechomo.</p> 
<p><A NAME="an_71:18">71:18</A>&nbsp;Pago locue anae estayo bijo ya chungeyo, O Yuus chamoyo dumidingo: asta que jusangan claro nii minetgotmo y manm&#225;mamaela na generasion, yan y ninasi&#241;amo cada uno ni ayo y ufanmato.</p> 
<p><A NAME="an_71:19">71:19</A>&nbsp;Yan y tinasmo locue, O Yuus, sumentaquilo; jagasja unfatinas y mandangculo na g&#252;inaja sija: O Yuus, jaye uparejumo?</p> 
<p><A NAME="an_71:20">71:20</A>&nbsp;Sa jago y fumanuejam mandangculo na pinite yan chinatsaga, siempre unnal&#226;l&#226;jam talo, yan unchulejam talo julo guinin y tinadong y tano.</p> 
<p><A NAME="an_71:21">71:21</A>&nbsp;Aumenta y dinangculoco; yan birajao ya unamamagofyo.</p> 
<p><A NAME="an_71:22">71:22</A>&nbsp;Ya guajo locue bae jualaba jao yan y guitala: magajet, y minagajetmo, O Yuusso: yyajago nae jucantaye yan y atpa, O jagoja na Santos guiya Israel.</p> 
<p><A NAME="an_71:23">71:23</A>&nbsp;Y labiosso sendangculo minagof&#241;a anae jucantayejao tinina; yan y antijo ni jago munalilibre.</p> 
<p><A NAME="an_71:24">71:24</A>&nbsp;Y jilajo locue jasasangan y tininasmo todot dia: sa innafanmamajlao yan innafaninestotba ayo y umaliligao y da&#241;ujo.</p> 
<p><A NAME="an_72:1">72:1</A>&nbsp;NAE y ray ni juisiomo, O Yuus, yan y tininasmo gui lajin y ray.</p> 
<p><A NAME="an_72:2">72:2</A>&nbsp;Ya g&#252;iya ufanjusga y taotaomo gui tininas, yan y mamoblemo gui juisio.</p> 
<p><A NAME="an_72:3">72:3</A>&nbsp;Ya y beca sija chumule y pas gui taotao yan y mandiquique na ogso sija pot y tininas.</p> 
<p><A NAME="an_72:4">72:4</A>&nbsp;G&#252;iya ufanjusga y mamoble na taotao, g&#252;iya ufa&#241;atba y famaguon y mannesesitao, yan ufanyinamag y manmachaleg.</p> 
<p><A NAME="an_72:5">72:5</A>&nbsp;Sija ufanmaa&#241;ao ni jago mientras gagaegue y atdao, yan y pilan gui todo y generasion yan y generasion.</p> 
<p><A NAME="an_72:6">72:6</A>&nbsp;G&#252;iya tumunog papa taeg&#252;ije y ichan gui jilo y manmautot na chaguan: taeg&#252;ije minatmon janom ni y nafotgon y tano.</p> 
<p><A NAME="an_72:7">72:7</A>&nbsp;Ya y jaani&#241;a sija, mumamta y tininas; ya y pas sumenmegae asta qui jocog y pilan.</p> 
<p><A NAME="an_72:8">72:8</A>&nbsp;G&#252;iya uguaja minagas&#241;a locue guinin y tase asta y tase, yan guinin y sadog asta y uttimon y tano.</p> 
<p><A NAME="an_72:9">72:9</A>&nbsp;Ya ayo y ma&#241;asaga gui desierto, manecon gui mena&#241;a; ya y enimigu&#241;a sija mamanjojoflag gui eda.</p> 
<p><A NAME="an_72:10">72:10</A>&nbsp;Y ray sija guiya Tarsis yan isla sija ufanma&#241;u&#241;ule ninae: yan y ray sija guiya Sab&#225; yan iya Seba ufanmannae ninae.</p> 
<p><A NAME="an_72:11">72:11</A>&nbsp;Magajet, y ray todos ujatomba sija gui mena&#241;a: yan y nasion todos usinetbe g&#252;e.</p> 
<p><A NAME="an_72:12">72:12</A>&nbsp;Sa g&#252;iya unalibre y nesesitao an jumagang; yan ayo locue y peble an ni y taya uinayuda.</p> 
<p><A NAME="an_72:13">72:13</A>&nbsp;G&#252;iya unafanma&#241;otbla y mamoble yan y mannesesitao yan ujasatba y anten y mannesesitao.</p> 
<p><A NAME="an_72:14">72:14</A>&nbsp;G&#252;iya unafanlibre y anti&#241;ija guinin y chiniguit yan y finijom: yan ugagaebale y j&#226;g&#226;&#241;ija gui menan atadog&#241;a.</p> 
<p><A NAME="an_72:15">72:15</A>&nbsp;Ya g&#252;iya lumala, ya para g&#252;iya umanae ni y oron Sab&#225;; ya y tinayuyut locue mafatitinas pot g&#252;iya todo y tiempo; sa sija ufanbendise g&#252;e todot dia.</p> 
<p><A NAME="an_72:16">72:16</A>&nbsp;Sa uguaja megae na maies gui jalom y eda gui sanjilo y puntan y beca sija; ya y tinegcha&#241;a ufanmayengyong taeg&#252;ije y Libano.; ya sija gui siuda ninafangatbo taeg&#252;ije y chaguan gui eda.</p> 
<p><A NAME="an_72:17">72:17</A>&nbsp;Y naan&#241;a gagaegue para taejinecog: y naan&#241;a sisigueja taeg&#252;ije y siniguen y atdao: yan todo y taotao ufandichoso guiya g&#252;iya; yan todo y nasion umafanaan g&#252;e dichoso.</p> 
<p><A NAME="an_72:18">72:18</A>&nbsp;Bendito si Jeova Yuus, ni si Yuus Israel, sa g&#252;iyaja na maesa fumatinas y mannamanman na g&#252;inaja.</p> 
<p><A NAME="an_72:19">72:19</A>&nbsp;Yan bendito y minalag y naanmo para taejinecog: ya polo todo y tano ya ufanbula ni y minalagmo. Amen yan Amen.</p> 
<p><A NAME="an_72:20">72:20</A>&nbsp;Magpo y tinayuyut David ni y lajin Isai.</p> 
<p><A NAME="an_73:1">73:1</A>&nbsp;SENMAGAJET si Yuus na mauleg para Israel, ni ayo sija y mangasgas na corason.</p> 
<p><A NAME="an_73:2">73:2</A>&nbsp;Ya guajo c&#225;naja sumuja y adengjo; didideja tentenjan sulon y pinecatta.</p> 
<p><A NAME="an_73:3">73:3</A>&nbsp;Sa jumalatgue y mangaduco, anae julie y minauleg y manaelaye.</p> 
<p><A NAME="an_73:4">73:4</A>&nbsp;Sa taya pinite gui finatae&#241;ija: lao y minetgot&#241;ija fitme.</p> 
<p><A NAME="an_73:5">73:5</A>&nbsp;Taya chinatsaga&#241;ija taeg&#252;ije y otro taotao sija; ni ufanmasapet taeg&#252;ije y palo na taotao sija.</p> 
<p><A NAME="an_73:6">73:6</A>&nbsp;Enaomina na sobetbia y cadena nii lisayon y cueyo&#241;ija; y finijom tumampe sija taeg&#252;ije y magago.</p> 
<p><A NAME="an_73:7">73:7</A>&nbsp;Y atadog&#241;ija mamachom ni y yinemog; guaja&#241;ija mas qui y corason si&#241;a umalatgue.</p> 
<p><A NAME="an_73:8">73:8</A>&nbsp;Sija manmanbotlelea, yan jasasangan chiniguit gui tinaelaye: jasasangan y mansentaquilo.</p> 
<p><A NAME="an_73:9">73:9</A>&nbsp;Japolo y pachot&#241;ija gui langet, yan y jila&#241;ija janafanmamocat gui inanaco y tano.</p> 
<p><A NAME="an_73:10">73:10</A>&nbsp;Enao mina y taotao&#241;a manalo mague: yan y binilan y janom gui posuelo umafugo nu sija.</p> 
<p><A NAME="an_73:11">73:11</A>&nbsp;Ya ileg&#241;ija: Jaftaemano tungo&#241;a si Yuus? Ada guaja tiningo gui Gueftaquilo?</p> 
<p><A NAME="an_73:12">73:12</A>&nbsp;Sa estag&#252;e ya sija y manaelaye; ya sija manmegae gui tano, sa taya chinatsaga&#241;ija todo y jaane.</p> 
<p><A NAME="an_73:13">73:13</A>&nbsp;Senmagajet na taebale y junagasgas y corasonjo: yan jufagase y canaejo gui guinasgas.</p> 
<p><A NAME="an_73:14">73:14</A>&nbsp;Sa todo y inanaco y jaane chatsagayo, yan y castigojo cada ogaan.</p> 
<p><A NAME="an_73:15">73:15</A>&nbsp;Yaguin jagasja jualog, bae jusangan este; este na jagasja judague y generasion: y famaguonmo.</p> 
<p><A NAME="an_73:16">73:16</A>&nbsp;Yaguin jujaso jaftaemano na jutungo este, sumenmacat para guajo;</p> 
<p><A NAME="an_73:17">73:17</A>&nbsp;Asta que jujalom gui sinantos na sagayan gui as Yuus; ya jujaso y uttimo&#241;ija.</p> 
<p><A NAME="an_73:18">73:18</A>&nbsp;Magajet na jago pumolo sija gui palagse na sagayan; jago yumute sija papa gui jalom y yinilang.</p> 
<p><A NAME="an_73:19">73:19</A>&nbsp;Sa jaftaemano na ufanyinilang, gui un rato! sija chadig malimachae ni y minaa&#241;ao sija.</p> 
<p><A NAME="an_73:20">73:20</A>&nbsp;Taeg&#252;ije g&#252;inife an magmata; taeg&#252;enaoja, O Se&#241;ot, yaguin magmatajao, unchatlie y jechura&#241;ija.</p> 
<p><A NAME="an_73:21">73:21</A>&nbsp;Sa y corasonjo estaba triste, ya matogchayo gui sumanjalom.</p> 
<p><A NAME="an_73:22">73:22</A>&nbsp;Na taeg&#252;ije taejinasoyo, yan taetiningoyo: taeg&#252;ijeyo y g&#226;g&#226; gui menamo.</p> 
<p><A NAME="an_73:23">73:23</A>&nbsp;Masqueseaja gagaegueyo siempre guiya jago; jago mumantiene y agapa na canaejo.</p> 
<p><A NAME="an_73:24">73:24</A>&nbsp;Jago umesgaejonyo ni y consejumo, ya despues unresibeyo gui langet.</p> 
<p><A NAME="an_73:25">73:25</A>&nbsp;Ya jayeyo guajayo gui langet sino jagoja? ya taya gui jilo y tano g&#252;inaeyaco, na jagoja.</p> 
<p><A NAME="an_73:26">73:26</A>&nbsp;Y catneco yan y corasonjo malachae: lao si Yuus y minetgot y corasonjo, yan y g&#252;inajajo para taejinecog.</p> 
<p><A NAME="an_73:27">73:27</A>&nbsp;Sa, estag&#252;e ya ayo sija y ma&#241;ago guiya jago, na ufanmalingo: jago yumulang todo ayo sija y manjanao guiya jago para in&#225;bale.</p> 
<p><A NAME="an_73:28">73:28</A>&nbsp;Lao mauleg para guajo y juguaguato jijot gui as Yuus: sa jupolo y inangococo gui Se&#241;ot Jeova, para usi&#241;a jusangan todo y chechomo.</p> 
<p><A NAME="an_74:1">74:1</A>&nbsp;O Yuus, sajafa na unyutejam para taejinecog? sajafa na y linalomo umasgon contra y quinilo sija gui pastajimo?</p> 
<p><A NAME="an_74:2">74:2</A>&nbsp;Jaso y inetnonmo ni y unfajan gui ampmam na tiempo; y tribon y erensiamo, ni y jago sumatba; yan y egso Sion, anae sumasagajao.</p> 
<p><A NAME="an_74:3">74:3</A>&nbsp;Jatsa y adengmo para taejinecog na yinilang: sa y enimigo jafatinas y tinaelaye todo gui jalom y sinantos na sagamo.</p> 
<p><A NAME="an_74:4">74:4</A>&nbsp;Y contrariumo sija manaagang gui entalo y inetnonmo; ya japolo julo y bandera&#241;ija para se&#241;at sija.</p> 
<p><A NAME="an_74:5">74:5</A>&nbsp;Parejo yan y taotao y jajatsa julo y gachae sija gui jilo y chemchom na trongco jayo sija.</p> 
<p><A NAME="an_74:6">74:6</A>&nbsp;Lao pago sija yumute papa y binetda na chocho un biajeja, ni y gachae yan y mattiyo sija.</p> 
<p><A NAME="an_74:7">74:7</A>&nbsp;Sa sija sumangg&#252;e y sinantos na sagamo, yan munainale y sagan y naanmo, sanpapa gui tano.</p> 
<p><A NAME="an_74:8">74:8</A>&nbsp;Yleg&#241;ija gui corason&#241;ija: Nije tayulang sija ni manda&#241;o: ya sija sumonggue todo y sinagogan Yuus gui tano.</p> 
<p><A NAME="an_74:9">74:9</A>&nbsp;Ti talie y se&#241;atta sija: ya taya ni uno profeta mas: ni uguaja sija ni utiningo asta ngaean.</p> 
<p><A NAME="an_74:10">74:10</A>&nbsp;Asta ngaean, O Yuus, nae y contrario ulalatde? ya y enimigo ufa&#241;atfino contra y naanmo para taejinecog?</p> 
<p><A NAME="an_74:11">74:11</A>&nbsp;Sajafa na unjedo y canaemo, junggan y agapa na canaemo? jala juyong gui pechomo ya unyulang.</p> 
<p><A NAME="an_74:12">74:12</A>&nbsp;Sa si Yuus y Rayjo gui ampmam na tiempo, jafatitinas y satbasion gui entalo y tano.</p> 
<p><A NAME="an_74:13">74:13</A>&nbsp;Jago dumibide y tase ni y ninasi&#241;amo: jago yumamag y ilon y alo sija gui tase.</p> 
<p><A NAME="an_74:14">74:14</A>&nbsp;Jago yumamag y ilon lebiatan, <i>ni y dadao na g&#252;ijan,</i> an pidasito; yan unnae g&#252;e para nengcano y taotao ni y ma&#241;asaga gui desierto.</p> 
<p><A NAME="an_74:15">74:15</A>&nbsp;Jago bumaba y matan janom yan y minilalag: jago munafananglo y manmetgot na sadog sija.</p> 
<p><A NAME="an_74:16">74:16</A>&nbsp;Y jaane iyomo, y puenge locue iyomo: jago fumamauleg y inina yan y atdao.</p> 
<p><A NAME="an_74:17">74:17</A>&nbsp;Jago pumolo todo y oriyan y tano: jago fumatinas y tiempon maepe yan y tiempom manengjeng.</p> 
<p><A NAME="an_74:18">74:18</A>&nbsp;Jaso este, na y enimigo manmalalatde, O Jeova, ya ayo y mangaduco na taotao jachatfino y naanmo.</p> 
<p><A NAME="an_74:19">74:19</A>&nbsp;O, chamo umintrerega y anten y gamo paluma gui dadao na g&#226;g&#226;: chamo malelefa ni y dina&#241;a y mamoblemo para taejinecog.</p> 
<p><A NAME="an_74:20">74:20</A>&nbsp;Respeta y trato: sa y jemjom na sagayan sija gui tano manbula y sagan y manmalama&#241;a.</p> 
<p><A NAME="an_74:21">74:21</A>&nbsp;O, Chamo munafanatalo manmamajlao y manmachichiguit: polo y mamoble yan y mannesesitao ya umalalaba y naanmo.</p> 
<p><A NAME="an_74:22">74:22</A>&nbsp;Cajulo, O Yuus, gog&#252;e y causamo: jaso jaftaemano y manaejinaso na taotao ni y lumalatdejao cada jaane.</p> 
<p><A NAME="an_74:23">74:23</A>&nbsp;Chamo malelefa ni y inangang y contrariumo sija; y borucan ayo sija y mangajulo contra jago, lumala cajuloja siesiempre.</p> 
<p><A NAME="an_75:1">75:1</A>&nbsp;YYAJAGO, O Yuus, innae grasia; iyajago innae grasia sa y naanmo esta jijot: sa y ninamanman na chechomo masasangan.</p> 
<p><A NAME="an_75:2">75:2</A>&nbsp;Ngaean nae jusoda y tiempo na mamatca, bae jujusga ni y tinas.</p> 
<p><A NAME="an_75:3">75:3</A>&nbsp;Y tano yan todo y ma&#241;asaga mamalachae: guajo chumuchule julo y jaligui&#241;a. Sila.</p> 
<p><A NAME="an_75:4">75:4</A>&nbsp;Ya ileco ni y mansobetbio: Chamiyo fumatitinas y sinebetbio: yan ni y manaelaye, chamiyo jumajatsa julo y canggelon.</p> 
<p><A NAME="an_75:5">75:5</A>&nbsp;Chamiyo jumajatsa y canggelonmiyo gui taquilo; chamiyo fanguecuentos ni y tiso na tongjo.</p> 
<p><A NAME="an_75:6">75:6</A>&nbsp;Sa y jinatsa ni y ufato ni y guinin y sancatan, ni y guinin y sanlichan, ni y guinin y sajaya.</p> 
<p><A NAME="an_75:7">75:7</A>&nbsp;Lao si Yuus y jues: g&#252;iya pumolo papa uno, yan jajatsa julo otro.</p> 
<p><A NAME="an_75:8">75:8</A>&nbsp;Sa gaegue gui canae Jeova y copa, yan y bino ni lal&#225;lalo; bula dina&#241;a, ya jachuda juyong taeguijeja; lao y asiento gui fondo&#241;a, todo y manaelaye gui tano jafufugo ya jaguiguimen sija.</p> 
<p><A NAME="an_75:9">75:9</A>&nbsp;Lao guajo bae jusangan claro para taejinecog; ya bae jucantaye si Yuus Jacob, y alabansa sija.</p> 
<p><A NAME="an_75:10">75:10</A>&nbsp;Todo y canggelon y manaelaye locue bae juutot: lao y canggelon y manunas umanafangajulo.</p> 
<p><A NAME="an_76:1">76:1</A>&nbsp;MATUNGO si Yuus esta guiya Juda: y naan&#241;a manadangculo guiya Israel.</p> 
<p><A NAME="an_76:2">76:2</A>&nbsp;Yya Salem nae gaegue y tabetnacolu&#241;a, ya y saga&#241;a gaegue guiya Sion.</p> 
<p><A NAME="an_76:3">76:3</A>&nbsp;Ayo nae jayamag sija y flechan y atcos; yan y patang yan y espada, yan y guera. Sila.</p> 
<p><A NAME="an_76:4">76:4</A>&nbsp;Malagjao yan magas jao mas qui y tadong na jalomtano.</p> 
<p><A NAME="an_76:5">76:5</A>&nbsp;Ya y manmajetog na corason manmayulang manafanaelaye; esta jamaego y minaego&#241;ija; ya taya ni un taotao ni y gaeninasi&#241;a jasoda y canae&#241;ija.</p> 
<p><A NAME="an_76:6">76:6</A>&nbsp;Pot y chinemamo, O Yuus Jacob, todo careta yan y cabayo manmayute gui minaego y finatae.</p> 
<p><A NAME="an_76:7">76:7</A>&nbsp;Jago, junggan jago, para unamaa&#241;ao: ya jaye si&#241;a tumogue gui menamo yan lalalojao?</p> 
<p><A NAME="an_76:8">76:8</A>&nbsp;Jago munamajungog y sentensia guinin y langet; ya y tano manmaa&#241;ao, ya manmamatquilo.</p> 
<p><A NAME="an_76:9">76:9</A>&nbsp;Anae si Yuus jacajulo gui juisio, para usatba todo y manmanso gui tano. Sila.</p> 
<p><A NAME="an_76:10">76:10</A>&nbsp;Magajet na y binibon y taotao uinalabajao: yan y seblan y binibo, jago sumoma.</p> 
<p><A NAME="an_76:11">76:11</A>&nbsp;Promete ya inapase si Jeova ni y Yuusmiyo: todo ayo y mangaegue gui oriya&#241;a manma&#241;u&#241;ule ninae para g&#252;iya ni y namaa&#241;ao.</p> 
<p><A NAME="an_76:12">76:12</A>&nbsp;G&#252;iya munamautut y espiriton y prinsipe sija: sa g&#252;iya y namaa&#241;ao para y ray sija gui tano.</p> 
<p><A NAME="an_77:1">77:1</A>&nbsp;BAE juagang si Yuus ni y inagangjo; magajet na si Yuus ni y inagangjo; ya g&#252;iya jumungogyo.</p> 
<p><A NAME="an_77:2">77:2</A>&nbsp;Y jaane y chinatsagaco jualigao y Se&#241;ot: y canaejo maestira gui puenge ya pumapara: y antijo ti malago manamagof.</p> 
<p><A NAME="an_77:3">77:3</A>&nbsp;Jujajaso, si Yuus ya janaestotbayo: umuugongyo, sa y espiritujo lalalango. Sila.</p> 
<p><A NAME="an_77:4">77:4</A>&nbsp;Jago unadaje y atadogjo ni taemaego: sa taeg&#252;ije chatsagayo na ti si&#241;ayo cumuentos.</p> 
<p><A NAME="an_77:5">77:5</A>&nbsp;Sa guajo jujajaso y jaane ni y ampmam manmalofan, yan y sacan ni y ampmam na tiempo.</p> 
<p><A NAME="an_77:6">77:6</A>&nbsp;Jujajaso y cantaco gui puenge: jujajaso ni y corasonjo; ya y espiritujo guine guefaligao?</p> 
<p><A NAME="an_77:7">77:7</A>&nbsp;Ada uyute y Se&#241;ot para taejinecog? ya ti utalo y finaboresi&#241;a?</p> 
<p><A NAME="an_77:8">77:8</A>&nbsp;Cao y minaase&#241;a usenjanaoja para taejinecog? ya y promesa&#241;a ufanlingo para taejinecog?</p> 
<p><A NAME="an_77:9">77:9</A>&nbsp;Ya malefa si Yuus na uy&#243;ase? ya pot y linalalo&#241;a na jajuchom y g&#252;inaeya&#241;a? Sila.</p> 
<p><A NAME="an_77:10">77:10</A>&nbsp;Ya guajo ileco: Este y dinafejo: lao bae jujaso y sacan sija gui agapa na canae y Gueftaquilo.</p> 
<p><A NAME="an_77:11">77:11</A>&nbsp;Bae jusangan y checho Jeova: sa bae jujaso y ninamanmanmo gui ampmam na tiempo.</p> 
<p><A NAME="an_77:12">77:12</A>&nbsp;Bae jujaso locue todo y chechomo, yan jusangan sumanjalomjo y finatinasmo.</p> 
<p><A NAME="an_77:13">77:13</A>&nbsp;Y chalanmo, O Yuus, gague gui sinantos na sagayan: jaye dangculo na yuus calang y Yuusta?</p> 
<p><A NAME="an_77:14">77:14</A>&nbsp;Jago y Yuus ni y fumatinas y mannamanman: jago munamatungo y minetgotmo gui taotao sija.</p> 
<p><A NAME="an_77:15">77:15</A>&nbsp;Jago yan y canaemo munafanlibre y taotaomo; ni y famaguon Jacob yan Jos&#233;. Sila.</p> 
<p><A NAME="an_77:16">77:16</A>&nbsp;Y janom malie jao, O Yuus, y janom malie jao, ya sija ninafanmaa&#241;ao: ya y tinadong locue ninafanmayengyong.</p> 
<p><A NAME="an_77:17">77:17</A>&nbsp;Y mapagajes sija manma&#241;u&#241;uda janom: ya y langet mannae y inagang: ya y flechamo locue manjanao juyong.</p> 
<p><A NAME="an_77:18">77:18</A>&nbsp;Ya y palampan y jilumo estaba gui remolino; ya y lamlam maniiina gui tano: ya y tano manmayengyong yan manlalaolao.</p> 
<p><A NAME="an_77:19">77:19</A>&nbsp;Y chalanmo gui tase, ya y finaposmo gui mandangculo na janom, ya y guinachamo ti matungo.</p> 
<p><A NAME="an_77:20">77:20</A>&nbsp;Jago umesgaejon y taotaomo taeg&#252;ije y manadang quinilo pot y canae Moises yan Aaron.</p> 
<p><A NAME="an_78:1">78:1</A>&nbsp;ECUNGOG, O taotaojo, y tinagojo: na inecungog ni y talanganmo y sinangan y pachotto.</p> 
<p><A NAME="an_78:2">78:2</A>&nbsp;Bae jubaba y pachotto gui acomparasion: bae jusangan sinangan na gui jemjom gui ampmam na tiempo.</p> 
<p><A NAME="an_78:3">78:3</A>&nbsp;Ayosija ni y injingog yan y intingo, yan y tatanmame ni jasanganejam.</p> 
<p><A NAME="an_78:4">78:4</A>&nbsp;Ti innafanatog sija guinin y famaguon&#241;ija, masangangane y generasion ni y manmamamaela ni y tinina sija gui Se&#241;ot, yan y minetgot&#241;a yan y mannamanman na checho&#241;a ni y jachog&#252;e.</p> 
<p><A NAME="an_78:5">78:5</A>&nbsp;Sa g&#252;iya munacajulo y testimonio gui as Jacob, yan japolo tinago guiya Israel, ni y janatungo sija y famaguon&#241;ija.</p> 
<p><A NAME="an_78:6">78:6</A>&nbsp;Para ujatungo y generasion ni y manmamamaela, y famaguonja ni y fina&#241;agon&#241;ija; ni y ufangajulo ya ujasangane y famaguon&#241;ija.</p> 
<p><A NAME="an_78:7">78:7</A>&nbsp;Para usi&#241;a japolo y ninangga&#241;ija gui as Yuus, ya ti ufanmalefa ni y checho Yuus, lao jaadaje y tinago&#241;a sija.</p> 
<p><A NAME="an_78:8">78:8</A>&nbsp;Ya cha&#241;ija fanaeg&#252;ig&#252;ije y tata&#241;ija; un generasion ni managuaguat yan ti manmalago manmanosgue: y generasion ni y ti japolo y corason&#241;ija gui tinas, yan ayo na espiritu&#241;ija y ti manfitme gui as Yuus.</p> 
<p><A NAME="an_78:9">78:9</A>&nbsp;Y famaguon Efraim, guaja atmas yan manma&#241;ule y atcos sija, manalo tate gui jaanen y guera.</p> 
<p><A NAME="an_78:10">78:10</A>&nbsp;Ti jaadaje y traton Yuus, ya ti manmalago na ufanmamocat gui tinago&#241;a.</p> 
<p><A NAME="an_78:11">78:11</A>&nbsp;Ya manmalefa ni y checho&#241;a, yan y ninamanman&#241;a ni y manfinanue sija.</p> 
<p><A NAME="an_78:12">78:12</A>&nbsp;Namanman na g&#252;inaja finatinas&#241;a gui menan y tata&#241;ija, gui tano Egipto, gui fangualuan Soan.</p> 
<p><A NAME="an_78:13">78:13</A>&nbsp;Jadebide y tase ya janafanmalofan gui inanaco sija todo; yan janafa&#241;aga y janom taeg&#252;ije y monton.</p> 
<p><A NAME="an_78:14">78:14</A>&nbsp;Ya y jaane janafanenesgaegaejonja ni y mapagajes; yan todo puenge y fina&#241;ila y guafe.</p> 
<p><A NAME="an_78:15">78:15</A>&nbsp;Japanag y acho gue desierto, ya janae sija na ufanguinem taeg&#252;ije na jumuyong guinin y dangculon tinadong.</p> 
<p><A NAME="an_78:16">78:16</A>&nbsp;Ya ma&#241;ule minilalag locue guinin y acho, yan janafalalago y janom taeg&#252;ije y sadog.</p> 
<p><A NAME="an_78:17">78:17</A>&nbsp;Lao trabia sisigueja mas isag&#252;eg&#252;e, ya manmanembeste contra Gueftaquilo gui desierto.</p> 
<p><A NAME="an_78:18">78:18</A>&nbsp;Ya sija jatienta si Yuus gui corason&#241;ija, yan mangagagao catne pot y g&#252;inaeya&#241;ija.</p> 
<p><A NAME="an_78:19">78:19</A>&nbsp;Magajet na sija manguentos contra si Yuus; ileg&#241;ija: Ada si&#241;a si Yuus jafamaulequejit lamasa gui desierto?</p> 
<p><A NAME="an_78:20">78:20</A>&nbsp;Sa, estag&#252;e, na anae japanag y acho, manjuyong y janom, ya y minilalag manmachuchuda. Ada si&#241;a g&#252;e manae pan locue? umafamauleg catne para y taotao&#241;a?</p> 
<p><A NAME="an_78:21">78:21</A>&nbsp;Enao mina anae jajungog este, y Se&#241;ot ninabubo: ya umasonggue y guafe contra as Jacob, yan y linalalo locue cajulo contra Israel;</p> 
<p><A NAME="an_78:22">78:22</A>&nbsp;Sa ti jajonggue si Yuus, yan ti jaangoco sija gui satbasion&#241;a.</p> 
<p><A NAME="an_78:23">78:23</A>&nbsp;Lao g&#252;iya tumago y mapagajes guinin y sanjilo; yan jababa y pettan langet.</p> 
<p><A NAME="an_78:24">78:24</A>&nbsp;Yan janauchan papa y mana gui jilo&#241;ija para ujacano, yan janae sija ni y maies y langet.</p> 
<p><A NAME="an_78:25">78:25</A>&nbsp;Y taotao cumano y na y manmetgot: g&#252;iya numae sija catne para ufanjaspog.</p> 
<p><A NAME="an_78:26">78:26</A>&nbsp;Jatago y manglo sancatan na ufanguaefe gui jalom y langet: yan pot y ninasi&#241;a&#241;a jachachalane y manglo sanjaya.</p> 
<p><A NAME="an_78:27">78:27</A>&nbsp;Janauchan catne locue gui jilo&#241;ija taeg&#252;ije y petbos; yan y pajaro ni gaepapa taeg&#252;ije inae gui tase;</p> 
<p><A NAME="an_78:28">78:28</A>&nbsp;Ya japolo ayo sija na ufanbasnag gui entalo y campo&#241;ija, ya gui oriyan y saga&#241;ija.</p> 
<p><A NAME="an_78:29">78:29</A>&nbsp;Ya sija jacano, ya mangosjaspog sija; sa g&#252;iya numae sija ni y tinanga&#241;i&#241;ija.</p> 
<p><A NAME="an_78:30">78:30</A>&nbsp;Lao ti janajanao guiya sija y tinanga&#241;ija; lao estabaja trabia y catne&#241;ija gui jalom y pachot&#241;ija,</p> 
<p><A NAME="an_78:31">78:31</A>&nbsp;Ya y binibon Yuus mato gui jilo&#241;ija, ya japuno y mas manyomog guiya sija, yan jayute papa y patgon na taotao sija guiya Israel.</p> 
<p><A NAME="an_78:32">78:32</A>&nbsp;Lao contodo este, sigueja di maaiisao trabia: yan ti majonggue y mamnamanman na chocho&#241;a.</p> 
<p><A NAME="an_78:33">78:33</A>&nbsp;Ya pot este na y jaane&#241;ija janafanlinachae ni y banid&#225;; yan y sacan&#241;ija gui minaa&#241;ao.</p> 
<p><A NAME="an_78:34">78:34</A>&nbsp;Ya anae japuno sija, ayo nae manafaesen pot g&#252;iya yan jabira sija ya maaligao guse si Yuus.</p> 
<p><A NAME="an_78:35">78:35</A>&nbsp;Yan jajaso na si Yuus y acho&#241;ija, yan y Gueftaquilo na Yuus y Satbadot&#241;ija.</p> 
<p><A NAME="an_78:36">78:36</A>&nbsp;Achogja ujafaande g&#252;e ni y pachot&#241;ija yan ujadague ni y jila&#241;ija.</p> 
<p><A NAME="an_78:37">78:37</A>&nbsp;Sa y corason&#241;ija ti tunas guiya g&#252;iya: ni ufanfitme gui tratu&#241;a.</p> 
<p><A NAME="an_78:38">78:38</A>&nbsp;Lao g&#252;iya, bula minaase jaasie ni y tinaelaye&#241;ija, yan ti jayuyulang sija: magajet, megae na tiempo nae jabira y linalalo&#241;a, yan ti <i>jajatsa</i> julo y binibu&#241;a.</p> 
<p><A NAME="an_78:39">78:39</A>&nbsp;Sa jajaso na sija catneja; y manglo na malofan ya mapos ya ti mamaela talo.</p> 
<p><A NAME="an_78:40">78:40</A>&nbsp;Cuanto biaje manmanembeste contra g&#252;iya gui jalomtano yan manatriste g&#252;e gui desierto!</p> 
<p><A NAME="an_78:41">78:41</A>&nbsp;Ya manalo tate ya matienta si Yuus; ya macase y Santosg&#252;e guiya Israel.</p> 
<p><A NAME="an_78:42">78:42</A>&nbsp;Ya ti jajaso y canae&#241;a; ni jaane anae ninafanlibre gui contrario.</p> 
<p><A NAME="an_78:43">78:43</A>&nbsp;Ni y pinelo&#241;a na se&#241;at&#241;a guiya Egipto: yan y ninamanman&#241;a gui fangualuan Soan:</p> 
<p><A NAME="an_78:44">78:44</A>&nbsp;Yan jatulaeca y Sadog janaj&#226;g&#226;; yan y minilalag para cha&#241;ija fanguiguimen.</p> 
<p><A NAME="an_78:45">78:45</A>&nbsp;Janae megae na lalo para ufanquinano; yan rana sija para ufanyinilang.</p> 
<p><A NAME="an_78:46">78:46</A>&nbsp;Janae y ilo oruga ni y aumentan tano; ya y finachocho&#241;ija y apacha.</p> 
<p><A NAME="an_78:47">78:47</A>&nbsp;Jayulang y fangualuan&#241;ija ubas ni y ichan grano; yan y trongco igos sija ni y hielo.</p> 
<p><A NAME="an_78:48">78:48</A>&nbsp;Japolo y ga&#241;ija g&#226;g&#226; locue gui papa y ichan grano, ya y manadan ga&#241;ija gui minaepen lamlam.</p> 
<p><A NAME="an_78:49">78:49</A>&nbsp;Jayute gui jilo&#241;ija y fijom na binibu&#241;a; binibo, linalalo, yan chinatsaga; y manadan manaelaye na angjet sija.</p> 
<p><A NAME="an_78:50">78:50</A>&nbsp;Mamatinas chalan para y linalalo&#241;a; ya ti jachoma y anti&#241;ija guinin y finatae, lao japolo y lin&#226;l&#226;&#241;ija gui peste.</p> 
<p><A NAME="an_78:51">78:51</A>&nbsp;Ya japuno todo y finenena na fina&#241;agon guiya Egipto, y mas magas naminetgot&#241;ija gui jalom y tiendan Cam!</p> 
<p><A NAME="an_78:52">78:52</A>&nbsp;Lao chalane juyong y taotao&#241;a taeg&#252;ije y quinilo sija, yan jaesgagaejon sija gui desierto taeg&#252;ije y manadan, g&#226;g&#226;.</p> 
<p><A NAME="an_78:53">78:53</A>&nbsp;Ya jachule sija gui seguro, ya sija ti manmaa&#241;ao: lao y tase tumampe y enimigo&#241;ija.</p> 
<p><A NAME="an_78:54">78:54</A>&nbsp;Ya jacone sija asta y oriyan y sinantos na saga&#241;a, g&#252;ineja na ogso ni y guinanan y agapa na canae&#241;a.</p> 
<p><A NAME="an_78:55">78:55</A>&nbsp;Jayute juyong y nasion locue gui mena&#241;ija, yan jafacae guiya sija y erensia&#241;ija ya jaraya, ya janafa&#241;aga y tribon Israel gui jalom y tienda&#241;ija.</p> 
<p><A NAME="an_78:56">78:56</A>&nbsp;Lao sija trabia jatietentaja, yan manmanembebesteja contra y Gueftaquilo na Yuus, yan ti jaadaje y tinago&#241;a.</p> 
<p><A NAME="an_78:57">78:57</A>&nbsp;Lao manalo tate, yan manmafatinas dinague taeg&#252;ije y tata&#241;ija: ya manmabira sija gui un banda taeg&#252;ije y dacon na atco.</p> 
<p><A NAME="an_78:58">78:58</A>&nbsp;Sa macase g&#252;e ya mannalalalo pot y saga&#241;ija ni taquilo ya masuog g&#252;e ya manafanugo ni y image&#241;ija ni tinaga.</p> 
<p><A NAME="an_78:59">78:59</A>&nbsp;Anae jajungog este si Yuus, ninabubo, yan jagoschatlie iya Israel.</p> 
<p><A NAME="an_78:60">78:60</A>&nbsp;Ya pot ayo na jadingo y tabetnaculo guiya Silo, yan y tienda ni y japolo gui entalo taotao sija.</p> 
<p><A NAME="an_78:61">78:61</A>&nbsp;Ya janae ni y minetgot&#241;a y cautibo, ya y minalag&#241;a gui canae y contrario.</p> 
<p><A NAME="an_78:62">78:62</A>&nbsp;Janae y espada ni y taotao&#241;a: yan ninabubo ni y erensia&#241;a.</p> 
<p><A NAME="an_78:63">78:63</A>&nbsp;Linachae ni y guafe y manpatgon na lalaje; ya y manpatgon na famalaoan taya cantan umasagua.</p> 
<p><A NAME="an_78:64">78:64</A>&nbsp;Ya y mamale&#241;ija manmodong gui espada; ya y manbiuda sija ti ninafantriste.</p> 
<p><A NAME="an_78:65">78:65</A>&nbsp;Ya y Se&#241;ot magmata taeg&#252;ije y uno ni y guinin mamaego, yan taeg&#252;ije y matat&#241;ga na taotao ni y ninaaagang pot rason di y bino.</p> 
<p><A NAME="an_78:66">78:66</A>&nbsp;Ya japuno y enimigu&#241;a sija ni y ma&#241;asaga gui santate: yan japolo sija g&#252;i taejinecog na minamajlao.</p> 
<p><A NAME="an_78:67">78:67</A>&nbsp;Ademas jarechasa y tabetnaculo gui as Jos&#233;, ya ti jaayeg y tribon Efraim.</p> 
<p><A NAME="an_78:68">78:68</A>&nbsp;Lao jaayeg tribon Juda, ayo ogso Sion ni y g&#252;inaeya&#241;a.</p> 
<p><A NAME="an_78:69">78:69</A>&nbsp;Ya jafatinas y sinantos na saga&#241;a taeg&#252;ije y manaquilo na sagayan sija, taeg&#252;ije y tano na japlanta para taejinecog.</p> 
<p><A NAME="an_78:70">78:70</A>&nbsp;Jaayeg si David locue na tentago&#241;a, yan jacone g&#252;e guinin y quelat y quinilo,</p> 
<p><A NAME="an_78:71">78:71</A>&nbsp;Chinile g&#252;e ni guinin jatatitiye y manmanago na quinilo ya <i>jacone</i> para unafa&#241;ocho y taotao&#241;a gui as Jacob yan y erensia&#241;a guiya Israel.</p> 
<p><A NAME="an_78:72">78:72</A>&nbsp;Ya taeg&#252;ije janafa&#241;ocho sija segun y tininas y corason&#241;a; yan jaesgaejon sija pot y tiningon y canae&#241;a.</p> 
<p><A NAME="an_79:1">79:1</A>&nbsp;O Yuus, y nasion ni ti manjonggue manmato ya manjalom gui erensiamo: ya manataelaye y santos na templomo; ya <i>mayulang</i> ya mapolo y Jerusalem pot mont&#243;n sija.</p> 
<p><A NAME="an_79:2">79:2</A>&nbsp;Ya y tataotao y manmatae na tentagomo manmanae na&#241;ija y pajaro gui langet: ya y catnen y ma&#241;antosmo y g&#226;g&#226; gui tano.</p> 
<p><A NAME="an_79:3">79:3</A>&nbsp;Y j&#226;g&#226;&#241;ija manmachuda taeg&#252;ije y janom, gui oriyan Jerusalem; sa taya jaye ufanjinafog.</p> 
<p><A NAME="an_79:4">79:4</A>&nbsp;Manafanmamamajlaojam ni y tiguangmame: manmamofeajam yan manmabotleajam ni y ma&#241;asaga gui oriyanmame.</p> 
<p><A NAME="an_79:5">79:5</A>&nbsp;Asta ngaean, O Se&#241;ot, unlalalo para taejinecog? ya y inigomo sinenggue taeg&#252;ije y guafe?</p> 
<p><A NAME="an_79:6">79:6</A>&nbsp;Chuda juyong y binibumo gui jilo y nasion ni y ti tumungojao, yan y jilo y raeno sija ni y ti umaagan y naanmo.</p> 
<p><A NAME="an_79:7">79:7</A>&nbsp;Sa sija lumachae si Jacob, yan jayulang y saga&#241;ija.</p> 
<p><A NAME="an_79:8">79:8</A>&nbsp;Chamo jumajaso contra jame y tinaelayen y tatamname: Polo y minauleg minaasemo ya uchadig insedajam; sa manafangostagpapjamam.</p> 
<p><A NAME="an_79:9">79:9</A>&nbsp;Ayudajam, O Yuus, gui satbasionmame pot y minalag y naanmo; yan nafanlibrejam, yan fagase y isaomame pot y naanmo.</p> 
<p><A NAME="an_79:10">79:10</A>&nbsp;Sa jafa ileg&#241;ija y nasion ni ti manmanjonggue: Mangue y Yuus&#241;ija? Polo y inemog y j&#226;g&#226; y tentagomo sija ni y manmachuda ya umatungo ni y nasion ni ti manmanjonggue, gui menan y matanmame.</p> 
<p><A NAME="an_79:11">79:11</A>&nbsp;Polo ya y inigon y manmapreso mato gui menamo; segun y dinangculo y ninasi&#241;amo adaje ayo sija y esta manmatancho para ufanmatae.</p> 
<p><A NAME="an_79:12">79:12</A>&nbsp;Ya apase gui tiguangmame siete mas gui jalom y pecho&#241;ija, y linalatde&#241;ija, sa sija lumalatdejao, O Se&#241;ot.</p> 
<p><A NAME="an_79:13">79:13</A>&nbsp;Ayo nae jame y taotaomo yan y quinilo gui pastajimo, bae inalaba jao para taejinecog; ya infanmamanue ni y alabansamo para todo y generasion.</p> 
<p><A NAME="an_80:1">80:1</A>&nbsp;ECUNGOG, O Pastot guiya Israel, jago ni y umesgagaejon si Jos&#233; taeg&#252;ije y manadan quinilo; jago ni y sumasaga gui entalo y querubin sija manina mona.</p> 
<p><A NAME="an_80:2">80:2</A>&nbsp;Y menan Efraim, yan Benjamin, yan Manases, nacajulo y minatatngamo, ya maelajao para usatbajam.</p> 
<p><A NAME="an_80:3">80:3</A>&nbsp;Birajam talo, O Yuus; ya nafanina y matamo ya infansatbo.</p> 
<p><A NAME="an_80:4">80:4</A>&nbsp;O Jeova, Yuus y inetnon sendalo, asta ngaean unl&#225;lalaloja contra y tinayuyut y taotaomo?</p> 
<p><A NAME="an_80:5">80:5</A>&nbsp;Unafa&#241;ochocho sija ni y pan lago; yan unnae sija ni y lago para ujaguinem gui dangculo na medida.</p> 
<p><A NAME="an_80:6">80:6</A>&nbsp;Unnafanmumojam yan y tiguangmame: yan y enimigonmame manmachachatgue jam gui entalo&#241;ija.</p> 
<p><A NAME="an_80:7">80:7</A>&nbsp;Birajam talo, O Yuus y inetnon sendalo, ya nafanina y matamo; ya infansatbo.</p> 
<p><A NAME="an_80:8">80:8</A>&nbsp;Jago chumule juyong y trongcon ubas guiya Egipto: ya jagasja unyute juyong y nasion, ya untanme g&#252;e.</p> 
<p><A NAME="an_80:9">80:9</A>&nbsp;Jago fumamauleg y saga gui mena&#241;a, ya g&#252;iya y natadodong y jale&#241;a, yan nabula y tano.</p> 
<p><A NAME="an_80:10">80:10</A>&nbsp;Ya sabana sija mantinampe ni y anineng&#241;a, yan y ramas&#241;a taeg&#252;ije y sedro Yuus na trongcon jayo.</p> 
<p><A NAME="an_80:11">80:11</A>&nbsp;Jatago juyong y ramas&#241;a gui tase; yan y manlodo na siniso gui sadog.</p> 
<p><A NAME="an_80:12">80:12</A>&nbsp;Sa jafa unjulog papa y quelat&#241;a: ya todo y manmalolofan gui chalan matitife g&#252;e?</p> 
<p><A NAME="an_80:13">80:13</A>&nbsp;Y balaco guinin y jalomtano machuchule ya may&#250;yulang, yan y manmachaleg na g&#226;g&#226; gui fangualuan cumacano.</p> 
<p><A NAME="an_80:14">80:14</A>&nbsp;Birajao talo, O Yuus inentnon sendalo, ingagagao jao: ya talag papa guinin y langet ya unlie yan unbisita este na trongcon ubas,</p> 
<p><A NAME="an_80:15">80:15</A>&nbsp;Ya y fangualuan ni y tinanom y agapa na canaemo, yan y ramas ni jago munafitme para jagoja namaesa,</p> 
<p><A NAME="an_80:16">80:16</A>&nbsp;Masinenggue ni y guafe, ya mautut papa esta; ya manmalingo pot y chinema gui menamo.</p> 
<p><A NAME="an_80:17">80:17</A>&nbsp;Polo y canaemo gui jilo y taotao gui agapa na canaemo, gui jilo y lajin y taotao ni unnametgot para jago.</p> 
<p><A NAME="an_80:18">80:18</A>&nbsp;Ayo nae ti infanalo tate guinin jago: nafanl&#226;l&#226;jam ya bae inagang y naanmo.</p> 
<p><A NAME="an_80:19">80:19</A>&nbsp;Birajam talo, O Jeova, Yuus y inetnon sendalo, ya nafanina y matamo; ya infansatbo.</p> 
<p><A NAME="an_81:1">81:1</A>&nbsp;FANGANTA agang gui as Yuus ni y minetgotta: fatinas y magof na boruca gui as Yuus Jacob.</p> 
<p><A NAME="an_81:2">81:2</A>&nbsp;Entona y salmo, yan chule mague y pandireta; yan y magof na atpa yan y guitala.</p> 
<p><A NAME="an_81:3">81:3</A>&nbsp;Guaefe y trompeta gui tiempo y nuebo na pulan, gui tiempon gualafon na pulan, gui jaanen y guipot magas.</p> 
<p><A NAME="an_81:4">81:4</A>&nbsp;Sa este lay guiya Israel: yan y tinago Yuus Jacob.</p> 
<p><A NAME="an_81:5">81:5</A>&nbsp;Jafatinas este as Jos&#233; para untestimonio anae jumanao juyong gui inanaco y tano Egipto: anae jujungog y finijo na ti si&#241;a jutungo.</p> 
<p><A NAME="an_81:6">81:6</A>&nbsp;Janajanao y apaga&#241;a guinin y catga: yan y canae&#241;a manalibre guinin y lauya.</p> 
<p><A NAME="an_81:7">81:7</A>&nbsp;Jago umaagan gui chinatsaga, ya guajo munalibrejao: guajo umopejao gui umatog na sagayan julo: ya juchaguejao gui oriyan janom guiya Meriba. Sila.</p> 
<p><A NAME="an_81:8">81:8</A>&nbsp;Jungog, O taotaojo, ya guajo junae jao testimonio, O Israel, yaguin malagojao unecungogyo!</p> 
<p><A NAME="an_81:9">81:9</A>&nbsp;Munga otro yuus, guiya jago; ni unadora otro yuus.</p> 
<p><A NAME="an_81:10">81:10</A>&nbsp;Sa guajo y Jeova Yuusmo, ni y chumule jao juyong gui tano Egipto: baba y pachotmo, ya bae nabula.</p> 
<p><A NAME="an_81:11">81:11</A>&nbsp;Lao y taotaojo ti jajungog y inagangjo; ya iya Israel ti malago ni guajo.</p> 
<p><A NAME="an_81:12">81:12</A>&nbsp;Ayo nae jupolo sija ya jumanao ni y minajetog y corason&#241;ija: para ufanmamomocat ni y pinagat&#241;ija.</p> 
<p><A NAME="an_81:13">81:13</A>&nbsp;O yaguin y taotaojo majungog yo, ya iya Israel manmamocat gui chalanjo!</p> 
<p><A NAME="an_81:14">81:14</A>&nbsp;Si&#241;a guse juchoma y enimigo&#241;ija, ya jubira y canaejo contra y contrario&#241;ija.</p> 
<p><A NAME="an_81:15">81:15</A>&nbsp;Ya y umanmachatlie ni y Jeova, mojon mansujeto sija guiya g&#252;iya: y tiempo&#241;ija usaga para taejinecog.</p> 
<p><A NAME="an_81:16">81:16</A>&nbsp;G&#252;iya unafa&#241;ocho sija locue ni y mas mauleg na trigo: yan y miet ni jumujuyong gui acho anae junajaspog jao.</p> 
<p><A NAME="an_82:1">82:1</A>&nbsp;SI Yuus tumotojgue gui inetnon Yuus; ya jajusga gui entalo yuus sija.</p> 
<p><A NAME="an_82:2">82:2</A>&nbsp;Asta ngaean nae unjusga ti tunas, yan unresibe y taotao sija ni y manaelaye? Sila.</p> 
<p><A NAME="an_82:3">82:3</A>&nbsp;Jusga y mamoble yan y manaesaena: ya nafanunas y manpinite yan y mannesesitao.</p> 
<p><A NAME="an_82:4">82:4</A>&nbsp;Rescata mamoble yan y mannesesitao: nafanlibre sija gui canae y manaelaye.</p> 
<p><A NAME="an_82:5">82:5</A>&nbsp;Sa ti jatungo ni ujaquetungo: manmamomocatja gui jalom jomjom: ya todo y plinantan tano manalamten.</p> 
<p><A NAME="an_82:6">82:6</A>&nbsp;Guajo ileco: Jamyo yuus; yan todo jamyo y famaguon y Gueftaquilo.</p> 
<p><A NAME="an_82:7">82:7</A>&nbsp;Lao infanmataeja taeg&#252;ije y taotao sija, yan infanbasnag taeg&#252;ije y uno gui prinsipe sija.</p> 
<p><A NAME="an_82:8">82:8</A>&nbsp;Cajulo, O Yuus, jusga y tano: sa jago umerensia todo y nasion.</p> 
<p><A NAME="an_83:1">83:1</A>&nbsp;CHAMO famatquiquilo, O Yuus: ya chamo tiumaagan yan chamo quequeto, O Yuus.</p> 
<p><A NAME="an_83:2">83:2</A>&nbsp;Sa, estag&#252;e, enimigumo na manpalalangpang: yan ayo sija y chumatlie jao jajatsa y ilo&#241;ija.</p> 
<p><A NAME="an_83:3">83:3</A>&nbsp;Sa manpinagat ni y dinague consejo contra y taotaomo, yan manafaesen entre sija contra y ninafanatogmo.</p> 
<p><A NAME="an_83:4">83:4</A>&nbsp;Sa guinin ileg&#241;ija: Maela, ya nije tautut sija ni y guinin y nasion; para y naan Israel munga majaso mas.</p> 
<p><A NAME="an_83:5">83:5</A>&nbsp;Sa sija manafaesen entre sija ni y unoja corason; ya managog&#252;e contra jago.</p> 
<p><A NAME="an_83:6">83:6</A>&nbsp;Y tiendan Edom yan Ismaelita sija: Moab yan Agareno sija.</p> 
<p><A NAME="an_83:7">83:7</A>&nbsp;Gebal yan Ammon yan Amaleg; Filistia yan y ma&#241;asaga guiya Tiro.</p> 
<p><A NAME="an_83:8">83:8</A>&nbsp;Asur locue manda&#241;a yan sija: sa maninayuda ni y famaguon Lot. Sila.</p> 
<p><A NAME="an_83:9">83:9</A>&nbsp;Fatinas guiya sija taeg&#252;ije unfatinas iya Madian yan taeg&#252;ije iya Sisara taeg&#252;ije iya Jabin jijot gui sadog Sison:</p> 
<p><A NAME="an_83:10">83:10</A>&nbsp;Ni y manmalingo guiya Endor: manjuyong manaeg&#252;ije y estiecot para y tano.</p> 
<p><A NAME="an_83:11">83:11</A>&nbsp;Fatinas y magas&#241;ija ya parejo yan Oreb yan Seeb; magajet na todo y prinsipe&#241;ija parejo yan Sebah yan Salmuna:</p> 
<p><A NAME="an_83:12">83:12</A>&nbsp;Ni y ileg&#241;ija: Nije jitaja tachule y sagayan para iyotaja.</p> 
<p><A NAME="an_83:13">83:13</A>&nbsp;O Yuusso, fatinas sija ya ufanparejo yan y petbos ni y remol&#237;lino; parejo yan y ngasan trigo gui menan y manglo;</p> 
<p><A NAME="an_83:14">83:14</A>&nbsp;Taeg&#252;ije y guafe anae jasonggue y jalomtano, yan taeg&#252;ije y ma&#241;ila anae finali&#241;ag&#252;e y sabana.</p> 
<p><A NAME="an_83:15">83:15</A>&nbsp;Taeg&#252;ijija petsigue sija ni y pagyomo, yan nafanmaa&#241;ao sija ni y dangculon pinagyomo.</p> 
<p><A NAME="an_83:16">83:16</A>&nbsp;Nabula y mata&#241;ija ni y dinesonra: para sija ujaaligao y naanmo, O Jeova.</p> 
<p><A NAME="an_83:17">83:17</A>&nbsp;Polo sija ya ufanmamajlao yan ufanmaa&#241;ao para taejinecog: magajet na sija ufandesonrao, ya ufanmalingo.</p> 
<p><A NAME="an_83:18">83:18</A>&nbsp;Para ujatungo na jagoja y naanmo si Jeova, na jagoja y Gueftaquilo gui jilo todo y tano.</p> 
<p><A NAME="an_84:1">84:1</A>&nbsp;NAG&#220;INAEYAYON y sagamo, O Se&#241;ot y inetnon sendalo!</p> 
<p><A NAME="an_84:2">84:2</A>&nbsp;Y antijo tumatanga, magajet na asta ninamalango pot y sagan y Jeova: y corasonjo yan y catneco agagange y l&#226;l&#226;l&#226; na Yuus.</p> 
<p><A NAME="an_84:3">84:3</A>&nbsp;Magajet y gorri&#243;n ma&#241;oda guma&#241;a, yan y golondrina chenchon&#241;a para g&#252;iya, anae si&#241;a mapolo y famaguon&#241;a, esta y jalom y attatmo, O Se&#241;ot y inetnon sendalo, Rayjo yan Yuusso.</p> 
<p><A NAME="an_84:4">84:4</A>&nbsp;Mandichoso ayo sija y ma&#241;asaga gui jalom y guimamo; sa sigueja di malabajao:</p> 
<p><A NAME="an_84:5">84:5</A>&nbsp;Dichoso y taotao ni y minetgot&#241;a gaegue guiya jago: yan y chalan para jago gaegue gui corason&#241;a.</p> 
<p><A NAME="an_84:6">84:6</A>&nbsp;Ni y anae janafanmalofan gui inanaco bayen tinangis jafatinase tupo sija; ya y taftaf na ichan locue tinampe ni y bendision.</p> 
<p><A NAME="an_84:7">84:7</A>&nbsp;Manjanao guinin y manasi&#241;a minetgot asta y <i>otro</i> minetgot cada uno guiya sija manmalie gui menan Yuus guiya Sion.</p> 
<p><A NAME="an_84:8">84:8</A>&nbsp;O Jeova, Yuus y inetnon sendalo, jungog y tinayuyutto: ecungog, O Yuus Jacob. Sila.</p> 
<p><A NAME="an_84:9">84:9</A>&nbsp;Lie, O Yuus, patangmame: ya atan y matan y pinalaemo.</p> 
<p><A NAME="an_84:10">84:10</A>&nbsp;Sa y un jaane gui sagamo mas mauleg qui un mit. Ga&#241;acoja na jupottero gui guima y Yuusso, qui jusaga gui jalom y sagan y manaelaye.</p> 
<p><A NAME="an_84:11">84:11</A>&nbsp;Sa y Jeova Yuus, g&#252;iya y atdao yan y patang: si Jeova unfannae grasia yan minalag: ti jachoma y manmauleg na g&#252;inaja ni y mammamomocat gui tininas.</p> 
<p><A NAME="an_84:12">84:12</A>&nbsp;O Se&#241;ot y inetnon sendalo, dichoso y taotao ni y umangoco g&#252;e guiya jago.</p> 
<p><A NAME="an_85:1">85:1</A>&nbsp;JEOVA, jago guinin ninamagof jao ni y tanomo: sa unnafanalo mague y manmacautiba sija gui as Jacob.</p> 
<p><A NAME="an_85:2">85:2</A>&nbsp;Jago guinin umasie y tinaelayen y taotaomo: yan untampe todo y isao&#241;ija. Sila.</p> 
<p><A NAME="an_85:3">85:3</A>&nbsp;Guinin unnajanao todo y binibumo: ya unbirajao talo guinin y finijom y binibumo.</p> 
<p><A NAME="an_85:4">85:4</A>&nbsp;Birajam, O Yuus, gui satbasionmame, yan nabasta y binibumo guiya jame.</p> 
<p><A NAME="an_85:5">85:5</A>&nbsp;Ada unlalalaloja nu jame para taejinecog? Ada unnajujuyong y lin&#226;l&#226;lomo para todo y generasion?</p> 
<p><A NAME="an_85:6">85:6</A>&nbsp;Ada ti unnal&#226;l&#226;jam talo: para y taotaomo ufanmagof ni jago?</p> 
<p><A NAME="an_85:7">85:7</A>&nbsp;Fanuejam ni y minaasemo, O Jeova, ya unnaejam ni y satbasionmo.</p> 
<p><A NAME="an_85:8">85:8</A>&nbsp;Guajo jujungog jafa usangan si Yuus Jeova: sa g&#252;iya usangan y pas gui taotao&#241;a, yan y ma&#241;antos sija: lao cha&#241;ija natalo guato gui binaba.</p> 
<p><A NAME="an_85:9">85:9</A>&nbsp;Magajet na y satbasion&#241;a esta jijot g&#252;ije sija ni manmaa&#241;ao nu g&#252;iya: para y minalag usaga gui tanomame.</p> 
<p><A NAME="an_85:10">85:10</A>&nbsp;Minaase yan minagajet man&#225;soda ya manda&#241;a: y tininas yan y pas manachico.</p> 
<p><A NAME="an_85:11">85:11</A>&nbsp;Y minagajet lacho julo gui tano; yan y tininas jaatan papa guinin y langet.</p> 
<p><A NAME="an_85:12">85:12</A>&nbsp;Magajet na si Jeova numae ni y minauleg: ya y tanota manae minegae&#241;a.</p> 
<p><A NAME="an_85:13">85:13</A>&nbsp;Tininas jumajanao gui mena&#241;a; yan japolo y pinecat&#241;a y chalan para ufamocat.</p> 
<p><A NAME="an_86:1">86:1</A>&nbsp;NAEGUENG papa y talangamo, O Jeova, ya unopeyo: sa pobleyo yan nesesitaoyo.</p> 
<p><A NAME="an_86:2">86:2</A>&nbsp;Adaje y antijo; sa debotoyo: O jago ni y Yuusso, nalibre y tentagomo sa jaangoco gue guiya jago.</p> 
<p><A NAME="an_86:3">86:3</A>&nbsp;Gaease nu guajo, O Jeova: sa juaagang jao todot dia.</p> 
<p><A NAME="an_86:4">86:4</A>&nbsp;Namagof y anten y tentagomo; sa iya jago, O Jeova, nae jujatsa julo y antijo.</p> 
<p><A NAME="an_86:5">86:5</A>&nbsp;Sa jago, Jeova, y mauleg yan y chadig manasie; yan dangculo y minaasemo g&#252;ije todo gui umaagangjao.</p> 
<p><A NAME="an_86:6">86:6</A>&nbsp;Jungog, O Se&#241;ot y tinayuyutto: yan ecungog y inagang y guinagagaojo.</p> 
<p><A NAME="an_86:7">86:7</A>&nbsp;Sa y jaanen y chinatsagaco juagangjao: ya jago y unopeyo.</p> 
<p><A NAME="an_86:8">86:8</A>&nbsp;Sa y entalo y yuus sija, taya taeg&#252;enao iya jago, O Jeova; ni jafa na chocho parejo yan y chechomo.</p> 
<p><A NAME="an_86:9">86:9</A>&nbsp;Todo y nasion sija ni y finatinasmo, manmato y manmanadora gui menamo, O Jeova; yan ufanalaba y naanmo.</p> 
<p><A NAME="an_86:10">86:10</A>&nbsp;Sa jago dangculojao yan unfatitinas y manmaman na g&#252;inaja: jagoja na maesa Yuus.</p> 
<p><A NAME="an_86:11">86:11</A>&nbsp;Fanag&#252;eyo ni y chalanmo, O Se&#241;ot: ya bae jufamocat gui minagajetmo: ya naetnon y <i>jinason</i> corasonjo para umaa&#241;ao ni y naanmo.</p> 
<p><A NAME="an_86:12">86:12</A>&nbsp;Sa bae jualaba jao, O Jeova, Yuusso, contodo y corasonjo: yan junamalag y naanmo para taejinecog.</p> 
<p><A NAME="an_86:13">86:13</A>&nbsp;Sa sendangculo y minaasemo para guajo; sa guinin unnalibre y antijo guinin iya papapa guiya sasalaguan.</p> 
<p><A NAME="an_86:14">86:14</A>&nbsp;O Yuus, y mansobetbio mangajulo contra guajo, yan y inetnon y managuaguat na taotao jagasja maaliligao y antijo: yan ti mapolo jao gui mena&#241;ija.</p> 
<p><A NAME="an_86:15">86:15</A>&nbsp;Lao jago, O Jeova, si Yuus jao ni y bila minaase yan cari&#241;oso, &#241;ateng para binibo yan dangculo na minaase yan minagajet.</p> 
<p><A NAME="an_86:16">86:16</A>&nbsp;O birajao, guiya guajo ya gaease nu guajo: nae ni y minetgotmo y tentagomo, yan nalibre y lajin y tentagomo palaoan.</p> 
<p><A NAME="an_86:17">86:17</A>&nbsp;Fanueyo ni y se&#241;at para y mauleg: para ujalie ayo sija y chumatliiyo ya ufanmamajlao: sa jago, Jeova, y umayudayo yan cumonsuelayo.</p> 
<p><A NAME="an_87:1">87:1</A>&nbsp;YPLINANTA&#209;A gaegue gui santos na ogso.</p> 
<p><A NAME="an_87:2">87:2</A>&nbsp;Jaguaeya&#241;a si Jeova y trangca Sion mas que todo y saga sija gui as Jacob.</p> 
<p><A NAME="an_87:3">87:3</A>&nbsp;Manmalag na g&#252;inaja y manmasasangan guiya jago, O siuda Yuus. Sila.</p> 
<p><A NAME="an_87:4">87:4</A>&nbsp;Guajo bae jusangan ni y Rahab yan Babilonia gui entalo ayo sija ni y tumunogyo: Sa, estag&#252;e, Palestina yan Tiro yan Etiopia: este na taotao mafa&#241;agon g&#252;ije.</p> 
<p><A NAME="an_87:5">87:5</A>&nbsp;Yan iya Sion ualog: Este yan ayo na taotao mafa&#241;agon iya g&#252;iya: yan y Gueftaquilo namaesa unafitmeg&#252;e.</p> 
<p><A NAME="an_87:6">87:6</A>&nbsp;Si Jeovaja tumufong anae jatugue sija y taotao, na esta na taotao mafa&#241;agon g&#252;ije. Sila.</p> 
<p><A NAME="an_87:7">87:7</A>&nbsp;Parejo y mangacanta yan y madadandan <i>ufangaegue g&#252;ije:</i> ya todo y beb&#244;co gaegue guiya jago. Sila.</p> 
<p><A NAME="an_88:1">88:1</A>&nbsp;O Jeova, Yuus satbasionjo, g&#252;ajo guinin umaagan jaane yan puenge gui menamo:</p> 
<p><A NAME="an_88:2">88:2</A>&nbsp;Polo y tinayuyutto ya ufato gui menamo: naegueng y talangamo gui inagangjo.</p> 
<p><A NAME="an_88:3">88:3</A>&nbsp;Sa y antijo bula chinatsaga sija: ya y lin&#226;l&#226;jo esta jijot gui para y naftan.</p> 
<p><A NAME="an_88:4">88:4</A>&nbsp;Estayo matufong yan ayo sija y manjajanao papa gui joyo: sa taeg&#252;ije yo y taotao ni y taya ayuda&#241;a.</p> 
<p><A NAME="an_88:5">88:5</A>&nbsp;Mayute esta gui entalo y manmatae, taeg&#252;ije y manmapuno ni y manaason jalom y naftan; ni y ti unjajaso mas: ni y manmautut guinin y canaemo.</p> 
<p><A NAME="an_88:6">88:6</A>&nbsp;Jago pumoloyo guiya papapa na joyo, gui jalom jomjom na lugat gui jalom y tinadong.</p> 
<p><A NAME="an_88:7">88:7</A>&nbsp;Y binibumo sumasaga macat guiya g&#252;ajo, ya unachatsagayo nu y todo napomo. Sila.</p> 
<p><A NAME="an_88:8">88:8</A>&nbsp;Jago munafanjanao lachago y manatungojo guiya guajo; unpoloyo na jumachatlie nu sija: mapongleyo ya ti si&#241;ayo manajanao.</p> 
<p><A NAME="an_88:9">88:9</A>&nbsp;Y atadogjo ninalachae pot y pinitijo: ya juagangjajao, O Jeova, cada jaane, jujuto juyong y canaejo guiya jago.</p> 
<p><A NAME="an_88:10">88:10</A>&nbsp;Ada unnamalie y ninamanman gui manmatae? Si&#241;a y manmatae mangajulo ya unmaalaba? Sila.</p> 
<p><A NAME="an_88:11">88:11</A>&nbsp;Si&#241;a y minauleg g&#252;inaeyamo masangan gui jalom y naftan? pat y minagajetmo gui yinilang?</p> 
<p><A NAME="an_88:12">88:12</A>&nbsp;Si&#241;a y ninamanmanmo matungo gui jalom jomjom? yan y tininasmo gui jalom tano ni y manmalefa?</p> 
<p><A NAME="an_88:13">88:13</A>&nbsp;Lao guajo iya jago, O Jeova, umaagangyo: yan ogaan tinayuyutto ufato gui menamo.</p> 
<p><A NAME="an_88:14">88:14</A>&nbsp;Sajafa, O Jeova, na unyute y antijo? Sajafa na unnaatog y matamo guinin iya guajo?</p> 
<p><A NAME="an_88:15">88:15</A>&nbsp;Gofchatsaga tristeyo yan cana yo matae, desde y pinatgonjo: mientras jususungon y minamaa&#241;aomo, ya janagosestotbayo.</p> 
<p><A NAME="an_88:16">88:16</A>&nbsp;Ya y fijom na binibumo malofan guiya guajo: ya y minamaa&#241;aomo umututyo.</p> 
<p><A NAME="an_88:17">88:17</A>&nbsp;Sa manmato gui oriyajo todot dia taeg&#252;ije y janom: manda&#241;a gui oriyajo.</p> 
<p><A NAME="an_88:18">88:18</A>&nbsp;Y g&#252;inaeyaco yan y amigujo unnafa&#241;ago guiya guajo, yan y manatungojo gui jalom jomjom.</p> 
<p><A NAME="an_89:1">89:1</A>&nbsp;BAE jucanta y minaase Jeova para taejinecog: ya y pachotto nae junamatungo y minagajetmo gui todo y generasion.</p> 
<p><A NAME="an_89:2">89:2</A>&nbsp;Sa ileco: Y minaase umanacajulo para taejinecog: ya y minagajetmo unnafitme todo gui langet.</p> 
<p><A NAME="an_89:3">89:3</A>&nbsp;Ya jufatinas y trato gui inayegco, yan manjulayo gui as David ni y tentagojo.</p> 
<p><A NAME="an_89:4">89:4</A>&nbsp;Ya y semiyamo junafitme para taejinecog: ya jufatinas julo y tronumo gui todo y generasion. Sila.</p> 
<p><A NAME="an_89:5">89:5</A>&nbsp;Ya y langet sija ufanmanalaba ni y ninamanmanmo, O Jeova: y minagajetmo locue gui inetnon y ma&#241;antos.</p> 
<p><A NAME="an_89:6">89:6</A>&nbsp;Sa jaye gui langet sija si&#241;a pareju&#241;a si Jeova? Jaye gui lajin y gaeninasi&#241;a upareju&#241;a si Jeova?</p> 
<p><A NAME="an_89:7">89:7</A>&nbsp;Si Yuus, gosnamaa&#241;ao gui pinagat y ma&#241;antos, yan umamaanaog&#252;e g&#252;e mas qui todo ni ayo sija y mangaegue gui oriya&#241;a.</p> 
<p><A NAME="an_89:8">89:8</A>&nbsp;O Jeova, Yuus y inetnon sendalo, jaye matatnga parejo yan jago, O YAH? ya y minagajetmo ni y gaegue gui oriyamo?</p> 
<p><A NAME="an_89:9">89:9</A>&nbsp;Jago umaregla y sobetbian tase: anae y napo mangajulo, jago pumoca sija.</p> 
<p><A NAME="an_89:10">89:10</A>&nbsp;Jago yumamag iya Rahab ya unfapidaso taeg&#252;ije y uno ni y mapuno; jago chumalapon y enimigumo ni y canae y minetgotmo.</p> 
<p><A NAME="an_89:11">89:11</A>&nbsp;Y langet sija iyomo, yan yo tano locue iyomo: y tano yan y binilan sinajguan&#241;a ni y plinantamo sija.</p> 
<p><A NAME="an_89:12">89:12</A>&nbsp;Y sanlago yan y sanjaya, jago fumatinas sija: Tabor yan Hermon manmagof ni y naanmo.</p> 
<p><A NAME="an_89:13">89:13</A>&nbsp;Gaegue guiya jago y canae ni y matatnga: sa y canaemo metgot, ya taquilo y agapa na canaemo.</p> 
<p><A NAME="an_89:14">89:14</A>&nbsp;Y tininas yan y juisio y plinantan tronumo: minaase yan minagajet manjajanao gui menan metamo.</p> 
<p><A NAME="an_89:15">89:15</A>&nbsp;Mandichoso ayo na taotao y tumungo y magof na inagang: sa manmamocat gui mananan y matamo, O Jeova.</p> 
<p><A NAME="an_89:16">89:16</A>&nbsp;Sa y naanmo nae manmamagof todot dia: yan y tininasmo nae munafangajulo.</p> 
<p><A NAME="an_89:17">89:17</A>&nbsp;Sa jago y minalag y minetgot&#241;ija: yan pot y finaboresimo na injatsajulo y canggelonmame.</p> 
<p><A NAME="an_89:18">89:18</A>&nbsp;Sa iyon Jeova y patangta: yan y rayta iyon Ayo na Santos guiya Israel.</p> 
<p><A NAME="an_89:19">89:19</A>&nbsp;Ayonae unsangan gui guinig&#252;ife gui ma&#241;antosmo, ya ilegmo: guajo jupolo y inayuda gui jilo y uno ni y matatnga: yan junacajulo y uno na y maayeg gui taotao.</p> 
<p><A NAME="an_89:20">89:20</A>&nbsp;Jusoda si David na tentagojo; ya jupalae g&#252;e nu y santos na la&#241;ajo.</p> 
<p><A NAME="an_89:21">89:21</A>&nbsp;Guiya y canaejo munafitme: yan y canaejoja locue munametgot g&#252;e:</p> 
<p><A NAME="an_89:22">89:22</A>&nbsp;Ya y enimigo taeinamot guiya g&#252;iya: ni y lajin y manaelaye ti umanalamen g&#252;e.</p> 
<p><A NAME="an_89:23">89:23</A>&nbsp;Sa bae juyute papa y contrario&#241;a gui mena&#241;a yan jucastiga ayo sija y chumatlie g&#252;e.</p> 
<p><A NAME="an_89:24">89:24</A>&nbsp;Lao y minagajetto yan y minaasejo usaga guiya g&#252;iya: yan pot y naanjo na umanacajulo y canggelon&#241;a.</p> 
<p><A NAME="an_89:25">89:25</A>&nbsp;Ya bae jupolo y canae&#241;a locue gui jalom tase, yan y agapa na canae&#241;a gui jalom sadog.</p> 
<p><A NAME="an_89:26">89:26</A>&nbsp;Sa g&#252;iya umalog ni guajo: Jago y tatajo, Yuusso, yan y acho gui satbasionjo.</p> 
<p><A NAME="an_89:27">89:27</A>&nbsp;Bae jupolo g&#252;e locue pot finenana na fina&#241;agujo, mas taquilo&#241;a qui y ray sija gui tano.</p> 
<p><A NAME="an_89:28">89:28</A>&nbsp;Y minaasejo bae juadaje pot g&#252;iya para taejinecog, yan y tratujo ufitme guiya g&#252;iya.</p> 
<p><A NAME="an_89:29">89:29</A>&nbsp;Y semiya&#241;a locue junasaga para ugaegue taejinecog, yan y tronu&#241;a taeg&#252;ije y jaanen y langet.</p> 
<p><A NAME="an_89:30">89:30</A>&nbsp;Yaguin famaguon&#241;a dumingo y tinagojo, yan ti manmamomocat gui juisioco,</p> 
<p><A NAME="an_89:31">89:31</A>&nbsp;Yaguin maquebranta y layjo yan ti maadaje y tinagojo;</p> 
<p><A NAME="an_89:32">89:32</A>&nbsp;Ayo nae jufatoeg&#252;e gui inaguaguat&#241;ija yan y bara, ya jusaulag gui tinaelaye&#241;ija.</p> 
<p><A NAME="an_89:33">89:33</A>&nbsp;Lao y minaasejo ti junajanao todo guiya g&#252;iya: ya ti jupolo na ufatta y minagajetto.</p> 
<p><A NAME="an_89:34">89:34</A>&nbsp;Y tratujo ti juquebranta ni jutolaeca y sinanganjo ni jumuyong gui labiosso.</p> 
<p><A NAME="an_89:35">89:35</A>&nbsp;Un biajeja jufanjula pot y sinantosso ya ti judague si David.</p> 
<p><A NAME="an_89:36">89:36</A>&nbsp;Y semiya&#241;a gagaegue para taejinecog, yan y tronu&#241;a taeg&#252;ijeja y atdao gui menajo.</p> 
<p><A NAME="an_89:37">89:37</A>&nbsp;Ya maplanta para taejinecog taeg&#252;ije y pilan, ya taeg&#252;ije y gosmagajet na testigo gui langet. Sila.</p> 
<p><A NAME="an_89:38">89:38</A>&nbsp;Lao jago jagasja unyute yan unrechasa, jago jagasja lalalojao ni y pinalaemo.</p> 
<p><A NAME="an_89:39">89:39</A>&nbsp;Sa unchatlie y traton y tentagomo; ya unnaale y corona&#241;a asta papa gui jilo oda.</p> 
<p><A NAME="an_89:40">89:40</A>&nbsp;Unyamag papa todo y quelat&#241;a; yan unyulang y minetgot na castiya&#241;a.</p> 
<p><A NAME="an_89:41">89:41</A>&nbsp;Ya todo y manmalolofan gui ayo na chalan mayute&#241;ae&#241;aejon: g&#252;iya manamamamajlao ni y tiguang&#241;a.</p> 
<p><A NAME="an_89:42">89:42</A>&nbsp;Jago jumatsa julo y agapa na canae y contrariu&#241;a sija; yan jago munafanmagof todo y enimigu&#241;a.</p> 
<p><A NAME="an_89:43">89:43</A>&nbsp;Magajet na jago locue bumira y filon y espada&#241;a, ya ti unnafitme g&#252;e gui guera.</p> 
<p><A NAME="an_89:44">89:44</A>&nbsp;Jago jagasja munabasta y minalag&#241;a, yan unyute y tronu&#241;a papa gui jilo oda.</p> 
<p><A NAME="an_89:45">89:45</A>&nbsp;Ya y jaanen y pinatgon&#241;a jago jagasja munacadada: jago jagasja tumampe g&#252;e ni y minamajlao. Sila.</p> 
<p><A NAME="an_89:46">89:46</A>&nbsp;Asta ngaean, O Jeova, ada unatogjao para taejinecog? <i>Asta ngaean</i> ufa&#241;ila y binibumo taag&#252;ije y guafe?</p> 
<p><A NAME="an_89:47">89:47</A>&nbsp;O, jaso na quinadada y tiempoco esta: pot jafa na taesetbe jagas unfatinas todo y famaguan taotao?</p> 
<p><A NAME="an_89:48">89:48</A>&nbsp;Jaye na taotao enao y lal&#226;l&#226; ya ti ulie finatae, ni y ujanalibre y anti&#241;a gui ninasi&#241;an y naftan? Sila.</p> 
<p><A NAME="an_89:49">89:49</A>&nbsp;Jeova, mangue y minaasemo sija ni y ampmam, ni y jinilamo as David gui minagajetmo?</p> 
<p><A NAME="an_89:50">89:50</A>&nbsp;Jaso, Jeova, y minamajlao y tentagomo sija: ni y jucatgaja gui jalom pechoco, y minamamajlao y taotao todo ni y matatnga:</p> 
<p><A NAME="an_89:51">89:51</A>&nbsp;Ni y enimigumo mannanamamajlao, O Jeova: ni y enimigumo munamamajlao y pinecat y pinalaemo.</p> 
<p><A NAME="an_89:52">89:52</A>&nbsp;Bendito si Jeova para taejinecog: Amen yan Amen.</p> 
<p><A NAME="an_90:1">90:1</A>&nbsp;JEOVA jago guinin saganmamame yan todo y generasion.</p> 
<p><A NAME="an_90:2">90:2</A>&nbsp;Antes de najuyong y egso sija ya unfatinas y tano todo yan y ma&#241;asaga: sa desde y tutujon&#241;a yan asta y taejinecog, jagoja si Yuus.</p> 
<p><A NAME="an_90:3">90:3</A>&nbsp;Jago bumira y taotao para y yinilang; ya ilelegmo: Fanalo guato, jamyo famaguon taotao.</p> 
<p><A NAME="an_90:4">90:4</A>&nbsp;Sa y mit a&#241;os gui menamo taeg&#252;ijeja y nigapja anae malofan esta, yan taeg&#252;ijeja y ora gui bumebela gui puenge.</p> 
<p><A NAME="an_90:5">90:5</A>&nbsp;Jago chumule sija taeg&#252;ije y minilag y janom; manaeg&#252;ije y minaego: ya y egaan manaeguije y chaguan ni y manlacho julo.</p> 
<p><A NAME="an_90:6">90:6</A>&nbsp;Ya y egaan, mumegae ya manlacho julo; lao y pupuenge manmautut yan ufanmalayo.</p> 
<p><A NAME="an_90:7">90:7</A>&nbsp;Sa y linalalomo nae lumachaejam, yan y binibumo nae munafa&#241;atsagajam.</p> 
<p><A NAME="an_90:8">90:8</A>&nbsp;Sa unpolo y tinaelayenmame gui menamo, yan y ti matungo na isaomame gui minananan y matamo.</p> 
<p><A NAME="an_90:9">90:9</A>&nbsp;Sat odo y jaaninmame manmalofan gui binibumo: inlachae y sacanmame ni y taeg&#252;ijeja cuentos ni y masangan esta.</p> 
<p><A NAME="an_90:10">90:10</A>&nbsp;Y jaanen y sacanmame setenta a&#241;os, ya y pot y minetgot si&#241;a gagaegue asta ochenta a&#241;os; lao y sobetbia&#241;ija y checho yan y trineste; sa munaguse manmapos: yan jame mangupo.</p> 
<p><A NAME="an_90:11">90:11</A>&nbsp;Jaye tumungo y ninasi&#241;an y linalalomo, ya y binibumo segun y ninamaa&#241;ao guiya jago.</p> 
<p><A NAME="an_90:12">90:12</A>&nbsp;Ya fanag&#252;ejam tumufong y jaaninmame, para mojon usi&#241;a guajajam un corason ni y malate.</p> 
<p><A NAME="an_90:13">90:13</A>&nbsp;Talo mague, O Jeova: asta ngaean? ya polo ya unfa&#241;otsot pot y tentagomo.</p> 
<p><A NAME="an_90:14">90:14</A>&nbsp;O nafannajong jam taftaf ni y minaasemo: ya insi&#241;a manmagof yan infansenmagof todo gui jaaninmame.</p> 
<p><A NAME="an_90:15">90:15</A>&nbsp;Nafanmagof jam, segun na jaane anae unnafanpinite jam, yan y sacan anae inlie y taelaye:</p> 
<p><A NAME="an_90:16">90:16</A>&nbsp;Polo y chechomo umalie gui tentagomo sija, yan y minalagmo gui famaguon&#241;a.</p> 
<p><A NAME="an_90:17">90:17</A>&nbsp;Ya y guinatbon Jeova ni y Yuusta ugaegue guiya jame; ya unnafitme guiya jame y checho y canaeta: magajet, y checho y canaemame unnafitme.</p> 
<p><A NAME="an_91:1">91:1</A>&nbsp;YA y sumasaga gui umatog na sagayan y Gueftaquilo, g&#252;iya usaga gui papa y anineng y Todojajanasi&#241;a.</p> 
<p><A NAME="an_91:2">91:2</A>&nbsp;Bae jusangan as Jeova, g&#252;iya y umamparayo yan y castiyujo: Yuusso, iya g&#252;iya nae juangocoyo.</p> 
<p><A NAME="an_91:3">91:3</A>&nbsp;Sa g&#252;iya unninalibre guinin y lason y tiradot, yan guinin y yinilang peste.</p> 
<p><A NAME="an_91:4">91:4</A>&nbsp;G&#252;iya untinampe ni y pilu&#241;a, yan y papa y papa&#241;a nae unangoco jao: y minagajet&#241;a uguinog&#252;emo yan upatangmo.</p> 
<p><A NAME="an_91:5">91:5</A>&nbsp;Jago ti unmaa&#241;ao ni y minamaa&#241;ao y puenge; ni y flecha ni mangugupo gui jaane;</p> 
<p><A NAME="an_91:6">91:6</A>&nbsp;Ni pot y peste ni manmamomocat gui jalom jomjom; ni pot y yinilang ni y lumachae y taloane.</p> 
<p><A NAME="an_91:7">91:7</A>&nbsp;Y mit ufanbasnag gui oriyamo, yan y dies mit gui agapa na canaemo: lao ti si&#241;a mato jijot guiya jago.</p> 
<p><A NAME="an_91:8">91:8</A>&nbsp;Sa y atadogmoja umatan, yan lumie y apas y manaelaye.</p> 
<p><A NAME="an_91:9">91:9</A>&nbsp;Jagoja, O Jeova, y umamparayo! Sa jagasja unfatinas y Gueftaquilo na sagamo.</p> 
<p><A NAME="an_91:10">91:10</A>&nbsp;Taya taelaye ufato guiya jago, ni jafa na chetnot ujijot gui sagamo.</p> 
<p><A NAME="an_91:11">91:11</A>&nbsp;Sa jaencatga y angjet&#241;a sija nu jago, para uninadaje todo gui jinanaomo.</p> 
<p><A NAME="an_91:12">91:12</A>&nbsp;Ya unmajatsa julo ni y canae&#241;ija, ya ti umanafannotpe acho y adengmo.</p> 
<p><A NAME="an_91:13">91:13</A>&nbsp;Ya unfamgacha gui jilo y leon yan y culebla: y patgon leon yan y serpiente ungagacha gui papa adeng sija.</p> 
<p><A NAME="an_91:14">91:14</A>&nbsp;Sa japolo y g&#252;inaeya&#241;a guiya guajo, enao mina junalibre g&#252;e: guajo pumolo g&#252;e gui taquilo, sa g&#252;iya guinin tumungo y naanjo.</p> 
<p><A NAME="an_91:15">91:15</A>&nbsp;G&#252;iya umagangyo ya guajo umopeg&#252;e: sa jumajame gui chinatsaga; junalibre g&#252;e yan juonra g&#252;e.</p> 
<p><A NAME="an_91:16">91:16</A>&nbsp;Ya y inanaco y lin&#226;l&#226;&#241;a junanajong g&#252;e, yan jufanue g&#252;e ni y satbasionjo.</p> 
<p><A NAME="an_92:1">92:1</A>&nbsp;MAULEG para umannae grasias si Jeova ya umacanta y alabansa sija gui naanmo, O Jago, Gueftaquilo:</p> 
<p><A NAME="an_92:2">92:2</A>&nbsp;Para infamamanue ni y minauleg g&#252;inaeyamo gui egaan yan y minagajetmo cada puenge.</p> 
<p><A NAME="an_92:3">92:3</A>&nbsp;Gui dandan ni y dies cuetdas&#241;a; yan gui guitala; yan gui atpa yan y mames na inagang.</p> 
<p><A NAME="an_92:4">92:4</A>&nbsp;Sa jago, Jeova, unnamagofyo nu y chechomo: ya bae junagana pot y checho y canaemo.</p> 
<p><A NAME="an_92:5">92:5</A>&nbsp;O Jeova, namandinangculo sija y chechomo! yan jinasomo mansentadong:</p> 
<p><A NAME="an_92:6">92:6</A>&nbsp;Sa y taotao ni y aguaguat ti jatungo: ni y caduco ti jatutungo este.</p> 
<p><A NAME="an_92:7">92:7</A>&nbsp;Anae y manaelaye lachog taeg&#252;ije y chaguan, yan anae todo y chumog&#252;e y tinaelaye manlajyan: ayo mina ufanmayulang para taejinecog:</p> 
<p><A NAME="an_92:8">92:8</A>&nbsp;Lao jago, O Jeova, para taejinecog gagaegue y tinaquilo.</p> 
<p><A NAME="an_92:9">92:9</A>&nbsp;Sa, estag&#252;e, y enimigumo, O Jeova, sa, estag&#252;e, y enimigumo na ufanmalingo; yan todo y chumochog&#252;e y tinaelaye ufanmachalapon.</p> 
<p><A NAME="an_92:10">92:10</A>&nbsp;Lao y canggelonjo, jago munacajulo taeg&#252;ije y canggelon y titogcha na nubiyo: ya mapalaeyo ni y la&#241;an nuebo.</p> 
<p><A NAME="an_92:11">92:11</A>&nbsp;Sa y atadogcoja lumie y g&#252;inaeyaco gui enimigujo sija yan y talangajoja jumungog y g&#252;inaeyaco ni chumog&#252;e y taelaye ni y mangajulo contra guajo.</p> 
<p><A NAME="an_92:12">92:12</A>&nbsp;Sa y tinas l&#226;l&#226; taeg&#252;ije y trongcon palma: lumadangculo g&#252;e taeg&#252;ije y trongcon sedro gui Libano.</p> 
<p><A NAME="an_92:13">92:13</A>&nbsp;Ayo sija y manmatanme gui guima Jeova, manl&#226;l&#226; gui jalom y sagan y Yuusta.</p> 
<p><A NAME="an_92:14">92:14</A>&nbsp;Sigueja di manmanogcha asta que manbijo: manmesgo yan manbetde.</p> 
<p><A NAME="an_92:15">92:15</A>&nbsp;Para ufanmamanue na si Jeova goftunas: g&#252;iya y achojo ya taya tinaelaye guiya g&#252;iya.</p> 
<p><A NAME="an_93:1">93:1</A>&nbsp;SI Jeova jagobiebietna mabeste g&#252;e ni y ninasifia; si Jeova numabeste g&#252;e, ni y minetgot dinidog g&#252;e: y tano locue ninafitme ya ti si&#241;a manacalamten.</p> 
<p><A NAME="an_93:2">93:2</A>&nbsp;Y tronumo mafatinas desde di ampmam na tiempo: jago guinin y taejinecog.</p> 
<p><A NAME="an_93:3">93:3</A>&nbsp;Mangajulo y minalag sija, O Jeova, ya y minalag sija mangajulo y inangang&#241;ija; y minalag sija mangajulo y napo&#241;ija.</p> 
<p><A NAME="an_93:4">93:4</A>&nbsp;Mastaquilo y inagang sija y minegae y janom sija, yan y fijom na napo gui tase, si Jeova gui sanjilo gaesisi&#241;a.</p> 
<p><A NAME="an_93:5">93:5</A>&nbsp;Y testimoniomo sija mansenmagajet: sinantosja conbiene gui jalom guimamo, O Jeova, para taejinecog.</p> 
<p><A NAME="an_94:1">94:1</A>&nbsp;O Jeova, Yuus Jao, ni y inemog iyomo; O Yuus Jao, ni y inemog iyomo, famanuen maesajao ni y minalag.</p> 
<p><A NAME="an_94:2">94:2</A>&nbsp;Jatsa jao julo, jago y jues y tano: nae ni y apas&#241;ija y mansobetbio.</p> 
<p><A NAME="an_94:3">94:3</A>&nbsp;Jeova, asta ngaean y manaelaye, asta ngaean y manaelaye nae ufanmagana?</p> 
<p><A NAME="an_94:4">94:4</A>&nbsp;Sija manmefno, sija sumangan sinaguat yan todo y chumochog&#252;e y tinaelaye manbanidoso.</p> 
<p><A NAME="an_94:5">94:5</A>&nbsp;Sa sija yumamag ya japedasitos y taotaomo, O Jeova, yan janafanpinite y erensiamo.</p> 
<p><A NAME="an_94:6">94:6</A>&nbsp;Sija pumuno y biuda yan taotao juyong, yan japuno y manaetata.</p> 
<p><A NAME="an_94:7">94:7</A>&nbsp;Sa ileg&#241;ija: Si Jeova ti ujalie, ni si Yuus Jacob ti ufanatituye.</p> 
<p><A NAME="an_94:8">94:8</A>&nbsp;Fanatituye, jamyo managuaguat gui taotao: yan jamyo mangaduco, ngaean nae infanmalate?</p> 
<p><A NAME="an_94:9">94:9</A>&nbsp;Ya ayo y plumanta y talanga, ada ti ujungog? ya ayo y fumatinas y atadog, ada ti ulie?</p> 
<p><A NAME="an_94:10">94:10</A>&nbsp;Ya ayo y cumastiga y taotao sija ada ti ujanafanunas? ayoja y fumanag&#252;e y taotao ni y tiningo?</p> 
<p><A NAME="an_94:11">94:11</A>&nbsp;Si Jeova jatungo y jinason y taotao, na sija puro jinaja.</p> 
<p><A NAME="an_94:12">94:12</A>&nbsp;Dichoso y taotao ni y unnaregla g&#252;e, O Jeova, yan ufanag&#252;e g&#252;e ni y tinagomo;</p> 
<p><A NAME="an_94:13">94:13</A>&nbsp;Sa jago si&#241;a numae gui descanso guinin y jaanin y chinatsaga, asta qui y joyo maguadog para y manaelaye.</p> 
<p><A NAME="an_94:14">94:14</A>&nbsp;Sa si Jeova ti janasuja y taotao&#241;a, ni ti udingo y erensia&#241;a.</p> 
<p><A NAME="an_94:15">94:15</A>&nbsp;Lao y jinisga utalo guato gui tininas: yan todo y manunas na corason ujadalalag.</p> 
<p><A NAME="an_94:16">94:16</A>&nbsp;Jaye malago cajulo para guajo contra y chumochog&#252;e y da&#241;o? Jaye malago tumojgue julo para guajo contra y chumochog&#252;e y taelaye?</p> 
<p><A NAME="an_94:17">94:17</A>&nbsp;Yanguin si Jeova guinin ti umayudayo, y antijo gusija guinin sumaga gui finatquilo.</p> 
<p><A NAME="an_94:18">94:18</A>&nbsp;Anae ileco: Sulong y adengjo: y minaasemo, O Jeova, mumantieneyo.</p> 
<p><A NAME="an_94:19">94:19</A>&nbsp;Anae juguaja y manadan jinasoco gui sanjalomjo, y quinensuelamo sija ninasenmagof y antijo.</p> 
<p><A NAME="an_94:20">94:20</A>&nbsp;Y tronon tinaelaye uguaja comunion yan jago, ni y fumatinas da&#241;o pot y tinago?</p> 
<p><A NAME="an_94:21">94:21</A>&nbsp;Sija manda&#241;a contra y anten y manunas, yan ja sentensia y j&#226;g&#226; y taeisao.</p> 
<p><A NAME="an_94:22">94:22</A>&nbsp;Lao si Jeova guinin y leca na torijo: yan Yuusso y achon y guineg&#252;eco.</p> 
<p><A NAME="an_94:23">94:23</A>&nbsp;Ya g&#252;iya chumule gui jilo&#241;ija y isao&#241;ija, yan ujautut sija gui da&#241;o&#241;ijaja; ya si Jeova, ni y Yuusta, umutut sija.</p> 
<p><A NAME="an_95:1">95:1</A>&nbsp;O maela, ya tacantaye si Jeova: nije tafatinas y minagof na inagang para y acho y satbasionta.</p> 
<p><A NAME="an_95:2">95:2</A>&nbsp;Nije taufanmato gui mena&#241;a yan y grasias, ya tafatinas y minagof na inagang nu y salmos.</p> 
<p><A NAME="an_95:3">95:3</A>&nbsp;Sa si Jeova y dangculo na Yuus, yan y dangculo na Ray gui jilo todo yuus.</p> 
<p><A NAME="an_95:4">95:4</A>&nbsp;Y jalom y canae&#241;a nae mangaegue y manadong na sagayan gui tano: y minetgot y beca sija iyo&#241;a locue.</p> 
<p><A NAME="an_95:5">95:5</A>&nbsp;Y tase iyo&#241;a yan g&#252;iya fumatinas: yan y canae&#241;aja fumatinas y anglo na tano.</p> 
<p><A NAME="an_95:6">95:6</A>&nbsp;O maela nije taadora ya tafanecon papa, nije tafandimo gui menan Jeova ni y fumatinasjit.</p> 
<p><A NAME="an_95:7">95:7</A>&nbsp;Sa g&#252;iya y Yuusta; yan jita y taotao gui pastaji&#241;a, yan y quinilo gui canae&#241;a. Pago na jaane yaguin injingog y inagang&#241;a,</p> 
<p><A NAME="an_95:8">95:8</A>&nbsp;Chamiyo munafanmajejetog y corasonmiyo, taeg&#252;ije guiya Meriba, taeg&#252;ije y jaanin y tentasion gui desierto.</p> 
<p><A NAME="an_95:9">95:9</A>&nbsp;Anae y tatanmiyo tumientayo, machagueyo, yan malie y chechojo.</p> 
<p><A NAME="an_95:10">95:10</A>&nbsp;Cuarenta a&#241;os inapmam&#241;a nae tristeyo pot este na generasion, ya ileco: Sija na taotao ni y manlache gui corason&#241;ija, yan jagasja ti jatungo y chalanjo.</p> 
<p><A NAME="an_95:11">95:11</A>&nbsp;Pot ayo na manjulayo gui binibujo, ya sija ti si&#241;a majalom gui descansoco.</p> 
<p><A NAME="an_96:1">96:1</A>&nbsp;O cantaye si Jeova ni y nuebo na canta: cantaye si Jeova todo y tano.</p> 
<p><A NAME="an_96:2">96:2</A>&nbsp;Cantaye si Jeova, bendise y naan&#241;a; fanmamanue ni y satbasion&#241;a guinin y jaane yan y jaane.</p> 
<p><A NAME="an_96:3">96:3</A>&nbsp;Sangan claro y minalag&#241;a gui nasion sija ya y nin&#225;manman&#241;a gui entalo todo y taotao sija.</p> 
<p><A NAME="an_96:4">96:4</A>&nbsp;Sa si Jeova dangculo, yan sendangculo para umaalaba: g&#252;iya umamaa&#241;aog&#252;e mas qui todo yuus.</p> 
<p><A NAME="an_96:5">96:5</A>&nbsp;Sa todo y yuus y nasion sija manidolo: lao si Jeova fumatinas y langet sija.</p> 
<p><A NAME="an_96:6">96:6</A>&nbsp;Onra yan minagas mangaegue gui mena&#241;a: minetgot yan guinatbo mangaegue gui jalom y santos na saga&#241;a.</p> 
<p><A NAME="an_96:7">96:7</A>&nbsp;Nae si Jeova, O familian gui taotao sija, nae si Jeova minalag yan minetgot.</p> 
<p><A NAME="an_96:8">96:8</A>&nbsp;Nae si Jeova ni y minalag sa uiyon y naan&#241;a: chule y ninae ya maela sanjalom gui saga&#241;a.</p> 
<p><A NAME="an_96:9">96:9</A>&nbsp;O adora si Jeova gui guinatbon y sinantos&#241;a: fanlaolao gui mena&#241;a todo y tano.</p> 
<p><A NAME="an_96:10">96:10</A>&nbsp;Sangan gui nasion sija na si Jeova jagobiebietna: y tano maplanta locue ni y ti si&#241;a manacalamten: guiya jumusga y taotao gui tininas.</p> 
<p><A NAME="an_96:11">96:11</A>&nbsp;Manmagof y langet sija, yan senmagof y tano; ya y tase palalangpang, yan y binila&#241;a.</p> 
<p><A NAME="an_96:12">96:12</A>&nbsp;Ya y fangualuan senmagof yan todo y mangaegue gui sanjalom&#241;a: ayonae todo y trongco sija gui jalomtano mangantapot y minagof.</p> 
<p><A NAME="an_96:13">96:13</A>&nbsp;Gui menan Jeova, sa g&#252;iya umamamaela; sa guiya umamamaela para ujusga y tano: ujusga y tano gui tininas, yan y taotao sija gui minagajet&#241;a.</p> 
<p><A NAME="an_97:1">97:1</A>&nbsp;SI Jeova jagobiebietna, polo ya y tano umagof; polo ya y minegae y isla ufansenmagof.</p> 
<p><A NAME="an_97:2">97:2</A>&nbsp;Y mapagajes yan y jemjom sija mangaegue gui oriya&#241;a: tininas yan juisio y plinantan y tronu&#241;a.</p> 
<p><A NAME="an_97:3">97:3</A>&nbsp;Y guafe manjanao gui mena&#241;a, yan mausinesenggue y enimigu&#241;a gui oriya.</p> 
<p><A NAME="an_97:4">97:4</A>&nbsp;Y lamlam&#241;a maninina y tano: ya y tano malie ya ninalaolao.</p> 
<p><A NAME="an_97:5">97:5</A>&nbsp;Y egso sija manmadirite taeg&#252;ije y danges gui menan Jeova, gui menan y Se&#241;ot y tano todo.</p> 
<p><A NAME="an_97:6">97:6</A>&nbsp;Y langet sumangan claro y tininas&#241;a, yan todo y taotao guinin malie y minalag&#241;a.</p> 
<p><A NAME="an_97:7">97:7</A>&nbsp;Nafanmamajlao todo ayo sija y sumesetbe y imagen sija ni tinaga, ni y tunanmaesaja sija y &#237;dolo sija: Adora g&#252;e todo jamyo ni y yuus.</p> 
<p><A NAME="an_97:8">97:8</A>&nbsp;Yya Sion jajungog ya ninamagof, yan y jagan Juda sija ninafansenmagof; sa pot y juisiomo sija, O Jeova.</p> 
<p><A NAME="an_97:9">97:9</A>&nbsp;Sa jago Jeova, mas taquilo gui jilo todo y tano: ya jago umanacajulo chago gui jilo todo y yuus.</p> 
<p><A NAME="an_97:10">97:10</A>&nbsp;O jamyo y gumaeya si Jeova, jachatlie y da&#241;o: g&#252;iya umadaje y anten y ma&#241;antos&#241;a: g&#252;iya munafanlibre sija juyong gui canae y manaelaye.</p> 
<p><A NAME="an_97:11">97:11</A>&nbsp;Manana matanme para y manunas, yan minagof para y manunas na corason.</p> 
<p><A NAME="an_97:12">97:12</A>&nbsp;Fanmagof as Jeova jamyo ni y manunas; nae grasias y santos na naa&#241;a.</p> 
<p><A NAME="an_98:1">98:1</A>&nbsp;CANTAYE si Jeova ni y nuebo na canta; sa g&#252;iya fumatinas y mannamanman na g&#252;inaja: sa y agapa na canae&#241;a, yan y santos na canae&#241;a fumatinas y satbasion para g&#252;iya.</p> 
<p><A NAME="an_98:2">98:2</A>&nbsp;Si Jeova janamatungo y satbasion&#241;a: y tininas&#241;a jafanue gui menan y nasion sija.</p> 
<p><A NAME="an_98:3">98:3</A>&nbsp;Jagasja jajaso y minaase&#241;a yan y minagajet&#241;a para y guima Israel: ya todo sija y uttimon y tano, guinin malie y satbasion y Yuusta.</p> 
<p><A NAME="an_98:4">98:4</A>&nbsp;Fatinas y minagof na inagang as Jeova, todo y tano: agang yan fanganta, nu y minagof, junggan, fanganta alabansa sija.</p> 
<p><A NAME="an_98:5">98:5</A>&nbsp;Cantayo si Jeova y alabansa sija, nu y atpa; y atpa yan y inagang y guinatbon musica.</p> 
<p><A NAME="an_98:6">98:6</A>&nbsp;Yan y trompeta sija yan y sonidon y cotneta; fatinas y minagof na inagang gui menan y Ray Jeova.</p> 
<p><A NAME="an_98:7">98:7</A>&nbsp;Polo ya y tase upalalangpang yan y binila&#241;a; y tano yan y ma&#241;asaga gui sanjalom&#241;a;</p> 
<p><A NAME="an_98:8">98:8</A>&nbsp;Polo ya y manadan janom ujanafamapagpag canae&#241;ija: polo ya y egso sija manganta pot y minagof.</p> 
<p><A NAME="an_98:9">98:9</A>&nbsp;Gui menan Jeova: sa g&#252;iya umamamaela para ujusga y tano: ujusga y tano, gui tininas yan y taotao sija gui minagajet.</p> 
<p><A NAME="an_99:1">99:1</A>&nbsp;SI Jeova jagobiebietna; polo ya y taotao sija ufanlaolao; matatachong g&#252;e guijilo y querubin: polo ya y tano ufangalamten.</p> 
<p><A NAME="an_99:2">99:2</A>&nbsp;Si Jeova dangculo guiya Sion: yan g&#252;iya mas taquilo gui jilo todo y taotao.</p> 
<p><A NAME="an_99:3">99:3</A>&nbsp;Polo ya sija ufanalaba y dinagculon yan y namaa&#241;ao na naanmo; sa santos g&#252;e.</p> 
<p><A NAME="an_99:4">99:4</A>&nbsp;Y ninasi&#241;an y ray locue jaguaeya y juisio: jago pumolo y tininas; jago fumatinas y juisio yan y tininas gui as Jacob.</p> 
<p><A NAME="an_99:5">99:5</A>&nbsp;Nacajulo si Jeova ni y Yuusta, yan adora gui fa&#241;ajangan y adeng&#241;a; sa santos g&#252;e.</p> 
<p><A NAME="an_99:6">99:6</A>&nbsp;Si Moises yan Aaron gui entalo mamale, yan si Samuel manisija yan ayo y umaagang y naan&#241;a; sija umaagang si Jeova, ya g&#252;iya umope sija.</p> 
<p><A NAME="an_99:7">99:7</A>&nbsp;G&#252;iya cumuentutuse sija gui jalom y jaliguen y mapagajes: sija umadaje y tinago&#241;a, yan y otden ni y mannae sija.</p> 
<p><A NAME="an_99:8">99:8</A>&nbsp;Jago umope sija, O Jeova Yuusmame: jago si Yuus ni y umasie sija, achogja jago chumule y inemog gui checho&#241;ija.</p> 
<p><A NAME="an_99:9">99:9</A>&nbsp;Nacajulo si Jeova ni y Yuusta, yan adora g&#252;e gui santos na ogso&#241;a: sa si Jeova, ni y Yuusta, santos g&#252;e.</p> 
<p><A NAME="an_100:1">100:1</A>&nbsp;FATINAS y minagof na inagang as Jeova: jamyo tano todos.</p> 
<p><A NAME="an_100:2">100:2</A>&nbsp;Setbe si Jeova ni y minagof: maela gui mena&#241;a ya fanganta.</p> 
<p><A NAME="an_100:3">100:3</A>&nbsp;Tingo na si Jeova, g&#252;iya si Yuus: g&#252;iyaja y fumatinas jit, yan jita iyo&#241;a; jita y taotao&#241;a yan y quinilo sija gui pastaji&#241;a.</p> 
<p><A NAME="an_100:4">100:4</A>&nbsp;Fanjalom gui trangca&#241;a yan y inefresen grasias, ya y jalom y saga&#241;a yan y alabansa: nae g&#252;e grasias, yan bendise y naan&#241;a.</p> 
<p><A NAME="an_100:5">100:5</A>&nbsp;Sa si Jeova mauleg; y minaase&#241;a ugagaegue para taejinecog; yan y minagajet para todo y generasion sija.</p> 
<p><A NAME="an_101:1">101:1</A>&nbsp;BAE jucanta y minaase yan y juisio: iyajago nae O Jeova, bae jucanta.</p> 
<p><A NAME="an_101:2">101:2</A>&nbsp;Bae juadajeyo ni y malate gui cabales na jinanao. O ngaean nae unfato jao guiya guajo? bae jufamocat gui jalom guimajo yan y cabales na corason.</p> 
<p><A NAME="an_101:3">101:3</A>&nbsp;Mungayo pumolo y taelaye na g&#252;inaja gui menan atadogjo: juchatlie y checho&#241;ija ayo y manabag sija: tiucheton guiya guajo.</p> 
<p><A NAME="an_101:4">101:4</A>&nbsp;Y chatpayon na corason junafanjanao guiya guajo; ti yajo tumungo y manaelaye na g&#252;inaja.</p> 
<p><A NAME="an_101:5">101:5</A>&nbsp;Ayo y secreto na finajiyunge y tiguang&#241;a, g&#252;iya bae juyulang: ya ayo y taquilo y inatan&#241;a yan y sobetbio na corason ti si&#241;a jusungon.</p> 
<p><A NAME="an_101:6">101:6</A>&nbsp;Y atadogjo bae janameton y manmanjonggue gui tano, para ufa&#241;aga sija guiya guajo: ya ayo y mamomocat gui cabales na jinanao, g&#252;iya siempre sumesetbeyo.</p> 
<p><A NAME="an_101:7">101:7</A>&nbsp;Ya ayo y chumochog&#252;e y dinague ti si&#241;a sumaga gui jalom guimajo: ya ayo y sumasagan y mandague ti si&#241;a numafitme gui menan y atadogjo.</p> 
<p><A NAME="an_101:8">101:8</A>&nbsp;Y egaan yan y egaan bae juyulang todo y manaelaye gui tano; para uutot todo y chumochog&#252;e ni y taelaye gui siuda Jeova.</p> 
<p><A NAME="an_102:1">102:1</A>&nbsp;JUNGOG y tinayuyutto, O Jeova, polo y inagangjo ya ufato guiya Jago.</p> 
<p><A NAME="an_102:2">102:2</A>&nbsp;Chamo munaatog y matamo guiya guajo gui jaanen anae chatsagayo: naegueng y talangamo guiya guajo; y jaane anae juagangjao, opeyo guse.</p> 
<p><A NAME="an_102:3">102:3</A>&nbsp;Sa y jaanijo linachae taeg&#252;ije y aso, ya y telangjo janon taeg&#252;ije y falot.</p> 
<p><A NAME="an_102:4">102:4</A>&nbsp;Y corasonjo manetnot, yan anglo taeg&#252;ije chaguan; sa malefayo jucano y najo pan.</p> 
<p><A NAME="an_102:5">102:5</A>&nbsp;Ya pot y inagang y inigongjo y telangjo mafachet yan y catneco.</p> 
<p><A NAME="an_102:6">102:6</A>&nbsp;Parejoyo yan y pelicano na p&#225;jaro gui desierto: yan taeg&#252;ijeyo y memo gui lugat na mayulang.</p> 
<p><A NAME="an_102:7">102:7</A>&nbsp;Jupulan, yan jumuyong yo taeg&#252;ije y gorrion na pajaro g&#252;ig&#252;iyaja gui jilo y atof y guima.</p> 
<p><A NAME="an_102:8">102:8</A>&nbsp;Y enimigujo lumalatdeyo todot dia; yan ayo sija y manlalalo contra guajo manmanjula pot guajo.</p> 
<p><A NAME="an_102:9">102:9</A>&nbsp;Sa jagasja jucano y apo taeg&#252;ije y pan, yan manada&#241;a y guimenjo yan y tanges.</p> 
<p><A NAME="an_102:10">102:10</A>&nbsp;Sa pot y linalalomo yan y binibumo: sa jago jumatsayo yan yumuteyo.</p> 
<p><A NAME="an_102:11">102:11</A>&nbsp;Y jaanijo taeg&#252;ije y anineng ni y umaso; yan angloyo taeg&#252;ije y chaguan.</p> 
<p><A NAME="an_102:12">102:12</A>&nbsp;Lao jago, O Jeova, gagaegue jao para taejinecog: yan y memoriasmo asta todo y generasion.</p> 
<p><A NAME="an_102:13">102:13</A>&nbsp;Jago ucajulo, yan umaase ni iya Sion: sa y tiempo para unmaase nu g&#252;iya, magajet na mato y tiempo ni y matancho.</p> 
<p><A NAME="an_102:14">102:14</A>&nbsp;Sa y tentagomo ninafanmagof ni y acho&#241;a: yan ninafanmaase ni y petbos&#241;a.</p> 
<p><A NAME="an_102:15">102:15</A>&nbsp;Enao mina y nasion sija ufanmaa&#241;ao ni y naan Jeova, yan todo y ray sija gui tano ni y minalagmo.</p> 
<p><A NAME="an_102:16">102:16</A>&nbsp;Sa si Jeova jafatinas y Sion, umanog g&#252;e gui jalom y minalag&#241;a.</p> 
<p><A NAME="an_102:17">102:17</A>&nbsp;Jagoflamen y tinayuyut y mannesesitao; yan ti jachatlie y tinayuyut&#241;ija.</p> 
<p><A NAME="an_102:18">102:18</A>&nbsp;Utugue este para y generasion ni y manm&#225;mamaela: yan y taotao ni y ufanmafatinas ujaalaba si Jeova.</p> 
<p><A NAME="an_102:19">102:19</A>&nbsp;Sa g&#252;iya jagasja jaatan papa gui y tinaquilo y santos na saga&#241;a; guinin y langet nae si Jeova jaatan y tano.</p> 
<p><A NAME="an_102:20">102:20</A>&nbsp;Para ujungog y inigong y manmaprereso: yan para upula ayo sija y manmatancho para ufanmapuno.</p> 
<p><A NAME="an_102:21">102:21</A>&nbsp;Para umasangan claro y naan Jeova guiya Sion, yan y alabansa&#241;a guiya Jerusalem;</p> 
<p><A NAME="an_102:22">102:22</A>&nbsp;Anae y taotao sija manetnon ya manda&#241;a, yan y raeno sija para ujasetbe si Jeova.</p> 
<p><A NAME="an_102:23">102:23</A>&nbsp;Janadafe y minetgotto gui chalan; g&#252;iya munacadada y jaanijo.</p> 
<p><A NAME="an_102:24">102:24</A>&nbsp;Guajo ileco: O Yuusso chamo yo chumuchule gui lamita na jaanijo: y sacanmo sija para todoja y generasion.</p> 
<p><A NAME="an_102:25">102:25</A>&nbsp;Sa desde y ampmam na tiempo jago pumolo y plinantan tano: yan y langet sija y checho y canaemo.</p> 
<p><A NAME="an_102:26">102:26</A>&nbsp;Sija ufanmalingo, lao jago ungagaegueja: magajet na todo sija ufanguesbijo taeg&#252;ije y magago: taeg&#252;ije y bestido untolaeca sija, ya sija manmatalaeca.</p> 
<p><A NAME="an_102:27">102:27</A>&nbsp;Lao jago y mismojajao, yan y sacanmo sija ti ufanjocog.</p> 
<p><A NAME="an_102:28">102:28</A>&nbsp;Y famaguon y tentagomo ufangagaegue, yan y semiyan&#241;ija ufanmaplanta gui menamo.</p> 
<p><A NAME="an_103:1">103:1</A>&nbsp;BENDISE si Jeova, O antijo: yan todo y sanjalomjo, bendise y santos na naan&#241;a.</p> 
<p><A NAME="an_103:2">103:2</A>&nbsp;Bendise si Jeova, O antijo, yan chamo malelefa todo ni y minauleg&#241;a:</p> 
<p><A NAME="an_103:3">103:3</A>&nbsp;Ni y umasie todo tinaelayemo; ni y munamagong todo y chetnotmo;</p> 
<p><A NAME="an_103:4">103:4</A>&nbsp;Ni y munalibre y lin&#226;l&#226;mo guinin y yinilang: ni y comorona jao ni g&#252;inaeyan mauleg yan y manadan minaase:</p> 
<p><A NAME="an_103:5">103:5</A>&nbsp;Ni y munanajong y pachotmo ni y manmauleg na g&#252;inaja: ya y pinatgonmo jananuebo taeg&#252;ije y aguila.</p> 
<p><A NAME="an_103:6">103:6</A>&nbsp;Si Jeova fumatinas y tinas na chocho sija, yan y juisio sija para todo ayo sija y manmachiguet.</p> 
<p><A NAME="an_103:7">103:7</A>&nbsp;G&#252;iya munatungo si Moises ni y chalan&#241;a, ya y checho&#241;a gui famaguon Israel.</p> 
<p><A NAME="an_103:8">103:8</A>&nbsp;Si Jeova bula y minaase yan cari&#241;oso, &#241;ateng y binibu&#241;a yan gofmegae y minaase&#241;a.</p> 
<p><A NAME="an_103:9">103:9</A>&nbsp;G&#252;iya ti ufanlalatde para siempre: ni umantiene y binibu&#241;a para taejinecog.</p> 
<p><A NAME="an_103:10">103:10</A>&nbsp;Ti guinin jafatinas guiya jita segun y isaota; ni uapasejit segun y tinaelayeta.</p> 
<p><A NAME="an_103:11">103:11</A>&nbsp;Sa taeg&#252;ije y langet goftaquilo gui jilo y tano, taeg&#252;ijeja sendangculo y minaase&#241;a para ayo sija y manmaa&#241;ao nu g&#252;iya.</p> 
<p><A NAME="an_103:12">103:12</A>&nbsp;Taemanoja chinago&#241;a desde y sancatan, yan asta y sanlichan, taeg&#252;ijeja chinago&#241;a nae janajanao guiya jita y isaota.</p> 
<p><A NAME="an_103:13">103:13</A>&nbsp;Parejoja yan y tata ni jaguaeya y famaguon&#241;a, taeg&#252;enaoja si Jeova jaguaeya ayo sija y manmaa&#241;ao nu g&#252;iya.</p> 
<p><A NAME="an_103:14">103:14</A>&nbsp;Sa g&#252;iya tumungo y jechurata; jajaso na jita y petbos.</p> 
<p><A NAME="an_103:15">103:15</A>&nbsp;Sa y taotao, y jaani&#241;a taeg&#252;ijeja y chaguan; taeg&#252;ijeja y flores gui fangualuan lalachog.</p> 
<p><A NAME="an_103:16">103:16</A>&nbsp;Sa y manglo manmalofan gui jilo&#241;a, yan g&#252;iya mapos: yan y sagayan ti si&#241;a jatungo mas.</p> 
<p><A NAME="an_103:17">103:17</A>&nbsp;Lao y minaase Jeova, guinin taejinecog asta taejinecog guijilo ayo sija y manmaa&#241;ao nu g&#252;iya, yan y tininas&#241;a gui famaguon y famaguon;</p> 
<p><A NAME="an_103:18">103:18</A>&nbsp;Yya sija y umadadaje y tratu&#241;a, yan ayo sija y jumajaso y finanag&#252;e&#241;a para ufatinas.</p> 
<p><A NAME="an_103:19">103:19</A>&nbsp;Si Jeova japlanta y tronu&#241;a gui langet sija; yan y raeno&#241;a y naregla y jilo todoja.</p> 
<p><A NAME="an_103:20">103:20</A>&nbsp;Bendise si Jeova, jamyo ni angjet&#241;a sija, ni y manmatatnga gui minetgot, ni y cumumple y sinangan&#241;a, ni y umecungog y inagang y fino&#241;a.</p> 
<p><A NAME="an_103:21">103:21</A>&nbsp;Bendise si Jeova todo jamyo ni y inetnon sendalo&#241;a: jamyo ni y ministro&#241;a ni y fumatitinas y minalago&#241;a.</p> 
<p><A NAME="an_103:22">103:22</A>&nbsp;Bendise si Jeova, todo y finatinas&#241;a, gui todo y sagayan anae jagobiebietna: bendise si Jeova, O antijo.</p> 
<p><A NAME="an_104:1">104:1</A>&nbsp;BENDISE si Jeova, O antijo: O Jeova Yuusso, jago y sendangculo; jago minagagago ni y onra, yan y minagas.</p> 
<p><A NAME="an_104:2">104:2</A>&nbsp;Ni y untampen maesajao ni y manana taeg&#252;ije y bestido: ni y jumuto juyong y langet sija taeg&#252;ije y cottina.</p> 
<p><A NAME="an_104:3">104:3</A>&nbsp;Ni y plumanta y jayo y aposentu&#241;a gui jalom janom: ni y fumatinas y mapagajes para caruaje&#241;a: ni y mamomocat gui jilo y papan y manglo.</p> 
<p><A NAME="an_104:4">104:4</A>&nbsp;Ni y fumatinas y manglo sija para tentago&#241;a: y ministro&#241;a y ma&#241;ila y guafe.</p> 
<p><A NAME="an_104:5">104:5</A>&nbsp;Ni y pumolo y plinantan tano, ya ti si&#241;a manacalamten para taejinecog.</p> 
<p><A NAME="an_104:6">104:6</A>&nbsp;Ya tumampe g&#252;e ni y tinadong taeg&#252;ije y bestido: y janom sija manotojgue gui sanjilo y beca sija.</p> 
<p><A NAME="an_104:7">104:7</A>&nbsp;Ya pot y linalatdemo, sija manjanao; ya pot y inagang y julumo ma&#241;adig manjanao.</p> 
<p><A NAME="an_104:8">104:8</A>&nbsp;Sija manjanao julo gui beca sija, sija apan papa gui oriyan y bayesija, gui sagayan ni y jago fumamauleg para sija.</p> 
<p><A NAME="an_104:9">104:9</A>&nbsp;Jago pumolo y uttimon&#241;ija ya ti si&#241;a manmalofan guato; para ti si&#241;a jabira sija talo para utampe y tano.</p> 
<p><A NAME="an_104:10">104:10</A>&nbsp;Jatago y tutujon y janom gui jalom y bayesija; ni y manmalalago gui entalo y egso sija.</p> 
<p><A NAME="an_104:11">104:11</A>&nbsp;Sija numae guimen&#241;ija y todo g&#226;g&#226; sija gui fangualuan: y manmachaleg na asno sija manmagong y majo&#241;ija.</p> 
<p><A NAME="an_104:12">104:12</A>&nbsp;Ya iya sija nae y pajaron y langet guaja saga&#241;ija ya mangacanta gui entalo y ramas sija.</p> 
<p><A NAME="an_104:13">104:13</A>&nbsp;G&#252;iya numaye janom y egso sija guinin y aposentu&#241;a sija: y tano jaspog ni y tinegcha y chechomo.</p> 
<p><A NAME="an_104:14">104:14</A>&nbsp;G&#252;iya y chaguan munafanl&#226;l&#226; para y guaca sija, yan y tinanom para usinetbe y taotao: para ufa&#241;ule nengcano gui tano;</p> 
<p><A NAME="an_104:15">104:15</A>&nbsp;Yan y bino ni y munamamagof y corason y taotao, yan y la&#241;a para ulamlam y mata&#241;a, yan y pan ni y munamemetgot y corason y taotao.</p> 
<p><A NAME="an_104:16">104:16</A>&nbsp;Y trongcon jayo Jeova manbula chugo; y sedro sija gui Libano ni y tinanom&#241;a;</p> 
<p><A NAME="an_104:17">104:17</A>&nbsp;Anae y pajaro jafatitinas y checho&#241;ija; ya y chuchuco, y trongcon pino guima&#241;a.</p> 
<p><A NAME="an_104:18">104:18</A>&nbsp;Y taquilo na ogso sija para y manmachaleg na chiba: yan y acho sija guineg&#252;e para y conejo.</p> 
<p><A NAME="an_104:19">104:19</A>&nbsp;Jatancho y pilan para y tiempo: y atdao tumungo y jinanao&#241;a papa.</p> 
<p><A NAME="an_104:20">104:20</A>&nbsp;Jago fumatinas y jemjom yan puenge; anae todo y g&#226;g&#226; gui jalomtano mangucunanaf mona.</p> 
<p><A NAME="an_104:21">104:21</A>&nbsp;Y manfamaguon na leon sija manaagang ni y manmacone&#241;ija yan jaaliligao y na&#241;ija guinin as Yuus.</p> 
<p><A NAME="an_104:22">104:22</A>&nbsp;Y atdao cajulo, sija manmapos, yan manason sija papa gui jalom y liyang&#241;ija.</p> 
<p><A NAME="an_104:23">104:23</A>&nbsp;Y taotao jumajanao mona gui finatinas&#241;a yan gui checho&#241;a, asta qui puenge.</p> 
<p><A NAME="an_104:24">104:24</A>&nbsp;O Jeova, manminegae sija y chechomo! y minenajlom, jago fumatinas sija todo: y tano senbula ni y rinicumo.</p> 
<p><A NAME="an_104:25">104:25</A>&nbsp;Ayo guato gaegue y tase, dangculo yan ancho, anae y sanjalom&#241;a sija y g&#252;inaja na mangucunanaf ni ti si&#241;a matufong, todoja mandangculo yan mandiquique sija na g&#226;g&#226;.</p> 
<p><A NAME="an_104:26">104:26</A>&nbsp;Ayo nae manjajanao y batco sija: ayo nae gaegue y lebiatan ni y finatinasmo para y jumugando gui sanjalom&#241;a.</p> 
<p><A NAME="an_104:27">104:27</A>&nbsp;Este sija todo mumananggajao; sa jago si&#241;a unnae sija na&#241;ija gui tiempo ni matancho.</p> 
<p><A NAME="an_104:28">104:28</A>&nbsp;Sa ayo y jago numae, sija naufanda&#241;a: unbaba y canaemo ya sija mannajong ni y minauleg.</p> 
<p><A NAME="an_104:29">104:29</A>&nbsp;Unnaatog y matamo, sija ma&#241;atsaga: unchule y jinagon&#241;ija, sija manmatae, yan manalo guato gui petbos&#241;ija.</p> 
<p><A NAME="an_104:30">104:30</A>&nbsp;Untago mona y espiritumo, sija manfinatinas: yan jago munanuebo y inatan gui sanjilo y tano.</p> 
<p><A NAME="an_104:31">104:31</A>&nbsp;Polo ya y minalag Jeova ugagaegue para taejinecog: Polo ya si Jeova umagof gui chechona:</p> 
<p><A NAME="an_104:32">104:32</A>&nbsp;Ni y jaatan y jilo y tano yan jayengyong: ni y japacha y egso sija yan janaasgon.</p> 
<p><A NAME="an_104:33">104:33</A>&nbsp;Bae jucantaye si Jeova taemenoja y inanaco y lin&#226;l&#226;jo: bae jucantaye tinina y Yuusso mientras lal&#226;l&#226;yo.</p> 
<p><A NAME="an_104:34">104:34</A>&nbsp;Polo ya y jinasoco iya g&#252;iya usenmames: bae jugofmagof as Jeova.</p> 
<p><A NAME="an_104:35">104:35</A>&nbsp;Polo y manisao ya ufanlinachae gui tano, polo y manaelaye ya utaya. Bendise si Jeova, O antijo. Alaba si Jeova.</p> 
<p><A NAME="an_105:1">105:1</A>&nbsp;O nae grasias si Jeova; agang y naan&#241;a; namatungo y checho&#241;a gui entalo taotao sija.</p> 
<p><A NAME="an_105:2">105:2</A>&nbsp;Cantaye g&#252;e, cantaye g&#252;e ni y alabansa sija; fanadingan ni y todo y checho&#241;a ni y mannamanman.</p> 
<p><A NAME="an_105:3">105:3</A>&nbsp;Manmalag jamyo ni y santos na naan&#241;a: umanmagof ayo sija na corason y umaliligao si Jeova.</p> 
<p><A NAME="an_105:4">105:4</A>&nbsp;Aligao si Jeova yan y minetgot&#241;a: Aligao y mata&#241;a para taejinecog.</p> 
<p><A NAME="an_105:5">105:5</A>&nbsp;Jaso y ninamanman checho ni y monjayan jachog&#252;e; ninamanman&#241;a yan y juision y pachot&#241;a;</p> 
<p><A NAME="an_105:6">105:6</A>&nbsp;O Jamyo, ni y semiyan Abraham tentago&#241;a, jamyo ni y famaguon Jacob inayeg&#241;a sija.</p> 
<p><A NAME="an_105:7">105:7</A>&nbsp;G&#252;iya si Jeova Yuusta: y juisio&#241;asija mangaegue todo gui tano.</p> 
<p><A NAME="an_105:8">105:8</A>&nbsp;Jagasja jaso y tratu&#241;a para taejinecog, y finijo ni y tinago&#241;a para mit na generasion.</p> 
<p><A NAME="an_105:9">105:9</A>&nbsp;Ayo na trato ni y jafatinas gui as Abraham, yan y jinila&#241;a gui as Ysaac.</p> 
<p><A NAME="an_105:10">105:10</A>&nbsp;Yan ayoja janafitme gui as Jacob para otden, yan as Israel para taejinecog na trato.</p> 
<p><A NAME="an_105:11">105:11</A>&nbsp;Yleleg&#241;a: Yya jago guajo junaejao y tano Cananea, y facae y erensiamo.</p> 
<p><A NAME="an_105:12">105:12</A>&nbsp;Anae sija mandidideja na numeron taotao: junggan, senmandidide yan taotao juyong g&#252;ije;</p> 
<p><A NAME="an_105:13">105:13</A>&nbsp;Ya sija manjanao guinin y un nasion asta y otro nasion, guinin y un raeno asta otro taotao;</p> 
<p><A NAME="an_105:14">105:14</A>&nbsp;Ti japolo ni un taotao na ujafatinas da&#241;o guiya sija: magajet na jalalatde y ray sija pot causa&#241;ija:</p> 
<p><A NAME="an_105:15">105:15</A>&nbsp;Yleg&#241;a: Chamo pumapacha y pinalaejo, yan chamo munafanlalamen y profetajo sija.</p> 
<p><A NAME="an_105:16">105:16</A>&nbsp;Ya jatago y &#241;inalang gui jilo y tano: ya jayulang todo y minetgot y agon.</p> 
<p><A NAME="an_105:17">105:17</A>&nbsp;Ya jatago un taotao gui mena&#241;ija, si Jos&#233; ni y mabende para tentago.</p> 
<p><A NAME="an_105:18">105:18</A>&nbsp;Ayo sija na adeng&#241;a y ninafanlamen ni y cadena: g&#252;iya mapolo guientalo y lilog.</p> 
<p><A NAME="an_105:19">105:19</A>&nbsp;Asta y tiempo anae macumple y fino&#241;a: ya y fino Jeova chumague g&#252;e,</p> 
<p><A NAME="an_105:20">105:20</A>&nbsp;Y ray matago ya pinila g&#252;e, ayo y magas taotao sija yan pinelo g&#252;e na ujanao libre.</p> 
<p><A NAME="an_105:21">105:21</A>&nbsp;Pinelo g&#252;e magas gui guima&#241;a yan gobietnon todo y g&#252;inaja&#241;a:</p> 
<p><A NAME="an_105:22">105:22</A>&nbsp;Para upreso y prinsipe&#241;a ni y minagof&#241;a; yan ufanag&#252;e y manamco ni y manp&#225;pagat.</p> 
<p><A NAME="an_105:23">105:23</A>&nbsp;Si Israel locue jumalom guiya Egipto; yan si Jacob taotao juyong sumasaga gui tano Cam.</p> 
<p><A NAME="an_105:24">105:24</A>&nbsp;Yan janafansenmegae y taotao&#241;a; yan janafanmetgot mas que y enimigo&#241;ija.</p> 
<p><A NAME="an_105:25">105:25</A>&nbsp;Jabira y corason&#241;ija para ujachatlie y taotao&#241;a sija, para ufanmatinas ni y finaye gui tentago&#241;a sija.</p> 
<p><A NAME="an_105:26">105:26</A>&nbsp;Jatago si Moises ni y tentago&#241;a; yan si Aaron ni y guinin inayeg&#241;a.</p> 
<p><A NAME="an_105:27">105:27</A>&nbsp;Sija japolo ni y se&#241;at&#241;a guiya sija, yan ninamanman gui tano Cam.</p> 
<p><A NAME="an_105:28">105:28</A>&nbsp;Jatago y jemjom, ya ninajomjom; yan sija ti ninafanaguaguat contra y fino&#241;a.</p> 
<p><A NAME="an_105:29">105:29</A>&nbsp;Jatolaeca y janom&#241;ija jafaj&#226;g&#226;, yan japuno y g&#252;ijan&#241;ija.</p> 
<p><A NAME="an_105:30">105:30</A>&nbsp;Y tano&#241;ija janae manadan ranas, ya megae gui jalom y aposenton y ray&#241;ija sija.</p> 
<p><A NAME="an_105:31">105:31</A>&nbsp;G&#252;iya sumasangan, yan manmato manadan dina&#241;a lalo, yan juto sija gui todo y oriyan y tano&#241;ija.</p> 
<p><A NAME="an_105:32">105:32</A>&nbsp;G&#252;iya numae sija uchan graniso, yan ma&#241;ila guafe gui tano&#241;ija.</p> 
<p><A NAME="an_105:33">105:33</A>&nbsp;Jasaolag y trongcon ubas&#241;ija locue, yan y trongcon ygos&#241;ija; yan jajulog y trongcon jayo sija gui oriyan tano&#241;ija.</p> 
<p><A NAME="an_105:34">105:34</A>&nbsp;G&#252;iya y sumangan, yan y apacha sija manmato, yan uruga na ulo sija yan ayo taya numero&#241;ija,</p> 
<p><A NAME="an_105:35">105:35</A>&nbsp;Ya sija jacano todo y tinanom gui jalom y tano&#241;ija, yan jalachae sija y tinegcha gui tano&#241;ija.</p> 
<p><A NAME="an_105:36">105:36</A>&nbsp;Ya japuno locue todo y finenana na fina&#241;agon laje gui tano&#241;ija, y magas todo y ninasi&#241;a&#241;ija.</p> 
<p><A NAME="an_105:37">105:37</A>&nbsp;Ya jacone sija juyong locue yan y salape yan y oro; yan taya ni un taotao malango gui tribo&#241;ija.</p> 
<p><A NAME="an_105:38">105:38</A>&nbsp;Yya Egipto manmagof anae sija manjanao: pot minaa&#241;ao&#241;ija guinin podong guiya sija.</p> 
<p><A NAME="an_105:39">105:39</A>&nbsp;Jajuto y mapagajes para ufantinampe; yan y guafe janae para ufaninina gui puenge.</p> 
<p><A NAME="an_105:40">105:40</A>&nbsp;Manmangagao y taotao, yan jaconie pajaro ni calang palumo sija; yan ninafanjaspog ni y pan langet.</p> 
<p><A NAME="an_105:41">105:41</A>&nbsp;Jababa y acho yan y janom milalag juyong; manmalalago gui anglo na sagayan taeg&#252;ije y sadog.</p> 
<p><A NAME="an_105:42">105:42</A>&nbsp;Sa jajaso y santos na sinangan&#241;a, yan Abraham ni y tentago&#241;a.</p> 
<p><A NAME="an_105:43">105:43</A>&nbsp;Ya jacone juyong y taotao&#241;a yan y minagof, yan y inayeg&#241;a gui cantasion sija.</p> 
<p><A NAME="an_105:44">105:44</A>&nbsp;Yan janae sija ni y tano y nasion sija: yan sija jachule para iyo&#241;ija ni y checho y taotao sija:</p> 
<p><A NAME="an_105:45">105:45</A>&nbsp;Para usi&#241;a adaje y otden&#241;a, yan ufatinas y lay&#241;a. Alaba jamyo si Jeova.</p> 
<p><A NAME="an_106:1">106:1</A>&nbsp;ALABA jamyo si Jeova. O nae grasias si Jeova; sa g&#252;iya mauleg: sa y minaase&#241;a gagaegueja para taejinecog.</p> 
<p><A NAME="an_106:2">106:2</A>&nbsp;Jaye si&#241;a sumangan y gaesisi&#241;an y checho Jeova? pot mamanue todo ni y alabansa&#241;a?</p> 
<p><A NAME="an_106:3">106:3</A>&nbsp;Dichoso ayo sija y umadadaje y juisio, yan ayo y fumatitinas y tininas todo y tiempo.</p> 
<p><A NAME="an_106:4">106:4</A>&nbsp;Jasoyo, O Jeova, nu y finaborese ni y unnae y taotaomo; O bisitayo nu y satbasionmo;</p> 
<p><A NAME="an_106:5">106:5</A>&nbsp;Para jusi&#241;a lumie y minauleg gui inayegmo, para jusi&#241;a mumagof gui minagof y nasionmo, para jusi&#241;a mumalag gui erensiamo.</p> 
<p><A NAME="an_106:6">106:6</A>&nbsp;Guinin manisaojam yan y tatanmame, infatinas y tinaelaye yan incheg&#252;e y inechong.</p> 
<p><A NAME="an_106:7">106:7</A>&nbsp;Y tatanmame ti jatungo y ninamanmanmo guiya Egipto; ti jajaso y manadan y minaasemo; lao manmanembeste gui tase, junggan gui Tasen Agaga.</p> 
<p><A NAME="an_106:8">106:8</A>&nbsp;Lao jasatbaja sija pot y naan&#241;a, para usi&#241;a janamatungo y dangculon y ninasi&#241;a&#241;a.</p> 
<p><A NAME="an_106:9">106:9</A>&nbsp;Jalalatde y Tasen Agaga locue yan janaanglo: lao jaesgaejon sija inanaco y todo gui tinadong, taeg&#252;ije todo inanaco y desierto.</p> 
<p><A NAME="an_106:10">106:10</A>&nbsp;Yan janafanlibre sija guinin y canae ayo y chumatlie sija, yan jarescata sija guinin y canae y enimigo.</p> 
<p><A NAME="an_106:11">106:11</A>&nbsp;Yan y janom sija tumampe y contrario&#241;ija: ya taya ni uno guiya sija sebla.</p> 
<p><A NAME="an_106:12">106:12</A>&nbsp;Ayo nae jajonggue y sinangan&#241;a sija; jacanta y tinina&#241;a.</p> 
<p><A NAME="an_106:13">106:13</A>&nbsp;Ya guse manmalefa ni y checho&#241;a: ti janangga y pinagat&#241;a:</p> 
<p><A NAME="an_106:14">106:14</A>&nbsp;Lao manmalago megae gui jalomtano, yan matienta si Yuus gui desierto.</p> 
<p><A NAME="an_106:15">106:15</A>&nbsp;Ya g&#252;iya numae sija ni y guinagao&#241;ija; lao janamanae ni y minasogsog gui jalom y ante&#241;ija.</p> 
<p><A NAME="an_106:16">106:16</A>&nbsp;Ya manmanugo as Moises gui fangualuan; yan si Aaron ni y santos Jeova.</p> 
<p><A NAME="an_106:17">106:17</A>&nbsp;Y tano mababa ya pina&#241;ot si Datan, yan mantinampe y mangachong Abirom.</p> 
<p><A NAME="an_106:18">106:18</A>&nbsp;Yan y guafe manafa&#241;ila gui mangachong&#241;ija; ya y ma&#241;ila sumonggue y manaelaye.</p> 
<p><A NAME="an_106:19">106:19</A>&nbsp;Ya manmamatinas tatnero guiya Horeb, yan maadora y diniriten y imagen.</p> 
<p><A NAME="an_106:20">106:20</A>&nbsp;Taeg&#252;ije, jatulaeca y minalag&#241;ija para nu jechuran guaca ni y chumochocho chaguan.</p> 
<p><A NAME="an_106:21">106:21</A>&nbsp;Manmalefa as Yuus ni y satbadot&#241;ija, ni y fumatinas y mandangculo na g&#252;inaja guiya Egipto;</p> 
<p><A NAME="an_106:22">106:22</A>&nbsp;Mannamanman na checho gui tano Cam, yan mannamaa&#241;ao na g&#252;inaja gui Tasen Agaga.</p> 
<p><A NAME="an_106:23">106:23</A>&nbsp;Enao mina ileg&#241;a g&#252;iya, na uyunilang sija, yaguin ti si Moises ni y inayeg&#241;a ti tumogue gui mena&#241;a gui finapetta, para ubira y binibu&#241;a para cha&#241;a yumuyulang sija.</p> 
<p><A NAME="an_106:24">106:24</A>&nbsp;Magajet na jachatlie y g&#252;aeyayon na tano, ya ti jajonggue y fino&#241;a.</p> 
<p><A NAME="an_106:25">106:25</A>&nbsp;Lao mangonggong gui sa tienda&#241;&#237;ja; ya ti jaecungog y inagang Jeova.</p> 
<p><A NAME="an_106:26">106:26</A>&nbsp;Enao mina jajatsa y canae&#241;a contra sija; para uyute sija gui jalom y desierto:</p> 
<p><A NAME="an_106:27">106:27</A>&nbsp;Para uyute y semiya&#241;ija locue gui nasion sija, yan para uchalapon sija gui jalom y tano sija.</p> 
<p><A NAME="an_106:28">106:28</A>&nbsp;Ya manda&#241;a sija gui Baal-peor; ya jacano y inefresen y manmatae.</p> 
<p><A NAME="an_106:29">106:29</A>&nbsp;Taeg&#252;ine sija mannalalalo g&#252;e nu y checho&#241;ija: ya derepente mato gui jilo&#241;ija sija chetnot.</p> 
<p><A NAME="an_106:30">106:30</A>&nbsp;Ya janatojgue julo si Finees, ya jafatinas y juisio: ya y chetnot pumara.</p> 
<p><A NAME="an_106:31">106:31</A>&nbsp;Yan ayo nae jatufong iya g&#252;iya y tininas, gui todo y generasion sija para taejinecog.</p> 
<p><A NAME="an_106:32">106:32</A>&nbsp;Ya sija mannalalalo g&#252;e locue gui janom guiya Meriba: ya jumuyong da&#241;o para si Moises pot causa&#241;ija.</p> 
<p><A NAME="an_106:33">106:33</A>&nbsp;Sa sija chumoma y espiritu&#241;a; sa jasangan sin jinaso pot labios&#241;a.</p> 
<p><A NAME="an_106:34">106:34</A>&nbsp;Ya ti jayulang y nasion sija, taeg&#252;ije si Jeova ni y mantinago sija.</p> 
<p><A NAME="an_106:35">106:35</A>&nbsp;Lao manda&#241;a sija yan y nasion sija, yan jaeyag y checho&#241;ija:</p> 
<p><A NAME="an_106:36">106:36</A>&nbsp;Yan jasetbe y idolos&#241;ija: jumuyong un laso para sija.</p> 
<p><A NAME="an_106:37">106:37</A>&nbsp;Magajet na jaofrese y laje&#241;ija yan y jaga&#241;ija gui anite,</p> 
<p><A NAME="an_106:38">106:38</A>&nbsp;Yan jachuda y j&#226;g&#226; y manaeisao, magajet na y j&#226;g&#226; y laje&#241;ija yan y jaga&#241;ija ni jaofrese gui idolos guiya Cananea: yan y tano ni y nina&#225;placha ni y j&#226;g&#226;.</p> 
<p><A NAME="an_106:39">106:39</A>&nbsp;Ya taeg&#252;ije munafan&#225;placha pot y checho&#241;ijaja, yan ninafan&#225;bale ni y finatinas&#241;ija.</p> 
<p><A NAME="an_106:40">106:40</A>&nbsp;Enao mina y binibon Jeova sinenggue contra y taotao&#241;a, ya jaguefchatlie y erensia&#241;ija.</p> 
<p><A NAME="an_106:41">106:41</A>&nbsp;Ya janae nu sija gui canae y nasion sija; yan ayo y chumatlie sija janafanmagas gui jilo&#241;ija.</p> 
<p><A NAME="an_106:42">106:42</A>&nbsp;Ya y enimigo&#241;ija locue chumiguet sija, yan sija chumule asta y jalom inesgue gui papa y canae&#241;ija.</p> 
<p><A NAME="an_106:43">106:43</A>&nbsp;Megae na biaje nae janafanlibre sija; lao sija maembeste g&#252;e ni y pinagat&#241;ija, yan manmachile papa gui tatpapa ni y tinaelaye&#241;ija.</p> 
<p><A NAME="an_106:44">106:44</A>&nbsp;Lao jaatan y piniti&#241;ija, anae jajungog y inagang&#241;ija.</p> 
<p><A NAME="an_106:45">106:45</A>&nbsp;Ya jajaso para sija y tratu&#241;a, yan ninafanma&#241;otsot seg&#250;n y minegae y minaase&#241;a.</p> 
<p><A NAME="an_106:46">106:46</A>&nbsp;Janafangaease locue ni ayo y cumone sija preso.</p> 
<p><A NAME="an_106:47">106:47</A>&nbsp;Nafanlibrejam, O Jeova, Yuusmame, yan nafanda&#241;ajam gui entalo y nasion sija, para unae grasias y santos na naanmo, yan ufangana gui alabansamo.</p> 
<p><A NAME="an_106:48">106:48</A>&nbsp;Bendito si Jeova ni Yuus Israel guinin y taejinecog para y taejinecog. Polo ya todo taotao ileg&#241;ija. Amen. Alaba jamyo si Jeova.</p> 
<p><A NAME="an_107:1">107:1</A>&nbsp;O nae grasias si Jeova, sa g&#252;iya mauleg: sa y minaase&#241;a gagaegue para taejinecog.</p> 
<p><A NAME="an_107:2">107:2</A>&nbsp;Polo y ninafanlibre as Jeova ya ujasangan, anae janafanlibre guinin y canae y contrario;</p> 
<p><A NAME="an_107:3">107:3</A>&nbsp;Yan janafanda&#241;a sija juyong gui tano sija, guinin y sancatan, yan guinin y sanlichan, guinin y san lago, yan guinin y san jaya.</p> 
<p><A NAME="an_107:4">107:4</A>&nbsp;Manaabag gui jalomtano gui chalan desierto; ya ti manma&#241;oda siuda para ufa&#241;aga.</p> 
<p><A NAME="an_107:5">107:5</A>&nbsp;Man&#241;alang yan minajo sija, y ante&#241;ija manlalango gui sanjalom&#241;ija.</p> 
<p><A NAME="an_107:6">107:6</A>&nbsp;Ayo nae maagang si Jeova gui chinatsaga&#241;ija, ya g&#252;iya munalibre sija gui pinadese&#241;ija.</p> 
<p><A NAME="an_107:7">107:7</A>&nbsp;Ya maninesgaejon sija mona, gui tinas na chalan, para usi&#241;a manjanao para y siuda anae ma&#241;asaga.</p> 
<p><A NAME="an_107:8">107:8</A>&nbsp;O, para y taotao sija mojon ufanmanalaba si Jeova pot y minauleg&#241;a, yan pot y ninamanman na checho&#241;a gui famaguon taotao sija.</p> 
<p><A NAME="an_107:9">107:9</A>&nbsp;Sa jananajong y malago na ante, yan janabula y &#241;alang na ante ni y minauleg.</p> 
<p><A NAME="an_107:10">107:10</A>&nbsp;Ayo sija y manmatatachong gui jemjom yan y jalom y anineng y finatae, ni y guinin jagode nu y pinite yan lulog;</p> 
<p><A NAME="an_107:11">107:11</A>&nbsp;Sa manembeste contra y fino Yuus, yan jachatlie y pinagat y Gueftaquilo:</p> 
<p><A NAME="an_107:12">107:12</A>&nbsp;Enao mina jachule papa y corason&#241;ija gui checho; manbasnag papa ya taya para ufaninayuda.</p> 
<p><A NAME="an_107:13">107:13</A>&nbsp;Ayo nae maagang si Jeova gui chinatsaga&#241;ija, ya g&#252;iya munalibre sija gui pinadese&#241;ija.</p> 
<p><A NAME="an_107:14">107:14</A>&nbsp;Jachule sija juyong gui jemjom yan y anineng y finatae, yan jagutos y manmagode&#241;ija.</p> 
<p><A NAME="an_107:15">107:15</A>&nbsp;O para y taotao sija mojon ufanmanalaba si Jeova pot y minauleg&#241;a, yan pot y ninamanman na checho&#241;a gui famaguon y taotao sija!</p> 
<p><A NAME="an_107:16">107:16</A>&nbsp;Sa g&#252;iya yumamag y trangcan bronse, yan janapedaso y rejas lulog.</p> 
<p><A NAME="an_107:17">107:17</A>&nbsp;Mangaduco, sa pot y tinaelaye&#241;ija yan pot y inechong&#241;ija fanmanmamadese.</p> 
<p><A NAME="an_107:18">107:18</A>&nbsp;Y ante&#241;ija jachatlie todo y clasen nengcano; yan manjijot gui trangcan y finatae.</p> 
<p><A NAME="an_107:19">107:19</A>&nbsp;Ya maagang si Jeova gui chinatsaga&#241;ija ya g&#252;iya munalibre sija gui pinadese&#241;ija.</p> 
<p><A NAME="an_107:20">107:20</A>&nbsp;Manninae y fino&#241;a ya manninajomlo sija, yan manninalibre sija guinin y yinilang&#241;ija.</p> 
<p><A NAME="an_107:21">107:21</A>&nbsp;O para y taotao sija mojon ufanmanalaba si Jeova pot y minauleg&#241;a, yan pot y ninamanman na checho&#241;a gui fumaguon y taotao sija!</p> 
<p><A NAME="an_107:22">107:22</A>&nbsp;Ya polo sija ya ujaofrese y inefresen grasias sija, yan jasangan claro y checho&#241;a gui cantan minagof.</p> 
<p><A NAME="an_107:23">107:23</A>&nbsp;Sija ni manjanao papa gui tase gui jalom y batco, ni y fumatinas checho&#241;ija gui jilo manadan janom sija;</p> 
<p><A NAME="an_107:24">107:24</A>&nbsp;Estesija lumie y checho Jeova, yan y ninamanman&#241;a gui jalom y tinadong.</p> 
<p><A NAME="an_107:25">107:25</A>&nbsp;Sa jatago&#241;a, ya janacajulo y pagyon manglo, ni y jumatsa julo y napo sija.</p> 
<p><A NAME="an_107:26">107:26</A>&nbsp;Mangajulo para y langet, manjanao talo papa para y tinadong: y ante&#241;ija manmaderite pot y chinatsaga.</p> 
<p><A NAME="an_107:27">107:27</A>&nbsp;Manmatulaejon mona an tate, yan manmamangag taeg&#252;ije y bulacho na taotao, yan manmalingo y jinaso&#241;ija.</p> 
<p><A NAME="an_107:28">107:28</A>&nbsp;Ya maagang si Jeova gui chinatsaga&#241;ija, ya g&#252;iya munalibre sija gui pinadese&#241;ija.</p> 
<p><A NAME="an_107:29">107:29</A>&nbsp;Janabasta y pagyo, yan y napo sija manmamatquilo.</p> 
<p><A NAME="an_107:30">107:30</A>&nbsp;Ayo nae manmagof sa mangieto, ya taeg&#252;ije jacone sija asta y minalago&#241;ija na puetto.</p> 
<p><A NAME="an_107:31">107:31</A>&nbsp;O para y taotao sija mojon ufanmanalaba si Jeova pot y minauleg&#241;a, yan pot y ninamanman na checo&#241;a gui famaguon y taotao sija!</p> 
<p><A NAME="an_107:32">107:32</A>&nbsp;Polo ya sija umanacajulo g&#252;e locue gui y inetnon y taotao yan ufanmanalaba nu g&#252;iya gui tachong y manamco.</p> 
<p><A NAME="an_107:33">107:33</A>&nbsp;Jafasadog y desierto, yan jafaanglo na oda y tutujon janom;</p> 
<p><A NAME="an_107:34">107:34</A>&nbsp;Jafadesierton asiga y mauleg na tano, pot y tinaelayen ayo sija y ma&#241;asaga gui sanjalom.</p> 
<p><A NAME="an_107:35">107:35</A>&nbsp;Jafajagoen janom y desierto, yan janafamimichao y janom y anglo na oda.</p> 
<p><A NAME="an_107:36">107:36</A>&nbsp;Yan ayo na janafa&#241;aga y man&#241;alang, ya sija si&#241;a jafamauleg y siuda para ufa&#241;aga;</p> 
<p><A NAME="an_107:37">107:37</A>&nbsp;Yan matanme y fangualuan, yan manmananom gui fangualuan ubas, ya ufanmarecoge y tinegchan y aumento.</p> 
<p><A NAME="an_107:38">107:38</A>&nbsp;Jabendise sija locue, para ufangosmegae; yan ti upolo y ga&#241;ija g&#226;g&#226; na udidide.</p> 
<p><A NAME="an_107:39">107:39</A>&nbsp;Tumalo sija mandidide yan mannecon papa, pot y chiniguet, chinatsaga, yan triniste.</p> 
<p><A NAME="an_107:40">107:40</A>&nbsp;Jachuda sinala gui jilo y prinsepe sija, yan janafanabag sija gui jalomtano anae taya chalan.</p> 
<p><A NAME="an_107:41">107:41</A>&nbsp;Lao japolo y mannesesitao julo guinin y pinadese, yan manda&#241;a gui familia sija taeg&#252;ije y inetnon quinilo.</p> 
<p><A NAME="an_107:42">107:42</A>&nbsp;Y manunas ujalie ayo yan ufanmagof; yan todo y tinaelaye ujinichom y pachot&#241;a.</p> 
<p><A NAME="an_107:43">107:43</A>&nbsp;Masquesea jaye na manmalate, ujaadaje este sija na g&#252;inaja; ya sija ujajaso y minaase gui as Jeova.</p> 
<p><A NAME="an_108:1">108:1</A>&nbsp;O Yuus, y corasonjo esta meton; bae jucanta, magajetja na jucanta alabansa sija yan todo y minalagjo.</p> 
<p><A NAME="an_108:2">108:2</A>&nbsp;Fatmata guitala, yan atpa: guajoja na maesa magmatayo taftaf.</p> 
<p><A NAME="an_108:3">108:3</A>&nbsp;Bae junae jao grasias, Jeova gui entalo y taotao sija: yan jucantaye alabansa, sija gui entalo y nasion sija.</p> 
<p><A NAME="an_108:4">108:4</A>&nbsp;Sa y dangculon y minaasemo gui san jilo y langet: yan y minagajetmo tinacaja y mapagajes sija.</p> 
<p><A NAME="an_108:5">108:5</A>&nbsp;Nadangculojao, O Yuus, gui jilo y langet: yan y minalagomo gui san jilo todo y tano.</p> 
<p><A NAME="an_108:6">108:6</A>&nbsp;Para usi&#241;a ayo y g&#252;inaeyamo manlibre ni y agapa na canaemo, yan opejam.</p> 
<p><A NAME="an_108:7">108:7</A>&nbsp;Si Yuus ileg&#241;a gui sinantos&#241;a: Guajo jumagof, guajo jupatte Siquem, yan jumide juyong y bayen Sucot.</p> 
<p><A NAME="an_108:8">108:8</A>&nbsp;Yyoco Gilaad; iyoco Manases: Efrain locue y minetgot y ilujo; Juda y bastonjo;</p> 
<p><A NAME="an_108:9">108:9</A>&nbsp;Moab y palanganajo anae jufagase adeng sija: y jilo Edom nae juyute y sapatoso: y jilo Filistia nae juagang.</p> 
<p><A NAME="an_108:10">108:10</A>&nbsp;Jaye uconeyo asta y jalom y fitme na siuda? Jaye uinesgaejonyo asta y jalom Idumea?</p> 
<p><A NAME="an_108:11">108:11</A>&nbsp;Ti jago, O Yuus, ni y yumute jam? yan jago, O Yuus, ti jumanao yan y inetnon sendalonmame.</p> 
<p><A NAME="an_108:12">108:12</A>&nbsp;Naejam linibre gui chinatsaga: sa taesetbe y inayudan y taotao.</p> 
<p><A NAME="an_108:13">108:13</A>&nbsp;As Yuus nae utafanmatatnga: sa g&#252;iyaja uguinacha papa y enimiguta.</p> 
<p><A NAME="an_109:1">109:1</A>&nbsp;CHAMO famatquiquilo, O Yuus, gui alabansajo;</p> 
<p><A NAME="an_109:2">109:2</A>&nbsp;Sa y pachot y manaelaye yan y pachot y dinague manmababa contra guajo: sa manguecuentos contra guajo yan y mandacon na jula.</p> 
<p><A NAME="an_109:3">109:3</A>&nbsp;Sija umoriyayayeyo locue ni y finijo chinatlie; yan manmumo contra guajo sin jafa.</p> 
<p><A NAME="an_109:4">109:4</A>&nbsp;Sa y apas y g&#252;inaeyaco, sija contrariujo: lao guajo siempre manayuyutyo.</p> 
<p><A NAME="an_109:5">109:5</A>&nbsp;Yan sija jaapaseyo taelaye pot mauleg, yan chinatlie pot y guinaeyaco.</p> 
<p><A NAME="an_109:6">109:6</A>&nbsp;Polo jao y taelaye na taotao guiya g&#252;iya: ya polo un contrario ya utojgue gui agapa na canae&#241;a.</p> 
<p><A NAME="an_109:7">109:7</A>&nbsp;Yaguin majusga g&#252;e, polo ya umasentensia: yan y tinaetae&#241;a ufamaisao.</p> 
<p><A NAME="an_109:8">109:8</A>&nbsp;Ya y jaani&#241;a udidide: yan otro uchinile ofisio&#241;a.</p> 
<p><A NAME="an_109:9">109:9</A>&nbsp;Y famaguon&#241;a ufanaetata yan y asagua&#241;a ubiuda.</p> 
<p><A NAME="an_109:10">109:10</A>&nbsp;Polo ya y famaguon&#241;a ufanlaong yan ufanmangagao: ya polo sija ya umaliligao y na&#241;ija g&#252;ije gui chago gui saga&#241;ija na mayulang.</p> 
<p><A NAME="an_109:11">109:11</A>&nbsp;Polo ya umaamot ya unnachule todo y g&#252;inaja&#241;a, yan y taotao juyong chumoleguan ni y finachocho&#241;a.</p> 
<p><A NAME="an_109:12">109:12</A>&nbsp;Polo ya taya ni jaye umaase ni g&#252;iya; yan ni uno ufinaborese y manaetata na famaguon&#241;a.</p> 
<p><A NAME="an_109:13">109:13</A>&nbsp;Polo ya y famaguon&#241;a ufanmautut; yan gui generasion ni y jadalalalag, umafagas&#241;aejon y naan&#241;ija.</p> 
<p><A NAME="an_109:14">109:14</A>&nbsp;Poly ya y tinaelayen y tata&#241;a sija umajaso gui as Jeova: ya y isao nana&#241;a ti umafagas&#241;aejon.</p> 
<p><A NAME="an_109:15">109:15</A>&nbsp;Polo ya sija siempre ufangaegue gui menan Jeova, sa g&#252;iya si&#241;a umutut y jinaso&#241;ija guinin y tano.</p> 
<p><A NAME="an_109:16">109:16</A>&nbsp;Sa ti jajaso mamanue minaase, lao japetsigue y peble yan y nesesitao na taotao, yan y mayulang na corason ujapuno sija.</p> 
<p><A NAME="an_109:17">109:17</A>&nbsp;Magajet na jaguaeya y matdision, ya ayo na mato guiya g&#252;iya; ya ti ninamagof ni y bendision, ya ayo na chago guiya g&#252;iya.</p> 
<p><A NAME="an_109:18">109:18</A>&nbsp;Ya g&#252;iya mumagago g&#252;e ni y matdision taeg&#252;ije y bestidu&#241;a, ya ayo na jumalom gui jalom y tiyan&#241;a taeg&#252;ije y janom, yan taeg&#252;ije y la&#241;a gui jalom tolang&#241;a.</p> 
<p><A NAME="an_109:19">109:19</A>&nbsp;Polo ya ayo guiya g&#252;iya, taeg&#252;ije y magago ni y jatatampeg&#252;e, yan para sinturon ni y jadudog g&#252;e siempre.</p> 
<p><A NAME="an_109:20">109:20</A>&nbsp;Ya este apas y contrariujo sija guinin as Jeova, yan ayo sija ni y manguecuentos taelaye contra y antijo.</p> 
<p><A NAME="an_109:21">109:21</A>&nbsp;Lao fatinas para guajo, O Yuus Jeova, pot y naanmo: sa mauleg na minaasemo, enao mina nalibreyo.</p> 
<p><A NAME="an_109:22">109:22</A>&nbsp;Sa pobleyo, yan nesesitaoyo, yan y corasonjo ma&#241;etnot gui sanjalomjo.</p> 
<p><A NAME="an_109:23">109:23</A>&nbsp;Mapos yo taeg&#252;ije y anineng yaguin malofan: matafye yo julo yan papa taeg&#252;ije y apacha.</p> 
<p><A NAME="an_109:24">109:24</A>&nbsp;Y timoco mandafe pot y inayunat; yan y catneco manmasogsog, sa ti jataca y iinemog.</p> 
<p><A NAME="an_109:25">109:25</A>&nbsp;Jumuyong yo locue taeg&#252;ije linalatde guiya sija: anae maaatanyo jayeyengyong y ilo&#241;ija.</p> 
<p><A NAME="an_109:26">109:26</A>&nbsp;Ayudayo, O Jeova Yuusso; O satbayo segun y minaasemo:</p> 
<p><A NAME="an_109:27">109:27</A>&nbsp;Para sija ujatungo na este y canaemo: na jago, Jeova, fumatinas este.</p> 
<p><A NAME="an_109:28">109:28</A>&nbsp;Polo ya sija manmamatdise, lao jago manbendise: yaguin sija mangajulo, ufanmamajlao; lao y tentagomo umagof.</p> 
<p><A NAME="an_109:29">109:29</A>&nbsp;Ya y contrariojo ufanminagago ni y desonra; yan ufantinampe sija ni y minamajlao&#241;ija taeg&#252;ije y capa.</p> 
<p><A NAME="an_109:30">109:30</A>&nbsp;Jeova bae junae sendangculo na grasias nu y pachotto; junggan, jualabag&#252;e gui linajyan taotao.</p> 
<p><A NAME="an_109:31">109:31</A>&nbsp;Sa g&#252;iya utojg&#252;e gui agapa na canae y nesesitao, para usinatba g&#252;e guinin ayo sija y jumusga y anti&#241;a.</p> 
<p><A NAME="an_110:1">110:1</A>&nbsp;SI Jeova ileg&#241;a ni y se&#241;otto, fatachong gui agapa na canaejo, asta qui jupolo y enimigo para fa&#241;ajangan adengmo.</p> 
<p><A NAME="an_110:2">110:2</A>&nbsp;Si Jeova uninamannae y baran minetgotmo guinin Sion: gobietna gui entalo y enimigumo sija.</p> 
<p><A NAME="an_110:3">110:3</A>&nbsp;Y taotaomo ufanmalago na ufanmanofrese nu sija gui jaanen y ninasi&#241;amo: gui guinatbon sija y sinantos, guinin y tiyan y agaan, ungae serenon y pinatgonmo.</p> 
<p><A NAME="an_110:4">110:4</A>&nbsp;Si Jeova manjula ya tima&#241;otsot, jago y pale para taejinecog segun y otden Melquisedec.</p> 
<p><A NAME="an_110:5">110:5</A>&nbsp;Si Jeova, gui agapa na canaemo, upanag todo y ray sija gui jaanin y binibu&#241;a.</p> 
<p><A NAME="an_110:6">110:6</A>&nbsp;G&#252;iya ufanjusga gui entalo y nasion sija, janabula y sagayan sija ni y tataotao y manmatae; unamagomgom y ilo gui jilo y megae na tano sija.</p> 
<p><A NAME="an_110:7">110:7</A>&nbsp;Unaguimen y sadog gui chalan: enaomina g&#252;iya jumatsa julo y ilo.</p> 
<p><A NAME="an_111:1">111:1</A>&nbsp;FANMANALABA jamyo as Jeova. Guajo junae si Jeova grasias contodo y corasonjo, gui jalom y pinagat manunas, yan y jalom y inetnon taotao.</p> 
<p><A NAME="an_111:2">111:2</A>&nbsp;Y checho Jeova mansendangculo, ya maaliligao ni ayo sija todo y ninafanmamagof nu estesija.</p> 
<p><A NAME="an_111:3">111:3</A>&nbsp;Y checho&#241;a y onra yan minagas: yan y tininas&#241;a gagaegue para taejinecog.</p> 
<p><A NAME="an_111:4">111:4</A>&nbsp;Jafatinas y mannamanman na checho&#241;a para umajajaso: si Jeova cari&#241;oso yan bula ni y minaase.</p> 
<p><A NAME="an_111:5">111:5</A>&nbsp;G&#252;iya guinin munae nengcano ayo sija y manmaa&#241;ao nu g&#252;iya: ya g&#252;iya siempre jajasoja tratu&#241;a.</p> 
<p><A NAME="an_111:6">111:6</A>&nbsp;Jagasja jafanue y taotao&#241;a ni y ninasi&#241;an y checho&#241;a, anae janae sija ni y erensian y nasion sija.</p> 
<p><A NAME="an_111:7">111:7</A>&nbsp;Y checho sija y canae&#241;a y minagajet yan juisio; ya todo y sinangan&#241;a sija manseguro.</p> 
<p><A NAME="an_111:8">111:8</A>&nbsp;Manfitme sija para taejinecog yan taejinecog, yan mamafatinas gui minagajet yan y tininas.</p> 
<p><A NAME="an_111:9">111:9</A>&nbsp;Janamannae y linibre para y taotao&#241;a; ya jatago y tratu&#241;a para taejinecog: sinantos yan inenra y naan&#241;a.</p> 
<p><A NAME="an_111:10">111:10</A>&nbsp;Y minaa&#241;ao as Jeova y tutujon y minalate y mauleg na tiningo mangaegue g&#252;ije todo gui fumatitinas y <i>tinago&#241;a:</i> y alabansa&#241;a gagaegue para taejinecog.</p> 
<p><A NAME="an_112:1">112:1</A>&nbsp;FANMANALABA jamyo as Jeova. Dichoso y taotao ni maa&#241;ao as Jeova, yan ninasendangculo y minagof&#241;a ni y tinago&#241;a sija.</p> 
<p><A NAME="an_112:2">112:2</A>&nbsp;Ya y semiya&#241;a manmatatnga gui jilo y tano: ya y generasion manunas ufandichoso.</p> 
<p><A NAME="an_112:3">112:3</A>&nbsp;G&#252;inaja yan rinico mangaegue gui guima&#241;a: ya y tininas&#241;a gagaegueja para taejinecog.</p> 
<p><A NAME="an_112:4">112:4</A>&nbsp;Ya y manunas nae cajulo y manana gui jalom jomjom: g&#252;iya cari&#241;oso g&#252;e yan bula minaase, yan tunasg&#252;e.</p> 
<p><A NAME="an_112:5">112:5</A>&nbsp;Y mauleg para ayo na taotao ni y fumatitinas y cari&#241;o, yan numanaayao: g&#252;iya umantiene y causa&#241;a gui juisio.</p> 
<p><A NAME="an_112:6">112:6</A>&nbsp;Sa g&#252;iya ti umanacalamten para taejinecog: y manunas para taejinecog: ufanmajajasoja.</p> 
<p><A NAME="an_112:7">112:7</A>&nbsp;G&#252;iya ti umaa&#241;ao ni y manaelaye na notisia sija: y corason&#241;a meton ya jaangoco si Jeova.</p> 
<p><A NAME="an_112:8">112:8</A>&nbsp;Y corason&#241;a fitme ya g&#252;iya ti umaa&#241;ao, asta qui jalie y dinisea&#241;a gui jilo y contrariu&#241;a sija.</p> 
<p><A NAME="an_112:9">112:9</A>&nbsp;Guiya tumalapon, g&#252;iya numae ni y mamoble; ya y tininas&#241;a gagaegue para taejinecog, y canggelon&#241;a umajatsa ni y inenra.</p> 
<p><A NAME="an_112:10">112:10</A>&nbsp;Y taelaye na taotao jalie ayo yan ninapinite: yan janachechegcheg y nifen&#241;a, yan maderite ya mapos: ya y dinisea&#241;a y taelaye umalingo.</p> 
<p><A NAME="an_113:1">113:1</A>&nbsp;FANMANALABA jamyo as Jeova. Fanmanalaba, O tentago Jeova sija. Fanmanalaba y naan Jeova.</p> 
<p><A NAME="an_113:2">113:2</A>&nbsp;Bendito y naan Jeova, desde este na tiempo yan para taejinecog.</p> 
<p><A NAME="an_113:3">113:3</A>&nbsp;Desde y quinajulo y atdao asta y minachom&#241;a papa, y naan Jeova para umaalaba.</p> 
<p><A NAME="an_113:4">113:4</A>&nbsp;Si Jeova gueftaquilo gui jilo todo y nasion yan y minalag&#241;a gui jilo y langet sija.</p> 
<p><A NAME="an_113:5">113:5</A>&nbsp;Jaye pareju&#241;a si Jeova ni y Yuusta, ni y japolo y tachong&#241;a gui sanjilo.</p> 
<p><A NAME="an_113:6">113:6</A>&nbsp;Ni y muna umitde g&#252;e para uatan y g&#252;inaja sija ni y mangaegue gui langet yan y tano.</p> 
<p><A NAME="an_113:7">113:7</A>&nbsp;G&#252;iya jumatsa julo y mamoble gui petbos, yan jajatsa y mananesitao gui monton estietcot.</p> 
<p><A NAME="an_113:8">113:8</A>&nbsp;Para unafanmatachong yan y prinsepe sija magajet, yan y prinsepen y taotao&#241;a sija.</p> 
<p><A NAME="an_113:9">113:9</A>&nbsp;Ya janafamulan guma y ti fafa&#241;ago na palaoan, ya jumuyong gofmagof na nanan famaguon. Fanmanalaba jamyo as Jeova.</p> 
<p><A NAME="an_114:1">114:1</A>&nbsp;ANAE si Israel jumanao juyong Egipto, y guima Jacob guinin y taotao y finijo na ti matungo.</p> 
<p><A NAME="an_114:2">114:2</A>&nbsp;Juda jumuyong y santos na saga&#241;a, yan Israel y gobietno&#241;a.</p> 
<p><A NAME="an_114:3">114:3</A>&nbsp;Y tase jalie ayo, yan malago; Jordan masugon tate.</p> 
<p><A NAME="an_114:4">114:4</A>&nbsp;Y beca sija manayog taeg&#252;ije y quinilo laje yan y mandiquique ogso sija taeg&#252;ije y manpatgon na quinilo sija.</p> 
<p><A NAME="an_114:5">114:5</A>&nbsp;Jafa guaja guiya jago, O tase, na malagojao? Jago Jordan ni y masugon tate?</p> 
<p><A NAME="an_114:6">114:6</A>&nbsp;Jamyo ni y beca sija ni y manayog taeg&#252;ije y quinilo laje; yan jamyo di quique na ogso sija taeg&#252;ije y manpatgon na quinilo sija?</p> 
<p><A NAME="an_114:7">114:7</A>&nbsp;Mayeyengyong, jago tano, gui menan Jeova, gui menan y Yuus Jacob;</p> 
<p><A NAME="an_114:8">114:8</A>&nbsp;Ni y jafaacho y jagoe janom, ya jafagagot y tutujon janom sija.</p> 
<p><A NAME="an_115:1">115:1</A>&nbsp;AJE ti iyajame, O Jeova, aje ti iyajame, lao iya naanmo, nae uminalag pot y minaasemo, yan pot y minagajetmo.</p> 
<p><A NAME="an_115:2">115:2</A>&nbsp;Pot jafa mojon y nasion ileg&#241;ija: Mangue pago y Yuus&#241;ija?</p> 
<p><A NAME="an_115:3">115:3</A>&nbsp;Lao si Yuusmame gaegue gui langet: guinin jafatinas jafaja y minalago&#241;a.</p> 
<p><A NAME="an_115:4">115:4</A>&nbsp;Y idolos&#241;ija sija salape yan oro, finatinas y canae y taotao sija.</p> 
<p><A NAME="an_115:5">115:5</A>&nbsp;Guaja pachot&#241;ija lao ti manguecuentos: guaja atadog&#241;ija lao ti manmanlilie;</p> 
<p><A NAME="an_115:6">115:6</A>&nbsp;Guaja talanga&#241;ija lao ti manmanjujungog: guaja g&#252;ieng&#241;ija lao ti manmannginginge:</p> 
<p><A NAME="an_115:7">115:7</A>&nbsp;Guaja canae&#241;ija lao ti manmangogote: guaja adeng&#241;ija lao ti manmamomocat: ni ufanguentos ni y g&#252;etg&#252;ero&#241;ija.</p> 
<p><A NAME="an_115:8">115:8</A>&nbsp;Ya ayo y fumatinas sija manparejoja yan sija: magajet na jayeja y umangoco g&#252;e guiya sija,</p> 
<p><A NAME="an_115:9">115:9</A>&nbsp;O Israel, angoco si Jeova: sa g&#252;iya y ayuda&#241;ija yan y patang&#241;ija.</p> 
<p><A NAME="an_115:10">115:10</A>&nbsp;O guma Aaron, angoco si Jeova: sa g&#252;iya y ayuda&#241;ija yan y patang&#241;ija.</p> 
<p><A NAME="an_115:11">115:11</A>&nbsp;Jamyo ni y manmaa&#241;ao as Jeova, angoco si Jeova: sa g&#252;iya y ayuda&#241;ija yan y patang&#241;ija.</p> 
<p><A NAME="an_115:12">115:12</A>&nbsp;Si Jeova guinin jajaso jita: guiya bumendisijit; g&#252;iya bumendise y guima Israel; g&#252;iya bumendise y guima Aaron.</p> 
<p><A NAME="an_115:13">115:13</A>&nbsp;G&#252;iya bumendise ayo sija y manmaa&#241;ao as Jeova, todo y mandiquique yan y mandangculo.</p> 
<p><A NAME="an_115:14">115:14</A>&nbsp;Si Jeova unninamegae mas yan mas, jago yan y famaguon&#241;ija.</p> 
<p><A NAME="an_115:15">115:15</A>&nbsp;Jamyo manbinendise as Jeova ni y fumatinas y langet yan y tano.</p> 
<p><A NAME="an_115:16">115:16</A>&nbsp;Y langet sija ni y langet Jeova sija: lao y tano mannae para y famaguon y taotao sija.</p> 
<p><A NAME="an_115:17">115:17</A>&nbsp;Y manmatae ti manmanalaba as Jeova, ni jaye g&#252;ije gui manjajanao papa gui jalom y manmamatquiquiloja.</p> 
<p><A NAME="an_115:18">115:18</A>&nbsp;Lao jita, tabendise si Jeova, desde pago na tiempo mona yan para taejinecog. Fanmanalaba jamyo as Jeova.</p> 
<p><A NAME="an_116:1">116:1</A>&nbsp;JUGUAEYA si Jeova sa jajungog y inagangjo yan y tinayuyutto sija.</p> 
<p><A NAME="an_116:2">116:2</A>&nbsp;Sa janaegueng y talanga&#241;a guiya guajo, enao mina na juaagangja g&#252;e mientras l&#226;l&#226;l&#226;yo.</p> 
<p><A NAME="an_116:3">116:3</A>&nbsp;Y cuetdas y finatae umoriyayeyo, yan y piniten y naftan sumoda yo: ya jusoda chinatsaga yan triniste.</p> 
<p><A NAME="an_116:4">116:4</A>&nbsp;Ayo nae juagang y naan Jeova; O Jeova, jugagagaojao, nalibre y antijo.</p> 
<p><A NAME="an_116:5">116:5</A>&nbsp;Guaeyayon si Jeova yan tunas; junggan, y Yuusta senyoase.</p> 
<p><A NAME="an_116:6">116:6</A>&nbsp;Si Jeova jaadadaje y taeisao: guajo estaba macone tagpapa, yan g&#252;iya sumatbayo.</p> 
<p><A NAME="an_116:7">116:7</A>&nbsp;Talo guato gui descansomo, O antijo; sa si Jeova uchalapon megae guiya jago.</p> 
<p><A NAME="an_116:8">116:8</A>&nbsp;Sa unalibre y antijo guinin y finatae, y atadogco guinen y lagosija, yan y adengjo guinin y pinedong.</p> 
<p><A NAME="an_116:9">116:9</A>&nbsp;Bae jufamocat gui menan Jeova gui tano y manlalala.</p> 
<p><A NAME="an_116:10">116:10</A>&nbsp;Jujojonggue, enao mina jusangan sa estaba gosdangculo y pinitijo.</p> 
<p><A NAME="an_116:11">116:11</A>&nbsp;Yleco gui chinadigco, todo y taotao sija mandacon.</p> 
<p><A NAME="an_116:12">116:12</A>&nbsp;Jafa juapase si Jeova pot todo y minauleg&#241;a guiya guajo.</p> 
<p><A NAME="an_116:13">116:13</A>&nbsp;Bae juchule y copan satbasion, yan juagang y naan Jeova.</p> 
<p><A NAME="an_116:14">116:14</A>&nbsp;Bae juapase y promesajo as Jeova, pago gui menan todo y taotao&#241;a sija.</p> 
<p><A NAME="an_116:15">116:15</A>&nbsp;Guaelaye gui linie Jeova, y finatae y ma&#241;antos&#241;a.</p> 
<p><A NAME="an_116:16">116:16</A>&nbsp;O Jeova, magajet na guajo tentagomo; guajo y tentagomo, yan y lajin y tentagomo palaoan: jago pumula y magodeco.</p> 
<p><A NAME="an_116:17">116:17</A>&nbsp;Bae juofrese jao ni y inefresen grasias, yan juaagang y naan Jeova.</p> 
<p><A NAME="an_116:18">116:18</A>&nbsp;Bae juapase y promesajo as Jeova, pago gui menan todo y taotao&#241;a sija.</p> 
<p><A NAME="an_116:19">116:19</A>&nbsp;Gui jalom y p&#225;teo y guima Jeova, gui talo guiya jago, O Jerusalem. Fanmanalaba jamyo as Jeova.</p> 
<p><A NAME="an_117:1">117:1</A>&nbsp;O fanmanalaba as Jeova, jamyo todo y nasion sija: fanmanalaba nu g&#252;iya jamyo todo y taotao sija.</p> 
<p><A NAME="an_117:2">117:2</A>&nbsp;Sa y minaase&#241;a dangculo guiya jita; yan y minagajet Jeova gagaegue para taejinecog. Fanmanalaba jamyo as Jeova.</p> 
<p><A NAME="an_118:1">118:1</A>&nbsp;O nae gracias si Jeova; sa g&#252;iya mauleg: sa y minaase&#241;a gagaegue para taejinecog.</p> 
<p><A NAME="an_118:2">118:2</A>&nbsp;Polo ya si Israel ileg&#241;a pago, na y minaase&#241;a gagaegue para taejinecog.</p> 
<p><A NAME="an_118:3">118:3</A>&nbsp;Polo ya y guima Aaron ileg&#241;a pago, na y minaase&#241;a gagaegue para taejinecog.</p> 
<p><A NAME="an_118:4">118:4</A>&nbsp;Polo ya ayo sija y manmaa&#241;ao pago as Jeova ileg&#241;ija, na minaase&#241;a gagaegue para taejinecog.</p> 
<p><A NAME="an_118:5">118:5</A>&nbsp;Juagang si Jeova gui chinatsagaco: ya si Jeova umopeyo, yan japoloyo g&#252;i dangculo na sagayan.</p> 
<p><A NAME="an_118:6">118:6</A>&nbsp;Si Jeova para guajo; ya ti jumaa&#241;ao: jafa si&#241;a y taotao ufatinas guiya guajo.</p> 
<p><A NAME="an_118:7">118:7</A>&nbsp;Si Jeova para guajo gui entalo g&#252;ije sija y umayuyudayo: enao mina julie y dineseajo g&#252;ije sija ni y chumatliiyo.</p> 
<p><A NAME="an_118:8">118:8</A>&nbsp;Mas mauleg umaangoco si Jeova qui umapolo y inangoco gui taotao.</p> 
<p><A NAME="an_118:9">118:9</A>&nbsp;Mas mauleg umaangoco si Jeova qui umapolo y inangoco y prinsipe sija.</p> 
<p><A NAME="an_118:10">118:10</A>&nbsp;Todo y nasion umoriyayeyo: lao pot y naan Jeova juutut sija.</p> 
<p><A NAME="an_118:11">118:11</A>&nbsp;Sija umoriyayeyo; junggan, sija umoriyayeyo: lao pot y naan Jeova juutut sija.</p> 
<p><A NAME="an_118:12">118:12</A>&nbsp;Sija umoriyayeyo taeg&#252;ije y obeja sija; sija manmapuno taeg&#252;ije y guafen tituca: pot y naan Jeova na juutut sija.</p> 
<p><A NAME="an_118:13">118:13</A>&nbsp;Jago chumonegyo para jupodongyo, lao si Jeova umayudayo.</p> 
<p><A NAME="an_118:14">118:14</A>&nbsp;Si Jeova y minetgotto yan y cantaco, yan g&#252;iya jumuyong y satbasionjo.</p> 
<p><A NAME="an_118:15">118:15</A>&nbsp;Y inagang y minagof yan y satbasion gaegue gui jalom y tiendan y manunas: y agapa na canae Jeova fumatitinas y minatatnga.</p> 
<p><A NAME="an_118:16">118:16</A>&nbsp;Y agapa na canae Jeova majatsa julo; y agapa na canae Jeova fumatitinas y minatatnga.</p> 
<p><A NAME="an_118:17">118:17</A>&nbsp;Ti jumatae, lao bae jul&#226;l&#226;, yan jusangan claro y checho Jeova sija.</p> 
<p><A NAME="an_118:18">118:18</A>&nbsp;Si Jeova jacastigayo megae: lao ti janaeyo guato gui finatae.</p> 
<p><A NAME="an_118:19">118:19</A>&nbsp;Babayeyo ni y trangcan tininas sija: ya bae jujalom guiya sija, bae junae grasias si Jeova.</p> 
<p><A NAME="an_118:20">118:20</A>&nbsp;Este na trangcan Jeova; anae, manjajalom y manunas.</p> 
<p><A NAME="an_118:21">118:21</A>&nbsp;Guajo junae jao grasias: sa jago jagasja umopeyo, yan jago jumuyong y satbasionjo.</p> 
<p><A NAME="an_118:22">118:22</A>&nbsp;Y acho ni y marechasa ni y manmanjajatsa y <i>guima,</i> jumuyong mumagas na acho gui esquina.</p> 
<p><A NAME="an_118:23">118:23</A>&nbsp;Este si Jeova checho&#241;a; ya namanman gui atadogta.</p> 
<p><A NAME="an_118:24">118:24</A>&nbsp;Este na jaane si Jeova fumatinas; tafanmagof yan tafansenmagof ni ayo.</p> 
<p><A NAME="an_118:25">118:25</A>&nbsp;Satba pago, jugagagaojao, O Jeova: O Jeova, jugagagaojao, pago namannae minegae.</p> 
<p><A NAME="an_118:26">118:26</A>&nbsp;Dichoso ayo y mamamaela gui naan Jeova; inbendisijao guinin y guima Jeova.</p> 
<p><A NAME="an_118:27">118:27</A>&nbsp;Yuus si Jeova, guinin fumanuejit ny y inina: funot y inefresen ni y cuetdas asta gui canggelon y attat.</p> 
<p><A NAME="an_118:28">118:28</A>&nbsp;Jago y Yuusso, yan bae junaejao grasias: jago y Yuusso, bae jujatsajao julo.</p> 
<p><A NAME="an_118:29">118:29</A>&nbsp;O nae grasias si Jeova; sa g&#252;iya mauleg: sa y minaase&#241;a gagaegueja para taejinecog. Amen.</p> 
<p><A NAME="an_119:1">119:1</A>&nbsp;<b>ALEPH</b> MANDICHOSO ayo sija y mangabales gui chalan ni y manmamomocat segun y lay Jeova.</p> 
<p><A NAME="an_119:2">119:2</A>&nbsp;Mandichoso ayo sija y umadadaje y testimonio&#241;a, yan y umaliligao g&#252;e contodo y corason&#241;ija.</p> 
<p><A NAME="an_119:3">119:3</A>&nbsp;Magajet na sija ti manmatitinas jafa ni ti tunas; sija manjajanao gui jinanao&#241;a sija.</p> 
<p><A NAME="an_119:4">119:4</A>&nbsp;Guinin untagojamja ni y finanag&#252;emo para inguesadaje sija.</p> 
<p><A NAME="an_119:5">119:5</A>&nbsp;O mojon ya ufitme y jinanaojo sija, para juadaje y laymo.</p> 
<p><A NAME="an_119:6">119:6</A>&nbsp;Ya ayonae ti jumamajlao, yanguin esta jurespeta todo y tinagomo.</p> 
<p><A NAME="an_119:7">119:7</A>&nbsp;Bae junaejao grasias, yan y tininas y corason, yanguin jueyag y tinas na juisiomo.</p> 
<p><A NAME="an_119:8">119:8</A>&nbsp;Bae juadaje y laymo; chamoyo sumesendingo.</p> 
<p><A NAME="an_119:9">119:9</A>&nbsp;<b>BETH</b> Pot jafa y patgon na laje nae unagasgas y jinanao&#241;a? Yanguin jaguesadaje jaftaemano y sinanganmo.</p> 
<p><A NAME="an_119:10">119:10</A>&nbsp;Jagasja jualiligaojao contodo y corasonjo; chamoyo munaabag gui tinagomo sija.</p> 
<p><A NAME="an_119:11">119:11</A>&nbsp;Y sinanganmo junaatog gui jalom y corasonjo, para chajo umiisao contra jago.</p> 
<p><A NAME="an_119:12">119:12</A>&nbsp;Dichosojao O Jeova; fanag&#252;eyo ni y laymo sija.</p> 
<p><A NAME="an_119:13">119:13</A>&nbsp;Contodo y labiosso jagasja jusangan claro todo y juisio sija y pachotmo.</p> 
<p><A NAME="an_119:14">119:14</A>&nbsp;Jagasja magofyo gui chalan y testimoniomo; taeg&#252;ije <i>magofyo</i> gui todo y g&#252;inaja sija.</p> 
<p><A NAME="an_119:15">119:15</A>&nbsp;Bae jujaso y finanag&#252;emo, ya jurespeta y jinanaomo sija.</p> 
<p><A NAME="an_119:16">119:16</A>&nbsp;Bae jumagofyo ni y laymo sija: ti jumalefa ni y sinanganmo.</p> 
<p><A NAME="an_119:17">119:17</A>&nbsp;<b>GIMEL</b> Guefayuda y tentagomo, para jul&#226;l&#226;; ayonae juadaje y sinanganmo.</p> 
<p><A NAME="an_119:18">119:18</A>&nbsp;Baba y atadogco, ya julie y mannamanman sija gui tinagomo.</p> 
<p><A NAME="an_119:19">119:19</A>&nbsp;Guajo taotao juyongyo gui tano: chamo naaatog y tinagomo sija guiya guajo.</p> 
<p><A NAME="an_119:20">119:20</A>&nbsp;Y antijo mayamag pot y minalago&#241;a ni y guaja gui juisiomo sija todo y tiempo.</p> 
<p><A NAME="an_119:21">119:21</A>&nbsp;Unlalatde y sobetbio sija ni y manmatdito, ni y manabag gui tinagomo sija.</p> 
<p><A NAME="an_119:22">119:22</A>&nbsp;Nafa&#241;uja guiya guajo y minamajlao, yan y dinespresia; sa jagasja juadaje y testimoniomo.</p> 
<p><A NAME="an_119:23">119:23</A>&nbsp;Y prinsipe sija locue manmatachong yan manguecuentos contra guajo: lao y tentagomo jajajasoja y laymo sija.</p> 
<p><A NAME="an_119:24">119:24</A>&nbsp;Y testimoniomo y minagofjo sija yan y taotaojo na p&#225;pagat sija.</p> 
<p><A NAME="an_119:25">119:25</A>&nbsp;<b>DALETH</b> Y antijo mafachet yan y petbos: nal&#226;l&#226;yo jaftaemano y sinanganmo.</p> 
<p><A NAME="an_119:26">119:26</A>&nbsp;Jusangan claro y jinanaojo sija, ya unopeyo: fanag&#252;eyo ni y laymo sija.</p> 
<p><A NAME="an_119:27">119:27</A>&nbsp;Natungoyo ni y chalan y finanag&#252;emo sija; ayo nae jusangan y namanman y chechomo sija.</p> 
<p><A NAME="an_119:28">119:28</A>&nbsp;Y antijo maderite sa macat; nametgotyo jaftaemano y sinanganmo.</p> 
<p><A NAME="an_119:29">119:29</A>&nbsp;Nasuja guiya guajo y chalan mandacon; ya naeyo, pot y grasiasmo, y tinagomo.</p> 
<p><A NAME="an_119:30">119:30</A>&nbsp;Jagasja juayeg y chalan y minagajet: y juisiomo jagasja jupolo gui menajo.</p> 
<p><A NAME="an_119:31">119:31</A>&nbsp;Jusisigue y testimoniomo sija: O Jeova, chamo namamamajlaoyo.</p> 
<p><A NAME="an_119:32">119:32</A>&nbsp;Bae jufalalag&#252;e y chalan tinagomo sija, yanguin unnadangculo y corasonjo.</p> 
<p><A NAME="an_119:33">119:33</A>&nbsp;<b>HE</b> Fanag&#252;eyo, O Jeova, ni y chalan y laymo sija; ya juadaje asta y uttimo.</p> 
<p><A NAME="an_119:34">119:34</A>&nbsp;Naeyo tiningo, ya bae juadaje y laymo: junggan bae juadaje contodo y corasonjo.</p> 
<p><A NAME="an_119:35">119:35</A>&nbsp;Nafalofanyo gui chalan y tinagomo, sa ayoyo nae mamagof.</p> 
<p><A NAME="an_119:36">119:36</A>&nbsp;Namangag guato y corasonjo gui testimoniomo, ya munga gui linatga.</p> 
<p><A NAME="an_119:37">119:37</A>&nbsp;Bira y atadogco ni guinin manlilie banida; ya nal&#226;t&#226;yo gui jinanaomo sija.</p> 
<p><A NAME="an_119:38">119:38</A>&nbsp;Nafitme y sinanganmo gui tentagomo, ni y deboto nu jago.</p> 
<p><A NAME="an_119:39">119:39</A>&nbsp;Bira y minamajlaojo ni y janamaaa&#241;aoyo; sa y juisiomo sija manmauleg.</p> 
<p><A NAME="an_119:40">119:40</A>&nbsp;Liija na minajalangyo ni y finanag&#252;emo sija: nal&#226;l&#226;yo gui tininasmo.</p> 
<p><A NAME="an_119:41">119:41</A>&nbsp;<b>VAU</b> Namamaela locue y minaasemo guiya guajo, O Jeova, asta y satbasionmo jaftaemano y sinanganmo.</p> 
<p><A NAME="an_119:42">119:42</A>&nbsp;Ayo nae uguaja para juope y munamamamajlaoyo; sa juangocoyo ni y sinanganmo.</p> 
<p><A NAME="an_119:43">119:43</A>&nbsp;Ya chamo todo chumuchule gui pachotto y sinangan y minagajetmo; sa jagasja junangga y juisiomo.</p> 
<p><A NAME="an_119:44">119:44</A>&nbsp;Ayo nae juadaje y laymo todo y tiempo, para taejinecog yan taejinecog.</p> 
<p><A NAME="an_119:45">119:45</A>&nbsp;Ya julibre jumanao; sa jagasja jualigao y finanag&#252;emo sija.</p> 
<p><A NAME="an_119:46">119:46</A>&nbsp;Ya bae jusangan locue y testimoniomo sija gui menan y ray sija, ya ti jumamajlao.</p> 
<p><A NAME="an_119:47">119:47</A>&nbsp;Ya bae jumagofyo gui tinagomo sija, ni y juguaeya.</p> 
<p><A NAME="an_119:48">119:48</A>&nbsp;Bae jujatsa julo locue y canaejo sija gui tinagomo sija, ni y juguaeya; ya bae jujaso y laymo sija.</p> 
<p><A NAME="an_119:49">119:49</A>&nbsp;<b>ZAIN</b> Jaso y sinangan gui tentagomo, ni y unfatinasyo na junangga.</p> 
<p><A NAME="an_119:50">119:50</A>&nbsp;Este munamamagofyo gui trinisteco; sa y sinanganmo jagasja munal&#226;l&#226;yo.</p> 
<p><A NAME="an_119:51">119:51</A>&nbsp;Gogosmachatg&#252;eyo ni y mansobetbio: lao trabia ti juabag guinin y laymo.</p> 
<p><A NAME="an_119:52">119:52</A>&nbsp;Jagasja jujajaso y juisiomo sija ni y guinin ampmam na tiempo, O Jeova, ya jagasja juconseulan maesayo.</p> 
<p><A NAME="an_119:53">119:53</A>&nbsp;Jaguotyo y maepe na binibo, sa pot y manaelaye ni y madingo y laymo.</p> 
<p><A NAME="an_119:54">119:54</A>&nbsp;Y lay sija cantaco sija gui guima anae taotao tumanoyo.</p> 
<p><A NAME="an_119:55">119:55</A>&nbsp;Jagasja jujajaso y naanmo, O Jeova qui puenge, ya juadadajeja y laymo.</p> 
<p><A NAME="an_119:56">119:56</A>&nbsp;Este guajayo, sa juadaje y finanag&#252;emo.</p> 
<p><A NAME="an_119:57">119:57</A>&nbsp;<b>CHETH</b> Si Jeova y patteco guinin jusangan na juadaje y sinanganmo sija.</p> 
<p><A NAME="an_119:58">119:58</A>&nbsp;Jugagao y finaboresemo contodo y corasonjo: magaease nu guajo jaftaemano y sinanganmo.</p> 
<p><A NAME="an_119:59">119:59</A>&nbsp;Jujaso gui jinanaojo sija, ya jubira y adengjo guato gui testimoniomo sija.</p> 
<p><A NAME="an_119:60">119:60</A>&nbsp;Inalululayo, ya ti sumagayo, para juadaje y tinagomo sija.</p> 
<p><A NAME="an_119:61">119:61</A>&nbsp;Y cuetdas manaelaye jafunutyo; lao ti malefayo ni y laymo.</p> 
<p><A NAME="an_119:62">119:62</A>&nbsp;Bae jucajulo gui tatalopuenge, ya junaejao grasias, sa pot y tinas na juisiomo.</p> 
<p><A NAME="an_119:63">119:63</A>&nbsp;Guajo gachong ayo sija y manmaa&#241;ao nu jago, yan ayo sija y umadadaje y finanag&#252;emo.</p> 
<p><A NAME="an_119:64">119:64</A>&nbsp;Y tano, O Jeova, bula ni y minaasemo: fanag&#252;eyo ni y laymo sija.</p> 
<p><A NAME="an_119:65">119:65</A>&nbsp;<b>TETH</b> Mauleg finatinasmo ni y tentagomo, O Jeova, jaftaemano y sinanganmo.</p> 
<p><A NAME="an_119:66">119:66</A>&nbsp;Fanag&#252;eyo mauleg na juisio yan tiningo: sa jagasja jujonggue y tinagomo.</p> 
<p><A NAME="an_119:67">119:67</A>&nbsp;Antes di jutriste, umabagyo; lao pago juadaje y sinanganmo.</p> 
<p><A NAME="an_119:68">119:68</A>&nbsp;Jago maulegjao, ya unfatinas mauleg; fanag&#252;eyo ni y laymo sija.</p> 
<p><A NAME="an_119:69">119:69</A>&nbsp;Y sobetbio jafatinas un dinague contra guajo: bae juadadajeja y finanag&#252;emo sija contodo y corasonjo.</p> 
<p><A NAME="an_119:70">119:70</A>&nbsp;Y corason&#241;ija, manmantica calang sebo: lao jumagofyo ni y laymo.</p> 
<p><A NAME="an_119:71">119:71</A>&nbsp;Mauleg para guajo, na guinin ninatristeyo; para jueyag y laymo sija.</p> 
<p><A NAME="an_119:72">119:72</A>&nbsp;Y lay y pachotmo, mauleg&#241;a para guajo, qui ni mit na oro yan salape.</p> 
<p><A NAME="an_119:73">119:73</A>&nbsp;<b>JOD</b> Y canaemo sija fumatinasyo yan fumajechurayo; naeyo tiningo, para jueyag y tinagomo sija.</p> 
<p><A NAME="an_119:74">119:74</A>&nbsp;Ayo sija y manmaa&#241;ao nu jago ujalieyo ya ufanmagof; sa jagasja junangga y sinanganmo.</p> 
<p><A NAME="an_119:75">119:75</A>&nbsp;O Jeova, jutungoja na y juisiomo tunas, yan pot y minagajetmo na unnatristeyo.</p> 
<p><A NAME="an_119:76">119:76</A>&nbsp;Polo jutayuyutjao ya y minauleg y minaasemo unamagofyo, jaftaemano y sinanganmo gui tentagomo.</p> 
<p><A NAME="an_119:77">119:77</A>&nbsp;Polo ya ufato guiya guajo y cari&#241;oso na minaasemo sija, para ul&#226;l&#226;yo; sa y tinagomo y minagofjo.</p> 
<p><A NAME="an_119:78">119:78</A>&nbsp;Polo ya manmamajlao y mansobetbio; sa manapodong yo nu y dinague: lao jujajasoja y finanag&#252;e sija.</p> 
<p><A NAME="an_119:79">119:79</A>&nbsp;Polo ya umabira iyaguajo ayo sija y manmaa&#241;ao nu jago, yan sija ujatungo y testimonio sija.</p> 
<p><A NAME="an_119:80">119:80</A>&nbsp;Polo ya fitme y corasonjo gui laymo, ya chajo mamamajlao.</p> 
<p><A NAME="an_119:81">119:81</A>&nbsp;<b>CAPH</b> Y antijo lalango pot y satbasionmo, lao junananggaja y sinanganmo.</p> 
<p><A NAME="an_119:82">119:82</A>&nbsp;Y atadogco ninalachae pot y sinanganmo mientras ileleco: Ngaean nae unconsuelayo.</p> 
<p><A NAME="an_119:83">119:83</A>&nbsp;Sa jumuyongyo calang y boteya gui jalom aso; lao trabia ti malelefayo ni y laymo sija.</p> 
<p><A NAME="an_119:84">119:84</A>&nbsp;Cuanto sija y jaanen y tentagomo? Asta ngaean nae unjusga ayo sija y pumetsisigueyo?</p> 
<p><A NAME="an_119:85">119:85</A>&nbsp;Y mansobetbio manmanguadog joyo para guajo, ni y ti taeg&#252;ije laymo.</p> 
<p><A NAME="an_119:86">119:86</A>&nbsp;Todo y tinagomo sija manunas: ayudayo sa sija mapetsisigueyo ni y dinague.</p> 
<p><A NAME="an_119:87">119:87</A>&nbsp;Canaja malalachaeyo gui jilo y tano; lao ti judingo y finanag&#252;emo sija.</p> 
<p><A NAME="an_119:88">119:88</A>&nbsp;Nal&#226;l&#226;yo pot y cari&#241;oso na g&#252;inaeyamo, ayo nae juadaje y testimonion pachotmo.</p> 
<p><A NAME="an_119:89">119:89</A>&nbsp;<b>LAMED</b> O Jeova, para taejinecog y sinanganmo fitme gui langet.</p> 
<p><A NAME="an_119:90">119:90</A>&nbsp;Y minagajetmo gagaegue asta todo y generasion sija; jago plumanta y tano ya sumaga.</p> 
<p><A NAME="an_119:91">119:91</A>&nbsp;Sija jasisigueja asta pago na jaane jaftaemano y otdenmo; sa todos sija tentagomo.</p> 
<p><A NAME="an_119:92">119:92</A>&nbsp;Yaguin ti jagas janamagofyo y laymo, jagas malingo ni y trinisteco.</p> 
<p><A NAME="an_119:93">119:93</A>&nbsp;Ti jumalefa ni y finanag&#252;emo sija para taejinecog: sa pot sija na unnal&#226;l&#226;yo.</p> 
<p><A NAME="an_119:94">119:94</A>&nbsp;Guajo iyomoyo, satbayo; sa jualiligao y finanag&#252;emo sija.</p> 
<p><A NAME="an_119:95">119:95</A>&nbsp;Y manaelaye manananggayo para umayulang; lao jugueguesjasoja y testimoniomo sija.</p> 
<p><A NAME="an_119:96">119:96</A>&nbsp;Guinin julie y uttimon y todo quinabales; ya y tinagomo gosfeda.</p> 
<p><A NAME="an_119:97">119:97</A>&nbsp;<b>MEM</b> O jafa muna juguaeyo y tinagomo! esteja jinasosoco todot dia.</p> 
<p><A NAME="an_119:98">119:98</A>&nbsp;Y tinagomo janafanungo&#241;ayo qui enemigujo sija; sa sija siempre infanjajameja.</p> 
<p><A NAME="an_119:99">119:99</A>&nbsp;Megae&#241;a tiningojo qui todo y maestronomo sija: sa y testimoniomo sija, y jinasojo.</p> 
<p><A NAME="an_119:100">119:100</A>&nbsp;Manungo&#241;ayo qui y manbijo; sa juadadaje y finanag&#252;emo sija.</p> 
<p><A NAME="an_119:101">119:101</A>&nbsp;Junapara y adengjo guato gui todo chalan tinaelaye, para juadaje y sinangan.</p> 
<p><A NAME="an_119:102">119:102</A>&nbsp;Ti jubirayo gui juisiomo: sa jagasja unfanag&#252;eyo.</p> 
<p><A NAME="an_119:103">119:103</A>&nbsp;Na minames y sinanganmo ni y chinaguijo, junggan mames&#241;a qui y miet para y pachotto.</p> 
<p><A NAME="an_119:104">119:104</A>&nbsp;Guinin y finanag&#252;emo sija nae ma&#241;uleyo tiningo: enaomina juchatlie todo y chalan mandacon.</p> 
<p><A NAME="an_119:105">119:105</A>&nbsp;<b>NUN</b> Y sinanganmo y candet para y adengjo, yan manana gui chalanjo.</p> 
<p><A NAME="an_119:106">119:106</A>&nbsp;Manjulayo ya junafitme na juadaje y tinas na juisiomo sija.</p> 
<p><A NAME="an_119:107">119:107</A>&nbsp;Gospiniteyo; nal&#226;l&#226;yo, O Jeova, jaftaemano y sinanganmo.</p> 
<p><A NAME="an_119:108">119:108</A>&nbsp;O Jeova, jutatayuyut jao: chajlao y libren y inefresen pachotto sija, ya fanag&#252;eyo ni y juisiomo.</p> 
<p><A NAME="an_119:109">119:109</A>&nbsp;Antijo siempre gaegue g&#252;i canaejo; lao ti malelefayo ni y laymo.</p> 
<p><A NAME="an_119:110">119:110</A>&nbsp;Y manaelaye maplantayeyo laso; lao ti sumujayo gui finanag&#252;emo.</p> 
<p><A NAME="an_119:111">119:111</A>&nbsp;Juchule erensiaco para siempre y testimoniomo sija; sa sija y minagof y corasonjo.</p> 
<p><A NAME="an_119:112">119:112</A>&nbsp;Jumangag y corasonjo para jucumple y laymo sija; para taejinecog asta y uttimo.</p> 
<p><A NAME="an_119:113">119:113</A>&nbsp;<b>SAMECH</b> Juchatlie y mangaejinaso dobble: lao y tinagomo juguaeya.</p> 
<p><A NAME="an_119:114">119:114</A>&nbsp;Jago y fanatogco na lugat yan y patangjo: junanangga, y sinanganmo.</p> 
<p><A NAME="an_119:115">119:115</A>&nbsp;Fa&#241;uja guiya guajo jamyo ni y chumog&#252;e manaelaye: para juadadaje y tinago Yuusso.</p> 
<p><A NAME="an_119:116">119:116</A>&nbsp;Mantieneyo jaftaemano y sinanganmo, para jul&#226;l&#226;: ya chamoyo na mamamajlao ni y ninanggaco.</p> 
<p><A NAME="an_119:117">119:117</A>&nbsp;Mantieneyo ya juseguro: ya jurespeta y tinagomo sija siempre.</p> 
<p><A NAME="an_119:118">119:118</A>&nbsp;Unpolo pot taya todo ayo sija y manaba gui laymo: sa y finababa&#241;ija taebale.</p> 
<p><A NAME="an_119:119">119:119</A>&nbsp;Unnafa&#241;uja todo ayo sija y manaelaye gui tano calang basula: enao mina juguaeya y testimoniomo sija.</p> 
<p><A NAME="an_119:120">119:120</A>&nbsp;Y catneco lalaolao pot y maa&#241;ao&#241;a nu jago: ya maa&#241;aoyo ni y juisiomo sija.</p> 
<p><A NAME="an_119:121">119:121</A>&nbsp;<b>AIN</b> Jufatinas juisio yan tininas: chamoyo dumidingo gui minafa&#241;atsagayo.</p> 
<p><A NAME="an_119:122">119:122</A>&nbsp;Jago unaseguro y tentagomo para mauleg; chamo pum&#243;polo y sobetbio na unachatsagayo.</p> 
<p><A NAME="an_119:123">119:123</A>&nbsp;y atadogco yafae pot y satbasionmo, yan pot y tinas na sinanganmo.</p> 
<p><A NAME="an_119:124">119:124</A>&nbsp;Fatinas gui tentagomo jaftaemano y minaasemo, yan fanag&#252;eyo ni y laymo sija.</p> 
<p><A NAME="an_119:125">119:125</A>&nbsp;Guajo tentagomoyo; naeyo tiningo, ya jutungo y tinagomo sija.</p> 
<p><A NAME="an_119:126">119:126</A>&nbsp;Esta tiempo para si Jeova ufachocho: na sija manataebale y laymo.</p> 
<p><A NAME="an_119:127">119:127</A>&nbsp;Enao mina juguaeya y tinagomo sija, mas qui y oro, junggan, mas qui y fino na oro.</p> 
<p><A NAME="an_119:128">119:128</A>&nbsp;Enao mina junaguaelaye todo y finanag&#252;emo sa tunas pot todo g&#252;inaja: ya juchatlie y cada chalan dacon.</p> 
<p><A NAME="an_119:129">119:129</A>&nbsp;<b>PE</b> Y tinagomo sija mann&#225;manman: enao mina maninadadaje ni y antijo.</p> 
<p><A NAME="an_119:130">119:130</A>&nbsp;Y binaban y sinanganmo numae manana: jananae tinago&#241;a y manaetiningo.</p> 
<p><A NAME="an_119:131">119:131</A>&nbsp;Juguefbaba y pachotto, ya sumuspirosyo: sa majalangyo ni y tinagomo sija.</p> 
<p><A NAME="an_119:132">119:132</A>&nbsp;Birajao guiya guajo, y unmaase nu guajo, taeg&#252;ije y costumbremo ni unfatinas ni ayo sija ni gumaeya y naanmo.</p> 
<p><A NAME="an_119:133">119:133</A>&nbsp;Naregla y pinecatto ni y sinanganmo: ya chamo na fangagae ninasi&#241;a y jafa na isao guiya guajo.</p> 
<p><A NAME="an_119:134">119:134</A>&nbsp;Nalibreyo gui chiniguet y taotao, ayo nae juadaje y finanag&#252;emo.</p> 
<p><A NAME="an_119:135">119:135</A>&nbsp;Nafanina y matamo gui jilo y tentagomo; ya unfanag&#252;eyo ni y laymo.</p> 
<p><A NAME="an_119:136">119:136</A>&nbsp;Janom sadog manmalalago papa gui atadogco sija sa sija ti maadaje y tinagomo.</p> 
<p><A NAME="an_119:137">119:137</A>&nbsp;<b>TZADE</b> Tunasjao, O Jeova, yan tunas y juisiomo sija.</p> 
<p><A NAME="an_119:138">119:138</A>&nbsp;Jagasja untago y testimoniomo sija gui tininas, yan minagajetja.</p> 
<p><A NAME="an_119:139">119:139</A>&nbsp;Y inigojo jalachaeyo, sa y contrariujo sija manmalefa ni y sinanganmo sija.</p> 
<p><A NAME="an_119:140">119:140</A>&nbsp;Y sinanganmo sengasgas: enao mina jaguaeya y tentagomo.</p> 
<p><A NAME="an_119:141">119:141</A>&nbsp;Diquiqueyo, ya madespresiayo, lao ti malelefayo ni y finanag&#252;emo sija.</p> 
<p><A NAME="an_119:142">119:142</A>&nbsp;Y tininasmo taejinecog na tininas ya y tinagomo minagajet.</p> 
<p><A NAME="an_119:143">119:143</A>&nbsp;Chinatsaga yan pinite sumodayo: lao y tinagomo sija minagofjo.</p> 
<p><A NAME="an_119:144">119:144</A>&nbsp;Y testimoniomo sija manunas para taejinecog: naeyo tiningo ya jul&#226;l&#226;.</p> 
<p><A NAME="an_119:145">119:145</A>&nbsp;<b>KOPH</b> Umaagangyo contodo y corasonjo; opeyo, O Jeova; bae juadaje y laymo sija.</p> 
<p><A NAME="an_119:146">119:146</A>&nbsp;Jagasja juagangjao; satbayo, ya juadaje y testimoniomo sija.</p> 
<p><A NAME="an_119:147">119:147</A>&nbsp;Taftaf&#241;ayo qui y egaan ya umagangyo: junangga guiya jago.</p> 
<p><A NAME="an_119:148">119:148</A>&nbsp;Y atadogco tafta&#241;a qui y bumela gui puenge para jujajasoja y sinanganmo.</p> 
<p><A NAME="an_119:149">119:149</A>&nbsp;Jungog y inagangjo jaftaemano y minauleg g&#252;inaeyamo: O Jeova, nal&#226;l&#226;yo, jaftaemano y juisiomo.</p> 
<p><A NAME="an_119:150">119:150</A>&nbsp;Manjijot ayo sija y tumatitiye y tinaelaye: sija ma&#241;ago gui tinagomo.</p> 
<p><A NAME="an_119:151">119:151</A>&nbsp;Jago jijot jao, O Jeova; yan todo y tinagomo sija minagajet.</p> 
<p><A NAME="an_119:152">119:152</A>&nbsp;Pot guinin ampmam na tiempo jutungo y testimoniomo sija, ni y unplanta sija para siempre.</p> 
<p><A NAME="an_119:153">119:153</A>&nbsp;<b>RESH</b> Jaso y trinisteco, ya nalibreyo; sa ti malefayo ni y laymo.</p> 
<p><A NAME="an_119:154">119:154</A>&nbsp;Plaitea y causaco, ya nalibreyo ni apasmo: nal&#226;l&#226;yo jaftaemano y sinanganmo.</p> 
<p><A NAME="an_119:155">119:155</A>&nbsp;Chago y satbasion gui manaelaye, sa ti maaliligao y laymo sija.</p> 
<p><A NAME="an_119:156">119:156</A>&nbsp;Dangculo y cari&#241;oso na minaasemo, O Jeova, nal&#226;l&#226;yo jaftaemano y juisiomo sija.</p> 
<p><A NAME="an_119:157">119:157</A>&nbsp;Megae pumetsisigueyo yan contrariujo; lao ti sumususujayo gui testimoniomo sija.</p> 
<p><A NAME="an_119:158">119:158</A>&nbsp;Julie y fumatinas dinague, ya tristeyo, sa ti maadaje y sinanganmo.</p> 
<p><A NAME="an_119:159">119:159</A>&nbsp;Jaso jafa muna juguaeya y finanag&#252;emo sija: nal&#226;l&#226;yo, O Jeova, jaftaemano y munamauleg g&#252;inaeyamo.</p> 
<p><A NAME="an_119:160">119:160</A>&nbsp;Y resumen sinanganmo minagajet; ya cada uno tunas na juisiomo sija gagaegue para taejinecog.</p> 
<p><A NAME="an_119:161">119:161</A>&nbsp;<b>SHIN</b> Y prinsipe sija mapetsisigueyo sin causa: lao y corasonjo maaa&#241;aoja ni y sinanganmo.</p> 
<p><A NAME="an_119:162">119:162</A>&nbsp;Jumagofyo ni y sinanganmo, taeg&#252;ije y manma&#241;oda dangculo na inamot.</p> 
<p><A NAME="an_119:163">119:163</A>&nbsp;Jugoschatlie ya juingin y dinague; lao y laymo juguaeya.</p> 
<p><A NAME="an_119:164">119:164</A>&nbsp;Siete maje gui un jaane jualabajao, sa pot y tinas na juisiomo.</p> 
<p><A NAME="an_119:165">119:165</A>&nbsp;Dangculo na pas guaja para ayo sija y gumaeya y laymo, ya taya lugat&#241;ija para ufanmatompo.</p> 
<p><A NAME="an_119:166">119:166</A>&nbsp;O Jeova, jagasja junangga y satbasionmo, ya esta juchog&#252;e y tinagomo sija.</p> 
<p><A NAME="an_119:167">119:167</A>&nbsp;Y antijo esta jaadaje y tinagomo sija: ya sija mangosyajo.</p> 
<p><A NAME="an_119:168">119:168</A>&nbsp;Esta juadaje y finanag&#252;emo sija yan y testimoniomo sija; sa todo y jinanaojo mangaegue gui menamo.</p> 
<p><A NAME="an_119:169">119:169</A>&nbsp;<b>TAU</b> Polo ya y inagangjo ufato jijot gui menamo, O Jeova: naeyo tiningojo jaftaemano y sinanganmo.</p> 
<p><A NAME="an_119:170">119:170</A>&nbsp;Polo y tinayuyutto ya ufato gui menamo: nalibreyo jaftaemano y sinanganmo.</p> 
<p><A NAME="an_119:171">119:171</A>&nbsp;Polo y labiosso ya umasangan alabansa sija; sa unfanag&#252;eyo ni y laymo sija.</p> 
<p><A NAME="an_119:172">119:172</A>&nbsp;Polo ya y jilajo ucanta y sinanganmo: sa todo y tinagomo manunas.</p> 
<p><A NAME="an_119:173">119:173</A>&nbsp;Polo ya ulisto y canaemo para uinayudayo; sa y tinagomo jagasja juayeg.</p> 
<p><A NAME="an_119:174">119:174</A>&nbsp;Jagasja majalangyo ni y satbasionmo, O Jeova: ya y laymo minagofjo.</p> 
<p><A NAME="an_119:175">119:175</A>&nbsp;Palo ya ul&#226;l&#226; y antijo, ya ualabajao: polo ya juisiomo sija uinayudayo.</p> 
<p><A NAME="an_119:176">119:176</A>&nbsp;Juabagyo, parejo yan y malingo na quinilo: aligao y tentagomo; sa ti malelefayo ni y tiningomo sija.</p> 
<p><A NAME="an_120:1">120:1</A>&nbsp;<b>Y Cantan Quinajulo.</b> JUAGANG si Jeova gui anae chatsagayo, ya jaopeyo.</p> 
<p><A NAME="an_120:2">120:2</A>&nbsp;Nalibre y antijo, O Jeova, gui mandacon na labios, yan y maf&#225;fababa na jula.</p> 
<p><A NAME="an_120:3">120:3</A>&nbsp;Jafa unmannae jao, pat jafa mas unmafatinas guiya jago y dacon: na jula?</p> 
<p><A NAME="an_120:4">120:4</A>&nbsp;Y cadidug y flechan y matatnga, yan y pinigan gago.</p> 
<p><A NAME="an_120:5">120:5</A>&nbsp;Ae ae guajo, ni taotao tumanoyo guiya Meseg, ya sumagayo gui tiendan Kedar.</p> 
<p><A NAME="an_120:6">120:6</A>&nbsp;Y antijo sumaga apmam, yan ayo y chumatlie y pas.</p> 
<p><A NAME="an_120:7">120:7</A>&nbsp;Guajo para pas, lao, anae cumuentosyo, sija para guera.</p> 
<p><A NAME="an_121:1">121:1</A>&nbsp;<b>Y Cantan Quinajulo.</b> JUJATSA julo y atadogco gui sabana: guinin mamano mague y umayuyudayo?</p> 
<p><A NAME="an_121:2">121:2</A>&nbsp;Y umayuyudayo guinin as Jeova, ni y fumatinas y langet yan y tano.</p> 
<p><A NAME="an_121:3">121:3</A>&nbsp;Ti upolo y adengmo na umanacalamten: ayo y umadadajejao ti umatujog.</p> 
<p><A NAME="an_121:4">121:4</A>&nbsp;Estag&#252;e, y umadadaje Israel ti umatujog ni ti umaego.</p> 
<p><A NAME="an_121:5">121:5</A>&nbsp;Si Jeova y umadadajejao: si Jeova nujongmo gui agapa na canaemo.</p> 
<p><A NAME="an_121:6">121:6</A>&nbsp;Y atdao ti unninasague gui jaane, ni y pilan gui puenge.</p> 
<p><A NAME="an_121:7">121:7</A>&nbsp;Si Jeova uninadaje gui todo tinaelaye: g&#252;iya uadaje y antimo.</p> 
<p><A NAME="an_121:8">121:8</A>&nbsp;Si Jeova uninadaje yan jumujuyongjao yan jumajalomjao, desde pago na tiempo yan para taejinecog.</p> 
<p><A NAME="an_122:1">122:1</A>&nbsp;<b>Y Cantan Quinajulo.</b> MAGOFYO anae ileg&#241;ija nu guajo, nije tafanmalag y guima Jeova.</p> 
<p><A NAME="an_122:2">122:2</A>&nbsp;Y adengta ufanojgue gui jalom y trangcamo, O Jerusalem.</p> 
<p><A NAME="an_122:3">122:3</A>&nbsp;Jerusalem, mafatinas jago calang y siuda ni y mafatinas mafnot:</p> 
<p><A NAME="an_122:4">122:4</A>&nbsp;Sa ayo nae mangajulo y tribosija, magajet na y tribon y Jeova, pot y testimonio guiya Israel, para ujanae grasias y naan Jeova.</p> 
<p><A NAME="an_122:5">122:5</A>&nbsp;Sa ayonae mapolo y trono sija para ufanmanjusga, y trono sija gui guima David.</p> 
<p><A NAME="an_122:6">122:6</A>&nbsp;Fanmanayuyut para upas iyon Jerusalem: sa mumegae ayo sija y gumaeyajao.</p> 
<p><A NAME="an_122:7">122:7</A>&nbsp;Pas ugaegue gui jalom y quelatmo, yan guinefsaga gui jalom palasyomo.</p> 
<p><A NAME="an_122:8">122:8</A>&nbsp;Pot causan y ma&#241;elujo yan y mangachongjo, jualog pago: Pas ugaegue gui sanjalommo.</p> 
<p><A NAME="an_122:9">122:9</A>&nbsp;Pot causan guma Jeova Yuusso nae jualigao y minaulegmo.</p> 
<p><A NAME="an_123:1">123:1</A>&nbsp;<b>Y Cantan Quinajulo.</b> YYAJAGO nae jujatsa y atadogco, O jago ni y matatachong gui langet sija.</p> 
<p><A NAME="an_123:2">123:2</A>&nbsp;Estag&#252;e, parejo yan y atadog tentago sija ni y jaaatan y canae y amu&#241;ija, yan y atadog sija y palaoan jaaatan y canae y amafia; parejoja y atadogmame jaaatan locue si Jeova Yuusmame, asta qui ugaemaase nu jame.</p> 
<p><A NAME="an_123:3">123:3</A>&nbsp;Gaease nu jame, O Jeova, gaease nu jame: sa guesmanbulajam ni y iningen.</p> 
<p><A NAME="an_123:4">123:4</A>&nbsp;Y antita senbula ni y binitlean ayo sija y taepinite, yan y denespresian y mansobetbio.</p> 
<p><A NAME="an_124:1">124:1</A>&nbsp;<b>Y Cantan Quinajulo; iyon David.</b> YANGUIN si Jeova ti guinin estaba gui bandata, pago Israel ualog;</p> 
<p><A NAME="an_124:2">124:2</A>&nbsp;Yanguin si Jeova ti guinin estaba gui bandata, anae y taotao sija mangajulo contra jita:</p> 
<p><A NAME="an_124:3">124:3</A>&nbsp;Ayo nae japa&#241;otjit lal&#226;l&#226;, yanguin mangosbubu contra jita.</p> 
<p><A NAME="an_124:4">124:4</A>&nbsp;Ayo nae janafanmachuchudajit y janom, yan y diquique na sadog malofan gui jilo y antita:</p> 
<p><A NAME="an_124:5">124:5</A>&nbsp;Ayo nae y mansobetbio na janom manmalofan gui jilo y antita.</p> 
<p><A NAME="an_124:6">124:6</A>&nbsp;Dichoso si Jeova, sa ti mannae nu jita para g&#252;inaja y nifen&#241;ija.</p> 
<p><A NAME="an_124:7">124:7</A>&nbsp;Y antijo umescapa taeg&#252;ije y pajaro yan umescapa g&#252;e gui lason y tiradot: magtos y laso, ya manescapajam.</p> 
<p><A NAME="an_124:8">124:8</A>&nbsp;Y naan Jeova umayuyudajam, ni y fumatinas y langet yan y tano.</p> 
<p><A NAME="an_125:1">125:1</A>&nbsp;<b>Y Cantan Quinajulo.</b> TODO ayo y umangogoco sija gui as Jeova ufanaeg&#252;ije y egso Sion, ni y ti si&#241;a manacalamten, ya usaga para taejinecog.</p> 
<p><A NAME="an_125:2">125:2</A>&nbsp;Taemanoja y egso sija gui oriyan Jerusalem, taeg&#252;ijeja si Jeova gui oriyan y taotao&#241;a sija, desde pago para taejinecog.</p> 
<p><A NAME="an_125:3">125:3</A>&nbsp;Sa y baran y manaelaye ti usaga gui jilo y fottuna y manunas; sa noseaja ujajuto mona canae&#241;ija y manunas gui tinaelaye.</p> 
<p><A NAME="an_125:4">125:4</A>&nbsp;Fatinas mauleg g&#252;ije sija gui manmauleg, O Jeova, yan ayo sija y manunas corason&#241;ija.</p> 
<p><A NAME="an_125:5">125:5</A>&nbsp;Lao ayo sija y bumira sija ya malag y echong na chalan&#241;ija, si Yuus ufaninesgaejon yan ayo sija y manmamatitinas tinaelaye. Pas ugaegue guiya Israel.</p> 
<p><A NAME="an_126:1">126:1</A>&nbsp;<b>Y Cantan Quinajulo.</b> ANAE jabira talo si Jeova y quinautiba iyon Sion, manparejojit yan ayo sija y manmang&#252;ife.</p> 
<p><A NAME="an_126:2">126:2</A>&nbsp;Ayonae y pachotto bula chinaleg, ya y jilata canta: ya ayonae ujaalog gui entalo y nasion sija: si Jeova jafatinas dangculo na g&#252;inaja para sija.</p> 
<p><A NAME="an_126:3">126:3</A>&nbsp;Si Jeova jafatinas dangculo na g&#252;inaja para jita; enaomina tafanmagof.</p> 
<p><A NAME="an_126:4">126:4</A>&nbsp;Bira talo y quinautibanmame, O Jeova, taeg&#252;ije y sadog gui sumanjaya.</p> 
<p><A NAME="an_126:5">126:5</A>&nbsp;Ayo sija y manmananom yan lago: ufanmangoco yan minagof.</p> 
<p><A NAME="an_126:6">126:6</A>&nbsp;Achogja jumajanao mona ya tuma tanges, ma&#241;u&#241;ule bonito na semiya; ufato talo yan y minagof&#241;a, jachuchuleja y manojon quineco&#241;a.</p> 
<p><A NAME="an_127:1">127:1</A>&nbsp;<b>Y Cantan Quinajulo; iyon Salomon.</b> YANGUIN ti si Jeova y jumatsa y guima, taebale y finatinas&#241;ija y manmachocho: yanguin ti si Jeova y umadaje y siuda, y guatdia magmamataja lao taebale.</p> 
<p><A NAME="an_127:2">127:2</A>&nbsp;Taebale y uncajulo taftaf, ya undescansa atrasao, ya uncano y pan pinite: sa jananaeja ni y g&#252;inaeya&#241;a y mamaego.</p> 
<p><A NAME="an_127:3">127:3</A>&nbsp;Estag&#252;e, y famaguon erensian Jeova: ya yi tinegcha y tiyan, apasi&#241;a.</p> 
<p><A NAME="an_127:4">127:4</A>&nbsp;Jaftaemanoja y flecha gui canae y matatnga na taotao; taeg&#252;ijeja locue y famaguon y manpatgon.</p> 
<p><A NAME="an_127:5">127:5</A>&nbsp;Magof y taotao yanguin bula y questat y flecha&#241;a nu sija: ti ufanmamajlao, lao ufanguentos yan y enemigo sija gui trangca.</p> 
<p><A NAME="an_128:1">128:1</A>&nbsp;<b>Y Cantan Quinajulo.</b> DICHOSO ayo y maa&#241;ao as Jeova; ni y mamomocat, gui chalan&#241;a sija.</p> 
<p><A NAME="an_128:2">128:2</A>&nbsp;Sa uncano y finachocho y canaemo: siempre unmagof yan umauleg para jago.</p> 
<p><A NAME="an_128:3">128:3</A>&nbsp;Y asaguamo utaeg&#252;ije y trongcon ubas ni y bula tinegcha gui jalom guimamo: y famaguonmo manparejo yan y tinanom olibo gui oriyan y lamasamo.</p> 
<p><A NAME="an_128:4">128:4</A>&nbsp;Estag&#252;e, taeg&#252;ijeja y bendision&#241;a ni y maa&#241;ao as Jeova.</p> 
<p><A NAME="an_128:5">128:5</A>&nbsp;Si Jeova ubinendisejao gui Sion; ya unlie y minauleg guiya Jerusalem todo y jaanin y lin&#226;l&#226;mo.</p> 
<p><A NAME="an_128:6">128:6</A>&nbsp;Magajet na unlie y famaguon y famaguonmo. Pas ugaegue guiya Israel.</p> 
<p><A NAME="an_129:1">129:1</A>&nbsp;<b>Y Cantan Quinajulo.</b> MEGAE na tiempo nae manapiniteyo desde y pinatgonjo: polo ya ualog Israel pago:</p> 
<p><A NAME="an_129:2">129:2</A>&nbsp;Megae na tiempo nae manapiniteyo desde y pinatgonjo: lao trabia ti mangana ni y ninasi&#241;a&#241;ija contra guajo.</p> 
<p><A NAME="an_129:3">129:3</A>&nbsp;Y manmanalado jaalado gui jilo y tatalojo: janafananaco y sutco&#241;ija.</p> 
<p><A NAME="an_129:4">129:4</A>&nbsp;Si Jeova tunaeg&#252;e: g&#252;iya umutut y cuetdas y manaelaye.</p> 
<p><A NAME="an_129:5">129:5</A>&nbsp;Polo ya ufanmamajlao todo ayo y bumira sija tate, todo sija y chumatlie Sion.</p> 
<p><A NAME="an_129:6">129:6</A>&nbsp;Polo ya ufantaeg&#252;ije y chaguan gui jilo guma, ni y anglo antes di udoco:</p> 
<p><A NAME="an_129:7">129:7</A>&nbsp;Ya cha&#241;a y manuutut chaguan munabubula y canae&#241;a, ni y pechon&#241;a y manmanonojo.</p> 
<p><A NAME="an_129:8">129:8</A>&nbsp;Ni ujaalog ayo sija y manmalolofan, Y bendision Jeova usaga gui jilomo; jame bumendise jao pot y naan Jeova.</p> 
<p><A NAME="an_130:1">130:1</A>&nbsp;<b>Y Cantan Quinajulo.</b> Y sumanjiyong y tinadong nae juagang jao, O Jeova.</p> 
<p><A NAME="an_130:2">130:2</A>&nbsp;Jeova, ecungog y inagangjo: polo ya talangamo sija uegueng gui inagang y guinagaojo.</p> 
<p><A NAME="an_130:3">130:3</A>&nbsp;Yanguin mojon unmatca y tinaelaye sija; Jeova, jaye utojg&#252;e?</p> 
<p><A NAME="an_130:4">130:4</A>&nbsp;Lao guaja inasie guiya jago, para unmamaa&#241;ag&#252;e.</p> 
<p><A NAME="an_130:5">130:5</A>&nbsp;Junanangga si Jeova, y antijo mannanangga, ya y sinangan&#241;a junanangga.</p> 
<p><A NAME="an_130:6">130:6</A>&nbsp;Y antijo jananangga si Jeova, mas qui y guatdia sija ni manmannanangga y egaan: magajet na mas qui y guatdia sija manmannananangga y egaan.</p> 
<p><A NAME="an_130:7">130:7</A>&nbsp;O Israel nangga si Jeova; sa gui as Jeova guaja minaase, ya iya guiya nae megae na inalibre.</p> 
<p><A NAME="an_130:8">130:8</A>&nbsp;Ya g&#252;iya unalibre Israel todo gui tinaelaye&#241;a.</p> 
<p><A NAME="an_131:1">131:1</A>&nbsp;<b>Y Cantan Quinajulo; iyon David.</b> JEOVA, ti sobetbio y corasojo, ni ti taglajiyon y atadogco: ni comequegaechecho yo ni y dangculo na g&#252;inaja; ni mas nin&#225;manman para guajo.</p> 
<p><A NAME="an_131:2">131:2</A>&nbsp;Magajet na jufamatquilo yo yan junaquietoyo; taeg&#252;ije y patgon yan ninasusu as nana&#241;a: y antijo guiya guajo parejo yan y patgon ni y sumususu.</p> 
<p><A NAME="an_131:3">131:3</A>&nbsp;O Israel nangga si Jeova, desde pago ya para taejinecog.</p> 
<p><A NAME="an_132:1">132:1</A>&nbsp;<b>Y Cantan Quinajulo.</b> JEOVA jaso para si David, todo y triniste&#241;a;</p> 
<p><A NAME="an_132:2">132:2</A>&nbsp;Jaftaemano na manjula gui as Jeova yan japromete y Gaesisi&#241;a gui as Jacob;</p> 
<p><A NAME="an_132:3">132:3</A>&nbsp;Magajet na ti jujalom gui tabetnaculon y guimajo, ni jufalag gui camajo:</p> 
<p><A NAME="an_132:4">132:4</A>&nbsp;Ti junamatujog y atadogco; ni junamaego y lasas y atadogco,</p> 
<p><A NAME="an_132:5">132:5</A>&nbsp;Asta qui jusodayo y lugat para si Jeova, y tabetnaculo para y Gaesisi&#241;a gui as Jacob.</p> 
<p><A NAME="an_132:6">132:6</A>&nbsp;Estag&#252;e na injingog masangang&#252;e guiya Efrata ya inseda gui fangualuan qui jalomtano.</p> 
<p><A NAME="an_132:7">132:7</A>&nbsp;Infanjalom gui tabetnaculu&#241;a: inadora gui menan y fa&#241;ajangan adeng&#241;a.</p> 
<p><A NAME="an_132:8">132:8</A>&nbsp;Cajulo, O Jeova, gui lugat y descansomo: jago yan y atcan y minetgotmo.</p> 
<p><A NAME="an_132:9">132:9</A>&nbsp;Polo y mamalemo sija ya ufanminagago ni y tininas: ya y ma&#241;antosmo sija ufanagang ni y minagof.</p> 
<p><A NAME="an_132:10">132:10</A>&nbsp;Pot y naan y tentagomo as David, chamo bumibira y matan y pinalaemo.</p> 
<p><A NAME="an_132:11">132:11</A>&nbsp;Si Jeova manjula minagajet gui as, David; ti ubira g&#252;e; y tinegcha y tataotaomo, juplanta gui jilo tronumo.</p> 
<p><A NAME="an_132:12">132:12</A>&nbsp;Yaguin jaadaje y famaguonmo y tratujo, yan y testimoniojo ni y jufanag&#252;e sija, asta y famaguon&#241;ija locue ufanmatachong gui tronumo para taejinecog.</p> 
<p><A NAME="an_132:13">132:13</A>&nbsp;Sa si Jeova guinin jaayeg Sion; este jadesea para saga&#241;a.</p> 
<p><A NAME="an_132:14">132:14</A>&nbsp;Este y lugat y descansoco para taejinecog: este nae jusaga; sa este judesea.</p> 
<p><A NAME="an_132:15">132:15</A>&nbsp;Bae jubendise dangculo y prebension&#241;a: ya bae junafannajong y mamoble&#241;a ni y pan.</p> 
<p><A NAME="an_132:16">132:16</A>&nbsp;Junafanminagago locue y mamale&#241;a sija ni y satbasion: yan y ma&#241;antos&#241;a sija ufanagang managang ni y minagof.</p> 
<p><A NAME="an_132:17">132:17</A>&nbsp;Ayonae junadoco y canggelon David: guinin jufamauleg y candit para y pinalaejo.</p> 
<p><A NAME="an_132:18">132:18</A>&nbsp;Bae junafanminagago y enemigu&#241;a sija ni y minamajlao; lao y jilo&#241;a nae unamagas y corona&#241;a.</p> 
<p><A NAME="an_133:1">133:1</A>&nbsp;<b>Y Cantan Quinajulo; iyon David.</b> ESTAG&#220;E, jafa munamauleg, yan jafa munamagof y ma&#241;elo ufa&#241;aga ma&#241;isija gui unoja.</p> 
<p><A NAME="an_133:2">133:2</A>&nbsp;Este parejo yan y mauleg na la&#241;a gui ilo, ni y mimilalag gui batbas, asta y batbas Aaron; ya jumajnanao papa asta y cueyon magagu&#241;a;</p> 
<p><A NAME="an_133:3">133:3</A>&nbsp;Taeg&#252;ije serenon Hermon, ni y mamopodong gui jilo ogso guiya Sion; sa ayo nae ma&#241;ago si Jeova y bendision, g&#252;iya taejinecog na lin&#226;l&#226;.</p> 
<p><A NAME="an_134:1">134:1</A>&nbsp;<b>Y Cantan Quinajulo.</b> ESTAG&#220;E, fanmanbendise as Jeova, todo jamyo ni y tentago Jeova, ni y manotojgue gui jalom y guima Jeova gui puenge.</p> 
<p><A NAME="an_134:2">134:2</A>&nbsp;Jatsa julo y canaemiyo gui sinantos na sagayan, ya fanmanbendise jamyo as Jeova.</p> 
<p><A NAME="an_134:3">134:3</A>&nbsp;Si Jeova ni y fumatinas y langet yan y tano, bumendise jao guiya Sion.</p> 
<p><A NAME="an_135:1">135:1</A>&nbsp;FANMANALABA jamyo as Jeova. Fanmanalaba jamyo y naan Jeova: fanmanalaba g&#252;e, O jamyo, ni y tentago Jeova sija.</p> 
<p><A NAME="an_135:2">135:2</A>&nbsp;Jamyo ni y manotojgue gui jalom guma Jeova, y jalom pateo y guimayuus.</p> 
<p><A NAME="an_135:3">135:3</A>&nbsp;Fanmanalaba as Jeova; sa si Jeova mauleg g&#252;e: fanganta y alabansa sija ni y naan&#241;a; sa magof este.</p> 
<p><A NAME="an_135:4">135:4</A>&nbsp;Sa si Jeova jaayeg si Jacob para g&#252;iya, ya Israel para y g&#252;inaja&#241;aja namaesa.</p> 
<p><A NAME="an_135:5">135:5</A>&nbsp;Sa jutungo na si Jeova dangculo g&#252;e: ya y Se&#241;otta taquilo&#241;a qui todo y Yuus.</p> 
<p><A NAME="an_135:6">135:6</A>&nbsp;Jafaja y malago&#241;a si Jeova, esteja jafatinas, gui langet yan y tano, yan y tase, yan todo y manadong na lugat.</p> 
<p><A NAME="an_135:7">135:7</A>&nbsp;Janafangajujulo y asgon sija guinin y uttimon y tano; janalalamlam para uuchan; janachinile y manglo gui g&#252;inaja&#241;a.</p> 
<p><A NAME="an_135:8">135:8</A>&nbsp;Ni y janalamen y finenana na fina&#241;ago guiya Egipto, todo y taotao yan y g&#226;g&#226;.</p> 
<p><A NAME="an_135:9">135:9</A>&nbsp;Ya manago se&#241;at sija yan mannamanman gui talo guiya jago, O Egipto: gui as Faraon yan todo y tentago&#241;a.</p> 
<p><A NAME="an_135:10">135:10</A>&nbsp;Ya janalamen y mandangculo na nasion, yan japuno y manmatat&#241;ga na ray sija.</p> 
<p><A NAME="an_135:11">135:11</A>&nbsp;Si Seh&#243;n ray y Amorreo yan si Og ray Bas&#225;n, yan todo y raeno sija guiya Cananea:</p> 
<p><A NAME="an_135:12">135:12</A>&nbsp;Ya mannae para erensia ni y tano&#241;ija: para erensian y taotao na guiya Israel.</p> 
<p><A NAME="an_135:13">135:13</A>&nbsp;Y naanmo O Jeova, gagaegue para taejinecog; y majasomo, O Jeova, para todo y generasion sija.</p> 
<p><A NAME="an_135:14">135:14</A>&nbsp;Sa si Jeova ujusga y taotao&#241;a, ya ugaease ni y tentago&#241;a sija.</p> 
<p><A NAME="an_135:15">135:15</A>&nbsp;Y idolos y nasion sija, salape yan oro, y checho y canae y taotao sija.</p> 
<p><A NAME="an_135:16">135:16</A>&nbsp;Guaja pachot&#241;ija, lao ti manguecuentos: guaja atadog&#241;ija, lao ti manmanlilie;</p> 
<p><A NAME="an_135:17">135:17</A>&nbsp;Guaja talanga&#241;ija; lao ti manmanjujungog; ni uguaja jinagong gui pachot&#241;ija.</p> 
<p><A NAME="an_135:18">135:18</A>&nbsp;Ayo sija y fumatinas estesija ujafanparejoja yan sija: magajet na cada uno ni y umangoco sija ni ayosija.</p> 
<p><A NAME="an_135:19">135:19</A>&nbsp;O guma Israel, bendise si Jeova: O guma Aaron, bendise si Jeova.</p> 
<p><A NAME="an_135:20">135:20</A>&nbsp;O guma Levi, bendise si Jeova: jamyo ni y manmaa&#241;ao as Jeova, bendise si Jeova.</p> 
<p><A NAME="an_135:21">135:21</A>&nbsp;Bendito si Jeova guinin Sion ni y sumaga guiya Jerusalem. Fanmanalaba jamyo as Jeova.</p> 
<p><A NAME="an_136:1">136:1</A>&nbsp;O nae si Jeova grasias; sa g&#252;iya mauleg: sa y minaase&#241;a gagaegue para taejinecog.</p> 
<p><A NAME="an_136:2">136:2</A>&nbsp;O nae grasias y Yuus y yuus sija: sa y minaase&#241;a gagaegue para taejinecog.</p> 
<p><A NAME="an_136:3">136:3</A>&nbsp;O nae grasias y Se&#241;ot y se&#241;ot sija: sa y minaase&#241;a gagaegue para taejinecog.</p> 
<p><A NAME="an_136:4">136:4</A>&nbsp;Para ayo y g&#252;iyaja namaesa fumatinas y dangculo namanman: sa y minaase&#241;a gagaegue para taejinecog.</p> 
<p><A NAME="an_136:5">136:5</A>&nbsp;Para g&#252;iya ni y pot y tiningo jafatinas y langet: sa y minaase&#241;a gagaegue para taejinecog.</p> 
<p><A NAME="an_136:6">136:6</A>&nbsp;Para g&#252;iya ni y jajuto y tano gui jilo janom sija: sa y minaase&#241;a gagaegue para taejinecog.</p> 
<p><A NAME="an_136:7">136:7</A>&nbsp;Para guiya ni y jafatinas y mandangculo na candet sija: sa y minaase&#241;a gagaegue para taejinecog.</p> 
<p><A NAME="an_136:8">136:8</A>&nbsp;Y atdao para ufangobietna gui jaane: sa y minaase&#241;a gagaegue para taejinecog.</p> 
<p><A NAME="an_136:9">136:9</A>&nbsp;Y pilan yan y pution sija para ufanmangobietna gui puenge: sa y minaase&#241;a gagaegue para taejinecog.</p> 
<p><A NAME="an_136:10">136:10</A>&nbsp;Para g&#252;iya ni y munalamen Egipto gui finenana na fina&#241;ago&#241;ija: sa y minaase&#241;a gagaegue para taejinecog.</p> 
<p><A NAME="an_136:11">136:11</A>&nbsp;Ya jacone juyong Israel gui entalo&#241;ija: sa y minaase&#241;a gagaegue para taejinecog.</p> 
<p><A NAME="an_136:12">136:12</A>&nbsp;Yan y metgot na jataf canae yan y canae na majala: sa y minaase&#241;a gagaegue para taejinecog.</p> 
<p><A NAME="an_136:13">136:13</A>&nbsp;Para g&#252;iya ni y japatten dos y Tasen Agaga: sa y minaase&#241;a gagaegue para taejinecog.</p> 
<p><A NAME="an_136:14">136:14</A>&nbsp;Ya janafalofan Israel gui entalo&#241;a: sa y minaase&#241;a gagaegue para taejinecog.</p> 
<p><A NAME="an_136:15">136:15</A>&nbsp;Ya jayute si Faraon yan todo y sendalu&#241;a sija gui Tasen Agaga: sa y minaase&#241;a gagaegue para taejinecog.</p> 
<p><A NAME="an_136:16">136:16</A>&nbsp;Para g&#252;iya ni y jaosgaejon y taotao&#241;a y inanaco y desierto: sa y minaase&#241;a gagaegue para taejinecog.</p> 
<p><A NAME="an_136:17">136:17</A>&nbsp;Para g&#252;iya ni y janalamen y mandangculo na ray sija: sa y minaase&#241;a gagaegue para taejinecog.</p> 
<p><A NAME="an_136:18">136:18</A>&nbsp;Yan japuno y mangaeninasi&#241;a sija na ray: sa y minaase&#241;a gagaegue para taejinecog.</p> 
<p><A NAME="an_136:19">136:19</A>&nbsp;Si Seh&#243;n ray y Amorreo: sa y minaase&#241;a gagaegue para taejinecog.</p> 
<p><A NAME="an_136:20">136:20</A>&nbsp;Yan si Og ray Bas&#225;n: sa y minaase&#241;a gagaegue para taejinecog.</p> 
<p><A NAME="an_136:21">136:21</A>&nbsp;Ya mannae erensia ni y tano&#241;ija: sa y minaase&#241;a gagaegue para taejinecog.</p> 
<p><A NAME="an_136:22">136:22</A>&nbsp;Magajet na para erensian y tentago&#241;a guiya Israel: sa y minaase&#241;a gagaegue para taejinecog.</p> 
<p><A NAME="an_136:23">136:23</A>&nbsp;Ni y jajasojit gui managpapata: sa y minaase&#241;a gagaegue para taejinecog.</p> 
<p><A NAME="an_136:24">136:24</A>&nbsp;Ya janalibrejit gui coutrariuta: sa y minaase&#241;a gagaegue para taejinecog.</p> 
<p><A NAME="an_136:25">136:25</A>&nbsp;Ni y mannae nengcano para todo y catne: sa y minaase&#241;a gagaegue para taejinecog.</p> 
<p><A NAME="an_136:26">136:26</A>&nbsp;O nae grasias y Yuus y langet: sa y minaase&#241;a gagaegue para taejinecog.</p> 
<p><A NAME="an_137:1">137:1</A>&nbsp;Y oriyan y sadog Babilonia nae infanmatachong, magajet na manangesjit yanguin injaso Sion.</p> 
<p><A NAME="an_137:2">137:2</A>&nbsp;Incana y atpanmame gui trongcon sauses gui entalo&#241;a g&#252;ije.</p> 
<p><A NAME="an_137:3">137:3</A>&nbsp;Sa g&#252;ije ayo sija y cumonejit, jatagojit na tafanganta: ya ayo sija y lumachaejit, jatagojit na tafanmagof, ileg&#241;ija: Cantayejit uno ni y cantan Sion.</p> 
<p><A NAME="an_137:4">137:4</A>&nbsp;Jaftaemano incanta y cantan Jeova gui ti tanomame?</p> 
<p><A NAME="an_137:5">137:5</A>&nbsp;Yanguin malefayo nu jago, O Jerusalem! polo ya umalefa y agapa na canaejo ni y tiningo&#241;a.</p> 
<p><A NAME="an_137:6">137:6</A>&nbsp;Yanguin ti jujaso jao, polo ya unacheton y jilajo gui paladatto; yanguin ti juguaeyajao, Jerusalem, mas qui y prinsipat na minagofjo.</p> 
<p><A NAME="an_137:7">137:7</A>&nbsp;Jaso O Jeova contra y famaguon Edom gui jaanin Jerusalem; ni ileg&#241;ija: Funas, funas asta y simiento&#241;a.</p> 
<p><A NAME="an_137:8">137:8</A>&nbsp;O jagan Babilonia ni y para unmayulang; umagof ayo y para uninapase taeg&#252;ije ni y unsetbejam.</p> 
<p><A NAME="an_137:9">137:9</A>&nbsp;Umagof ayo, y uquenene na uyinite y famaguonmo contra y acho.</p> 
<p><A NAME="an_138:1">138:1</A>&nbsp;<b>Y Salmon David.</b> BAE junae jao grasias contodo y corasonjo: gui menan yuus sija, jucantaye jao ni y alabansa sija.</p> 
<p><A NAME="an_138:2">138:2</A>&nbsp;Jufanadora para y santos na templomo, ya junae y naanmo grasias pot y cari&#241;oso na g&#252;inaeyamo, yan pot y minagajetmo: sa unnadangculo y sinanganmo mas qui y naanmo.</p> 
<p><A NAME="an_138:3">138:3</A>&nbsp;Y jaane anae juagang, jago umopeyo, ya unanimayo, ni y minetgot y antijo.</p> 
<p><A NAME="an_138:4">138:4</A>&nbsp;Todo y ray gui tano unmannae jao grasias, O Jeova, sa jagasja majungog y sinangan y pachotmo.</p> 
<p><A NAME="an_138:5">138:5</A>&nbsp;Magajet na ufanganta ni y chalan Jeova; sa dangculo y minalag Jeova.</p> 
<p><A NAME="an_138:6">138:6</A>&nbsp;Masquesea taquilo si Jeova, lao jarespetaja y managpapa: lao y sobetbio jatungoja desde y chago.</p> 
<p><A NAME="an_138:7">138:7</A>&nbsp;Masquesea mamocatyo gui entalo y chinatsaga, unnal&#226;l&#226;yo: unestira mona y canaemo contra y binibun y enimigujo sija, ya y agapa na canaemo usatbayo.</p> 
<p><A NAME="an_138:8">138:8</A>&nbsp;Si Jeova unacabales y gaegue guiya guajo: y minaasemo, O Jeova, gagaegue para taejinecog: chamo dumidingo y checo y canaemo.</p> 
<p><A NAME="an_139:1">139:1</A>&nbsp;<b>Y Salmon David.</b> O Jeova, guinin unrejistrayo, ya guinin untungoyo.</p> 
<p><A NAME="an_139:2">139:2</A>&nbsp;Untutungoja y finatachongjo yan y quinajulojo; untutungoja y jinasoco desde y chagogo.</p> 
<p><A NAME="an_139:3">139:3</A>&nbsp;Unlilicue y finaposo yan y fanasonjo, ya untutungo todo y chalanjo.</p> 
<p><A NAME="an_139:4">139:4</A>&nbsp;Sa taya ni un sinangan gui jilajo: jao, estag&#252;e, na untungoja todo, O Jeova.</p> 
<p><A NAME="an_139:5">139:5</A>&nbsp;Unoriyayeyo gui menajo, yan y tateco: yan unpolo y canaemo gui jilojo.</p> 
<p><A NAME="an_139:6">139:6</A>&nbsp;Gosn&#225;manman este na tiningo para guajo; gostaquilo, ti si&#241;a jucomprende.</p> 
<p><A NAME="an_139:7">139:7</A>&nbsp;Manoyo guato taeg&#252;e y espiritumo? pat manoyo jufalag&#252;e taeg&#252;e yo gui menamo?</p> 
<p><A NAME="an_139:8">139:8</A>&nbsp;Yaguin cumajuloyo gui langet gaegueja jao g&#252;ije; yanguin jujuto y camajo guiya sasalaguan, gaegueja jao locue g&#252;ije.</p> 
<p><A NAME="an_139:9">139:9</A>&nbsp;Yanguin juchule y papan y egaan, ya jusaga gui uttimon y tase;</p> 
<p><A NAME="an_139:10">139:10</A>&nbsp;Asta ayo gaegueja y canaemo na jaosgagaejonyo, ya y agapa na canaemo umantieneyo.</p> 
<p><A NAME="an_139:11">139:11</A>&nbsp;Yanguin jualog: Magajet na utampeyo y jemjom: asta y puenge uinayo.</p> 
<p><A NAME="an_139:12">139:12</A>&nbsp;Asta y jemjom ti uninatog&#252;e: lao y puenge ufanina taeg&#252;ije y jaane: y jemjom yan y mananana manparejoja para jago.</p> 
<p><A NAME="an_139:13">139:13</A>&nbsp;<i>Jago tumungo yo,</i> sa jago magas y sumanjalomjo; guinin untampeyo gui jalom tiyan nanajo.</p> 
<p><A NAME="an_139:14">139:14</A>&nbsp;Junae jao grasias: sa gosnamaa&#241;ao yan gosnamanman y mafatinasso: mannamanman y chechomo; ya y antijo jagostungo este.</p> 
<p><A NAME="an_139:15">139:15</A>&nbsp;Y tataotaojo ti umatog guiya jago, anae mafatinasyo gui secreto; ya matufog yo ni namanman, gui mas tagpapa na lugat gui tano.</p> 
<p><A NAME="an_139:16">139:16</A>&nbsp;Y atadogmo lumie y tataotaojo ya ti cabales: ya y lebblomo nae manmatugue todo y pedason tataotaojo, ya taya ufatta.</p> 
<p><A NAME="an_139:17">139:17</A>&nbsp;Jafa muna guaguan y jinasomo guiya guajo, O Yuus! Jafa muna megae suma&#241;a!</p> 
<p><A NAME="an_139:18">139:18</A>&nbsp;Yanguin jutufong sija, manmegae&#241;a y numero&#241;a qui y inae: yanguin magmatayo, gaeguejayo trabia guiya jago.</p> 
<p><A NAME="an_139:19">139:19</A>&nbsp;Seguro na unpuno y taelaye, O Yuus: enaomina ma&#241;uja guiya guajo y manmejga na taotao sija.</p> 
<p><A NAME="an_139:20">139:20</A>&nbsp;Sa manguentos taelaye contra jago, ya y enimigumo sija machule y naanmo pot taya.</p> 
<p><A NAME="an_139:21">139:21</A>&nbsp;Ada ti juchatlie ayo sija, O Jeova, y chumatlie jao? yan ada ti unatristeyo pot ayo sija y mangajulo contra jago?</p> 
<p><A NAME="an_139:22">139:22</A>&nbsp;Juchatlie sija ni y cabales na chinatlie: jutufong sija pot y enemigujo.</p> 
<p><A NAME="an_139:23">139:23</A>&nbsp;Rejistrayo O Yuus, ya untungo y corasonjo: chagueyo ya untungo y jinasoco sija.</p> 
<p><A NAME="an_139:24">139:24</A>&nbsp;Ya unlie cao guaja taelaye gui sumanjalomjo, ya unchachalaneyo gui chalan taejinecog.</p> 
<p><A NAME="an_140:1">140:1</A>&nbsp;<b>Y Salmon David.</b> NALIBREYO O Jeova gui taelaye na taotao: adajeyo gui fette na taotao:</p> 
<p><A NAME="an_140:2">140:2</A>&nbsp;Ni y manmanjaso taelaye gui corason&#241;ija: cada jaane manda&#241;a para y guera.</p> 
<p><A NAME="an_140:3">140:3</A>&nbsp;Janafanmalagtos y jila&#241;ija taeg&#252;ije y serpiente; binenon y culebbla guaja gui jalom y labios&#241;ija. Sila.</p> 
<p><A NAME="an_140:4">140:4</A>&nbsp;Adajeyo O Jeova, gui canae y taelaye; adajeyo gui fette na taotao: ni y manmadetetmina para unasuja y pinecatto.</p> 
<p><A NAME="an_140:5">140:5</A>&nbsp;Y sobetbio sija janaatog y laso yan y cuetdas para guajo: matiende y lagua gui oriyan chalan; manmanplanta ocodo para guajo. Sila.</p> 
<p><A NAME="an_140:6">140:6</A>&nbsp;Ilegco as Jeova: Jago y Yuusso: ecungog y inagang y tinayuyutto, O Jeova.</p> 
<p><A NAME="an_140:7">140:7</A>&nbsp;O Yuus, Jeova, ni y minetgot y satbasionjo, jago tumampe y ilujo gui jaanin y guera.</p> 
<p><A NAME="an_140:8">140:8</A>&nbsp;Chamo numanae y taelaye ni y dinesea&#241;a, O Jeova; chamo umayuyuda y taelaye jinaso&#241;a; na noseaja unafannaquilo maesa sija. Sila.</p> 
<p><A NAME="an_140:9">140:9</A>&nbsp;Ya y ilun ayo sija y umoriyayeyo, polo ya utinampe sija ni y taelayen labios&#241;ija.</p> 
<p><A NAME="an_140:10">140:10</A>&nbsp;Polo ya ufamodog y pinigan guafe gui jilo&#241;ija: polo ya ufanmayute sija guato gui jalom guafe; y jalom y tadong na joyo ya cha&#241;ija fangajujulo talo.</p> 
<p><A NAME="an_140:11">140:11</A>&nbsp;Ti ufitme gui tano y cumuecuentos ni y taelaye: y tinaelaye jaaliligao y taelaye na taotao para uninaatlibes g&#252;e.</p> 
<p><A NAME="an_140:12">140:12</A>&nbsp;Jutungo na si Jeova umantiene y causan y manpinite, yan y tininas y pebble.</p> 
<p><A NAME="an_140:13">140:13</A>&nbsp;Magajet na umanae grasia y naanmo, ni y manunas: y manunas ufa&#241;aga gui menamo.</p> 
<p><A NAME="an_141:1">141:1</A>&nbsp;<b>Y Salmon David.</b> JEOVA jagasja juaagangjao; chadig para iya guajo: ecungog y inagangjo, yanguin juagang jao.</p> 
<p><A NAME="an_141:2">141:2</A>&nbsp;Polo y tinayuyutto ya umaplanta gui menamo taeg&#252;ije y insensio; ya y jinatsaco julo ni y canaejo utaeg&#252;ije y inefresen pupuenge.</p> 
<p><A NAME="an_141:3">141:3</A>&nbsp;Polo y guatdia O Jeova gui menan pachotjo; adaje y pettan y labiosso.</p> 
<p><A NAME="an_141:4">141:4</A>&nbsp;Chamo nafalag y tataelaye na g&#252;inaja y corasonjo, ya ufatinas y taelaye na chocho yan ayo sija na taotao y chumog&#252;e tinaelaye: ya chamo na jucanoyo ni y mannge na na&#241;ija.</p> 
<p><A NAME="an_141:5">141:5</A>&nbsp;Polo y tininas ya unalamenyo, este y minauleg; ya ureprendeyo, ya utaeg&#252;ije y la&#241;a gui jilo y ilujo: chamo na ilujo urechasa: sa asta anae manaelaye sija, y tinayuyutto ugagaegueja.</p> 
<p><A NAME="an_141:6">141:6</A>&nbsp;Manmayute papa y jues&#241;ija gui anae acho na lugat; ya ujajungog y sinanganjo sija, sa manmames.</p> 
<p><A NAME="an_141:7">141:7</A>&nbsp;Y telangmame manmachalapon gui pachot y naftan; taeg&#252;ije anae un taotao jaalado ya japuta y tano.</p> 
<p><A NAME="an_141:8">141:8</A>&nbsp;Lao y atadogco, mangaegue guiya jago, O Yuus Jeova: iya jago nae gagaegueja y inangococo: chamo dumidingo y antijo namaesa.</p> 
<p><A NAME="an_141:9">141:9</A>&nbsp;Adajeyo gui laso ni y maplanta para guajo, yan y ecodon y chumag&#252;e y taelaye.</p> 
<p><A NAME="an_141:10">141:10</A>&nbsp;Polo ya ufamodong y manaelaye gui jalom y lagua&#241;ija, mientras umescacapayo.</p> 
<p><A NAME="an_142:1">142:1</A>&nbsp;<b>Cantan David anae Gagaegue gue gui Liyang; un Tinayuyut.</b> JUAGANG si Jeova gui inagangjo; gui inagangjo si Jeova nae jutayuyut.</p> 
<p><A NAME="an_142:2">142:2</A>&nbsp;Jubasia y quejaco gui mena&#241;a, jufanue gui mena&#241;a ni y chinatsagaco.</p> 
<p><A NAME="an_142:3">142:3</A>&nbsp;Yanguin y espiritujo lalango gui sumanjalomjo, untungoja y finaposso. Y chalan gui anae mamocatyo, manaatog y laso para guajo.</p> 
<p><A NAME="an_142:4">142:4</A>&nbsp;Atan y agapa na canaejo ya lie; lao taya ni un taotao tumungoyo: y guine g&#252;eco esta malingo; taya ni un taotao umadaje y antijo.</p> 
<p><A NAME="an_142:5">142:5</A>&nbsp;Juagang jao O Jeova; ilegco: Jago guineg&#252;eco yan y patteco gui tano y manlal&#226;l&#226;.</p> 
<p><A NAME="an_142:6">142:6</A>&nbsp;Atituye y inagangjo; sa sen lumalagpapayo; nalibreyo gui pumetsisigueyo, sa manmetgot&#241;a qui guajo.</p> 
<p><A NAME="an_142:7">142:7</A>&nbsp;Najuyong y antijo gui calaboso, ya junae grasias y naanmo: ujaoriyayeyo y manunas; sa unfatinas pot guajo gosmegae.</p> 
<p><A NAME="an_143:1">143:1</A>&nbsp;<b>Y Salmon David.</b> JUNGOG y tinayuyutto, O Jeova; ecungog y guinagaojo sija: opeyo pot y minagajetmo yan y tininasmo.</p> 
<p><A NAME="an_143:2">143:2</A>&nbsp;Ya chamo jumajalom gui juisio yan y tentagomo: sa taya taotao lal&#226;l&#226; umajustifica gui menamo.</p> 
<p><A NAME="an_143:3">143:3</A>&nbsp;Sa y enimigo guinin japetsigue y antijo; guinin jasaulag papa gui jilo oda y jaanijo: janasagayo gui anae jomjom na lugat sija, taeg&#252;ije sija y guinin apmam na manmatae.</p> 
<p><A NAME="an_143:4">143:4</A>&nbsp;Enaomina y espiritujo, lalango gui sumanjalomjo: y corasonjo gui sumanjalomjo triste.</p> 
<p><A NAME="an_143:5">143:5</A>&nbsp;Jujaso sija y apmam na jaane; jujaso todo y chechomo; jujajaso y checho y canaemo.</p> 
<p><A NAME="an_143:6">143:6</A>&nbsp;Jujuto mona y canaejo guiya jago: y antijo majo nu jago, taeg&#252;ije y anglo na tano. Sila.</p> 
<p><A NAME="an_143:7">143:7</A>&nbsp;Jungogyo enseguidas, O Jeova: sa malayo y antijo: chamo na naaatog y matamo guiya guajo; sa noseaja juparejo yan ayo sija y mannunog gui jalom joyo.</p> 
<p><A NAME="an_143:8">143:8</A>&nbsp;Na jungogyo ni y cari&#241;oso na g&#252;inaeyamo gui egaan; sa jagoja nae juangocoyo: natungoyo ni y chalan anae para jufamocat; sa jujatsa julo y antijo guiya jago.</p> 
<p><A NAME="an_143:9">143:9</A>&nbsp;Nalibreyo, O Jeova, gui enemigujo sija: jufalag&#252;e jao, ya unnaatogyo.</p> 
<p><A NAME="an_143:10">143:10</A>&nbsp;Fanag&#252;eyo ya jufatinas y minalagomo: sa jago y Yuusso: y espiritumo mauleg; osgaejonyo gui tano y manunas.</p> 
<p><A NAME="an_143:11">143:11</A>&nbsp;Nal&#226;l&#226;yo, O Jeova, pot y naanmo: pot y tininasmo, chule y antijo gui chinatsaga.</p> 
<p><A NAME="an_143:12">143:12</A>&nbsp;Yan pot y cari&#241;oso na g&#252;inaeyamo utut y enemigujo sija, ya unyulang todo sija y munapinite y antijo: sa guajo tentagomo.</p> 
<p><A NAME="an_144:1">144:1</A>&nbsp;<b>Y Salmon David.</b> BENDITO si Yuus y achojo, ni y jafanag&#252;e y canaejo para uguera, yan y calalotjo para umumo.</p> 
<p><A NAME="an_144:2">144:2</A>&nbsp;Y minaaseco yan y guimeg&#252;eco y iyoco tore na taquilo, yan y munalibreyo; y patangjo, yan y anae juangocoyo; ni y pumolo y taotaojo gui papajo.</p> 
<p><A NAME="an_144:3">144:3</A>&nbsp;Jeova, jafa y taotao na unatituye y tiningo&#241;a? pat y lajin taotao na uncuecuenta g&#252;e?</p> 
<p><A NAME="an_144:4">144:4</A>&nbsp;Y taotao parejoja yan y jinaja; y jaani&#241;a parejoja yan y anineng ni y malofan.</p> 
<p><A NAME="an_144:5">144:5</A>&nbsp;Natalagpapa, y langetmo, O Yuus, ya tunogjao papa: pacha y egso sija ya ufanaso.</p> 
<p><A NAME="an_144:6">144:6</A>&nbsp;Fanyute ni y lamlam ya ufanchinalapon sija: nafanogcha y flechamo, ya ufaninestotba sija.</p> 
<p><A NAME="an_144:7">144:7</A>&nbsp;Estira y canaemo guinin jilo; rescatayo yan nalibreyo gui manadan janom, gui canae y manaotao juyong.</p> 
<p><A NAME="an_144:8">144:8</A>&nbsp;Ni y pachot&#241;ija manguecuentos banida, ya y agapa na canae&#241;ija, y dacon na canae agapa.</p> 
<p><A NAME="an_144:9">144:9</A>&nbsp;Jucantaye jao ni y nuebo na canta, O Yuus: y guitala, ni y dies cuetdas&#241;a nae jucantaye jao ni y alabansa sija.</p> 
<p><A NAME="an_144:10">144:10</A>&nbsp;G&#252;iya ayo y mannae satbasion gui ray sija: ni janalibre si David ni y tentago&#241;a gui gosnalamen na espada.</p> 
<p><A NAME="an_144:11">144:11</A>&nbsp;Rescatayo ya nalibreyo gui canae y manaotao juyong, ni y pachot&#241;ija manguecuentos banida, ya y agapa na canae&#241;ija y dacon na canae agapa.</p> 
<p><A NAME="an_144:12">144:12</A>&nbsp;Ya y famaguonmame lalaje ufantaeg&#252;ije y tinanom yanguin mandoco ya mangajulo gui pinatgon&#241;ija; ya y jaganmame ufantaeg&#252;ije y mapopolo gui punta na acho, ni y malabla taeg&#252;ije y palasyo.</p> 
<p><A NAME="an_144:13">144:13</A>&nbsp;Ya y lanchonmame bula, mannae todo clasen g&#252;inaja: ya gamame quinilo ufanma&#241;ago mit yan dies mit gui fangualuanmame.</p> 
<p><A NAME="an_144:14">144:14</A>&nbsp;Ya y gamame nobiyo sija ufanmangotga mauleg; ya cha&#241;ija rumorompe jalom ni juyong, ya taya inagang pot pinite gui cayenmame.</p> 
<p><A NAME="an_144:15">144:15</A>&nbsp;Mandichoso ayo sija na taotao y manguaja ni este: Junggan, mandichoso ayo sija na taotao ni y Yuus&#241;ija si Jeova.</p> 
<p><A NAME="an_145:1">145:1</A>&nbsp;<b>Y Salmon Alabansa; iyon David.</b> JUNADANGCULO jao Yuusso, O Ray; jubendise y naanmo para taejinecog yan taejinecog.</p> 
<p><A NAME="an_145:2">145:2</A>&nbsp;Cada jaane jubendise jao; ya bae jualaba y naanmo para taejinecog yan taejinecog.</p> 
<p><A NAME="an_145:3">145:3</A>&nbsp;Dangculo si Jeova, ya sumendangculo para umaalaba; ya y dinangculo&#241;a ti comprediyon.</p> 
<p><A NAME="an_145:4">145:4</A>&nbsp;Un generasion ualaba y chechomo gui otro generasion, yan ujadeclara y matatnga na finatinasmo sija.</p> 
<p><A NAME="an_145:5">145:5</A>&nbsp;Jujajaso ni y minalag na minagas y inenramo, yan y mannamanman y chechomo.</p> 
<p><A NAME="an_145:6">145:6</A>&nbsp;Ya y taotao sija ujasangan y ninasi&#241;an y namaa&#241;ao na finatinasmo sija; ya guajo bae judeclara y dinangculomo.</p> 
<p><A NAME="an_145:7">145:7</A>&nbsp;Ujasangan y majason dinangculon y minaulegmo, ya ufanganta ni y tininasmo.</p> 
<p><A NAME="an_145:8">145:8</A>&nbsp;Si Jeova, cari&#241;osog&#252;e, yan bula minaase; &#241;ateng para ulalalo, ya dangculo minaase&#241;a.</p> 
<p><A NAME="an_145:9">145:9</A>&nbsp;Si Jeova mauleg para todo: ya y cari&#241;oso na minaase&#241;a gui jilo todo y checho&#241;a.</p> 
<p><A NAME="an_145:10">145:10</A>&nbsp;Todo y chechomo uninalaba jao, O Jeova; ya y ma&#241;antosmo unmabendise jao.</p> 
<p><A NAME="an_145:11">145:11</A>&nbsp;Ujasangan y minalag y raenomo, yan ufanguentos ni y ninasi&#241;amo.</p> 
<p><A NAME="an_145:12">145:12</A>&nbsp;Para ujanamatungo y matatnga na finatinas&#241;a sija gui lalajen taotao, yan y minalag y minagas&#241;a gui raeno&#241;a.</p> 
<p><A NAME="an_145:13">145:13</A>&nbsp;Y raenomo, taejinecog na raeno, ya y gobietnomo gagaegueja para todo y generasion.</p> 
<p><A NAME="an_145:14">145:14</A>&nbsp;Si Jeova mumantiene todo ayo sija y mamodong, yan jajatsa todo ayo y manetecon.</p> 
<p><A NAME="an_145:15">145:15</A>&nbsp;Todo y atadog sija numanangga jao; ya jago numae sija na&#241;ija gui mauleg na tiempo.</p> 
<p><A NAME="an_145:16">145:16</A>&nbsp;Unbaba y canaemo, ya unnafannajong todo y minalago y manl&#226;l&#226;l&#226; na g&#252;inaja.</p> 
<p><A NAME="an_145:17">145:17</A>&nbsp;Si Jeova tunas g&#252;e gui todo y chalan&#241;a; ya cari&#241;oso gui todo y checho&#241;a.</p> 
<p><A NAME="an_145:18">145:18</A>&nbsp;Si Jeova jijot gui todo ayo sija y umaagang gue; gui todo ayo y umaagang g&#252;e ni y minagajet.</p> 
<p><A NAME="an_145:19">145:19</A>&nbsp;G&#252;iya unafanbula y minalago ayo sija y manmaa&#241;ao nu g&#252;iya: ujungog locue y inagang&#241;ija, ya usatba sija.</p> 
<p><A NAME="an_145:20">145:20</A>&nbsp;Si Jeova jaadadaje todo ayo sija y gumaeya g&#252;e: lao todo y manaelaye uyulang.</p> 
<p><A NAME="an_145:21">145:21</A>&nbsp;Y pachotto usangan y tinina as Jeova: ya polo todo y catne, ya utinina y santos na naan&#241;a, para taejinecog yan taejinecog.</p> 
<p><A NAME="an_146:1">146:1</A>&nbsp;FANMANALABA jamyo as Jeova. O antijo, alaba si Jeova.</p> 
<p><A NAME="an_146:2">146:2</A>&nbsp;Mientras lal&#226;l&#226;yo, bae jualaba si Jeova: jucantaye alabansa sija gui Yuusso mientras guajayo sustansiaco.</p> 
<p><A NAME="an_146:3">146:3</A>&nbsp;Chamo pumopolo y inangocomo gui prinsipe sija, ni y lajin taotao, gui anae taya inayuda.</p> 
<p><A NAME="an_146:4">146:4</A>&nbsp;Y jinagong&#241;a jumanao, ya g&#252;iya tumalo guato gui eda&#241;a: ayoja na jaane malingo y jinaso&#241;a.</p> 
<p><A NAME="an_146:5">146:5</A>&nbsp;Magof ayo y uguaja ni y Yuus Jacob para innayuda g&#252;e, ni y inangoco&#241;a gaegue gui as Jeova Yuus&#241;a:</p> 
<p><A NAME="an_146:6">146:6</A>&nbsp;Ni y jafatinas y langet yan y tano, yan y tase, yan todo y mangaegue gui sumanjalom&#241;ija, ni y jaadaje y minagajet para taejinecog.</p> 
<p><A NAME="an_146:7">146:7</A>&nbsp;Ni y jafatitinas juisio gui manmachiguet; ni y jananae nengcano y man&#241;alang: si Jeova japupula y manmaprereso:</p> 
<p><A NAME="an_146:8">146:8</A>&nbsp;Si Jeova bumababa y atadog&#241;ija y bachet: si Jeova jumajatsa ayo sija y manetecon; si Jeova jaguaeguaeya y manunas.</p> 
<p><A NAME="an_146:9">146:9</A>&nbsp;Si Jeova jaadadaje y taotao juyong sija; jamantietiene y taya tata&#241;ija yan y manbiuda; lao y chalan y tinaelaye, janaopop.</p> 
<p><A NAME="an_146:10">146:10</A>&nbsp;Si Jeova ufangobietna para taejinecog; y Yuusmo, O Sion, para todo y generasion. Fanmanalaba jamyo as Jeova.</p> 
<p><A NAME="an_147:1">147:1</A>&nbsp;FANMANALABA jamyo as Jeova: sa mauleg na utacantaye alabansa sija gui Yuusta; sa magof este; ya y alabansa respetao.</p> 
<p><A NAME="an_147:2">147:2</A>&nbsp;Si Jeova jumajatsa Jerusalem: ja fandada&#241;a y manmayute juyong guiya Israel.</p> 
<p><A NAME="an_147:3">147:3</A>&nbsp;Janafanjomlo y manmayulang na corason, ya jabee y chetnot&#241;ija.</p> 
<p><A NAME="an_147:4">147:4</A>&nbsp;Jasangan y numeron y pution sija; jafanaan todo sija ni y naan&#241;ija.</p> 
<p><A NAME="an_147:5">147:5</A>&nbsp;Dangculo y Yuusta, yan matatnga gui ninasi&#241;a; tiningo&#241;a taeuttimo.</p> 
<p><A NAME="an_147:6">147:6</A>&nbsp;Si Jeova jumajatsa y manmanso: ya jachule papa y manaelaye gui jilo oda.</p> 
<p><A NAME="an_147:7">147:7</A>&nbsp;Cantaye si Jeova ni y finatinas grasias; cantaye alabansa sija gui atpa, para y Yuusta.</p> 
<p><A NAME="an_147:8">147:8</A>&nbsp;Ni y jatatampe y langet ni y mapagages, ya jalilisto y ichan para y tano, ya janafandodoco y chaguan gui jilo ogso sija.</p> 
<p><A NAME="an_147:9">147:9</A>&nbsp;G&#252;iya numannae y g&#226;g&#226; sija na&#241;ija, yan y fumaguon y aga sija ni y manaagang.</p> 
<p><A NAME="an_147:10">147:10</A>&nbsp;G&#252;iya ti ninamamagof ni y ninasi&#241;an y cabayo: ni ti ninamamagof g&#252;e ni y adeng y taotao.</p> 
<p><A NAME="an_147:11">147:11</A>&nbsp;Si Jeova ninamamagof g&#252;e ni y manmaa&#241;ao nu g&#252;iya, ni y umangoco sija gui minaase&#241;a.</p> 
<p><A NAME="an_147:12">147:12</A>&nbsp;Alaba si Jeova, O Jerusalem; alaba si Yuusmo, O Sion.</p> 
<p><A NAME="an_147:13">147:13</A>&nbsp;Sa janafanfitme y rejas y trangcamo: jabendise y famaguonmo gui sumanjalommo.</p> 
<p><A NAME="an_147:14">147:14</A>&nbsp;Jafatinas pas gui jalom uttimomo, ya ninabula jao ni y guesmauleg na trigo.</p> 
<p><A NAME="an_147:15">147:15</A>&nbsp;Janajanao y tinago&#241;a gui jilo tano: y sinangan&#241;a malalago goschadig.</p> 
<p><A NAME="an_147:16">147:16</A>&nbsp;Mannae niebe calang pulo: jachalapon y manengjeng na sereno calang apo.</p> 
<p><A NAME="an_147:17">147:17</A>&nbsp;Jayute y aes&#241;a calang andesmorona sija: jaye si&#241;a tumojgue gui menan y manengjeng&#241;a?</p> 
<p><A NAME="an_147:18">147:18</A>&nbsp;Janajanao y sinangan&#241;a, ya jadirite: janafanguaefe y manglo&#241;a, ya y janom sija manmilalag.</p> 
<p><A NAME="an_147:19">147:19</A>&nbsp;Jafanue si Jacob ni y sinangan&#241;a, ya y lay&#241;a sija yan y juisio&#241;a sija y Israel.</p> 
<p><A NAME="an_147:20">147:20</A>&nbsp;Ti jafatinas taeg&#252;ine gui un nasion: ya y juisio&#241;a, sija ti manmatungo sija. Fanmanalaba jamyo as Jeova.</p> 
<p><A NAME="an_148:1">148:1</A>&nbsp;FANMANALABA jamyo as Jeova. Fanmanalaba jamyo as Jeova desde y langet: Fanmalaba nu g&#252;iya guiya jululo.</p> 
<p><A NAME="an_148:2">148:2</A>&nbsp;Fanmanalaba jamyo nu g&#252;iya, todo y angjet&#241;a: fanmanalaba jamyo nu g&#252;iya todo y inetnon sendalu&#241;a.</p> 
<p><A NAME="an_148:3">148:3</A>&nbsp;Fanmanalaba jamyo nu g&#252;iya, atdao an pulan: fanmanalaba jamyo nu g&#252;iya todo y pution ni y maniina.</p> 
<p><A NAME="an_148:4">148:4</A>&nbsp;Fanmanalaba jamyo nu g&#252;iya, langet sija y langet sija, yan y janom sija ni y mangaegue gui jilo y langet.</p> 
<p><A NAME="an_148:5">148:5</A>&nbsp;Polo sija ya ujaalaba y naan Jeova: sa manago, ya sija manfatinas.</p> 
<p><A NAME="an_148:6">148:6</A>&nbsp;G&#252;iya guinin plumanta sija locue para taejinecog yan taejinecog: jafatinas y tinago na tu ufalofan.</p> 
<p><A NAME="an_148:7">148:7</A>&nbsp;Fanmanalaba jamyo as Jeova desde y tano, jamyo ni y mandadao gui tinadong tase, yan todo y manadong.</p> 
<p><A NAME="an_148:8">148:8</A>&nbsp;Y guafe yan graniso; niebe yan asgon: manglo pagyo ni y cumumple y sinangan&#241;a:</p> 
<p><A NAME="an_148:9">148:9</A>&nbsp;Ogso sija yan todo y sabana; manmanogcha na trongcon jayo yan todo y sedrosija;</p> 
<p><A NAME="an_148:10">148:10</A>&nbsp;G&#226;g&#226; yan todo y guaca; mangucunanas na g&#226;g&#226;, yan y mangugupo na pajaro.</p> 
<p><A NAME="an_148:11">148:11</A>&nbsp;Ray sija y tano yan todo y taotao sija. Prinsipe sija, yan todo y jues y tano:</p> 
<p><A NAME="an_148:12">148:12</A>&nbsp;Y manfamaguon na lalaje, yan famalaoan: y manamco na taotao, yan famaguon:</p> 
<p><A NAME="an_148:13">148:13</A>&nbsp;Polo sija ya ujaalaba y naan Jeova: sa y naan&#241;aja guefmanataquilo: y minalag&#241;a gui jilo tano yan y langet.</p> 
<p><A NAME="an_148:14">148:14</A>&nbsp;Jagasja jajatsa julo locue y canggelon taotao&#241;a; y tininan todo y ma&#241;antos&#241;a sija; magajet na sija y famaguon Israel, y taotao sija ni y manjijot guiya g&#252;iya. Fanmanalaba jamyo as Jeova.</p> 
<p><A NAME="an_149:1">149:1</A>&nbsp;FANMANALABA jamyo as Jeova. Cantaye si Jeova ni y nuebo na canta, ya y tinina&#241;a gui inetnon y ma&#241;antos.</p> 
<p><A NAME="an_149:2">149:2</A>&nbsp;Polo Israel ya umagof ni y fumatinas g&#252;e: polo y famaguon Sion ya ufanmagof ni y Ray&#241;ija.</p> 
<p><A NAME="an_149:3">149:3</A>&nbsp;Polo sija ya ujaalaba y naa&#241;a ni y dansa: ya umacantaye g&#252;e gui atpa yan pandireta.</p> 
<p><A NAME="an_149:4">149:4</A>&nbsp;Sa si Jeova janamagof g&#252;e gui taotao&#241;a: g&#252;iya janagatbo y manmanso ni y satbasion.</p> 
<p><A NAME="an_149:5">149:5</A>&nbsp;Polo y ma&#241;antos y ufanmagof gui minalag; polo ya ufanganta pot y minagof gui jilo y cama&#241;ija.</p> 
<p><A NAME="an_149:6">149:6</A>&nbsp;Polo y taquilo na alabansa gui as Yuus ya ugaegue gui pachot&#241;ija, yan y espada ni y malagtos dos banda gui canae&#241;ija;</p> 
<p><A NAME="an_149:7">149:7</A>&nbsp;Para ujafatinas y inemog gui nasion sija, yan y castigo gui taotao sija;</p> 
<p><A NAME="an_149:8">149:8</A>&nbsp;Para ujagode y ray&#241;ija, ni y cadena sija; yan y manmagas&#241;ija ni y goden lulug.</p> 
<p><A NAME="an_149:9">149:9</A>&nbsp;Para ujafatinas gui jilo&#241;ija y matugue na juisio: este na inenra para todo y ma&#241;antos&#241;a. Fanmanalaba jamyo as Jeova.</p> 
<p><A NAME="an_150:1">150:1</A>&nbsp;FANMANALABA jamyo as Jeova. Alaba si Yuus gui sinantos na saga&#241;a: alaba gue gui feneda y ninasi&#241;a&#241;a.</p> 
<p><A NAME="an_150:2">150:2</A>&nbsp;Alaba g&#252;e ni y matatnga na finatinas&#241;a sija: alaba g&#252;e jaftaemanoja y minagas dinangculo&#241;a.</p> 
<p><A NAME="an_150:3">150:3</A>&nbsp;Alaba g&#252;e ni y sonidon y trompeta: alaba g&#252;e ni y guitala yan y atpa.</p> 
<p><A NAME="an_150:4">150:4</A>&nbsp;Alaba g&#252;e ni y pandireta, yan y dansa: alaba g&#252;e ni y gaecuetdas na dandan yan y flauta.</p> 
<p><A NAME="an_150:5">150:5</A>&nbsp;Alaba g&#252;e ni y agang na batingting: alaba g&#252;e ni gosagang na sonidon batingting.</p> 
<p><A NAME="an_150:6">150:6</A>&nbsp;Polo todo y g&#252;inaja ni y mangaejinagong ya ujaalaba si Jeova. Fanmanalaba jamyo as Jeova.</p> 
<p><HR>
<CENTER>
<A HREF="mat.htm">Next: Matthew</A></CENTER>
</BODY>
</HTML>
