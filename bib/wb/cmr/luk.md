[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](mar)  [Next](joh.md) 

------------------------------------------------------------------------

### Chamorro Bible: Luke

<span id="an_1:1">1:1</span> POT y guaja megae y umapolo y canaeñija
para ufannaregla y cuentos nu y ayo na güinaja na esta guefmaasegura gui
entalo jame,

<span id="an_1:2">1:2</span> Jaftaemanoja ninaejam ni guine y tutujoña y
testigojam ni y malie, nu y yan y ministrojam y sinangan;

<span id="an_1:3">1:3</span> Y jinasoco mauleg locue nu guajo, sa
juguefegaga sinengcabales todo y güinaja guine y tutujonña, na jutuguie
jao pot y inaregla, jago guesmagas na Teofilo;

<span id="an_1:4">1:4</span> Para untungo sija y magajet ayosija mano
nae unresibe y finanagüe.

<span id="an_1:5">1:5</span> ¶ Guaja gui jaanin Herodes, ray guiya
Judea, un pale, naanña si Sacharias, y clasen Abias; y asaguaña guinin
sija jagan Aaron ya y naaña si Elisabet.

<span id="an_1:6">1:6</span> Este na dos mauleg gui sanmenan Yuus,
jajananao gui todo y lay yan y tinago Señot, ti lalatdiyon.

<span id="an_1:7">1:7</span> Ya taya patgonñija; sa si Elisabet
tifáfañago; yan y dos megae jaaniñija.

<span id="an_1:8">1:8</span> ¶ Ya jumuyong, anae mañeñetbe si Sacharias,
gui ofisio y pale gui menan Yuus, gui chechon y clasiña,

<span id="an_1:9">1:9</span> Jaftaemanoja y costumbren y ofisio y pale,
y chechoña na jumalom gui guimayuus ya jasonggue y paopao.

<span id="an_1:10">1:10</span> Ya todo y linajyan taotao mangaegue gui
sanjiyong manmananaetae gui oran paopao.

<span id="an_1:11">1:11</span> Ya mato guiya güiya y angjet y Señot, na
gaegue gui agapa y attat y paopao.

<span id="an_1:12">1:12</span> Ya inestotba si Sacharias anae jalie, ya
mato minaañao gui jiloña.

<span id="an_1:13">1:13</span> Lao y angjet ilegña nu güiya: Sacharias,
chamo maaañao; sa y tinaetaemo este majungog; ya y asaguamo as Elisabet
ufañago y patgon laje, ya umafanaan naanña si Juan.

<span id="an_1:14">1:14</span> Ya uguaja jao minagof yan alegria; ya y
megae umagof nu y mafañaguña.

<span id="an_1:15">1:15</span> Sa udangculo güe gui menan Señot; ya ti
uguimen bino ni metgot na guinem ya ubulagüe Espiritu Santo, guinin y
tiyan nanaña.

<span id="an_1:16">1:16</span> Ya megae gui famaguon Israel, ujabira nu
y Señot, Yuusñija.

<span id="an_1:17">1:17</span> Ya ujanaogüe gui menan y mataña nu y
espiritu yan y ninasiñan Elias, para unanalo y corasonñija y mañaena
guiya y famaguon, yan y manchátmatago ni y tiningo y manunas; para
ufamauleg nu y Señot y taotao, ni y esta fanmauleg para güiya.

<span id="an_1:18">1:18</span> Ya ilegña si Sacharias nu y angjet:
Jaftaemano jutungo este? sa guajo bijoyo ya y asaguajo megae jaaniña.

<span id="an_1:19">1:19</span> Ya manope y angjet ya ilegña nu güiya:
Guajo si Gabriel, na gaegue yo tumotojgue gui menan Yuus; ya guajo esta
matago na jucuentusejao, ya junaejao ni este mauleg na sinangan.

<span id="an_1:20">1:20</span> Ya estagüe, na jago udojao ya ti siña
uncuentos, asta y jaane nae este macumple estesija; sa y ti unjongue y
sinanganjo, ni umacumple y tiempoña.

<span id="an_1:21">1:21</span> Ya y taotao sija manmannanangga as
Sacharias, ya ninafanmanman ni y inapmamña gui guimayuus.

<span id="an_1:22">1:22</span> Ya anae jumuyong, ti siña umadingane
sija; ya matungo na manlie un linie gui guimayuus; lao güiya sigue di
fumatinas y señatja; ya sumaga udo.

<span id="an_1:23">1:23</span> Ya anae esta munjayan y jaanin y
ministroña, jumanao para y guimaña.

<span id="an_1:24">1:24</span> ¶ Ya despues di ayo sija na jaane
mapotgue y asaguaña as Elisabet, ya janana sinco na meses, ya ilegña:

<span id="an_1:25">1:25</span> Taemanoja y Señot jafatinas para guajo,
este sija na jaane nae jaatanyo para unajanao y mamajlaojo gui entalo
taotao sija.

<span id="an_1:26">1:26</span> Y mina saes na mes, y angjet Gabriel esta
tumago guine as Yuus, para un siuda guiya Galilea, ni y naanña y
Nasaret,

<span id="an_1:27">1:27</span> Guiya un bitgen, nobia y un laje naanña
si José, familian David; ya y naan y bitgen si Maria.

<span id="an_1:28">1:28</span> Ya jumalom manu nae estaba güe, ya
ilegña: Jafa tatatmana jao na guefmaborese jao; y Señot gaegue guiya

<span id="an_1:29">1:29</span> Lao pot este na sinangan, ninaestotba
güe, ya jajajaso na jaftaemano este na sinaluda.

<span id="an_1:30">1:30</span> Entonses y angjet ilegña nu güiya: Maria,
chamo maaañao; sa unsoda y finaborese gui menan Yuus.

<span id="an_1:31">1:31</span> Ya estagüe, na unmapotgue gui tiyanmo ya
unfañago un patgon laje, ya umafanaan y naaaña si Jesus.

<span id="an_1:32">1:32</span> Ya udangculo güe, ya umafanaan Lajin
Gueftaquilo: ya y Señot Yuus ufannae güe y tronon David tataña.

<span id="an_1:33">1:33</span> Ya ugobietna gui guima Jacob
siesiempreja; ya y raenoña ugagaegue taejinecog.

<span id="an_1:34">1:34</span> Entonses si Maria ilegña ni y angjet:
Jafa jumuyong este? sa ti jutungo laje.

<span id="an_1:35">1:35</span> Ya manope y angjet, ya ilegña nu güiya: Y
Espiritu Santo umamaela guiya jago, ya y ninasiña y Gueftaquilo
jafatinas y anineng gui jilomo; enaomina ayo na Santos na umafañago,
umafanaan Lajin Yuus.

<span id="an_1:36">1:36</span> Ya, estagüe, si Elisabet, parentesmo,
locue güiya mapotgue un laje gui inamcoña; ya este y mina saes na mes nu
güiya na mafanaan tifáfañago.

<span id="an_1:37">1:37</span> Sa y sinangan Yuus, taya uno na
taeninasiña.

<span id="an_1:38">1:38</span> Entonses si Maria ilegña: Estagüe y
tentagon Señot; ufatinas guiya guajo taemanoja y sinanganmo. Ya y angjet
mapos guiya güiya.

<span id="an_1:39">1:39</span> ¶ Ya ayo na jaane sija, cajulo si Maria
ya jumanao gusise para un tano taquilo, guiya un siudan Juda;

<span id="an_1:40">1:40</span> Ya jumalom gui guima Sacharias ya
jasaluda si Elisabet.

<span id="an_1:41">1:41</span> Ya jumuyong taegüije na anae jajungog si
Elisabet y sinaludan Maria, y patgon tumayog gui jalom tiyanña; si
Elisabet bula Espiritu Santo,

<span id="an_1:42">1:42</span> Ya umagang ni dangculo na inagang ya
ilegña: Dichosojao gui entalo y famalaoan, ya dichoso y tinegchan
tiyanmo.

<span id="an_1:43">1:43</span> Ya guine manu este guiya guajo, na mato
guiya guajo y nanan y Señotto.

<span id="an_1:44">1:44</span> Sa estagüe, na anae mato y inagang y
sinaludamo gui talangajo, y patgon, gui jalom tiyanjo, tumayog ni
minagofña.

<span id="an_1:45">1:45</span> Ya dichosogüe y jumonggue; sa uguaja y
quinimple gui güinaja, ni esta masangane güe ni guinin y Señot.

<span id="an_1:46">1:46</span> ¶ Entonses ilegña si Maria: Janadangculo
y antijo y Señot,

<span id="an_1:47">1:47</span> Ya y espiritujo ninamagof gui as Yuus y
Satbadotto.

<span id="an_1:48">1:48</span> Sa jaatan y dinespresiaoña y tentgoña; sa
estagüe na desde pago jumafanaan dichosa ni todo y generasion.

<span id="an_1:49">1:49</span> Sa ayo na guaja ninasiña, jafatinas guiya
guajo dangculo na güinaja; ya santos y naanña.

<span id="an_1:50">1:50</span> Ya y minaaseña gaegue gui generasion
taotao sija, gui jiloñija ni manmaañao nu güiya.

<span id="an_1:51">1:51</span> Ya pot y canaeña jafanue minetgot;
janafañuja y sobetbio sija gui jinason y corasonñija.

<span id="an_1:52">1:52</span> Ya jayute papa y magas gui tronoñija, ya
jajatsa y manumitde.

<span id="an_1:53">1:53</span> Ya y manñalang janafanbula ni y minauleg;
ya y manmigüinaja janafanjanao yan y tae sinajguan.

<span id="an_1:54">1:54</span> Ya jaayuda si Israel tentagoña, para
ufanjaso y miñaase,

<span id="an_1:55">1:55</span> (Taemano y jasangane y mañaenata), as
Abraham yan y semiyaña para todo y tiempo.

<span id="an_1:56">1:56</span> Si Maria sumaga yan güiya calang tres
meses ya despues jumanao asto iyasija.

<span id="an_1:57">1:57</span> ¶ Ya si Elisabet jacumple y tiempo nae
para ufañago; ya mañago un patgon laje.

<span id="an_1:58">1:58</span> Ya anae majungog ni tiguangña yan y
parientesña, na si Yuus janadangculo y minaaseña guiya güiya; ya
manmagof yan güiya.

<span id="an_1:59">1:59</span> Ya susede na y mina ocho na jaane manmato
para umasircunsida y patgon: ya malagoñija umafanaan ni y naan tataña as
Sacharias.

<span id="an_1:60">1:60</span> Ya manope y nanaña ya ilegña: Aje, sa
umafanaan si Juan.

<span id="an_1:61">1:61</span> Ya ilegñija nu güiya: Taya gui
manparientesmo mafanaan nu este na naan.

<span id="an_1:62">1:62</span> Ya maseñat y tataña, ya mafaesen jafa
malagoña umafanaan.

<span id="an_1:63">1:63</span> Ya mangagao un diquique na tabla ya
jatugue ilegña: Si Juan naanña. Ya todo sija ninafanmanman.

<span id="an_1:64">1:64</span> Ya enseguidas mababa y pachotña, ya
mapula y jilaña, ya cumuentos, jabendise si Yuus.

<span id="an_1:65">1:65</span> Ya guaja minaañao gui jiloñija todo y
mañasaga gui oriyañija: ya gui todo y tano taquilo guiya Judea,
masasangan este sija na sinangan.

<span id="an_1:66">1:66</span> Ya todosija y jumujungog jaadaje gui
corasonñija ya ilegñija: Jafa jumuyong este na patgon? Sa y canae Yuus
gaegue guiya güiya.

<span id="an_1:67">1:67</span> ¶ Ya si Sacharias, tataña, bula Espiritu
Santo ya japrofetisa, ilegña:

<span id="an_1:68">1:68</span> Bendito y Señot, y Yuus y Israel; sa
jabisita ya jafatinas y redension, para taotaoña,

<span id="an_1:69">1:69</span> Ya janacajulo para jita un canggelon y
satbasion, gui guima y tentagoña as David,

<span id="an_1:70">1:70</span> (Taegüijija na jasasangan gui pachot y
mañantos na profetaña, ni esta gaegue guinin tutujonña y tano),

<span id="an_1:71">1:71</span> Satbasion gui y enemiguta yan gui canae
todo y chumatliijit;

<span id="an_1:72">1:72</span> Para umafanue y minaaseña gui mañaenata,
ya umajaso y santos na tratoña;

<span id="an_1:73">1:73</span> Y juramento ni manjula as Abraham ni
tatata,

<span id="an_1:74">1:74</span> Na güiya unaejit linibreta gui canae y
enemiguta ya utasetbe güe sin minaañao,

<span id="an_1:75">1:75</span> Y sinantos yan y tinunas gui menaña todo
y jaanita.

<span id="an_1:76">1:76</span> Ya, jago, patgon, unmafanaan profetan y
Gueftaquilo; sa unjanao gui menan y Señot para unfamauleg y chalanña;

<span id="an_1:77">1:77</span> Para ufanamatungo y satbasion gui
taotaoña ni y maasiin y isaoñija,

<span id="an_1:78">1:78</span> Pot causa y corason y minaaseña y Yuusta,
anae y candit ogaan guinin taquilo, jabisitajit,

<span id="an_1:79">1:79</span> Para junae inina y manmatatachong gui
jemjom yan y anineng y finatae; para ufanue y patasta gui chalan y pas.

<span id="an_1:80">1:80</span> Ya y patgon lumala ya mumetgot gui
espiritu ya sumaga gui desierto asta y jaane anae esta matungo guiya
Israel.

<span id="an_2:1">2:1</span> YA susede na ayo sija na jaane, jumuyong un
bando guinen as Augusto Sesat, para todo y tano na mataotagüe, na y
naanñija ufanmatugue gui padron.

<span id="an_2:2">2:2</span> Este finenana na padron esta fumatinas,
anae si Sirenio y magalaje guiya Siria.

<span id="an_2:3">2:3</span> Ya manjanao todo y taotao para ninatugue y
naanñija gui padron, cada uno gui siudaña.

<span id="an_2:4">2:4</span> Ya jumanao si José guinin Galilea, guinin
un siuda na naanña Nasaret, para ufalag Judea, gui siudan David, na
mafanaan Betlehem, sa güiya y guima y familian David;

<span id="an_2:5">2:5</span> Para ufanmatugue gui padron yan si Maria,
asaguaña umacamo yan güiya, anae estaba dangculo sa mapotgue,

<span id="an_2:6">2:6</span> Ya susede, anae gaegue sija güije, y
jaaniña ni para ufañago esta macumple;

<span id="an_2:7">2:7</span> Ya mañago un laje finenana na patgon; ya
mabalutan ni y pañales, ya manaason qui cajon sacate; sa taya sagañija
gui guima.

<span id="an_2:8">2:8</span> ¶ Ya guaja pastot sija güije na tano, na
mañaga gui fangualuan, ya jaadadaje y manadan quinilo gui puenge.

<span id="an_2:9">2:9</span> Ya estagüe y angjet y señot tumotojgue
guiya sija; y minalag Yuus jaina gui oriyañija; ya guaja dangculo na
minaañao.

<span id="an_2:10">2:10</span> Lao y angjet ilegña nu sija: Chamiyo
fanmaañao; sa, estagüe, na juchule para jamyo mauleg na sinangan
dangculo na minagof, para todo y taotao:

<span id="an_2:11">2:11</span> Sa esta mafañago para jamyo gui siudan
David, pago na jaane, un Satbadot, na güiya si Cristo, y Señot.

<span id="an_2:12">2:12</span> Ya este y señatmiyo: Inseda y patgon
mabalutan ni y pañales, ya umaason gui cajon sacate.

<span id="an_2:13">2:13</span> Ya enseguidas anog yan y angjet y
linajyan y sendalo gui langet, na manmantutuna as Yuus, ya ilegñija:

<span id="an_2:14">2:14</span> Minalag gui y Gueftaquilo as Yuus, ya y
tano pas gui entalo taotao ni y minagofña dangculo.

<span id="an_2:15">2:15</span> Ya jumuyong anae y angjet sija manmamapos
guiya sija para y langet, y pastot sija manasangane. uno yan otro: Nije
tafanmalag pues, asta Betlehem, ya talie este na güinaja ni esta
jumuyong, na si Yuus jafanuejit.

<span id="an_2:16">2:16</span> Ya manmato chadeg, ya jasoda si Maria yan
José, yan y diquique na patgon umaason gui cajon sacate.

<span id="an_2:17">2:17</span> Ya anae esta malie, janatungo y sinangan
na mansinangane sija nu y diquique na patgon.

<span id="an_2:18">2:18</span> Ya todo y manmanjungog, ninafanmanman pot
y pastot sija, ni y sinanganñija.

<span id="an_2:19">2:19</span> Lao si Maria jananana todo este sija na
sinangan, jajasosoye gui corasonña.

<span id="an_2:20">2:20</span> Ya manato guato y pastot sija yan
manmagof ya matuna si Yuus pot todo y güinaja ni munjayan jajungog yan
jalie, jaftaemano y esta jasangane sija.

<span id="an_2:21">2:21</span> ¶ Ya anae esta macumple y ocho na jaane,
para umasirconsida güe mafanaan naanña si Jesus, taegüije y finanaan nu
y angjet antes qui umamapotgueñaejon gui tiyan nanaña.

<span id="an_2:22">2:22</span> Ya anae esta macumple y jaanin y
guinasgas, jaftaemanoja y lay Moises, sija macone güe guiya Jerusalem
para umanae gui Señot.

<span id="an_2:23">2:23</span> (Jaftaemanoja y matuque gui lay y Señot:
todo laje na jababa y tiyan, umafanaan santos para y Señot);

<span id="an_2:24">2:24</span> Ya para umanae inefrese jaftaemanoja y
masangan y lay y Señot, un pares na tortola pat dos patgon na paluma.

<span id="an_2:25">2:25</span> Ya, estagüe, guaja un taotao guiya
Jerusalem, na naanña si Simeon, ya este na taotao, cabales ya
guefmanjonggue na jananangga y quinensuela y Israel: ya y Espiritu Santo
gaegue gui jiloña.

<span id="an_2:26">2:26</span> Ya esta mafanue güe nu y Espiritu Santo,
na ti ulie finatae, antes na ulie Cristo, y Señot.

<span id="an_2:27">2:27</span> Ya mato güe pot y Espiritu gui templo, ya
anae machule, nu si tataña, y patgon Jesus gui templo para umafatinas
pot guiya, taemanoja y costumbren y lay,

<span id="an_2:28">2:28</span> Ayo nae güiya jajogue gui canaeña ya
jabendise si Yuus ya ilegña:

<span id="an_2:29">2:29</span> Pago polo, Señot, y tentagomo ya jumanao
yan pas, taemanoja y sinanganmo.

<span id="an_2:30">2:30</span> Sa jalie y matajo y satbasionmo,

<span id="an_2:31">2:31</span> Ni esta unfamauleg gui menan todo y
taotao;

<span id="an_2:32">2:32</span> Y candit para ufanmatungo y nasion sija,
yan y minalag para y taotaomo, Israel.

<span id="an_2:33">2:33</span> ¶ Ya si José yan y nanaña ninafanmanman
nu ayo sija y jasasangan nu güiya;

<span id="an_2:34">2:34</span> Ya jabendise si Simeon ya ilegña ni
nanaña as Maria: Estagüe na patgon esta mapolo para pinedong yan para
ufanjinatsa y megae guiya Israel; yan para y señat ni y ninachatsaga,

<span id="an_2:35">2:35</span> Yan y jago locue, sa y antimo na
umadotgan nu y espada, ya para jinasoñija y megae na corason nae
umatungo.

<span id="an_2:36">2:36</span> Gaegue locue güije, si Ana y profeta
palaoan, jagan Fanuel gui tribun Aser (na güiya guaja megae na jaaniña,
yan sumaga yan y asaguaña siete años desde y binitgenña;

<span id="an_2:37">2:37</span> Ya bumiuda asta ochenta y cuatro años) ya
ti jafapos gui templo, ya jaadodora *si Yuus,* puenge yan jaane nu y
umayuyunat yan manaenaetae.

<span id="an_2:38">2:38</span> Ya este mato güijija na ora ya janae si
Yuus maase, ya jacumuentuse pot güiya todo sija y manmannangga ni
linibre guiya Jerusalem.

<span id="an_2:39">2:39</span> Lao anae esta jacumple todo sija,
taemanoja y gaegue gui lay y Señot, manalo guato Galilea gui siudañija
guiya Nasaret.

<span id="an_2:40">2:40</span> Ya y patgon dumangculo yan ninamatatnga
ya bulagüe tiningo: ya y grasian Yuus gaegue gui jiloña.

<span id="an_2:41">2:41</span> ¶ Ya manjajanao sija tataña todo y sacan
asta Jerusalem gui guipot y pascua.

<span id="an_2:42">2:42</span> Ya anae guaja esta dose na años, sija
mangajulo guiya Jerusalem taemanoja y costumbren y guipot.

<span id="an_2:43">2:43</span> Ya anae jocog y jaane sija, manalo sija,
ya sumaga y patgon, Jesus, guiya Jerusalem taetiningo nu y tataña sija.

<span id="an_2:44">2:44</span> Ya jinasoñija na gaegue gui
mangachongñija, ya un jaane na manjajanaoja; ya maaliligao güe gui
entalo y parientesñija yan y manatungoñija.

<span id="an_2:45">2:45</span> Lao anae ti masoda güe, manalo guato
Jerusalem maaliligao güe.

<span id="an_2:46">2:46</span> Ya susede anae esta malofan tres na
jaane, inseda güe gui templo matatachong gui entalo y manfaye maecungog
yan mafafaesen.

<span id="an_2:47">2:47</span> Ya todo sija y jumujungog ninafanmanman
ni tiningoña yan y inepeña.

<span id="an_2:48">2:48</span> Ya anae malie manmajngan ya ilegña nu
güiya si nanaña: Patgon, jafa na unfatinasjam taeguenao? Estagüe si
tatamo yan guajo na inaliligao jao yan y pinitinmame!

<span id="an_2:49">2:49</span> Ayo nae ilegña nu sija: Pot jafa yo na
inaliligao? Ti intingo na y checho y tatajo nesesita yo na fatinas?

<span id="an_2:50">2:50</span> Lao sija ti jatungo ayo na sinangan y
mansinangane.

<span id="an_2:51">2:51</span> Ya tumunog yan sija ya manjanao. guato
Nasaret ya mansinejeta sija. Ya si nanaña jaadaje este todo sija gui
corasoña.

<span id="an_2:52">2:52</span> Ya si Jesus lumálamodong gui tiningoña
yan y linecaña yan y grasia gui as Yuus yan y taotao sija.

<span id="an_3:1">3:1</span> Y mina quinse na año gui tiempo anae si
Tiberio Sesat jagobietna, ya si Ponsio Pilato, güiya magalaje guiya
Judea; ya si Herodes, güiya magalaje tetrarca guiya Galilea; ya y
cheluña as Felipe, güiya magalaje tetrarca guiya Iturea yan y ya tanon
Traconite; ya si Lisanias, güiya magalaje tetrarca guiya Abilinia;

<span id="an_3:2">3:2</span> Ya y dangculo na mamale si Annas yan si
Caefas, *este na tiempo*, mato y sinangan Yuus gui as Juan, lajin
Sacharias, gui jalomtano.

<span id="an_3:3">3:3</span> Ya güiya mato gui todo y tano gui oriyan
Jordan, jasesetmon y managpang en sinetsot para y maasiin isao.

<span id="an_3:4">3:4</span> Taegüije esta matugue gui leblo ni y
sinangan y profeta Isaias, na ilegña: Inagangña ni y umaagang gui
jalomtano: Famauleg y chalan y Señot, y cayejonña natutunas.

<span id="an_3:5">3:5</span> Todo y finacañada umanafanbula, yan todo y
tano boca yan y manloca na ogso umanafanagpapa; yan y manechong
umanafanunas, yan y chalan farangca unamafanyano.

<span id="an_3:6">3:6</span> Ya todo y catne ulie y satbasion Yuus.

<span id="an_3:7">3:7</span> Enaomina ilegña ni y linajyan taotao na
manmato para ufanmatagpange pot güiya: Rasan culebla, jaye jamyo
fumanagüe na insuaye y binibo ni y mamamaela?

<span id="an_3:8">3:8</span> Chile tinegchanmiyo ni y magajet na
sinetsot, ya chamiyo insigue di sumasangan nu jamyoja: Guaja tatanmame
si Abraham; sa jusanganejamyo na siña, si Yuus güine gui acho
janafangajulo y famaguon Abraham.

<span id="an_3:9">3:9</span> Ya pagoja y gachae gaegueja gui jale y
trongcon jayo sija: todo y trongcon jayo na ti mauleg tinegchañija,
umautut ya umayute gui guafe.

<span id="an_3:10">3:10</span> Ya y linajyan taotao mafaesen güe ya
ilegñija: Pues jafajam infatinas?

<span id="an_3:11">3:11</span> Ya manope, ilegña nu sija: Y guaja dos
magaguña, unae y taya iyoña: ya y guaja naña ufatinas taegüijija.

<span id="an_3:12">3:12</span> Ya manmato locue y publicano sija para
ufanmatatagpange, ya ilegñija: Maestro jafa infatinasjam?

<span id="an_3:13">3:13</span> Ya ilegña nu sija: Chamiyo gumagagao mas
ni y esta jamyo manmatago.

<span id="an_3:14">3:14</span> Ya mafaesen güe locue nu y sendalo sija,
ilegñija: Ya jame, jafajam infatinas? Ya mansinangane: Chamiyo
mumatratrata ni jaye ni infanmanchiguit, ya magof jamyo nu y apasmiyo.

<span id="an_3:15">3:15</span> ¶ Ya y taotao sija jananangga ya
manmanjajajaso todo sija as Juan gui corasonñija, cao güiya si
Jesucristo.

<span id="an_3:16">3:16</span> Manope si Juan ya ilegña nu todosija:
Guajo magajet managpapange jamyo an janom; lao mamamaela uno na mas
gaeninasiña qui guajo, ya ti siña yo manmerese na jupula y coreas y
sapatosña: güiya managpapange an Espiritu Santo yan guafe.

<span id="an_3:17">3:17</span> Ya abanicuña gaegueja gui canaeña para
unagasgas y guinecoña, ya janafandaña y trigo gui camalenña; lao
usonggue y ngasan gui guafe ni ti siña upuno.

<span id="an_3:18">3:18</span> ¶ Ya mamagat megae na sinangan ya
japredica y taotao sija ni ibangelio.

<span id="an_3:19">3:19</span> Lao si Herodes, ayo magalaje tetrarca,
linalatde as Juan, pot si Herodias, asaguan y cheluña as Felipe, yan pot
todo y tinaelaye sija ni jafatinas si Herodes,

<span id="an_3:20">3:20</span> Ya jafatinas este mas *taelaye* qui todo,
ya maponggle si Juan gui catset.

<span id="an_3:21">3:21</span> ¶ Ya susede, anae todo y taotao
manmatagpange, si Jesus locue matagpange; ya anae manaetaegüe, mababa y
langet;

<span id="an_3:22">3:22</span> Ya tumunog gui jiloña y Espiritu Santo na
gaejechuraña calang paluma, ya mato un inagang guine y langet *na
ilegña:* Jago y lajijo ni juguaeya; iyajago nae gaegue minagofjo.

<span id="an_3:23">3:23</span> Ya si Jesus namaesa anae jatutujon
sumetnon, güiya treinta años, ya güiya lajin José (calang jinason
taotao), nu y lajin Eli,

<span id="an_3:24">3:24</span> Nu y lajin Matat nu y lajin Levi, nu y
lajin Metqui, nu y lajin Jané, nu y lajin José,

<span id="an_3:25">3:25</span> Nu y lajin Matatias nu y lajin Amos, nu y
lajin Nalum, nu y lajin Eslí, nu y lajin Nagé,

<span id="an_3:26">3:26</span> Nu y lajin Maat, nu y lajin Matatias, nu
y lajin Simei, nu y lajin José, nu y lajin Juda,

<span id="an_3:27">3:27</span> Nu y lajin Joana, nu y lajin Resa, nu y
lajin Sorobabel, nu y lajin Salatiel, nu y lajin Neri,

<span id="an_3:28">3:28</span> Nu y lajin Metqui, nu y lajin Adí, nu y
lajin Cosam, nu y lajin Elmodan, nu y lajin Er,

<span id="an_3:29">3:29</span> Nu y lajin Jesus, nu y lajin Elieser, nu
y lajin Jorim, nu y lajin Mata, nu y lajin Levi,

<span id="an_3:30">3:30</span> Nu y lajin Simeon, nu y lajin Juda, nu y
lajin José, nu y lajin Jonan, nu y lajin Eliaquim,

<span id="an_3:31">3:31</span> Nu y lajin Melea, nu y lajin Mena, nu y
lajin Matata, nu y lajin Natan, nu y lajin David,

<span id="an_3:32">3:32</span> Nu y lajin Jesse, nu y lajin Obed, nu y
lajin Boos, nu y lajin Salmon, nu y lajin Naason,

<span id="an_3:33">3:33</span> Nu y lajin Aminadab, nu y lajin Aram, nu
y lajin Esrom, nu y lajin Fares, nu y lajin Juda,

<span id="an_3:34">3:34</span> Nu y lajin Jacob, nu y lajin Ysaac, nu y
lajin Abraham, nu y lajin Taré, nu y lajin Nacor,

<span id="an_3:35">3:35</span> Nu y lajin Serug, nu y lajin Ragau, nu y
lajin Peleg, nu y lajin Heber, nu y lajin Sela,

<span id="an_3:36">3:36</span> Nu y lajin Cainan, nu y lajin Arfaxat, nu
y lajin Sem, nu y lajin Noe, nu y lajin Lameg,

<span id="an_3:37">3:37</span> Nu y lajin Matusalem, nu y lajin Enog, nu
y lajin Jared, nu y lajin Mahalaleel, nu y lajin Cainan,

<span id="an_3:38">3:38</span> Nu y lajin Enos, nu y lajin Set, nu y
lajin Adam, nu y lajin Yuus.

<span id="an_4:1">4:1</span> YA si Jesus, bula Espirita Santo, tumato
guato gui Jordan, ya quinene ni Espiritu asta y desierto.

<span id="an_4:2">4:2</span> Ya sumaga güije cuarenta na jaane ya
tinienta nu y anite. Ya ti chumocho ni jafa, güije sija na jaane; ya
anae esta macumple, ñalang güe.

<span id="an_4:3">4:3</span> Ya ilegña nu güiya y anite: Yaguin jago
Lajin Yuus, tago este y acho ya ufamapan.

<span id="an_4:4">4:4</span> Ya si Jesus manope qüe: Esta mamatugue, na
ti y panja munalâlâ y taotao.

<span id="an_4:5">4:5</span> Ya jacone güe quinene julo, ya finanue güe
todo y raeno gui jilo y tano gui un momento y tiempo,

<span id="an_4:6">4:6</span> Ya y anite ilegña nu güiya: Bae junae jao
ni este na ninasiña todo, yan y minalagñija; sa guajo maentrega, ya jaye
y malagojo, junae.

<span id="an_4:7">4:7</span> Enaomina jago, yaguin unadora gui menajo,
todosija iyomo.

<span id="an_4:8">4:8</span> Ya manope si Jesus, ya ilegña: Esta matugue
na y Señot Yuusmo unadora, ya güiyaja unsetbe.

<span id="an_4:9">4:9</span> Ya quinene talo guiya Jerusalem ya pinelo
gui sumanjilo y templo, ya ilegña nu güiya: Yaguin jago Lajin Yuus,
yutejao güine papa:

<span id="an_4:10">4:10</span> Sa esta matugue, na y angjetña sija
jaencatga nu jago para unmaadaje,

<span id="an_4:11">4:11</span> Ya y canaeñija unquilile sa chamo matompo
y adengmo gui acho.

<span id="an_4:12">4:12</span> Manope si Jesus ya ilegña: Esta masangan:
Chamo tietienta y Señot Yuusmo.

<span id="an_4:13">4:13</span> Anae esta munjayan todo y tentasionña y
anite mapos guiya güiya un rato.

<span id="an_4:14">4:14</span> ¶ Si Jesus tumato gui ninasiñan y
Espiritu asta Galilea: ya jumanao y famaña guiya todo y tano gui
oriyaña.

<span id="an_4:15">4:15</span> Ya güiya mamananagüe gui guimayuusñija,
ya ninafanonra nu y todo.

<span id="an_4:16">4:16</span> ¶ Ya mato guiya Nasaret anae jagas
mapogsae: ya jumalom taemanoja y costumbreña gui jaanin sabado, gui
guimayuus ya cajulo para utaetae.

<span id="an_4:17">4:17</span> Ya manaegüe y leblon y profeta Isaias. Ya
anae jababa y leblo, jasoda anae esta matugue:

<span id="an_4:18">4:18</span> Y Espiritun y Señot gaegue gui jilojo, sa
japalae yo para jupredica y mauleg na sinangan gui mamobble: ya matago
yo para jusangane mancautibo, linibre, ya para y manbachet ufanmanlie,
ya para junafanlibre y manchiguit,

<span id="an_4:19">4:19</span> Para jusaganñaejon y guaeyayon na año y
Señot.

<span id="an_4:20">4:20</span> ¶ Ya jajuchom y leblo ya anae janatalo y
ministro, matachong; ya todo y mangaegue gui guimayuus, güiyaja manatan.

<span id="an_4:21">4:21</span> Ya jatutujon sumangane sija: Pago esta
macumple este na tinigue gui talanganmiyo.

<span id="an_4:22">4:22</span> Ya todoja manmannae testimonio ya esta
ninafanmanman nu minauleg sinangan ni manjujuyong, gui pachotña; ya
ilegñija: Ti güiya ini y lajin José.

<span id="an_4:23">4:23</span> Ya ilegña nu sija: Magajet insanganeyo nu
este na sinangan: Medico, amte namaesajaoja: todo sija injingog na
unfatinas guiya Capernaum, fatinas locue güine gui tanomo.

<span id="an_4:24">4:24</span> Ya ilegña: Magajet na jusangane jamyo, na
ni un profeta guaegayon gui tanoña.

<span id="an_4:25">4:25</span> Lao magajet jusangane jamyo: Megae na
biuda sija guaja gui Israel gui jaanin Elias, anae y langet majuchom
tres años yan saes mesas, anae guaja dangculo na ñinalang gui todo y
tano;

<span id="an_4:26">4:26</span> Lao ni uno guiya sija nae, esta matago si
Elias, na as Sarepta, guiya tanon Sidon, guiya un palaoan biuda.

<span id="an_4:27">4:27</span> Ya megae na ategtog locue guaja guiya
Israel gui tiempon y profeta Eliseo; lao taya guiya sija esta magasgas,
na si Naaman taotao Siro.

<span id="an_4:28">4:28</span> Ayo nae todo y taotao gui guimayuus
manbula y linalalo, anae jajungog estesija;

<span id="an_4:29">4:29</span> Ya mangajulo, ya chumulegüe gui sanjiyong
y siuda, ya macone asta gui sanjilo y egso, anae esta maplanta y
siudañija, para ufanyute gui papa.

<span id="an_4:30">4:30</span> Lao güiya, malofan gui entaloñija, ya
mapos.

<span id="an_4:31">4:31</span> ¶ Ya mato papa guiya Capernaum, siudan
Galilea, ya ayo nae mamananagüe gui sabado na jaane:

<span id="an_4:32">4:32</span> Ya sija ninafanmanman nu y finanagüeña;
sa y sinanganña gaeninasiña.

<span id="an_4:33">4:33</span> Ya gaegue gui guimayuus un taotao na
guaja anite ináplacha; ya umagang dangculo na inagang.

<span id="an_4:34">4:34</span> Jei! pelojam! para jafajam nu jago, Jesus
Nasareno? Matojao para unyulangjam? jutungojao jayejao; jago ayo na
Santos gui as Yuus!

<span id="an_4:35">4:35</span> Ya si Jesus jalalatde ya ilegña: Pacaca
ya maela juyong guiya güiya. Ya anae y anite mayute güe gui entaloñija,
jumuyong guiya güiya; ya taya ninalamen.

<span id="an_4:36">4:36</span> Ya minamanman mato gui jilo todo sija, ya
manadingan uno yan otro, ilegñija: Jafa na cuentos este? Sa nu y
gobietnaña yan y ninasiñaña jatago y áplacha na anite sija ya
unfanjuyong?

<span id="an_4:37">4:37</span> Ya y famaña masanganñaejon todo y lugat
sija gui oriyaña ayona.

<span id="an_4:38">4:38</span> ¶ Ya jacajulo jumanao juyong gui
guimayuus ya jumalom gui guiman Simon; ya y suegran Simon esta umaason,
malingo nu y dangculo na calenturaña; ya matayuyutgüe pot güiya.

<span id="an_4:39">4:39</span> Ya jatojgue gui jijutña, ya jalalatde y
calentura ya y calentura pinelo; ya güiya cajulo ensiguidas ya jasetbe.

<span id="an_4:40">4:40</span> ¶ Ya y tiempo y minachom y atdao nae,
todo y mangaemalango ni y megae na chetnot, manmaconie guiya güiya; ya
japolo y canaeña gui jilo cada uno guiya sija, ya janafanjomlo sija.

<span id="an_4:41">4:41</span> Ya anite sija manjuyong locue guiya
megae, na manaagang ya ilegñija: Jago, y Lajin Yuus! Lao güiya jalalatde
ya ti japolo ya ufanguentos, sa matungo güe na güiya si Cristo.

<span id="an_4:42">4:42</span> ¶ Ya anae esta taftaf y jaane, jumanao
para un jalomtano: ya y linajyan taotao sija maaliligao güe ya manmafato
guiya güiya ya manmalago sija ufanmantiene güe para munga mapos guiya
sija.

<span id="an_4:43">4:43</span> Ya güiya ilegña nu sija: Nesesitayo locue
gui palo siuda umapredica y raenon Yuus: sa para este na matagoyo.

<span id="an_4:44">4:44</span> Ya japredidica gui guimayuus sija guiya
Galilea.

<span id="an_5:1">5:1</span> YA susede anae y linajyan taotao manoriya
yan machichiguet güe ya jaecungog y sinangan Yuus, na güiya gaegue
tumotojgue gui oriyan jagoe Genesaret.

<span id="an_5:2">5:2</span> Ya jalie dos batco na estaba jijot gui
oriyan y jagoe; ya y manpescadot manunog güije, ya jafagase y laguañija.

<span id="an_5:3">5:3</span> Ya jumalom güine gui un batco ya y iyon
Simon; ya jagagao na unafalag y tano didide. Ya matachong ya mamanagüe
desde y batco ni linajyan taotao.

<span id="an_5:4">5:4</span> Ya anae munjayan cumuentos, ilegña as
Simon: Juyong gui tadong na tase ya innatunog y laguanmiyo para un
quinene.

<span id="an_5:5">5:5</span> Ya manope si Simon ya ilegña: Maestro
estajam manmachocho todo puenge ya taya quinenemame; lao pot y
sinanganmo bae innatunog y lagua.

<span id="an_5:6">5:6</span> Ya anae manmatinas este, japongle un
dangculo na quinenen güijan; ya esta tiniteg y laguanñija.

<span id="an_5:7">5:7</span> Ayo nae jaseñat y mangachongñija ni
mangaegue gui otro batco, para ufanmato ya ufaninayuda. Ya manmato, ya
janabulaja y dos batco, ya jatutujon manmañoñogñog.

<span id="an_5:8">5:8</span> Ya anae jalie este si Simon Pedro, dumimo
papa gui as Jesus ya ilegña: Suja guiya guajo, Señot; sa taotao isaoyo.

<span id="an_5:9">5:9</span> Sa ninamaañao yan todos y mangaegue guiya
güiya, pot causa de y quinenen güijan ni y inquene;

<span id="an_5:10">5:10</span> Ya taegüije ja locue as Santiago yan si
Juan, famaguon Sebedeo, ya sija mangachong Simon. Ya ilegña si Jesus as
Simon: Chamo maaaño: sa desde pago ufangone jao y taotao.

<span id="an_5:11">5:11</span> Ya anae esta mañule gui tano y batcoñija;
todo jayute ya madalaggüe.

<span id="an_5:12">5:12</span> ¶ Ya susede anae gaegue güe gui uno gui
siuda sija, estagüe un taotao na bula ategtog: güiya anae jalie si
Jesus, podong gui mataña gui menaña ya jagagao, ilegña: Señot, yaguin
malagojao, siñajao unnagasgasyo?

<span id="an_5:13">5:13</span> Ya jaestira y canaeña ya japacha, ilegña:
Malagoyo, gasgasjao; ya enseguidas y ategtog jumanao guiya güiya.

<span id="an_5:14">5:14</span> Ya tinago güe, na chaña sangangane ni
jaye: lao janao, unfanue y pale nu jago ya unofrese ni y guinasgasmo,
taemanoja y tinagon Moises para testimonio nu sija.

<span id="an_5:15">5:15</span> Lao y masanganña jumanao megae; ya
mandaña y dangculon linajyan taotao para umajungog yan para ufanmagong y
chetnotñija.

<span id="an_5:16">5:16</span> Lao güiya jaapatta güe asta y jalomtano
ya manaetae.

<span id="an_5:17">5:17</span> ¶ Ya susede gui un jaane na estabagüe
mamanagüe; ya mangaegue y Fariseo sija yan y magas y lay,
manmatatachong, sa sija manmato guinen y sengsong Galilea, yan Judea,
yan y ya Jerusalem; ya y ninasiñan y Señot gaegue güije para unamagong.

<span id="an_5:18">5:18</span> Ya estagüe sija taotao na macocone un
taotao gui jilo un cama na paralitico; ya maaliligao mano nae mañule
jalom para umapolo gui menaña.

<span id="an_5:19">5:19</span> Ya anae ti masoda mano nae umapolo pot
causa y linajyan taotao, mangajulo gui jilo guma ya guinin y atof nae
manatunog yan camaña gui entalo, asta y gui menan Jesus.

<span id="an_5:20">5:20</span> Ya anae jalie y jinengguenñija yuje sija,
ilegña: Taotao, y isaomo umaasie.

<span id="an_5:21">5:21</span> Ya y escriba yan y Fariseo sija jatutujon
manmanjaso, ya ilegñija: Jaye güe este na usangan chatfino contra si
Yuus? Jaye siña manasie isao, na si Yuusja?

<span id="an_5:22">5:22</span> Lao si Jesus jatungo y jinasonñija;
manope ya ilegña nu sija: Jafa injajaso gui corasonmiyo?

<span id="an_5:23">5:23</span> Jafa sen taeminapot masangan: Y isaomo
unmaasie; pat masangan: Cajulo ya unfanmocat?

<span id="an_5:24">5:24</span> Lao para intingoja na y Lajin taotao
guaja ninasiñaña gui tano para umasie isao (ilegña nu y paralitico),
jusanganejao: Cajulo, chule y camamo ya unjanao para iyajamyo.

<span id="an_5:25">5:25</span> Ya enseguidas güiya cajulo gui menanñija,
ya jachule ayo anae umaasongüe ya jumanao para y guimaña, ya jatuna si
Yuus,

<span id="an_5:26">5:26</span> Ya ninafanmanman todosija, ya matuna si
Yuus; ya manbula y minaañao, ilegñija: Inlie námanman sija pago.

<span id="an_5:27">5:27</span> ¶ Ya despues di estesija, jumanao, ya
jalie un publicano na y naanña si Levi, matatachong gui bancon y tributo
ya ilegña: Dalalagyo.

<span id="an_5:28">5:28</span> Ya japolo todo y güinajaña ya cajulo ya
jadalalaggüe.

<span id="an_5:29">5:29</span> Ya jafatinas si Levi un dangculon gupot
gui guimaña: ya guaja un dangculon linajyan publicano sija, yan otro
sija manmatachong gui lamasa yan sija.

<span id="an_5:30">5:30</span> Ya y Fariseo sija yan y escribañija,
mangogonggong contra y disipuluña sija, ilegñija: Sajafa na manjajamyo
mañocho yan manguimen yan y publicanosija yan y manisao?

<span id="an_5:31">5:31</span> Ya manope si Jesus ya ilegña nu sija: Y
manaechetnot ti janesesita medico; lao y manmalango.

<span id="an_5:32">5:32</span> Ti matoyo para juagang y manunas, lao y
manisao para ufanmañotsot.

<span id="an_5:33">5:33</span> ¶ Ya ilegñija nu güiya: Y disipulon Juan
manayuyunat megae na biaje, ya jafatitinas tinayuyut; parejoja yan y
disipulon Fariseo sija; ya iyoco mañochocho yan manguiguimen?

<span id="an_5:34">5:34</span> Ya si Jesus ilegña nu sija: Siña
innaayunat y mangaegue gui guipot uma sagua anae mañisijaja yan y nobio?

<span id="an_5:35">5:35</span> Lao ufato jaane na y nobio umana suja;
ayo nae ufanayunat güije na jaane sija.

<span id="an_5:36">5:36</span> Ya mansinangane sija locue un
acomparasion: Taya taotao janajanao pidason magago gui nuebo na bestido
ya japolo gui bijo na bestido; no sea ujatiteg y nuebo ya locue y magago
guinin nuebo ti parejo yan y bijo.

<span id="an_5:37">5:37</span> Ya taya mananaye nuebo na bino gui bijo
na boteyan cuero: ya no sea, y bino ni nuebo uyinamag y boteyan cuero,
ya y bino umachuda, ya y boteyan cuero ufalingo.

<span id="an_5:38">5:38</span> Lao y nuebo bino na nasesita y nuebo na
boteyan cuero nae umapolo.

<span id="an_5:39">5:39</span> Ya ni un taotao ni gumimen y bijo na bino
umalago ni nuebo; sa ualog: Y bijo maulegña.

<span id="an_6:1">6:1</span> YA susede y un sabado, jumajanao si Jesus
gui fangualuan maies; ya y disipuluña sija, manmanjajala ni y masotcan
maies, ya jacano, jagugugan ni y canaeñija.

<span id="an_6:2">6:2</span> Ya y Fariseo sija ilegñija: Jafa na
infatitinas y ti tunas na umafatinas gui sabado na jaane:

<span id="an_6:3">6:3</span> Ya maninepe as Jesus iligña: Taya nae
intaetae este y finatinas David anae ñalang yan y mangachongña?

<span id="an_6:4">6:4</span> Anae jumalom gui guimayuus, ya jachule ya
jacano y pan ni y mafamamauleg, yan janae locue y mangachongña: ni y ti
tunas na ucano na para y mamaleja?

<span id="an_6:5">6:5</span> Ya ilegña nu sija: Y Lajin Taotao locue
Señot y sabado.

<span id="an_6:6">6:6</span> ¶ Ya susede y otro sabado, na jumalom gui
guimayuus ya mamanagüe: ya estaba güije un taotao na anglo y agapa na
canaeña.

<span id="an_6:7">6:7</span> Ya y escriba yan y Fariseo sija maaatan
güe, cao unajomlo gui sabado na jaane; para uquefanmañoda jafa ya
umafaaela.

<span id="an_6:8">6:8</span> Lao jatungoja y jinasonñija; ya ilegña ni
ayo na taotao y anglo canaeña: Cajulo ya untojgue gui tálolo! ya
tumojgue julo.

<span id="an_6:9">6:9</span> Ya ilegña si Jesus nu sija: Jufafaesen
jamyo uno. Tunas gui sabado na umafatinas y mauleg pat y taelaye?
numalibre linâlâ pat mamuno?

<span id="an_6:10">6:10</span> Ya jaatan todos y oriyañija ya ilegña nu
güiya: Estira mona y canaemo. Ya guiya jafatinas taegüije, ya y canaeña
numalo ya magong taegüije y otro.

<span id="an_6:11">6:11</span> Ya sija mansénbubo, ya manguecuentos uno
yan otro, jafa mojon ujafatinas gui as Jesus.

<span id="an_6:12">6:12</span> ¶ Ya susede gui ayo sija na jaane,
jumanao para ufanaetae gui un ogso ya todo y puenge jasigue di
manaetaeja para as Yuus.

<span id="an_6:13">6:13</span> Ya anae manana, jaagang y disipuluña
sija; ya jaayig dose guiya sija, ni manmafanaan locue apostoles.

<span id="an_6:14">6:14</span> Si Simon ni jafanaan locue Pedro, yan si
Andres cheluña, yan si Santiago, yan si Juan, si Felipe, yan si
Bartolome,

<span id="an_6:15">6:15</span> Yan si Mateo, yan si Tomas, yan si
Santiago, lajin Alfeo, yan si Simon ni mafanaan Selote,

<span id="an_6:16">6:16</span> Yan si Judas chelun Santiago, yan si
Judas Iscariote ni y traidot;

<span id="an_6:17">6:17</span> Ya manunog yan sija ya tumojgue gui un
lugat ni yano; yan y dangculon linajyan disipuluña sija, yan y dangculon
linajyan taotao, guinin todo yya Judea, yan yya Jerusalem, yan y tano
Tiro yan yya Sidon, ni manmato para umaecungog, yan para uninafanmagong
y chetnotñija;

<span id="an_6:18">6:18</span> Yan manafanmagong ayo sija y
munafanachatsaga ni y espiritun áplacha.

<span id="an_6:19">6:19</span> Ya manmalago pumapacha güe y linajyan
taotao: sa manjujuyong guiya güiya ninasiña ya janafanmamagong todo
sija.

<span id="an_6:20">6:20</span> ¶ Ya güiya manatan julo gui disipuluña,
ya ilegña: Mandichoso jamyo ni mamobble; sa iyonmiyo y raenon Yuus.

<span id="an_6:21">6:21</span> Mandichoso jamyo ni y manñalang pago: sa
ufanjaspog. Mandichoso y manatanges: sa ufañaleg.

<span id="an_6:22">6:22</span> Mandichoso jamyo yaguin y taotao sija
infanchinatlie, yan ujaapatta sija guiya jamyo ya ujalalatde jamyo ya
ujayute juyong y naanmiyo pot taelaye pot causa y Lajin taotao.

<span id="an_6:23">6:23</span> Fansenmagof güije na jaane; yan infanayog
ni minagofmiyo: sa, estagüe, y premionmiyo dangculo gui langet; sa
taegüenaoja jafatitinas y tatañija ni y profeta sija.

<span id="an_6:24">6:24</span> Lao ay jamyo ni manrico! sa esta guaja
consuelonmiyo.

<span id="an_6:25">6:25</span> Ay jamyo ni esta manjaspog pago! sa
infanñalang. Ay jamyo ni mañachaleg pago! sa jamyo infanugong yan
infananges.

<span id="an_6:26">6:26</span> Ay jamyo yaguin todo y taotao sija
manguecuentos mauleg nu jamyo! sa taegüenaoja ujafatinas y tatañija ni y
manfatso na profeta.

<span id="an_6:27">6:27</span> ¶ Lao jusangangane jamyo ni jumujungog:
Güaeya y enemigonmiyo; fatinas mauleg ni y chumatlie jamyo,

<span id="an_6:28">6:28</span> Bendise y mumatdise jamyo, ya
infanmanaetae pot y namamajlao jamyo.

<span id="an_6:29">6:29</span> Ya pumatmada y un banda fasumo, naeja
locue ni y otro, ya y chumule y capamo, chamo chumochoma na uchule y
chininamo locue.

<span id="an_6:30">6:30</span> Ya cada uno ni y gumagaojao, nae; ya y
chumule y güinajamo, chamo tumalulugua gumagao.

<span id="an_6:31">6:31</span> Ya jafa y malagomiyo ni y taotao
jafatinas nu jamyo; taegüijija fatinas locue nu sija:

<span id="an_6:32">6:32</span> Sa yaguin inguaeya y gumaeya jamyo, jafa
na grasia guajanmiyo? sa y manisao locue jaguaeya y gumaeya sija.

<span id="an_6:33">6:33</span> Yaguin infatinas mauleg ni y fumamamauleg
jamyo, jafa na grasia guajanmiyo? sa y manisao locue jafatitinasja
taegüenao.

<span id="an_6:34">6:34</span> Yanguin innaayao na ayo sija ni y guaja
ninanggamo para infanresibe, jafa na grasia guajanmiyo: sa y manisao
janaayao y manisao para ufanmanresibe taegüije talo.

<span id="an_6:35">6:35</span> Lao guaeya jamyo y enimigunmiyo ya
infatinas mauleg nu sija: ya innaaayao, ya chamiyo fantataeninangga, ya
udangculo y premionmiyo yan infanfamaguon y Gueftaguilo: sa güiya
cariñoso nu y ingrato sija, yan y taelaye.

<span id="an_6:36">6:36</span> Jamyo locue fanyóase, taegüije y
tatanmiyo ni y gaegue gui langet yóase.

<span id="an_6:37">6:37</span> Chamiyo jumusga, sa ti infanjinisga:
chamiyo sumetetensia, sa ti infansinentensia: nafanlibre, ya y
ninafanlibre:

<span id="an_6:38">6:38</span> Fanmanae, ya infanmanae; mauleg na medida
y majoño papa, ya umachaochao ya umachúchuda, ufanmannae y taotao sija
gui jalom pechonmiyo; sa ayoja na medida y anae manmide jamyo:
infanmamediye talo jamyo.

<span id="an_6:39">6:39</span> ¶ Ya jasangane sija un acomparasion
ilegña: Siña y bachet jaosgaejon y otro bachet? ti ujaachapodong y dos
gui joyo?

<span id="an_6:40">6:40</span> Y disipulo ti taquiloña qui y maestro:
lao cada uno ni y cabales, güiya utaegüijija y maestroña.

<span id="an_6:41">6:41</span> Ya jafa muna unlilie y migo gui atadog y
chelumo; ya ti unlilie y jayo gui atadogmo?

<span id="an_6:42">6:42</span> Ya jafa muna siña unalog ni y chelumo:
Chelujo, maela ya junajanao y migo gui atadogmo, yanguin jago ti unlilie
y jayo gui atadogmo? Hipocrita jao, yute juyong finena y jayo gui
atadogmo, ya ayo nae unlie claro para unnajanao y migo gui atadog y
chelumo.

<span id="an_6:43">6:43</span> Sa taya mauleg na trongco, ni y fanogcha
taelaye, ni y taelaye na trongco ni y fanogcha mauleg.

<span id="an_6:44">6:44</span> Sa cada trongco matungoja pot y
tinegchaña. Sa ti ufanmanrecoje y taotao sija igos gui manituca ni
ufanmanrecoje ubas gui jalom gadon.

<span id="an_6:45">6:45</span> Y mauleg na taotao, ni y mauleg na
guinaja gui corasonña, mañuñule mauleg; ya y taelaye na taotao, ni y
taelaye na güinaja gui corasonña, mañuñule taelaye: sa y minegae y
corason jasasangan y pachotña.

<span id="an_6:46">6:46</span> ¶ Ya jafa na infananaanyo Señot, Señot,
ya ti infatitinas y jusangangane jamyo?

<span id="an_6:47">6:47</span> Jaye y mato guiya guajo ya jaecungog y
sinanganjo ya jafatinas; jufanue jaye parejuña:

<span id="an_6:48">6:48</span> Parejo yan un taotao ni y manjatsa guma,
ya jaguadog tadong ya japolo y simiento gui jilo y fitme na acho; ya
yanguin cajulo y manadan janom, ya milag y sadog chineneg ayo na guma;
lao ti umayengyong, sa maplanta gui jilo y acho.

<span id="an_6:49">6:49</span> Lao ayo y umeecungog ya ti jafatinas;
parejo yan y taotao ni y manjatsa guma gui jilo oda ya ti janaye
simiento; ya anae milag y sadog ya chineneg, enseguidas upodong; ya
dangculo y yinilang ayo na guma.

<span id="an_7:1">7:1</span> YA despues di munjayan todo y finanagüeña
si Jesucristo gui talangan taotao sija, güiya jumalom guiya Capernaum.

<span id="an_7:2">7:2</span> Ya y tentago un senturion ni y guefyaña,
estaba malango, ya esta para umatae.

<span id="an_7:3">7:3</span> Lao anae y senturion jajungog na masasangan
si Jesus, jatago y manamco na Judios, para umagagao na ufato ya unajomlo
y tentagoña.

<span id="an_7:4">7:4</span> Ya anae manmato as Jesus, guefmagagao
ilegñija: Dignogüe na unfatinas este pot güiya:

<span id="an_7:5">7:5</span> Sa jagüaeya y nasionmame ya japlantaye jam
sinagoganmame.

<span id="an_7:6">7:6</span> Ya manjanao yan si Jesus. Ya anae esta
manjijot gui guima y senturion jatago y amiguña sija para ualog as
Jesus: Señot chamo ninachachatsaga; sa ti dignoyo na junajalom jao gui
papa atofjo;

<span id="an_7:7">7:7</span> Pot este ti jujaso na dignoyo na jufato
guiya jago; lao sanganja ya ujomlo y tentagojo.

<span id="an_7:8">7:8</span> Sa guajo locue na taotao gaegeuyo gui papa
y ninasiña, ya guaja gui papajo sendalo sija; yan ileco nu este: Janao,
ya mapos; ya y otro: Maela, ya mato; ya y tentagojo: Fatinas este, ya
jafatinas.

<span id="an_7:9">7:9</span> Ya anae jajungog si Jesus este, ninamanman
nu güiya, ya jabiragüe ilegña ni y linajyan taotao ni y dumalalag güe:
Jusangane jamyo na ti jusoda taegüije na dinangculon jinenggue ni iya
Israel.

<span id="an_7:10">7:10</span> Ya anae manalo sija guato gui guima y
manmanago, jasoda na jomlo y tentago ni estaba malango.

<span id="an_7:11">7:11</span> ¶ Ya susede un rato despues di este na,
si Jesus jumanao asta un siuda ni mafanaan Nain; ya mañisija yan y
disipuluña yan y dangculon manadan taotao.

<span id="an_7:12">7:12</span> Ya anae esta jijot gui pettan y siuda,
estagüe na macocone un matae, güiyaja lajin nanaña, ya biuda locue, ya
linajyan taotao siuda mangachongchongña.

<span id="an_7:13">7:13</span> Ya anae linie ni y Señot ninamaase nu
güiya, ya ilegña nu güiya: Chamo cumacasao.

<span id="an_7:14">7:14</span> Ya lumatguato ya japacha y andas; ya y
chumuchule mañaga. Ya ilegña: Patgon, guajo jao sumangane, cajulo.

<span id="an_7:15">7:15</span> Ya y estaba matae matachong ya jatutujon
cumuentos, ya inentrega as Jesus gui as nanaña.

<span id="an_7:16">7:16</span> Ya ninafanmaaañao todosija, ya maalaba si
Yuus ilegñija: Dangculo na profeta esta cajulo entre yya jita: ya, si
Yuus jagas jabisita taotaoña.

<span id="an_7:17">7:17</span> Ya jumanao este na famaña gui todo yya
Judea yan todo oriya y tano.

<span id="an_7:18">7:18</span> ¶ Ya y disipulon Juan masangane güe todo
estesija.

<span id="an_7:19">7:19</span> Ya jaagang si Juan dos gui disipuluña ya
jatago para as Jesus, ilegña: Cao jago yuje y para ufato pat
infanmannangga jam otro?

<span id="an_7:20">7:20</span> Ya anae manmato y taotao sija guiya
güiya, ilegñija: Si Juan Bautista tumagojam para yya jago, ilegña: Cao
jago yuje y para ufato pat infanmannangga jam otro?

<span id="an_7:21">7:21</span> Ya ayo mismo na ora, janafanjomlo megae
ni y manmalango yan y mangaechetnotsija yan espiritun manaelaye; yan
megae na manbachet ninafanmanlie.

<span id="an_7:22">7:22</span> Ya maninepe as Jesus ya ilegña nu sija:
Janao yan sangane si Juan ni y liniimiyo yan y jiningogmiyo; sa y
manbachet manmanlie, ya y mangojo manmamocat, ya y manategtog mangasgas,
ya y mananga manmanjungog, y manmatae manafangajulo, ya umapredica y
ibangelio gui mamobble.

<span id="an_7:23">7:23</span> Ya dichoso ayo y ti sumosoda y lugat para
umatompo guiya guajo.

<span id="an_7:24">7:24</span> ¶ Ya anae manmapos y mantinago as Juan,
jatutujon cumuentuse y taotao sija pot si Juan: Jafa injanagüe jamyo
para inlie gui desierto? un piao ni y yinengyong ni y manglo?

<span id="an_7:25">7:25</span> Lao jafa injanagüe jamyo para inlie? un
taotao na puru suabe magaguña? Estagüe, ayo sija y manminagagago ni y
malagno magago yan manlalâlâ gui guinatbo, gui palasyon y ray nae
mañasaga.

<span id="an_7:26">7:26</span> Lao jafa injanagüe para inlie? un
profeta? magajet, jusangane jamyo na mas que un profeta.

<span id="an_7:27">7:27</span> Este yuje y esta matugue: Estagüe na
jatago y tentagojo gui menan matamo, ni para ufamauleg y chalanmo gui
menamo.

<span id="an_7:28">7:28</span> Jusangane jamyo, na entre ayo sija y
manmafañago gui famalaoan, taya dangculoña qui si Juan; lao y diquiqueja
gui raenon Yuus dangculoña qui güiya.

<span id="an_7:29">7:29</span> Ya todo y taotao anae majungog güe, yan y
publicano sija, jajustifica si Yuus ya manmatagpange ni y tinagpangen
Juan.

<span id="an_7:30">7:30</span> Lao y Fariseo yan y manmagas y lay,
jarechasa y consejon Yuus contra sijaja; sa ti manmatagpange pot güiya.

<span id="an_7:31">7:31</span> *Ya ilegña:* Jafa nae juacompara y taotao
este na generasion? ya jafa parejonñija?

<span id="an_7:32">7:32</span> Manparejo yan y famaguon ni
manmatatachong gui plasa ya manaagang uno yan otro ya ilegñija: Indadane
jamyo flauta, y ti manbaela jamyo, manuugonge jamyo, ya ti manatanges
jamyo.

<span id="an_7:33">7:33</span> Sa mato si Juan Bautista ni uchocho pan
ni uguimen bino, ya ilelegmiyo: Guaja anitiña.

<span id="an_7:34">7:34</span> Mato y Lajin taotao, ya chumocho yan
gumimen, ya ilelegmiyo: Estagüe, un taotao na gachumocho yan gagumimen
bino, yan amigon y publicano sija, yan y manisao.

<span id="an_7:35">7:35</span> Lao y tiningo manacabales ni y todo
famaguonña.

<span id="an_7:36">7:36</span> ¶ Ya malago uno gui Fariseo sija na
ufañija mañocho. Ya jumalom gui guima y Fariseo ya matachong gui lamasa.

<span id="an_7:37">7:37</span> Ya estagüe, un palaoan gui siuda, na
miisao, ya anae jatungo na gaegue si Jesus matatachong gui lamasa gui
guima y Fariseo, mañule un boteyan alabastro na ingüente.

<span id="an_7:38">7:38</span> Ya tumojgue gui taten Jesus, ya cumasao;
ya jatutujon munafotgon ni lagoña y adeng Jesus, ya jasaosao ni y
gapuniluña; ya jachichico y adengña ya japapalae ni y inggüente.

<span id="an_7:39">7:39</span> Ya anae jalie este y Fariseo ni y
umagange güe, cumuentos gui sumanjalomña, ilelegña: Este na taotao
yaguin profeta güe, jatungo jafa este na palaoan y pumapacha güe sa
güiya miisao.

<span id="an_7:40">7:40</span> Ya manope si Jesus ya ilegña nu güiya:
Simon, guaja para jasangane jao. Ya güiya ilegña: Sangan Maestro.

<span id="an_7:41">7:41</span> Un taotao guaja dos dumídibe: ya y uno
mandidibe quinientos monedan denario, ya y otro sincuenta.

<span id="an_7:42">7:42</span> Ya anae taya apasñija, inasie todo y dos.
Enao mina, jaye guiya sija mas güinaeya?

<span id="an_7:43">7:43</span> Manope si Simon, ya ilegña: Y pineloco na
ayo y mas maasie; ya güiya ilegña: Tunas jinisgamo.

<span id="an_7:44">7:44</span> Ya jabira güe guato gui palaoan, ya
ilegña as Simon: Unlilie este na palaoan? Jumalomyo gui guimamo, ti
unnaeyo janom para y adengjo; lao este janafotgon y adengjo ni lagoña,
ya jasaosao ni y gapuniluña.

<span id="an_7:45">7:45</span> Jago ti unnaeyo un chico: lao este na
palaoan desde que jumalomyo ti pumapara jachico y adengjo.

<span id="an_7:46">7:46</span> Ti unpalae y ilujo ni laña, lao este
japalae y adengjom inggüente.

<span id="an_7:47">7:47</span> Enao mina jusangane jao, na y isaoña, ni
y megae, umaasie; sa güiya megae maguaeyaña; lao y didide maasiiña,
didide maguaeyaña.

<span id="an_7:48">7:48</span> Ya ilegña nu güiya: Y isaomo maasie.

<span id="an_7:49">7:49</span> Ya y mangachochongña manmatachong gui
lamasa, jatutujon sumangan gui sumanjalomñija: Jaye este na ufanasie
locue isao?

<span id="an_7:50">7:50</span> Ya ilegña ni palaoan: Y jinengguemo
unsinatba; janao yan pas.

<span id="an_8:1">8:1</span> YA susede un rato despues na jajanaogüe y
siuda sija yan y sengsong sija manpredidica, yan numanafanungo nu y
ibangelion y raenon Yuus; ya mañisija yan y dose,

<span id="an_8:2">8:2</span> Ya palo sija famalaoan ni guinin
nanafanmagong ni manaelayen espiritu yan y chetnot sija; si Maria ni
mafanaan magdalena ni jumuyong guiya güiya siete na manganite,

<span id="an_8:3">8:3</span> Ya si Juana, asaguan Chusa, mayetdomon
Herodes; yan si Susana yan megae ni pumalo ni jasesetbe ni güinajañija:

<span id="an_8:4">8:4</span> ¶ Ya anae mandaña y dangculon linajyan
taotao, yan y manestaba cada siuda manmato guiya güiya, jacuentuse pot
un acomparasion.

<span id="an_8:5">8:5</span> Un tátanom jumanao para ufananom y
semiyaña; ya anae manmananom, palo podong gui oriyan chalan; ya todo
magacha, ya manmato sija y pajaro gui langet ya macano.

<span id="an_8:6">8:6</span> Yan palo mamodong gui jilo acho; ya anae
lachog, ninamalayo sa ti fofotgon.

<span id="an_8:7">8:7</span> Yan palo mamodong gui jalom tituca; ya
mandoco mañija y tituca, ya chiniguit.

<span id="an_8:8">8:8</span> Yan palo mamodong gui mauleg y tano; ya
mandoco, ya manogcha siento pot uno. Ya anae esta jasangan estesija
umagang: Y gaetalanga para ufanjungog, uecungog.

<span id="an_8:9">8:9</span> ¶ Ya y disipuluña sija mafaesen güe: Jafa
este na acomparasion?

<span id="an_8:10">8:10</span> Ya guiya ilegña: Esta manmannae jamyo
para intingo y misterion y raenon Yuus lao y pumalo pot acomparasion;
para ujaaatanja ya ti ujalie, yan ujaecungogja ya ti ujatungo.

<span id="an_8:11">8:11</span> Pues este ayo na acomparasion: Y semiya y
sinangan Yuus.

<span id="an_8:12">8:12</span> Y gui oriyan chalan ayo sija y jagas
jumungog; ya despues mato y manganite ya janasuja y sinangan gui
corasonñija sa ti mojon ufanmanjonggue ya ufanmasatba.

<span id="an_8:13">8:13</span> Ya y jilo acho, ayo sija y anae jajungog,
jaresibe y sinangan nu y minagof; lao estesija manaejale; sa jajonggue
un ratoja, lao anae mato tentasion mamodong.

<span id="an_8:14">8:14</span> Ya y pedong gui jalom tituca, este sija y
jumungog; ya mientras jumanao gui chalanñija, manchiniguit ni
inadajeñiñija, yan y güinaja, yan y minagof tano gui este linâlâ, ya ti
jumuyong tinegchañija cabales.

<span id="an_8:15">8:15</span> Lao ayo y mangaegue gui mauleg na tano,
este sija na guinin jumungog y sinangan gui corason ni mauleg yan tunas,
jamantietiene, ya manogcha yan manpasensia.

<span id="an_8:16">8:16</span> ¶ Ni uno ni mañoñonggue candet, utampe nu
y batde pat upolo gui papa catre, lao upolo gui jilo lamasa para y
jumajalom ulie y manana.

<span id="an_8:17">8:17</span> Sa taya manaatog ya ti umafatanñaejon; ni
gae gui secreto ya ti umatungo, ujuyong gui manana.

<span id="an_8:18">8:18</span> Guesadaje jaftaemano y jiningogmiyo: sa
masquesea jaye y guaja, umanae; lao masquesea jaye y taya, unajanao ayo
y pineloña na uguaja.

<span id="an_8:19">8:19</span> ¶ Ayonae manmato guiya güiya si nanaña
yan y mañeluña, lao tisiña manlatguato guiya güiya pot y linajyan
taotao.

<span id="an_8:20">8:20</span> Ya masangane, ilegñija nu güiya: Si
nanamo yan y mañelumo manmatotojgue gui sanjiyong na manmalago na
unmalie.

<span id="an_8:21">8:21</span> Ya manope ya ilegña nu sija: Y nanajo yan
y mañelujo, ayosija y jumungog y sinangan Yuus ya jafatinas.

<span id="an_8:22">8:22</span> ¶ Ya susede y uno gui ayosija jaane nae,
na jumalom gui un batco, güiya yan y disipoluña sija; ya ilegña nu sija:
Nije tafanjanao y otro banda jagoe; ya manjanao.

<span id="an_8:23">8:23</span> Ya anae mumamayama sija, güiya maego; ya
manguaefe un dangculon, pagyo y manglo gui jagoe; ya bula y batco janom
ya mangaegue sija gui peligro.

<span id="an_8:24">8:24</span> Ya manmato guiya güiya, ya mapangon,
ilegñija: Maestro, maestro, tafanmalingo. Ya magmata, ya jalalatde y
manglo yan y chaochao y janom; ya pumara, ya jumuyong malinao.

<span id="an_8:25">8:25</span> Ya ilegña nu sija: Mano nae gaegue
jinengguenmiyo? Ya sija manmaañao ya ninafanmanman, ilegñija uno yan
otro: Jaye este, na asta y manglo yan y janom jatago ya maoosgueja?

<span id="an_8:26">8:26</span> ¶ Ya manmato asta, y tano y taotao Gadara
sija, ni gaegue gui sanmenan y Galilea.

<span id="an_8:27">8:27</span> Ya anae jumanao para y tano, umasoda yan
un taotao gui jiyong y siuda na gaemanganite; ya apmam na tiempo ti
minagagago ni usaga gui guima, na y naftanja.

<span id="an_8:28">8:28</span> Ya anae jalie si Jesus, umagang, ya
jatombagüe gui menaña ya ilegña ni dangculo na inagang: Para jafayo nu
jago Jesus, Lajin Yuus Gueftaquilo? Jusuplica jao na chamoyo sumasapet.

<span id="an_8:29">8:29</span> Sa jatago y espiritun áplacha na
ufanjanao gui taotao; sa apmam na tiempo na maguot güe: mamantiene güe
preso ya magode nu y cadena yan tale sija; ya jayamag y guinede ya
quinene ni y manganite asta y desierto sija.

<span id="an_8:30">8:30</span> Ya finaesen as Jesus: Jaye naanmo? Ya
güiya ilegña: Linajyan; sa megae na manganite manjalom guiya güiya.

<span id="an_8:31">8:31</span> Ya masuplica güe na chaña tumatago na
ufanjanao para y tadong na joyo.

<span id="an_8:32">8:32</span> Ya estaba güije un inetnon babue na
lajyan na mañochocho gui jalom tano: ya masuplica güe na ufanpinelo ya
ufanjalom güije sija. Ya manpinelo.

<span id="an_8:33">8:33</span> Ya anae manjuyong y manganite gui taotao,
manjalom gui babue ya y inetnon manmanunugo sajyao guato gui un didog
gui jagoe ya manmatmos.

<span id="an_8:34">8:34</span> Ya ayo sija munafañochocho y babue anae
jalie y mafatinas, manmapos ya jasangane y taotao siuda yan gui
fangualuan.

<span id="an_8:35">8:35</span> Ya manjanao para ujalie y mafatinas; ya
manmato gui as Jesus; ya masoda y taotao ni anae guinin jumuyong y
manganite, na minagagago ya guaja jinasoña cabales, ya matatachong gui
adeng Jesus; ya ninafanmaañao.

<span id="an_8:36">8:36</span> Ya mansinangane ni lumie, jafa taemano
manamagongña ayo y guinin jinatme manganite.

<span id="an_8:37">8:37</span> ¶ Ayonae todo y taotao gui tano y
Gadarenos yan todo y oriyan, magagao na ujanao guiya sija; sa
mansenmaañao; ya güiya cajulo gui batco ya tumalo tate.

<span id="an_8:38">8:38</span> Lao ayo na taotao anae guinun manjuyong y
manganite, siniplica güe para usaga guiya güiya; lao janajanao ya
ilegña:

<span id="an_8:39">8:39</span> Talo guato guiya jamyo ya unfañangane
jaftaemano na dangculon güinaja finatinasña si Yuus nu jago. Ya guiña
jumanao, ya jasanganñaejon todo gui siuda jaftaemano finatinasña si
Jesus nu güiya.

<span id="an_8:40">8:40</span> ¶ Ya anae tumalo guato si Jesus maresibe
ni y linajyan taotao sija ya mangosmagof; sa todoja numananggaja.

<span id="an_8:41">8:41</span> Ya estagüe, un taotao na y naanña si
Jairo, ya güiya locue magas y sinagoga; mato ya jatombagüe papa gui
adeng Jesus, ya jagagao na ujalom gui guimaña.

<span id="an_8:42">8:42</span> Sa guaja unoja jagaña na esta guaja dose
años, ya estaba jijot na umatae. Ya anae jumanao maapupura güe ni
linajyan taotao sija.

<span id="an_8:43">8:43</span> ¶ Ya un palaoan na numanajuyong jâgâ esta
dose años, esta jalachae gumasta todo y güinajaña ni jaapaseñaejon
medico, lao taya siña munamagong,

<span id="an_8:44">8:44</span> Mato gui tateña ya japacha y madoblan
magaguña, ya enseguidas esta bumasta y jâgâña.

<span id="an_8:45">8:45</span> Ayonae si Jesus ilegña: Jayeyo pumacha?
Lao anae todos japune ilegña si Pedro yan y mangachongña: Maestro, y
linajyan taotao umanoriya jao yan machichiguit jao,

<span id="an_8:46">8:46</span> Lao si Jesus ilegña: Guajayo pumacha; sa
guajo jutungo na guaja ninasiña jumuyong guiya guajo.

<span id="an_8:47">8:47</span> Ayonae y palaoan anae jalie na ti siña
janaatog, mato ya manlalaolao, ya jatombagüe gui menaña, ya jasangan gui
menan y taotao sija todos, pot jafa na japacha, yan jaftaemano na
ninajomlo enseguidas.

<span id="an_8:48">8:48</span> Ya ilegña nu güiya: Hija, y jinengguemo
unninajomlo; janao ya upas.

<span id="an_8:49">8:49</span> ¶ Ya mientras cumuecuentos, mato uno ni
taotao y magas y sinagoga ya ilegña: Y jagamo matae, chamo umestototba y
Maestro.

<span id="an_8:50">8:50</span> Ya anae jajungog si Jesus manopegüe:
Chamo maaañao; jonggueja sa güiya ujomlo.

<span id="an_8:51">8:51</span> Ya anae mato gui guima, taya japolo na
ujalom yan güiya na si Pedro, si Juan, yan si Santiago, yan y tatan y
patgon, yan y nanaña.

<span id="an_8:52">8:52</span> Ya todos mangacasao, yan malamementagüe;
lao ilegña: Chamiyo fangacasao; sa ti matae, lao mamaego.

<span id="an_8:53">8:53</span> Ya macháchatgue güe, sa matungoja na esta
matae.

<span id="an_8:54">8:54</span> Lao güiya jamantiene y canaeña ya jaagang
ilegña: Patgon palaoan, cajulo.

<span id="an_8:55">8:55</span> Ya mato y espirituña talo, ya enseguidas
cajulo; ya manago na umanachocho.

<span id="an_8:56">8:56</span> Ya ninafanmanman y mañaenaña: lao
jaencatga na chañija sumangangane ni un taotao jafa y mafatinas.

<span id="an_9:1">9:1</span> YA jaagang ya mandaña y dose disipuluña ya
janae ninasiña gui jilo y manganite todo, yan para ufanmanamte nu y
chetnot sija.

<span id="an_9:2">9:2</span> Ya jatago na ujapredica y raenon Yuus, yan
unafanjomlo y manmalango.

<span id="an_9:3">9:3</span> Ya ilegña nu sija: Chamiyo fanmañuñule ni
jafa para y chalan, ni baston, ni botsa, ni pan, ni salape; ni
infangaemagago dos.

<span id="an_9:4">9:4</span> Ya cuatquiera na guma nae manjalom jamyo,
fañaga güije asta que manjanao jamyo.

<span id="an_9:5">9:5</span> Ya todo ayo sija y ti rumesibe jamyo, anae
manjanao jamyo güije na siuda, sacude y petbos gui adengmiyo para
testimonio contra sija.

<span id="an_9:6">9:6</span> Ya manjanao sija, ya manmalofan sija gui
sengsong, mapredidica y ibangelio, yan mannanajomlo gui todo y lugat.

<span id="an_9:7">9:7</span> Lao si Herodes tetrarca jajungog masangan
este sija na finatinas, ya estaba guefinestotba ni y sinañgan palo na si
Juan esta cumajulo guinin manmatae.

<span id="an_9:8">9:8</span> Ya y pumalo ilegñija: Si Elias jumuyong
talo; ya otros umalog; na uno gui manamco na profeta lâlâ talo.

<span id="an_9:9">9:9</span> Ya ilegña si Herodes: Si Juan guajo
dumegüeya; ya jaye este nae jujungog sija na güinaja? Ya japrocura lumie
güe.

<span id="an_9:10">9:10</span> ¶ Ya anae manalo guato y apostoles sija,
masangane güe todo ni y finatinasñija. Ya jacone sija ya mañuja asta un
banda, gui un siuda ni mafanaan Betsaida.

<span id="an_9:11">9:11</span> Ya anae esta matungo ni y linajyan taotao
sija, madálalag güe; ya güiya jaresibe, ya jasangane ni y raenon Yuus;
ya janafanjomlo y numesesita manmaamte.

<span id="an_9:12">9:12</span> Ya y jaane jatutujon pumuenge; ya
mafatoigüe nu y dose ya ilegñija nu güiya: Nafanjanao, y linajyan
taotao, para ufanjanao asta y sengsong yan y fangualuan gui oriya, ya
ufañaga ya ufanmanaligao nañija; sa mangaeguejit güine gui desierto na
lugat.

<span id="an_9:13">9:13</span> Ya ilegña nu sija: Jamyo innafañocho. Ya
ilegñija: Taya guajata na sincoja na pan yan dos güijan, patsino nije
tafanjanao tafanmamajan nengcano para todo este sija na taotao.

<span id="an_9:14">9:14</span> Ya guaja buente sinco mit na taotao. Ya
ilegña ni disipuluña: Nafanmatachong pot compania, cada compania
sincuenta.

<span id="an_9:15">9:15</span> Ya taegüije mafatinas, ya
mannafamatachong todos.

<span id="an_9:16">9:16</span> Ya jachule y sinco na pan yan y dos
güijan, ya jaatan julo y langet ya jabendise ya jaipe; ya janae y
disipoluña para upolo gui menan y linajyan taotao.

<span id="an_9:17">9:17</span> Ya mañocho ya manjaspog todos; ya esta
majatsa y sebla y pedaso sija, dose canastra.

<span id="an_9:18">9:18</span> ¶ Ya susede, anae mananaetae güiyaja
namaesa, estabaja mangaegue guiya güiya y disipuluña, ya jafaesensija,
ilegña: Jaye ilegñiñija y taotao nu guajo?

<span id="an_9:19">9:19</span> Ya sija manmanope ya ilegñija: Si Juan
Bautista; lao guaja *umalog:* Si Elias; yan palo umalog na uno gui
manamco na profeta lâlâ talo.

<span id="an_9:20">9:20</span> Ya ilegña nu sija: Lao jamyo, jaye
ilegmimiyo nu guajo? Ya manope si Simon Pedro ya ilegña: Si Cristo, gui
as Yuus.

<span id="an_9:21">9:21</span> Ya manguenesencatga sija ya jatago na
chañija sumangangane ni jaye nu este;

<span id="an_9:22">9:22</span> Ilegña: Y Lajin taotao nesesita ufamadese
megae, ya umarechasa ni y manamco sija, yan y manmagas y mamale yan y
escriba sija, ya umapuno ya umanacajulo gui mina tres na jaane.

<span id="an_9:23">9:23</span> Ya ilegña nu sija todos: Yaguin guaja y
malago tumatiyego, upunenaesa güe, ya uchule y quiluusña cada jaane ya
udalalagyo.

<span id="an_9:24">9:24</span> Sa masqueseaja jaye y malago na usatba y
linâlâña, ufinalingaeguan; ya masquesea jaye y malingo y linâlâña pot y
naanjo, güiya usatba.

<span id="an_9:25">9:25</span> Sa jafa probechoña y taotao yaguin jagana
todo y tano, ya güiya unafalingo maesa güe pat uyulang *maesa gue?*

<span id="an_9:26">9:26</span> Sa masqueseaja jaye pot y mamajlao guajo
yan pot y sinanganjo, mamajlao locue nu este y Lajin taotao, yaguin mato
gui minalagña yan y minalag tata yan y mañantos na angjet sija.

<span id="an_9:27">9:27</span> Lao magajet jusangane jamyo: Na guaja
palo gui mangaegue güine, na ti uchague y finatae asta que ujalie y
raenon Yuus.

<span id="an_9:28">9:28</span> ¶ Ya susede mina ocho na jaane, despues
di estesija na sinangan, jacone mañija yan Pedro, yan si Juan, yan si
Santiago, ya cajulo gui egso ni taquilo para ufanaetae.

<span id="an_9:29">9:29</span> Ya mientras mananaetae güe, y jechuran
mataña tolaeca; ya y magaguña jumuyong apaca ya malag.

<span id="an_9:30">9:30</span> Ya, estagüe, dos taotao na cumuecuentos
yan güiya; ya si Moises, yan Elias,

<span id="an_9:31">9:31</span> Ya manjuyong yan y minalagñija, ya
manguecuentos pot y jinanaoña, na para ucumple guiya Jerusalem.

<span id="an_9:32">9:32</span> Lao si Pedro yan y mangachogña,
mansenmatujog; ya anae manmagmata, malie y minalagña yan ayo na dos
taotao ni mangachongña.

<span id="an_9:33">9:33</span> Ya susede, mientras sumusuja sija guiya
güiya, si Pedro ilegña as Jesus: Maestro, maulegñaja tafañaga güine; ya
nije tafanmamatinas tres na tabetnaculo; uno para jago, uno para si
Moises, yan uno para si Elias; ti jatungo jafa jasasangan.

<span id="an_9:34">9:34</span> Ya mientras jasasangan este, mato un
mapagajes ya mantinampe; ya ninafanguefmaañao anae manjalom gui
mapagajes.

<span id="an_9:35">9:35</span> Ya mato un inagang gui mapagajes na
ilegña: Este y lajijo, inayigco; ecungog güe.

<span id="an_9:36">9:36</span> Ya anae malofan ayo na inagang, esta
masoda si Jesucristo güigüiyaja namaesa; ya sija manmamatquiloja, ya
güije sija na jaane, taya jasangane ni jaye pot y liniiñija.

<span id="an_9:37">9:37</span> ¶ Ya susede inagpaña güije na jaane, anae
manunog guinin y egso, ya y dangculon linajyan taotao masoda güe.

<span id="an_9:38">9:38</span> Ya, estagüe, un taotao gui entalo y
linajyan, na umagang ilegña: Maestro jutayuyut jao na unlie y lajijo; sa
y unoja patgonjo:

<span id="an_9:39">9:39</span> Sa, estagüe, un espiritu na quinene, ya
enseguidas umagang; ya ninalaolao güe ya numanajuyong buo, ya aapmam na
pinadese na sumuja guiya güiya, na ninalalamenja,

<span id="an_9:40">9:40</span> Ya guinin jutayuyut y disipulumo na
ujayute juyong; ya ti manasiña.

<span id="an_9:41">9:41</span> Ya manope si Jesus ya ilegña: O
generasion na ti manjonggue, yan manchatpayon! asta ngaean nae
utafanjijita, ya jujasusungon jamyo? conieyo fan mague ni y lajimo.

<span id="an_9:42">9:42</span> Lao anae mámamamaela, y anite yinite papa
ya guefninalaolao. Lao si Jesus jalalatde y espiritun áplacha ya
janajomlo y patgon ya janatalo guato as tataña.

<span id="an_9:43">9:43</span> Ya todos ninafanman nu y minagas Yuus,
lao mientras manmamanman todos pot todo estesija ni y jafatinas, ilegña
ni disipuluña;

<span id="an_9:44">9:44</span> Polo ya utatcalon gui talanganmiyo este
sija na sinangan: sa umaentrega y Lajin taotao gui canae taotao sija.

<span id="an_9:45">9:45</span> Lao sija ti jatungo este na sinangan, ya
manafaninatogüe para chañija tumutungo: ya manmaañao mafaesen güe ni ayo
na sinangan.

<span id="an_9:46">9:46</span> ¶ Ya jumuyong manafaesen entre sija, jaye
guiya sija udangculoña.

<span id="an_9:47">9:47</span> Lao si Jesus anae jaliija y jinason y
corasonñija, jacone un patgon ya japolo gui bandaña,

<span id="an_9:48">9:48</span> Ya ilegña nu sija: Jaye y rumesibe este
na patgon pot naanjo jaresibeyo; ya y rumesibeyo, jaresibe y tumagoyo;
sa jaye y mas diquique guiya jamyo, ayo dangculo.

<span id="an_9:49">9:49</span> ¶ Ya manope si Juan ya ilegña: Maestro
inlie uno na manyuyute juyong y manganite pot y naanmo; ya inchema sa ti
jadadalalagjit.

<span id="an_9:50">9:50</span> Ya ilegña si Jesus ni sija; chamiyo
chumochoma, sa ayo ni ti contra jamyo, guiya para jamyo.

<span id="an_9:51">9:51</span> ¶ Ya susede, anae mato y jaane nae jijot
para umaresibe gui sanjilo; janameton y mataña para ujanao para
Jerusalem,

<span id="an_9:52">9:52</span> Ya manago tentago sija na ufanmofona gui
menaña; ya majanao manjalom gui un songsong Samaritano, para
umanalistuye güe güije.

<span id="an_9:53">9:53</span> Ya ti maresibe güe, sa y mataña meton
para ujananao para Jerusalem.

<span id="an_9:54">9:54</span> Ya anae malie este ni disipuluña, si
Santiago, yan si Juan, ilegñija: Señot, malago jao ya utafanmanago ya
utunog guafe guinin y langet, ya ufanlinachae?

<span id="an_9:55">9:55</span> Ayonae jabira güe ya manlinalatde.

<span id="an_9:56">9:56</span> Ya manjanao para y otro songsong.

<span id="an_9:57">9:57</span> ¶ Ya anae manjajanao sija, un taotao
ilegña nu güiya gui chalan: Señot, bae judalalagjao manoja y unjanao
guato.

<span id="an_9:58">9:58</span> Ya ilegña si Jesus nu güiya: Y sora sija
mangaeliyang, ya y pajaro sija gui langet mangaechenchon; lao y Lajin
taotao taya sangaña ni anae para upolo y iluña.

<span id="an_9:59">9:59</span> Ya ilegña ni otro: Dalalagyo. Ya güiya
ilegña; Señot, sottayo naya ya finenana jujanao ya jujafot si tatamo.

<span id="an_9:60">9:60</span> Lao ilegña nu güiya: Polo y manmatae ya
ufanajafot y manmataeñija; lao jago janao ya unpredica y raenon Yuus.

<span id="an_9:61">9:61</span> Ya ilegña locue otro; judalalagja jao
Señot; lao sottayo naya ya judespideyo ni y mangaegue guiya jame.

<span id="an_9:62">9:62</span> Ya ilegña si Jesus: Ni uno ni pumopolo y
canae gui alado ya uatan tateña ni y digno para y raenon Yuus.

<span id="an_10:1">10:1</span> ANAE munjayan este sija na güinaja,
jaayig y Señot otro setenta, ya jatago dos en dos gui menaña para todo y
siuda yan ayo na lugat anae para ufato güe.

<span id="an_10:2">10:2</span> Ya ilegña nu sija: Y cosecha megae, lao y
manmachochocho didide; enaomina gagao y Señot y cosecha, ya ufanago ni
manmachochocho para y cosechaña.

<span id="an_10:3">10:3</span> Fanjanao gui chalanmiyo; estagüe na
jutago jamyo taegüije quinilo gui entalo y lobo sija.

<span id="an_10:4">10:4</span> Chamiyo fanmañuñule botsa ni maleta, ni
sapatos: ni jaye insaluda gui jinanaonmiyo.

<span id="an_10:5">10:5</span> Masqueseaja mano na guma nae manjalom
jamyo, finenana in alog: Pas para este na guma.

<span id="an_10:6">10:6</span> Yaguin guaja güije patgon y pas, y
pasmiyo usaga guiya güiya; yaguin taya, utalo guato guiya jamyo.

<span id="an_10:7">10:7</span> Fañaga güije na guma, fañocho yan
infanguimen todo y manmanaenmiyo; sa y machochoeho ufanmerese nu y
apasña. Chamiyo fanjajanao guma pot guma.

<span id="an_10:8">10:8</span> Ya masquesea mano na siuda nae manjalom
jamyo, ya manmaresibe jamyo, cano jafa y manmasajyane jamyo.

<span id="an_10:9">10:9</span> Ya nafanjomlo y manmalango ni guaja
güije, ya inalog nu sija: y raenon Yuus esta mato guiya jamyo.

<span id="an_10:10">10:10</span> Lao masqueseaja mano na suida nae
manjalom jamyo, ya ti manmaresibe jamyo, fanjanao gui cayeñija, ya
inalog:

<span id="an_10:11">10:11</span> Asta y petbos ni jachetune y adengmame
güine gui siudanmiyo, insacude contra jamyo; lao tingo este na y raenon
Yuus mato jijot guiya jamyo.

<span id="an_10:12">10:12</span> Ya jusangane jamyo: mas sungunon Sodoma
güije na jaane qui ayo na siuda.

<span id="an_10:13">10:13</span> Ay! ay! jao Corasin: ay! ay! jao
Betsaida! sa yaguin guiya Tiro yan Sidon nae manmafatinas este sija na
mannamanman y manmafatinas guiya jamyo, jagas sen amco manmañotsot,
infanmatachong gui silisio yan y apo.

<span id="an_10:14">10:14</span> Enaomina mas sungunon Tiro yan Sidon
qui para jamyo gui jaanin y sentensia.

<span id="an_10:15">10:15</span> Ya jago Capernaum, unacajulo jao asta y
langet? umachule papa asta sasalaguan.

<span id="an_10:16">10:16</span> Y jumungog jamyo, jajungogyo; ya y
dumesecha jamyo, jadesechayo; ya y dumesechayo, jadesecha y tumagoyo.

<span id="an_10:17">10:17</span> ¶ Ya manalo guato y setenta yan y
minagofñija, ya ilegñija: Señot, asta y manganite insujejeta pot y
naanmo.

<span id="an_10:18">10:18</span> Ya ilegña nu sija: Julie si Satanas
taegüije y lamlam ni y pedong guinin y langet.

<span id="an_10:19">10:19</span> Estagüe, na junae jamyo ninasiña para
ingacha y culebla, yan y alacran, yan y jilo todo y ninasiñan y enemigo,
ya taya siña munafanlamen jamyo.

<span id="an_10:20">10:20</span> Lao chamiyo ninafanmamagof pot este,
pot y espiritu sija ni insujejeta; lao fanmagof jamyo pot y naanmiyo ni
esta matugue gui langet.

<span id="an_10:21">10:21</span> ¶ Ya ayoja na ora magof si Jesus gui
Espiritu Santo ya ilegña: Junae jao grasia, O Tata, Señot y langet yan y
tano, sa unana este sija na güinaja gui manmejnalom yan manmanungo, ya
unfanue gui mandiquique; junggan Tata, sa taegüine nae senmagof gui
menamo.

<span id="an_10:22">10:22</span> Todo y güinaja sija jagasja jaentregayo
y Tatajo; ya taya tumungo jaye y Lajiña, na y Tataja; ya jaye y Tata, na
y Lajiñaja, yan ayo y minalago y lajiña ufinanue.

<span id="an_10:23">10:23</span> Ya jabiragüe guato gui disipulo sija,
ya ilegña: Mandichoso y atadog ni manmanlie nu estesija ni y liniinmiyo:

<span id="an_10:24">10:24</span> Sa jusangane jamyo, na megae na profeta
yan ray sija, dumesesea na ulie nu estesija ni y liniinmiyo, ya ti
malie; yan ujajungog nu estesija ni y jiningogmiyo ya ti jajungog.

<span id="an_10:25">10:25</span> ¶ Ya, estagüe, un magas y lay na
tumojgue julo ya tinietientagüe, ya ilegña: Maestro, jafa jufatinas para
juereda y taejinecog na linâlâ?

<span id="an_10:26">10:26</span> Ya ilegña nu güiya: Jafa matugue gui
tinago? jafa untataetae?

<span id="an_10:27">10:27</span> Ya güiya manope, ilegña: Guaeya y Señot
Yuosmo contodo gui corasonmo, yan contodo y antimo, yan contodo y
minetgotmo, yan contodo y tiningomo; yan y tiguangmo taegüije iya jago
namaesa.

<span id="an_10:28">10:28</span> Ya ilegña nu güiya: Mauleg inepemo:
fatinas este, ya unlâlâ.

<span id="an_10:29">10:29</span> Lao güiya, malago na unatunas maesa
güe, ilegña as Jesus: Ya jaye tiguangjo?

<span id="an_10:30">10:30</span> Ya inepe as Jesus ya ilegña: Un taotao
tumunog guinin Jerusalem asta Jerico, ya podong gui entalo y manaque; y
machule y magaguña ya manachetnudan güe, ya manjanao ya mapolo cana
matae.

<span id="an_10:31">10:31</span> Ya susede na un pale tumunog güijeja na
chalan; ya anae jalie malofanja gui otro banda.

<span id="an_10:32">10:32</span> Taegüijeja locue un Lebita, anae mato
jijot güije na lugat, ya jaatanja, ya malofanja gui otro banda.

<span id="an_10:33">10:33</span> Ya un Samaritano, anae jumajanao güije
na chalan, mato lugat nae gaegue güe, ya anae jalie, ninamaase,

<span id="an_10:34">10:34</span> Ya mato guato guiya güiya jabee y
chetnot sija ya janaye laña yan bino; ya janamaudae gui gaña gâgâ, ya
jacone asta y guima publico ya jaadaje.

<span id="an_10:35">10:35</span> Ya y inagpaña güije *anae para ujanao*
jachule dos denarion salape ya janae y magas y guima, ya ilegña nu
güiya: Guesadaje güe; ya todo y palo na gastomo despues, yaguin tumaloyo
mague, juapase jao.

<span id="an_10:36">10:36</span> Ya jaye y tiguang entre y tres, pot ayo
y pedong gui entalo y manaque?

<span id="an_10:37">10:37</span> Ya güiya ilegña: Ayo y maase nu güiya.
Ayonae ilegña Janao ya unfatinas locue taegüije.

<span id="an_10:38">10:38</span> ¶ Ya anae jumajanao, jumalom gui un
songsong; ya un palaoan na y naanña si Marta rinesibegüe gui guimaña.

<span id="an_10:39">10:39</span> Ya guaja uno cheluña palaoan na y
naanña si Maria, na locue matatachongja gui adeng Jesus, ya jaecungogja
y sinanganña.

<span id="an_10:40">10:40</span> Lao si Marta esta inestotba pot megae
sinetbeña, ya mato guiya güiya, ya ilegña: Señot, ada ti unlie y chelujo
na upaloyo ya jufañeñetbeja na maesa? Tago ya uayudayo.

<span id="an_10:41">10:41</span> Ya inepe as Jesus ilegña nu güiya:
Marta, Marta, esta jago inestotba ya guesmanadaje jao, pot megae na
güinaja:

<span id="an_10:42">10:42</span> Lao unoja manesesita; ya si Maria
jaayig ayo mauleg na patte ni ti umachule guiya güiya.

<span id="an_11:1">11:1</span> YA susede anae mananaetae güe gui un
lugat, ya magpo, uno gui disipuluña ilegña nu güiya: Señot, fanagüejam
manmanaetae, taegüije locue as Juan ni jafanagüe y disipuluña!

<span id="an_11:2">11:2</span> Ya ilegña na sija: Yaguin manmanaetae
jamyo alog: Tata, Umatuna y naanmo. Umamaela y raenomo,

<span id="an_11:3">11:3</span> Naejam pago cada jaane ni y nengcanomame.

<span id="an_11:4">11:4</span> Ya unasiijam ni isaomame; sa jame locue
inasisie todo ayo y dumidibe jam. Ya chamojam pumopolo gui tentasion.

<span id="an_11:5">11:5</span> ¶ Ya ilegña nu sija: Jaye guiya jamyo y
gaeamigo uno, ya ufinatoigüe gui tatalopuenge, ya ualog nu güiya: Amigo
naayaoyo tres pan;

<span id="an_11:6">11:6</span> Sa un amigojo mato guiya guajo guinin
bumiaje, ya taya ni jafa para juplantaye gui menaña;

<span id="an_11:7">11:7</span> Ya ayo y gaegue gui sumanjalom ufanope,
ya ualog: Chamo umatbororotayo; sa esta majuchom y petta, ya estagüejam
gui cama yan y famaguonjo; ti siñayo cajulo ya junae jao.

<span id="an_11:8">11:8</span> Ya jusangane jamyo: Achogja ti ucajulo ya
uninae pot y amiguña: lao pot y magagaoña, ucajulo ya unae jaftaemano y
janesesita.

<span id="an_11:9">11:9</span> Ya jusangane jamyo: Gagao, ya infanmanae;
aligao ya inseda; yajo, ya infanmababaye.

<span id="an_11:10">11:10</span> Sa jayeja y mangagao uresibe; ya y
manaligao usoda; ya y manayajo, umababaye.

<span id="an_11:11">11:11</span> Pat jaye guiya jamyo na tata, yan
uguinagao ni y lajiña un pan, ya unnae un acho? pat un güijan ya enbes
di güijan unnae culebla?

<span id="an_11:12">11:12</span> Pat yan guinagao un chada, ada unnae un
alacran?

<span id="an_11:13">11:13</span> Pues ombre jamyo, ni y manaelaye,
intingo numae mauleg na ninae y famaguonmiyo, cuanto mas y Tatanmiyo gui
langet unae ni y Espiritu Santo todo ayo y gumagao güe?

<span id="an_11:14">11:14</span> ¶ Ya jayute juyong un anite na udo. Ya
susede anae jumuyong este y anite, y ido cumuentos, ya y linajyan taotao
sija ninafanmanman.

<span id="an_11:15">11:15</span> Ya palo guiya sija ilegñija: Pot si
Beetsebub, ni magas y manganite, na jayuyuteja juyong y manganite sija.

<span id="an_11:16">11:16</span> Lao y pumalo matietientagüe, magagagao
un señat gui langet.

<span id="an_11:17">11:17</span> Lao güiya jatungo y jinason ayo sija ya
ilegña nu sija: Todo y raeno umadibide contra güiyaja, uyulang; ya y
guima umadibide contra guma, upodong.

<span id="an_11:18">11:18</span> Yaguin si Satanas locue madibide contra
güiya namaesa, jaftaemano y raenoña sumaga? Sa ilegmiyo na juyuyute
juyong y manganite pot si Beetsebub.

<span id="an_11:19">11:19</span> Lao yaguin junajujuyong y manganite pot
si Beetsebub, pot jaye y famaguonmiyo ufanyinite sija juyong? Enaomina
sija ufanjues para jamyo.

<span id="an_11:20">11:20</span> Lao yaguin pot y calulot Yuus nae,
juyuyute juyong y manganite, magajet na y raenon Yuus mato guiya jamyo.

<span id="an_11:21">11:21</span> Yaguin un taotao ni matatnga, ya
jafamauleg y atmasña, ya japulan y guimaña: todo güinajaña, manseguro.

<span id="an_11:22">11:22</span> Lao anae mato otro na matatngaña qui
güiya ya inañao, inamot ni atmasña anae jaangoco güe ya jafacae y
güinajaña.

<span id="an_11:23">11:23</span> Ayo y ti jumujame, contra guajo yuje;
ya ayo y ti rumecocoge guiya guajo machalapon.

<span id="an_11:24">11:24</span> Ya y espiritun áplacha, anae jumuyong
gui taotao, jumajanao gui anglo na lugat, manaliligao dinescansa; ya
anae ti mañoda, ilegña: Bae talo guato gui guimajo anae jumanaoyo.

<span id="an_11:25">11:25</span> Ya anae mato, jasoda mabale yan
maadotna.

<span id="an_11:26">11:26</span> Ya jumanao ya mangone yan güiya otro
siete espiritu mas manaelayeña qui güiya, ya jumalom ya sumaga güije: ya
taelayeña y uttimoña ayo na taotao qui y finena.

<span id="an_11:27">11:27</span> ¶ Ya susede anae jasangan estesija, un
palaoan gui linajyan taotao, umagang ilegña nu güiya: Dichoso ayo na
tuyan y chumuchulejao, yan ayo na pecho y anae sumususo jao.

<span id="an_11:28">11:28</span> Lao güiya ilegña: junggan, lao
dichosuña ayo y jumungog y sinangan Yuus, ya jaadaje.

<span id="an_11:29">11:29</span> ¶ Ya anae manetnon y linajyan taotao
guiya güiya, jatutujon sumangan: Este na generasion manaelaye:
manmanaliligao señat; lao ti ufanmannae nu señat mas na ayoja y señat
Jonas.

<span id="an_11:30">11:30</span> Sa taegüije si Jonas y señat para y
taotao Ninibe taegüijeja locue y Lajin taotao para güine na generasion.

<span id="an_11:31">11:31</span> Y raenan sanjaya cumajulo gui jaanin
juisio yan y taotao este na generasion ya manquinendena; sa mato guinin
y uttimon y tano para uecungog y minalate Salomon; ya estagüeja uno
dangculoña qui si Salomon gaegue guine na lugat.

<span id="an_11:32">11:32</span> Y taotao sija guiya Ninibe, ufangajulo
gui jaanin juisio yan este na generasion ya manquinendena; sa
manmañotsot pot y prenedican Jonas; ya estagüe uno mas dangculoña qui si
Jonas gaegue güine na lugat.

<span id="an_11:33">11:33</span> ¶ Taya ni un taotao munaaatog gui
bedega y candet ni esta masonggue, ni upolo gui papa ganta, sino y
candelero para todo y manjajalom ujalie y manana.

<span id="an_11:34">11:34</span> Y candet y taotao, y atadog; yaguin y
atadogmo sensiyo todo y tataotaomo maninina; lao yaguin taelaye, y
tataotaomo locue bula jomjom.

<span id="an_11:35">11:35</span> Atan pues sa y manana ni y gaegue guiya
jago, munga jomjom.

<span id="an_11:36">11:36</span> Enao mina yaguin todo y tataotaomo bula
manana, ni mano na lugat nae guaja jomjom, cabales na ubula manana,
taegüije y yanguin malag ininaña y candet ya inina jao.

<span id="an_11:37">11:37</span> ¶ Ya mientras cumuecuentos, un Fariseo
siniplicagüe na usija chumocho, ya jumalom ya matachong gui lamasa.

<span id="an_11:38">11:38</span> Lao y Fariseo ninamanman anae jalie
este, pot y ti jafagase güe finena antes di uchocho.

<span id="an_11:39">11:39</span> Ya y Señot ilegña nu güiya: Pago jamyo
ni Fariseo, y sumanjiyongja gui copa yan plato innagagasgas, lao y
sumanjalommiyo bula inamot an tinaelaye.

<span id="an_11:40">11:40</span> Manaejinaso jamyo, ada ayo y fumatinas
gui sumanjiyong, ti güiya locue y fumatinas gui sumanjalom?

<span id="an_11:41">11:41</span> Lao todo y guajanmiyo naenñaejon
limosña; ya estagüe na todo ufangasgas para jamyo.

<span id="an_11:42">11:42</span> ¶ Lao ay, ay jamyo Fariseo! ni
infanmannae diesmos nu y yetba buena yan laruda yan todo golae; ya
innafapos y tininas yan y güinaeyan Yuus. Estesija nesesita infatinas,
sin pelo y pumalo.

<span id="an_11:43">11:43</span> Ay, ay jamyo Fariseo! sa ingüaeya etmas
manaquilo na tachong gui sinagoga, yan y sinaluda sija gui metcado.

<span id="an_11:44">11:44</span> Ay ay jamyo! sa calang jamyo naftan ni
ti malilie; ya y taotao sija manmalolofanja gui sumanjilo ya ti matungo.

<span id="an_11:45">11:45</span> ¶ Ya manope un magas y lay, ilegña nu
güiya: Maestro, yaguin unsangan estesija unlatdejam locue.

<span id="an_11:46">11:46</span> Lao güiya ilegña: Ay ay jamyo locue y
manmagas y lay! sa innafanmangangatga y taotao sija ni ayo na catga y
macat para uchule, ya ni un calolotmiyo innainete para inayuda.

<span id="an_11:47">11:47</span> Ay, ay jamyo! sa infatinas y naftan, y
profeta sija, ya y tatanmiyo pumuno.

<span id="an_11:48">11:48</span> Taegüine mantestigo jamyo, ya
inconsienteja y checho y tatanmiyo; sa sija magajet pumuno, ya jamyo
fumatinas y naftanñija.

<span id="an_11:49">11:49</span> Enaomina ilegña y minalate Yuus: Bae
managoyo profeta yan apostoles para sija; ya megae guiya sija inpino yan
inpetsigue:

<span id="an_11:50">11:50</span> Sa guinin este na generasion manesesita
machule y jâgâ todo y profeta, ni manmachuda desde y tutujon y tano;

<span id="an_11:51">11:51</span> Desde jâgâ Abel, asta y jâgâ Sacharias,
ni y matae gui entalo y attat yan y templo; magajet, jusangane jamyo na
umanesesita machule guinin este na generasion.

<span id="an_11:52">11:52</span> Ay ay jamyo y manmagas y lay! sa
innajanao y yaben tiningo; ya ti infanjalom jamyo yan y mangequejalom
inchechema.

<span id="an_11:53">11:53</span> ¶ Ya anae jumuyong güije, y escribas
yan y Fariseos sija, matutujon ma afuefuetsas ya macacase para usigue
cumuentos megae;

<span id="an_11:54">11:54</span> Maespipia, para umaquechule jafa guinin
y pachotña.

<span id="an_12:1">12:1</span> YA ayo na tiempo, anae mandaña megae na
mit na linajyan taotao, asta managacha uno yan otro; ya jatutujon
sumangane y disipuluña sija finenana: Adaje jamyo ni y libaduran y
Fariseo sija ni y hipocresia.

<span id="an_12:2">12:2</span> Sa taya na matatampe na ti umababa; pat
mananana, na ti umatungo.

<span id="an_12:3">12:3</span> Enaomina jafa guinin sinanganmiyo gui
jemjom, umajungog gui manana; ya jafa y incuentuse gui talanga gui jalom
aposento, umaagangnaejon gui jilo guma.

<span id="an_12:4">12:4</span> Ya jusangane jamyo ni y amigujo sija:
Chamiyo fanmaaañao ni ayo sija y pumuno y tataotao, sa an munjayan ayo,
taya jafa siña ujafatinas.

<span id="an_12:5">12:5</span> Lao jusangane jamyo jaye inmaañagüe:
Fanmaañao jamyo ni ayo y yanguin munjayan japuno, guaja ninasiñaña na
uyute asta sasalaguan: Junggan, jusangañe jamyo: Fanmaañao jamyo nu
güiya.

<span id="an_12:6">12:6</span> Ada ti mabende sinco na pajaro, pot dos
na octabo? ya ni uno guiya sija mamalefañaejon gui menan Yuus?

<span id="an_12:7">12:7</span> Lao asta y gaponulonmiyo esta
manmatufong. Chamiyo fanmaaañao: sa manbaliña jamyo qui y megae pajaro.

<span id="an_12:8">12:8</span> ¶ Ya jusangane jamyo: Jayeja y
comonfesatñaejonyo gui menan y taotao sija; uquinenfesatñaejon locue ni
y Lajin taotao gui menan y angjet Yuus.

<span id="an_12:9">12:9</span> Lao ayo y pumuneyo gui menan taotao sija,
siempre pune güe gui menan y angjet Yuus.

<span id="an_12:10">12:10</span> Ya jayeja y cumuentos contra y Lajin
taotao, umaasie; lao y chumatfino contra Espiritu Santo, ti umaasie.

<span id="an_12:11">12:11</span> Ya anae manmacone jamyo gui menan y
sinagoga sija, yan y manmagas, yan y gaesisiña, chamiyo madadaje
jaftaemano yan jafa para inepe, ni jafa para insangan;

<span id="an_12:12">12:12</span> Sa y Espiritu Santo infanfinanagüe
güije na ora jafa para insangan.

<span id="an_12:13">12:13</span> ¶ Ya uno gui linajyan taotao ilegña nu
güiya: Maestro, tayo y chelujo ya ufacaeyo ni y erensia.

<span id="an_12:14">12:14</span> Lao ilegña nu güiya: Taotao, jaye
pumoloyo gui jilomo para jues, pat para mamacae?

<span id="an_12:15">12:15</span> Ya ilegña nu sija: Atan, ya inguesadaje
jamyo ni y linagga: sa y linâlâ y taotao, ti guinin y manadan güinaja
sija ni y jasagagaye.

<span id="an_12:16">12:16</span> Ya mansinangane un parabola, ilegña: y
fangualuan un taotao na rico, jumujuyong megae na quineco.

<span id="an_12:17">12:17</span> Ya manjaso gui sumanjalomña, ilegña:
Jafa jufatinas, sa taya mano nae jupolo y quinecojo.

<span id="an_12:18">12:18</span> Ya ilegña: Este bae jufatinas: bae
jujala papa y lanchoco, ya jujatsa y mas dangculo; ya ayo nae jupolo
todo y maiisso yan y güinajajo.

<span id="an_12:19">12:19</span> Ya jualog ni y antijo: Ante, megae
güinajamo, para megae na sacan; descansa, ya unchocho, yan unguimen, yan
unmagof.

<span id="an_12:20">12:20</span> Lao si Yuus ilegña nu güiya: Taejinaso
jao! pago na puenge nesesita umachule y antimo: ya para jaye ayo sija na
güinaja ni unnaetnon?

<span id="an_12:21">12:21</span> Taegüenaoja y manaetnon y güinaja para
güiyaja, ya ti urico para si Yuus.

<span id="an_12:22">12:22</span> ¶ Ya ilegña ni y disipoluña sija:
Enaomina jusangane jamyo, Chamiyo madadaje pot y linâlânmiyo, jafa para
incano; ni y tataotaonmiyo, jafa para innaminagago.

<span id="an_12:23">12:23</span> Sa y linâlâ mas qui y nengcano, ya y
tataotao mas qui y magago.

<span id="an_12:24">12:24</span> Jaso y aga sija, na ti manmanananom, ni
ufanmangoco; ni uguaja sagannengcanoñija ni lancho; ya si Yuus
janachocho sija; ya cuanto mas manmauleg jamyo qui y pajaro!

<span id="an_12:25">12:25</span> Yan jaye guiya jamyo pot inadaje siña
uaumenta un codo y linecaña?

<span id="an_12:26">12:26</span> Yanguin ti siña inchegüe y mas
diquique, para jafa inadadaje y pumalo?

<span id="an_12:27">12:27</span> Jaso y lirio sija, jaftaemano
mandocoñiñija! ti manmachochocho, ni ufanmanjila; ya jusangane jamyo na
si Salomon contodo y minalagña, ti minagago parejo yan uno guiya sija.

<span id="an_12:28">12:28</span> Yanguin si Yuus janafanminagago y
chaguan qui fangualuan ni y gaegue pago, ya agupa esta mayute guato gui
jetno; ti mas magajet na inninafanminagago jamyo, O jamyo didide na
jinenggue?

<span id="an_12:29">12:29</span> Ya chamiyo umaliligao jafa para incano,
ni jafa para inguimen, ni infanbuébuente gui jinasonmiyo.

<span id="an_12:30">12:30</span> Sa todo este sija na güinaja
manmaaliligao ni y nasion sija gui tano: lao y tatanmiyo jatungoja na
innesesita estesija na güinaja.

<span id="an_12:31">12:31</span> Lao aligao finena y raenoña; ya todo
este sija na güinaja umanafandaña para jamyo.

<span id="an_12:32">12:32</span> Chamiyo fanmaaañao, jamyo diquique na
manada; sa este minagof y tatanmiyo, na infanninae ni y raeno.

<span id="an_12:33">12:33</span> Bende y güinajamo, ya unfannae.
limosna; fanmamamauleg botsa ni ti ubijo, un güinaja gui langet na ti
ufatta, anae ti usineda ni y saque, ni ti upotliya.

<span id="an_12:34">12:34</span> Sa manoja nae gaegue y güinajamo, ayoja
nae gaegue locue y corasonmo.

<span id="an_12:35">12:35</span> ¶ Polo ya esta madudog y senturanmiyo,
ya esta masonggue y candet miyo;

<span id="an_12:36">12:36</span> Ya infanparejo yan ayo na taotao sija y
jananangga y señotñija, yanguin tumalo guato guinin y guipot umasagua;
sa para yanguin mato ya manyajo, umababaye enseguidas.

<span id="an_12:37">12:37</span> Mandichoso ayo sija na tentago, yanguin
mato y señot, mansineda manbebela; magajet jusangane jamyo, na ududog
güe, ya unafanmatachong para ufañocho, ya ufalag y sumanmena ya usetbe
sija.

<span id="an_12:38">12:38</span> Ya yanguin ufato gui segundo na bela ya
gui tetsero, ya mansineda sija taegüijeja, mandichoso ayo sija na
tentago.

<span id="an_12:39">12:39</span> Este tingo na yanguin y tata gui guima
mojon jatungo jafa na ora nae ufato y saque, upulan ya ti upolo na
umayulang y guimaña.

<span id="an_12:40">12:40</span> Enaomina nafanlisto jamyo locue, sa
ufato y Lajin taotao, güije na ora gui anae ti injajaso.

<span id="an_12:41">12:41</span> ¶ Ayonae ilegña si Pedro: Señot,
unsangan este na acomparasion para jame, pat para todos?

<span id="an_12:42">12:42</span> Ya y Señot ilegña: Jaye nae ayo y
mauleg yan mejnalom na mayetdomo, ni y ninamagas ni y señotña gui
güinajana, para uninanae naña gui tiempoña?

<span id="an_12:43">12:43</span> Dichoso ayo na tentago y yanguin mato y
señotña, sineda na jachochogüe taegüije.

<span id="an_12:44">12:44</span> Magajet jusangane jamyo; na uninamagas
gui jilo y güinajaña, todo.

<span id="an_12:45">12:45</span> Lao yanguin ayo na tentago y ilegña gui
jalom corasonña: Y señotjo caeja mato; ya jatutujon pumanag y famalaoan
na tentago, yan y lalaje; ya chumocho, yan gumimen, ya bumolacho;

<span id="an_12:46">12:46</span> Y señot ayo na tentago, ufato güije na
jaane gui anae ti jananangga, yan gui ora anae ti jatungo, ya uninasuja,
ya uninafandaña y patteña yan y ti manmanjonggue.

<span id="an_12:47">12:47</span> Ya ayo na tentago y jatungo y minalago
y señotña; ya ti jalisto güe, ni jafatinas jaftaemano y minalagoña,
umasaulag megae.

<span id="an_12:48">12:48</span> Lao ayo y ti jatungo, ya jafatinas
digno na umasauleg, lao didide masaulagña. Sa jayeja y megae manaiña,
siempre megae uchule, ya jaye y megae catgoña, mas megae magagaoña.

<span id="an_12:49">12:49</span> ¶ Matoyo para juyute y guafe gui jilo
tano: ya jafa malagojo yanguin esta todo mañiñila?

<span id="an_12:50">12:50</span> Lao guaja tagpangeco para jumatagpange;
ya jafa chachatsagajayo asta qui umacumple!

<span id="an_12:51">12:51</span> Injajaso jamyo na matoyo para junae pas
y tano? Jusangane jamyo, na aje; lao mas para inaguaguat.

<span id="an_12:52">12:52</span> Sa desde pago sigue mona, uguaja gui un
guma sinco na ti manparejo, y tres contra y dos, ya y dos contra y tres.

<span id="an_12:53">12:53</span> Y tata uaguaguat contra y lajiña, ya y
laje contra y tata; ya y nana contra y jagaña, ya y jaga contra y nana;
y suegra contra y yetna, ya y yetna contra y suegraña.

<span id="an_12:54">12:54</span> ¶ Ya ilegña locue ni y taotao sija:
Yanguin inlilie y mapagajes na cajulo gui sumanlichan, siempre
ilelegmiyo: Mamamaela y ichan; ya magajet.

<span id="an_12:55">12:55</span> Ya yanguin manguaefe y manglo sanjaya,
ilelegmiyo: Uguaja maepe; ya ufato.

<span id="an_12:56">12:56</span> Manhipocrita jamyo; intingo umegsamina
y langet, yan y tano; ya jafa na ti intingo umegsamina y tiempo pago?

<span id="an_12:57">12:57</span> Ya jafa na ni jamyo ti injisga jafa y
tinas?

<span id="an_12:58">12:58</span> Ya mientras jumanao jao yan y enemigumo
para y magas, procura munaquelibre jao gui jinanaomo; na noseaja
uninarastra guato gui jues, ya y jues uninentrega gui ofisiat, ya y
ofisiat unpinelo gui calaboso.

<span id="an_12:59">12:59</span> Jusangane jao: Ti unjanao juyong güije,
asta qui unapase y uttimo na marabidi.

<span id="an_13:1">13:1</span> YA mangaegue güije na tiempo taotao sija,
ni masangane güe pot y Galileo sija, ni si Pilatos janadaña y jâgâñija
yan y inefresenñija.

<span id="an_13:2">13:2</span> Ya si Jesus manope ya ilegña nu sija:
Jinasonmiyo na este sija na Galileo, mas manisao qui todo Galileo sija
na japadese ayo sija?

<span id="an_13:3">13:3</span> Jusangane jamyo na aje; sa yanguin ti
manmañotsot jamyo, manparejoja jamyo manáchamalingo.

<span id="an_13:4">13:4</span> Pat ayo sija y diesiocho ni y podong y
tore gui jiloñija guiya Siloe ya manpinino, jinasonmiyo na mas manisao
ayo sija qui todo y taotao ni y mañasaga Jerusalem?

<span id="an_13:5">13:5</span> Jusangane jamyo na aje; sa yanguin ti
manmañotsot jamyo, manparejoja jamyo manáchamalingo.

<span id="an_13:6">13:6</span> ¶ Ya jasangan este na acomparasion: Un
taotao guaja y trongcon igos na matanme gui fangualuanña; ya anae mato
para uegaga cao guaja tinegchaña, ti mañoda.

<span id="an_13:7">13:7</span> Ya ilegña ni y lancheruña: Esta guaja
tres años ni matoyo güine na trongcon igos, manegagayo tinegcha, ya taya
nae mañodayo; utut papa; para jafa na jaocucupa y tano?

<span id="an_13:8">13:8</span> Ya manope ilelegña nu güiya: Señot, polo
pago na año ya juguadog y oriyaña, ya junaye estietcot:

<span id="an_13:9">13:9</span> Ya yanguin ufanogcha, mauleg; yanguin
aje, siempre, unutut.

<span id="an_13:10">13:10</span> ¶ Ya estaba na mamananagüe gui un
sinagoga, gui sabado na jaane.

<span id="an_13:11">13:11</span> Ya estagüe un palaoan, na guaja un
espiritun malango guiya güiya esta diesiocho años, ya esta ninaojlo, ya
tisiña tumacho.

<span id="an_13:12">13:12</span> Ya anae linie as Jesus, inagang ya
ilegña nu güiya: Palaoan, libre jao gui malangumo.

<span id="an_13:13">13:13</span> Ya japolo y canaeña gui jiloña; ya
enseguidas ninatunas, ya jaalaba si Yuus.

<span id="an_13:14">13:14</span> Lao y magas sinagoga lalalo sa si
Jesus, numanajomlo gui sabado na jaane, ya manope ilegña nu y linajyan
taotao sija: Guaja saes na jaane para ufanmachocho y taotao sija: ya
este nae mauleg mato para numajomlo; lao ti y sabado na jaane.

<span id="an_13:15">13:15</span> Ayonae inepe ni y Señot, ya ilegña:
Hipocrita jamyo, ada ti siña cada uno guiya jamyo upula y gaña guaca,
pat asno gui pesebre, ya ucone ya unaguimen gui sabado na jaane?

<span id="an_13:16">13:16</span> Ya ti siña este na palaoan, ni y jagan
Abraham, ni guinede as Satanas diesiocho años, manalibre gui magodeña,
gui sabado na jaane?

<span id="an_13:17">13:17</span> Ya anae jasangan estesija, todo y
enemiguña ninafan mamajlao; ya todo y taotao sija ninafanmagof, pot todo
y sennamagof na güinaja ni y machogüe pot güiya.

<span id="an_13:18">13:18</span> ¶ Pot enao ilegña: Jafa parejuña y
raenon Yuus? yan jafa nae juacompara?

<span id="an_13:19">13:19</span> Parejo yan y granon y semiyan mustasa,
ni y jachule y taotao, ya jatanme gui jalom jardinña; ya docó, ya
jumuyong trongcon jayo; ya esta y pajaro sija gui langet mañaga gui
ramasña.

<span id="an_13:20">13:20</span> Ya ilegña talo: Jafa nae juacompara y
raenon Yuus.

<span id="an_13:21">13:21</span> Parejo yan y libadura, ni jachule un
palaoan, ya janaatog gui tres medidan arina, asta qui todo manespongja.

<span id="an_13:22">13:22</span> ¶ Ya jumajanao gin chalaña, malag y
siuda sija, yan y sengsong mamananagüe, ya jumajananao para Jerusalem.

<span id="an_13:23">13:23</span> Ya ilegña uno nu güiya: Señot, didide
manmasatba? si Jesus ilegña nu sija,

<span id="an_13:24">13:24</span> Guefprocura mangejalom gui maiot na
potta; sa jusangane jamyo na megae prumocucura mangejalom, lao ti
mansiña.

<span id="an_13:25">13:25</span> Yanguin y magas y guima jayasja cajulo
ya jajuchom y petta, ya intitujon jamyo manmanojgue gui sumanjiyong ya
inyajo y petta, ya ilegmi miyo: Señot, babayejam: ya ufanope ya ualog nu
jamyo: Ti jutungo manguinemano jamyo:

<span id="an_13:26">13:26</span> Ya intitujon umalog: Guinin mañochojam
yan manguimenjam gui menamo, yan mamanagüe jam gui cayenmame.

<span id="an_13:27">13:27</span> Lao güiya ualog: Jusangane jamyo, na ti
jutungo manguinemano jamyo: fañuja guiya guajo, todos jamyo ni y
chumogüe y tinaelaye.

<span id="an_13:28">13:28</span> Ya ayonae uguaja cumasao, yan chegcheg
nifen, yanguin inlie si Abraham, yan si Ysaac, yan si Jacob, yan todo y
profeta sija, gui raenon Yuus; ya jamyo infanmachoneg juyong.

<span id="an_13:29">13:29</span> Ya ufanmato manguinen y sancatan yan y
sanlichan, yan y sanlago yan y sanjaya; ya ufanmatachong gui raenon
Yuus.

<span id="an_13:30">13:30</span> Ya estagüe na guaja manuttimo ya
ufanfinenana, y guaja manfinenana ya ufanuttimo.

<span id="an_13:31">13:31</span> ¶ Ya ayo na ora, manmato Fariseo sija
ya ilegñija nu güiya: Janao ya unsuja güine; sa malago si Herodes na
unpinino.

<span id="an_13:32">13:32</span> Ya ilegña nu sija: Janao, sangane ayo
na sora, na estagüe, na juyute juyong y anite sija, yan manaamteyo pago
na jaane yan agupa, ya y mina tres na jaane ufonjayanyo.

<span id="an_13:33">13:33</span> Lao nesesita jufamocat pago yan agupa
yan y inagpaña, sa ti siña na ufalingo y profeta gui Jerusalem.

<span id="an_13:34">13:34</span> O Jerusalem! Jerusalem! ni y unpuno y
profeta sija, yan unfagas ni acho ayo sija y manmatago para güiya!
cuanto biaje malagoyo na junafandaña y famaguonmo, taegüije y ponidera
janafandaña y poyitasña gui papa papaña, ya timalago jamyo!

<span id="an_13:35">13:35</span> Estagüe na manmapoluye jamyo ni y
guimanmiyo taetaotao; ya jusangane jamyo: Ti inliiyo, asta qui mato ayo
na tiempo anae inalog: Dichoso ayo y mamamaela ni y naan y Señot.

<span id="an_14:1">14:1</span> YA susede na anae jumalom gui guima un
magas Fariseo, para uchocho pan, gui sabado na jaane, ya sija
maespipiaja.

<span id="an_14:2">14:2</span> Ya, estagüe, un taotao gaegue gui menaña
na malango binaya.

<span id="an_14:3">14:3</span> Ya manope si Jesus, ya jacuentuse
manmagas y lay, yan y Fariseo sija, ilegña: Tunas numajomlo gui sabado
na jaane pat aje?

<span id="an_14:4">14:4</span> Ya sija manmamatquiquiloja. Ayonae jacone
güe, ya janajomlo, ya jasotta na ujanao.

<span id="an_14:5">14:5</span> Ya jaope sija ilegña: Jaye guiya jamyo,
yanguin guaja gaña asno pat guaca, podong gui jalom tupo, ada ti
enseguidas ujatsa gui sabado na jaane?

<span id="an_14:6">14:6</span> Ya ti siña talo manmanope ni estesija.

<span id="an_14:7">14:7</span> ¶ Ya jasangan un acomparasion ni y
manmaconbida, anae jaatituye ni y jaayig y mas managquilo na tachong gui
lamasa; ya ilegña nu sija:

<span id="an_14:8">14:8</span> Yanguin quinenbida jao ni un taotao para
y guipot, chamo fatatachong gui mas tagquilo na tachong; sa ufato otro
na mas onrao qui jago, ni y quinenbidaña locue;

<span id="an_14:9">14:9</span> Ya ufato y cumonbida jao ya ualog nu
jago: Nae este lugat y este taotao; ya ayonae untutujon mumamajlao
yanguin sumaga jao gui mas uttimo na lugat.

<span id="an_14:10">14:10</span> Lao yanguin quinenbida jao, janao ya
fatachong gui mas tagpapa na lugat; sa yanguin mato y cumonbida jao,
ualog nu jago: Amigo, janao falag iya jululo; ya ayonae unguaja inenra
gui menan ayo sija y mangachongmo ni y manmatachong gui lamasa.

<span id="an_14:11">14:11</span> Sa jayeja y manataquilo maesa güe,
unaumitde güe ya y umunaumitde güe, umanataquilo.

<span id="an_14:12">14:12</span> ¶ Ya ilegña nu ayo y guinin cumonbida
güe: Yanguin mamatinas jao nataloane pat sena, chamo umagagange y
manamigumo sija, ni y mañelumo, ni y manparientesmo, ni y manrico na
tiguangmo; sa noseaja unmaconbida locue talo, ya unmaapase.

<span id="an_14:13">14:13</span> Lao yanguin gumupot jao, agange y
mamoble, yan y manmanco yan y mancojo, yan y manbachet;

<span id="an_14:14">14:14</span> Ya undichoso; sa ti siña maapase jao;
lao unmaapase gui quinajulo y manunas.

<span id="an_14:15">14:15</span> ¶ Ya anae jajungog este, uno gui
mangachongña ni y manmatachong gui lamasa, ilegña nu güiya: Dichoso ayo
y uchocho pan gui raenon Yuus.

<span id="an_14:16">14:16</span> Lao ilegña nu güiya: un taotao
jafatinas un dangculon sena, ya mangonbida megae:

<span id="an_14:17">14:17</span> Ya jatago y tentagoña gui oran sena, na
ualog ni ayo sija y manmaconbida: Nije; sa esta todo listo.

<span id="an_14:18">14:18</span> Ya jatutujon cada uno umescusa güe. Y
fenenana ilegña: Mamajanyo un pidason tano, ya nesesitayo jujanao ya
julie; jugagao jao na unescusayo.

<span id="an_14:19">14:19</span> Ya y otro ilegña: Mamajanyo sinco pares
na nobiyo para mancareta, ya bae jujanao ya juchague: jugagao jao na
unescusayo.

<span id="an_14:20">14:20</span> Ya y otro ilegña: Umasaguayo, ya
enaomina ti siñayo mato.

<span id="an_14:21">14:21</span> Ya tumalo guato y tentago, ya janatungo
y senotña nu este sija. Ayo nae y magas y guima ninagoslalalo, ya ilegña
ni y tentagoña: Janao, lasajyao falag y caye sija yan y chalan gui
siudad, ya uncone mague y mamoble, yan y mancojo, yan y manbachet, yan y
manmanco.

<span id="an_14:22">14:22</span> Ya ilegña y tentago: Señot, esta
mafatinas y tinagomo, ya trabia guaguajaja lugat.

<span id="an_14:23">14:23</span> Ya y señot ilegña ni y tentagoña: Janao
falag y dangculo na chalan yan y lugat ni y guaja ngangao, ya unafuetsas
sija, ya ufanjalom para ubula y guimajo.

<span id="an_14:24">14:24</span> Sa jusangane jamyo, na ni uno güije
sija gui guinin manmaconbida, uchague y senajo.

<span id="an_14:25">14:25</span> ¶ Ya mañisija mangaegue yan un
dangculon manadan taotao; ya jabira güe, ya ilegña nu sija:

<span id="an_14:26">14:26</span> Achogja un taotao mato guiya guajo, ya
ti jachatlie si tataña, yan si nanaña, yan y asaguaña, yan y famaguonña,
yan mañeluña lalaje, yan y mañeluña famalaoan, yan y linâlâña locue, ti
siñagüe disipulujo.

<span id="an_14:27">14:27</span> Ya jayeja y ti cumatga y quiluusña, ya
dumalalag yo; ti siñagüe disipulojo.

<span id="an_14:28">14:28</span> Sa jaye guiya jamyo, ujaso manjatsa un
tore, ya ti ufatachong finena ya utufong y para gastoña cao siña
uninafunjayan?

<span id="an_14:29">14:29</span> Sa noseaja yanguin esta japolo y
simiento, ya ti siña janafunjayan; todo y lumie jatutujon manmanbotlea
nu güiya,

<span id="an_14:30">14:30</span> Ylegñija: Este na taotao jatutujon
manjatsa, ya ti siña janafunjayan.

<span id="an_14:31">14:31</span> Pat jaye y ray, anae jajanao para
uguera contra y otro ray, ti ufatachong finena, ya ufañangane cao siña
güe yan y dies mit, utagam y mamamaela yan veinte mit contra güiya?

<span id="an_14:32">14:32</span> Patseno, mientras chachagoja y otro
trabia, janajanao un compañia, ya ufangagao pas.

<span id="an_14:33">14:33</span> Taegüenaoja locue; masquesea jaye guiya
jamyo y ti rumechasa todo y güinajaña; ti siñagüe disipulujo.

<span id="an_14:34">14:34</span> Y asiga mauleg; lao yanguin malingo y
asiga maasenña, jaftaemano manasne?

<span id="an_14:35">14:35</span> Ti mauleg para y tano, ni para
fanyútian basula; masenyuteja ni y taotao. Jaye y gaetalanga para
ufanjungog, güiya uecungog.

<span id="an_15:1">15:1</span> YA manjijijot guato guiya güiya, todo y
publicano, yan y manisao, para umaecungog güe.

<span id="an_15:2">15:2</span> Ya mangogonggong y Fariseo sija, yan y
escriba ilelegñija: Este na taotao, jaresisibeja y manisao, ya
mañisijaja mañocho.

<span id="an_15:3">15:3</span> Ya jasangane sija ni este na
acomparasion, ilegña:

<span id="an_15:4">15:4</span> Jaye na taotao guiya jamyo, y yanguin
guaja gaña siento na quinilo, ya ufinalingaeguan ni y uno, ada ti ujanao
ya udingo y nobentainuebe gui desierto asta qui jasoda ayo y malingo?

<span id="an_15:5">15:5</span> Ya anae jasoda, jaapagaye ya
jamagogofgüe.

<span id="an_15:6">15:6</span> Ya anae mato gui guimaña, jaagange todo y
manamiguña, yan y tignangña, ya ilelegña nu sija: Nije tafanmagof, sa
jagasja jusoda y gajo quinilo ni y guinin malingo.

<span id="an_15:7">15:7</span> Jusangane jamyo, na taegüenaoja locue
uguaja gui langet, minagof yanguin un taotao na isao mañotsot, mas qui y
nobentainuebe manunas na taotao ni y ti janesesita manmañotsot.

<span id="an_15:8">15:8</span> ¶ Pat, jaye na palaoan, y yanguin uguaja
iyoña dies na pidason salape, ya ufinalingaeguan ni y uno; ada ti
usonggue y candet ya ubale y jalom guma, ya uguesaligao asta qui usoda?

<span id="an_15:9">15:9</span> Ya yanguin esta jasoda, jaagange y
manamigaña, yan y tiguangña ya mandaña, ya ilelegña: Nije tafanmagof, sa
jagasja jusoda y pidason salape ni y guinin malingo.

<span id="an_15:10">15:10</span> Taegüenaoja locue jusangane jamyo, na
uguaja minagof gui menan y angjet Yuus, pot y un taotao na isao ni y
mañotsot.

<span id="an_15:11">15:11</span> ¶ Ya ilegña: Un taotao guaja dos
lajiña:

<span id="an_15:12">15:12</span> Ya y mas patgon, ilegña as tataña:
Tata, naeyo ni y patteco gui güinaja ni y para guajo. Ya jafacae para
sija ni y güinajaña.

<span id="an_15:13">15:13</span> Ya ti megae na jaane malofan, anae y
mas patgon janafandaña todo, ya mapos asta y chago na tano; ya jagasta
todo y güinajaña güije gui guipot yan bisio di gula.

<span id="an_15:14">15:14</span> Ya anae jagasta todo esta: mato un
dangculon ñinalang güije na tano, ya jatutujon taena.

<span id="an_15:15">15:15</span> Ya jumanao, ya jatituye gui un taotao
güije na tano: ya tinago para y fangualuanña, para unachocho babue sija.

<span id="an_15:16">15:16</span> Ya jatatanga na unabula tiyanña ni y
lasas frijoles ni y jacacano y babue sija; ya taya ni un taotao
numanaegüe.

<span id="an_15:17">15:17</span> Ya anae numalo y jinasoña, ilegña:
Cuanto na jotnaleron tata, mangaena pan, ya manmañoñobblaja, ya guajo
güine jumatae ñalang!

<span id="an_15:18">15:18</span> Bae jucajulo ya jujanao para as tata,
ya jualog nu güiya: Tata, umisaoyo contra y langet, yan contra jago,

<span id="an_15:19">15:19</span> Ti dignoyo mas na jumafanaan lajimo:
naparejoyo yan y jotnalerumo sija.

<span id="an_15:20">15:20</span> Ya cajulo, ya mapos para as tataña. Lao
chagoja trabia, si tataña linie güe, ya ninamaase, ya finalagüe, ya
tinegtog, ya chinicogüe.

<span id="an_15:21">15:21</span> Ya y patgon ilegña as tataña: Tata,
umisaoyo contra y langet, yan contra jago; ti dignoyo mas na jumafanaan
lajimo.

<span id="an_15:22">15:22</span> Lao y tata ilegña ni y tentagoña sija:
Chule y mas mauleg na magago ya umanaminagago; ya umapolo y aniyu gui
calolotña, yan y sapatos gui adengña:

<span id="an_15:23">15:23</span> Ya umacone mague un tatnero ni y mas
yomog, ya umapuno ya tafañocho ya tafanmagof;

<span id="an_15:24">15:24</span> Sa este y lajijo guinin matae, ya lâlâ
talo; guinin malingo, ya masoda. Ya jatutujon sija manmagof.

<span id="an_15:25">15:25</span> Ya y lajiña ni y mas amco estaba gui
fangualuan; ya anae guaguato ya esta jijot gui guima, jajungog y dandan
yan y manbabaila:

<span id="an_15:26">15:26</span> Ya jaagang uno gui tentago sija, ya
jafaesen jafa ayo sija.

<span id="an_15:27">15:27</span> Ya ilegña nu güiya: Y chelumo mato; ya
si tatamo japuno y tatnero ni y mas yomog, sa jaresibe gae seguro yan
sano.

<span id="an_15:28">15:28</span> Ya ninagoslalalo, ya ti malago jumalom:
ayonae jumuyong si tataña, ya siniplica na ujalom.

<span id="an_15:29">15:29</span> Ya manope ilegña as tataña: Estagüe,
megae na año nae jusesetbe jao, ya taya nae ti jaosgue jafa na tinagomo:
lao taya nae unnaeyo un patgon chiba para infanmagof yan y manamigujo
sija:

<span id="an_15:30">15:30</span> Lao anae mato este na lajimo ni y
jalachae todo y güinajamo gui manputa sija; unpunueja ni y mas yomog na
tatnero.

<span id="an_15:31">15:31</span> Ya ilegña nu güiya: Lajijo, siempre
jumijitaja; ya todo y güinajajo iyomo.

<span id="an_15:32">15:32</span> Lao mauleg para utafanmagof ya
utafanalegria: sa este y chelumo guinin matae, ya lâlâ talo; yan guinin
malingo, ya esta masoda.

<span id="an_16:1">16:1</span> YA ilegña locue ni y disipuluña sija:
Guaja un taotao na rico, ya guaja mayetdomuña; ya este mafaaela guiya
güiya na jagasta y güinajaña.

<span id="an_16:2">16:2</span> Ya janamaagange, ya ilegña nu güiya: Jafa
este y jujujungog guiya jago? Fannae cuenta pot y mayetdomumo, sa ti
siña jao mumayetdomo mas.

<span id="an_16:3">16:3</span> Ayonae y mayetdomo, ilegña gui
sumanjalomña: Jafa jufatinas? sa y señotjo unajanaoyo gui mayetdomujo:
Taya minetgotto para ufanguadog; mamajlaojo umogagao.

<span id="an_16:4">16:4</span> Jutungo esta jafa jufatinas, para yanguin
manajanaoyo gui mayetdomujo, jumaresibeyo gui guimañija.

<span id="an_16:5">16:5</span> Ya jaagang cada uno gui manmadidibe ni y
señotña, ya ilegña ni y finenana: Cuanto undidibe y señotjo?

<span id="an_16:6">16:6</span> Ya ilegña: Siento na medidan laña. Ayonae
ilegña nu güiya: Chule y cuentamo ya unfatachong guse ya untugue
sincuenta.

<span id="an_16:7">16:7</span> Ya ilegña talo ni y otro: Ya jago, cuanto
dibimo? Ilegña: Siento na medidan trigo. Ylegña talo: Chule y cuentamo
ya untugue ochenta.

<span id="an_16:8">16:8</span> Ya jaalaba y señot y taelaye na
mayetdomo; sa pot y jagostungo chumogüe: sa y famaguon este na tano,
manmejnalomña y generasionñija, qui y famaguon y manana.

<span id="an_16:9">16:9</span> Ya jusangane jamyo: Fanmamamauleg
amigonmiyo pot y güinajan y timanunas; sa yanguin manfatta jamyo,
infanrinesibe gui taejinecog na saganñija.

<span id="an_16:10">16:10</span> Ya y tunas gui didide, tunasja locue
gui megae; ya y ti tunas gui didide, ti tunasja locue gui megae.

<span id="an_16:11">16:11</span> Yanguin ti guinin manunas jamyo gui ti
magajet na güinaja, jaye infaninangoco gui magajet na güinaja?

<span id="an_16:12">16:12</span> Ya yanguin ti guinin manunas fiet jamyo
gui iyon y otro taotao, jaye infanninae ni y iyonmiyo?

<span id="an_16:13">16:13</span> Ni un tentago siña jasetbe dos na
señot: sa uchatlie y uno, ya uguaeya y otro; pat atituye gui uno, ya
udespresia y otro. Ti siña jamyo insetbe si Yuus, yan y güinaja.

<span id="an_16:14">16:14</span> ¶ Ya y Fariseo sija locue, ni y
mangasalape, majungog este sija; ya mabotlea güe.

<span id="an_16:15">16:15</span> Ya ilegña si Jesus nu sija: Jamyo yuje
sija y innafanunas maesa jamyo gui menan y taotao sija; lao si Yuus
jatungoja y corasonmiyo: sa ayo y guesmaguaeya gui entalo y taotao sija
y chinatlie para y menan Yuus.

<span id="an_16:16">16:16</span> Y lay, yan y profeta sija, mangaegue
asta as Juan: ya desde ayo na tiempo y raenon Yuus mapredicañaejon, ya
todoja jumalom nu y finijon.

<span id="an_16:17">16:17</span> Lao guseña malofan y langet yan y tano,
qui na un pidasito gui lay ufatta.

<span id="an_16:18">16:18</span> Todo ayo y dumingo y asaguaña, ya
umasagua yan otro, jafatinas y abale; ya y umasagua ayo na palaoan ni y
diningo ni y asaguañalaje, jafatinas y abale.

<span id="an_16:19">16:19</span> ¶ Guaja un taotao na rico, na
minagagagoja putpura, yan y guesmauleg na magago apaca, ya cada jaane
gumupupot.

<span id="an_16:20">16:20</span> Ya guaja locue un pobble na umógagao
limosna, y naanña si Lasaro, na bula chetnot, ni y estaba mapolo gui
pettan y rico.

<span id="an_16:21">16:21</span> Ya malagogüe na umanachocho ni ayo y
andesmoronan ni y mamopodong gui lamasan y rico; ya asta y galago
manmato ya manmanjójoflag y chetnotña.

<span id="an_16:22">16:22</span> Ya despues, matae y pebble ni y
umógagao limosna, ya macone ni y angjet sija asta y pechon Abraham;
matae locue y rico na taotao, ya majafot;

<span id="an_16:23">16:23</span> Ya y ya sasalaguan, jajatsa y atadogña,
anae estaba gui sinapet, ya jalie si Abraham na chago, yan si Lasaro gui
pechoña.

<span id="an_16:24">16:24</span> Ya umagang ilegña: Tata Abraham, gaease
nu guajo, ya tago si Lasaro, para usupog y puntan calolotña gui janom ya
unafresco y jilajo; sa estagüe na masasapetyo güine na mañila.

<span id="an_16:25">16:25</span> Lao si Abraham ilegña: Laje, jaso na
anae lalâlâ jao unresibe todo y manmauleg na güinajamo; taegüenaoja
locue si Lasaro jaresibe y manaelaye na güinaja: lao pago, güiya mamagof
güine, ya jago masasapet.

<span id="an_16:26">16:26</span> Ya gui todo estesija; esta mapolo fitme
gui entalota un dangculon joyo na chojfe, para todo y manmalago
manmalofan güine asta iya jamyo ti ufansiña; ni ufanmalofan y manmalago
güenao manmalag iya jamyo.

<span id="an_16:27">16:27</span> Ayonae ilegña: Pues jutayuyut jao tata,
tago güe para y guima tata;

<span id="an_16:28">16:28</span> Sa guajayo sinco mañelujo lalaje; para
usangane sija testimonio; ni noseaja ufanmamaela locue güine gui sinapet
na lugat.

<span id="an_16:29">16:29</span> Lao si Abraham ilegña: Gaegueja si
Moises yan y profeta sija, polo ya ujaecungogja.

<span id="an_16:30">16:30</span> Ya ilegña: Aje, tata Abraham; sa
yanguin uno ni y guinin manmatae jumanao para iya sija, ufanmañotsot.

<span id="an_16:31">16:31</span> Ya ilegña nu güiya: Yanguin ti
maecungog si Moises, yan y profeta sija; ti ufanmaosgon achogja uguaja
cajulo guinin y manmatae.

<span id="an_17:1">17:1</span> YA ilegña ni y disipuluña sija: Ti siña
ti ufato y escandalo; lao ay, ay ayo y munafato!

<span id="an_17:2">17:2</span> Maulegña na umagode gui agagaña un
alutong, ya umayute gui tase, antes qui uninaquepodong uno güine gui
mandiquique sija.

<span id="an_17:3">17:3</span> Adaje jamyo: Yanguin umisao y chelumo
contra jago, reprende: y yanguin mañotsot, asie.

<span id="an_17:4">17:4</span> Yanguin siete biaje gui un jaane umisao
contra jago, ya siete biaje mafato guiya jago, ya ilelegña: Mañotsotyo,
un asie.

<span id="an_17:5">17:5</span> ¶ Ya y apostoles, ilegñija nu y Señot:
Aumenta, y jinengguenmame.

<span id="an_17:6">17:6</span> Ya y Señot ilegña: Yanguin
mangaejinenggue jamyo taegüije y granon mostasa, ya mojon ilegmiyo nu
este na sicómoro trongcon jayo: Chapag jao güenao, ya unplanta jao gui
tase; ya mojon infaninesgueja.

<span id="an_17:7">17:7</span> Lao jaye guiya jamyo y guaja tentagoña,
na manalalado, pat mamamasto quinilo, y yanguin mato guinin y
fangualuan, ualog nu güiya; maela enseguidas y fatachong, ya unchocho?

<span id="an_17:8">17:8</span> Ya ti ualog nu güiya finena: Nalisto y
senajo para juchocho, ya undudog jao, ya unsetbeyo asta qui munjayanyo
chumocho, yan gumimen: ya despues nae unchocho, ya unguimen?

<span id="an_17:9">17:9</span> Numae grasias ayo na tentago, sa
jafatinas y matagoña? Jinasoco na aje.

<span id="an_17:10">17:10</span> Taegüineja locue jamyo, yanguin esta
inchegüe todo ayo sija y jutago jamyo, ualog: Maninutil jam na tentago;
sa ayoja y para y chechomame inchegüe.

<span id="an_17:11">17:11</span> ¶ Ya susede anae jumanao para
Jerusalem, ya malofan gui inanaco Samaria, yan Galilea.

<span id="an_17:12">17:12</span> Ya anae jumalom gui un songsong,
manasoda güije yan dies na taotao na manategtog; ya manojgue desde y
chago.

<span id="an_17:13">17:13</span> Ya jajatsa y inagangñija, ya ilegñija:
Jesus, Maestro, gaease nu jame.

<span id="an_17:14">17:14</span> Ya anae jalie, ilegña nu sija: Janao ya
infanue y mamale nu jamyo. Ya susede anae manjajanao, manjuyong
mangasgas.

<span id="an_17:15">17:15</span> Ya y uno guiya sija, anae jalie na
jomlo güe, jabira güe tate, ya janaagagang mannae si Yuus minalag.

<span id="an_17:16">17:16</span> Ya jatomba güe papa gui fion adeng si
Jesus, ya janae grasias: este na taotao, Samaritano.

<span id="an_17:17">17:17</span> Ya manope si Jesus, ilegña: Ada ti dies
y mangasgas? ya manmangue y nuebe?

<span id="an_17:18">17:18</span> Taya masoda tumalo mague para unae si
Yuus grasias, na esteja y taotao juyong.

<span id="an_17:19">17:19</span> Ya ilegña bu güiya: Cajulo ya unjanao;
y jinengguemo munajomlo jao.

<span id="an_17:20">17:20</span> ¶ Ya anae mafaesen ni y Fariseo sija,
ngaean nae ufato y raenon Yuus, jaope ilegña: Y raenon Yuus, ti matungo
finatoña.

<span id="an_17:21">17:21</span> Ni ujaalog: Estagüe! pat ayogüe! sa y
raenon Yuus, gaegueja gui sumanjalommiyo.

<span id="an_17:22">17:22</span> ¶ Ya ilegña ni y disipuluña sija: Ufato
y jaane sija, na infanmalago na inlie uno gui jaanin y Lajin taotao, ya
ti inlie.

<span id="an_17:23">17:23</span> Ya ujaalog nu jamyo: Estagüe, pat
ayogüe; chamiyo tumatitiye, ni indalalaque sija.

<span id="an_17:24">17:24</span> Sa taegüijeja y lamlam, yan mañila gui
un lugat gui papa y langet, ya inina y otro banda gui papa y langet;
taegüineja locue y Lajin taotao, gui jaaniña.

<span id="an_17:25">17:25</span> Lao nesesita na ufamadese finena megae,
ya umarechasa ni este na generasion.

<span id="an_17:26">17:26</span> Sa jaftaemanoja y jaanin Noe,
taegüijeja locue y jaanin y Lajin taotao.

<span id="an_17:27">17:27</span> Mañocho, yan manguimen, yan manasagua,
yan manafanasagua, asta ayo na jaane anae jumalom si Noe gui atca, ya
mato y dilubio ya manyinilang sija todo.

<span id="an_17:28">17:28</span> Taegüineja locue jasusede gui jaanin
Lot: mañocho, manguimen, manmamajan, manmanbende, manmananom, yan
manmanjatsa guma;

<span id="an_17:29">17:29</span> Lao ayoja na jaane anae jumanao si Lot
guiya Sodoma, janauchan guafe, yan asufre guinin y langet, ya
manyinilang todo sija.

<span id="an_17:30">17:30</span> Taegüijeja uguaja güije na jaane
yanguin ufamanue y Lajin taotao.

<span id="an_17:31">17:31</span> Ayo na jaane, ayo y gaegue gui jilo
guma ya y güinajaña gaegue gui jalom guma, chaña tumutunog ya uchule;
parejoja locue yan y gaegue gui fangualuan, chaña tumatalo tate.

<span id="an_17:32">17:32</span> Jaso y asaguan Lot.

<span id="an_17:33">17:33</span> Masquesea jaye y umaliligao na usatba y
linâlâña, ufinalingaeguan; ya masquesea jaye y finalingaeguan y
*liânâlña* umasatba.

<span id="an_17:34">17:34</span> Jusangane jamyo, na ayo na puenge
uguaja dos na taotao gui un catre; y uno umacone ya y otro umapolo.

<span id="an_17:35">17:35</span> Dos na palaoan dumadaña manguleg; y uno
umacone, ya y otro umapolo.

<span id="an_17:36">17:36</span> Dos na taotao ugaegue gui fangualuan; y
uno umacone, ya y otro umapolo.

<span id="an_17:37">17:37</span> Ya manmanope ilegñija nu güiya: Manggue
Señot? Ya jaope ilegña: Manoja nae gaegue y tataotao, ayoja nae mandaña
y pojaro aguila sija.

<span id="an_18:1">18:1</span> YA jasangane un acomparasion, na y taotao
sija janesesita ufanmanayuyut, ya chañija fanataeanima.

<span id="an_18:2">18:2</span> Ilelegña: Guaja gui un siuda un jues, na
ti maañao as Yuus, ni urespeta ni jaye na taotao:

<span id="an_18:3">18:3</span> Ya guaja locue güije na siuda un biuda ni
y mato guiya güiya ya ilelegña: Areglajam yan y enemigujo.

<span id="an_18:4">18:4</span> Ya ti malago finena; lao despues ilegña
gui sumanjalomña: Achogja ti maañaoyo as Yuus, ni jufanrespeta taotao;

<span id="an_18:5">18:5</span> Lao pot y jarorobayo este na palaoan, bae
juaregla sija, sa noseaja pot y sisigueja mague, uestotbayo.

<span id="an_18:6">18:6</span> Ya y Señot ilegña: Ecungog jafa y ti
tunas na jues ilelegña.

<span id="an_18:7">18:7</span> Ada ti unalibre si Yuus y inayigña, ni y
maaagang güe jaane, yan puenge, ya apmam na jasungon pot sija?

<span id="an_18:8">18:8</span> Jusangane jamyo, na enseguidas
unafanlibre. Lao anae ufato y Lajin taotao, ufañoda jinenggue gui jilo
tano?

<span id="an_18:9">18:9</span> ¶ Ya jasangan este na acomparasion ni ayo
sija y umangocon maesa sija na manunas, ya jadespresia y pumalo:

<span id="an_18:10">18:10</span> Dos na taotao jumanao julo gui templo
para ujafanaetae: Y un Fariseo, ya y otro publicano.

<span id="an_18:11">18:11</span> Y Fariseo tumojgue, ya taegüine
tinaetaeña gui sumanjalomña: Junae jao grasias Yuus, sa ti parejoyo yan
y pumalo na taotao, ni y manáplacha, yan manábale, ni y este publicano.

<span id="an_18:12">18:12</span> Umayuyunatyo dos biaje gui semana;
mannanaeyo diesmos ni y todo güinajajo.

<span id="an_18:13">18:13</span> Lao y publicano gaegue na tumotojgue
gui chago; ya ti jaguesjatsa y atadogña julo gui langet; lao jaseseco y
pechoña, ya ilelegña: Yuus, gaease nu guajo, sa taotao isaoyo.

<span id="an_18:14">18:14</span> Jusangane jamyo, na, este na taotao
jumanao papa y guimaña, ya maasie y isaoña, mas mauleg qui y otro; sa
cada uno y minadangculo güe, uninaumitde; ya y munamitde güe,
umanadangculo.

<span id="an_18:15">18:15</span> ¶ Ya maconie guato guiya güiya ni y
diquique na famaguonñija, para upacha; ya anae manlinie ni y disipulo
sija, manmalalatde.

<span id="an_18:16">18:16</span> Lao si Jesus jaagang sija, ya ilegña:
Polo y diquique na famaguon ya ufanmamaela guiya guajo, ya chamiyo
chumochoma; sa iyon este sija y raenon Yuus.

<span id="an_18:17">18:17</span> Magajet jusangane jamyo, na y ti
rumesibe y raenon Yuus taegüije y diquique na patgon, ti ujalom güije.

<span id="an_18:18">18:18</span> ¶ Ya un taotao na magas, finaesen güe
ilelegña: Mauleg na Maestro, jafa jufatinas para juereda y taejinecog na
linâlâ?

<span id="an_18:19">18:19</span> Ya si Jesus ilegña nu güiya: Jafa na
ilegmo nu guajo mauleg? taya mauleg na unoja, si Yuus.

<span id="an_18:20">18:20</span> Utungo y tinago sija: Chamo umábale,
Chamo famumuno, Chamo fañañaque, Chamo sumasangan y ti magajet na
sinangan, Onra si tatamo, yan nanamo.

<span id="an_18:21">18:21</span> Ya ilegña: Todo este sija juadaje desde
y pinatgonjo.

<span id="an_18:22">18:22</span> Anae jajungog este sija si Jesus,
ilegña nu güiya: Guaja uno fattamo trabia: bende todo y güinajamo, ya
unfacae y mamobble, ya uguaja güinajamo gui langet, ya maela dalalagyo.

<span id="an_18:23">18:23</span> Lao anae jajungog estesija,
ninágostriste; sa gosrico güe.

<span id="an_18:24">18:24</span> Ya anae linie as Jesus, ilegña:
Namanminapot ayo sija y mangaegüinaja manjalom gui raenon Yuus!

<span id="an_18:25">18:25</span> Sa guseña malofan un cameyo gui matan y
jaguja, qui ujalom un rico gui raenon Yuus.

<span id="an_18:26">18:26</span> Ya ayo y jumungog, ilegñija: Jaye nae
siña satbo?

<span id="an_18:27">18:27</span> Ya ilegña: Y güinaja ni y ti mansiña
para y taotao sija; mansiña para as Yuus.

<span id="an_18:28">18:28</span> Ayonae ilegña si Pedro: Estagüeja na
indingo y iyonmame, ya indalalag jao.

<span id="an_18:29">18:29</span> Ya ilegña nu sija: Magajet jusangane
jamyo, na taya ni un taotao ni y dumingo guma, pat asagua, pat mañelu,
pat mañaena, pat famaguon, pot y raenon Yuus,

<span id="an_18:30">18:30</span> Ya ti uresibe mas megae pago na tiempo,
lao y mamamaela na tiempo, taejinecog na linâlâ.

<span id="an_18:31">18:31</span> ¶ Ya jacone y dose, ya ilegña nu sija:
Estagüe, na manjajanaojit julo Jerusalem, ya todosija y tinigue y
profeta sija pot y Lajin taotao, ufanmacumple.

<span id="an_18:32">18:32</span> Sa nesesita na umaentrega gui taotao
juyong, ya umabotlea, yan umafaesegnane, yan umatolae:

<span id="an_18:33">18:33</span> Ya umasaulag, ya umapuno; ya y mina
tres na jaane, ucajulo talo.

<span id="an_18:34">18:34</span> Lao sija ti jatungo ni uno gui este
sija: ya este na sinangan manaatog guiya sija, ya ni ti jatungo jafa
sija y masangan.

<span id="an_18:35">18:35</span> ¶ Ya susede anae esta jijijot Jerico,
estaba un taotao bachet gui oriyan chalan na matatachong, ya umógagao:

<span id="an_18:36">18:36</span> Ya anae jajungog y linajyan taotao na
manmalolofan, mamaesen jafa ayo.

<span id="an_18:37">18:37</span> Ya masangane güe, na si Jesus Nasareno
malolofan.

<span id="an_18:38">18:38</span> Ya umagang ilelegña: Jesus, jago ni y
Lajin David, gaease nu guajo.

<span id="an_18:39">18:39</span> Ya machoma ni y manmofona para
ufamatquilo: lao mas umagang megae: Jago ni y Lajin David, gaease nu
guajo.

<span id="an_18:40">18:40</span> Ya tumojgue si Jesus, ya manago na
umaconie guato guiya güiya: ya anae esta jijijot, finaesen:

<span id="an_18:41">18:41</span> Jafa malagomo jufatinas guiya jago? Ya
güiya ilegña: Señot, para jufanlie.

<span id="an_18:42">18:42</span> Ya ilegña si Jesus nu güiya: Fanlie: y
jinengguemo unsinatba.

<span id="an_18:43">18:43</span> Ya enseguidas jaresibe y liniiña, ya
jadalalag güe, yan janamalag si Yuus; yan todo y taotao sija, anae
malie, maalaba si Yuus.

<span id="an_19:1">19:1</span> YA jumalom si Jesus, ya malofan inanaco
Jerico.

<span id="an_19:2">19:2</span> Ya, estagüe, güije un taotao na y naanña
si Saqueo, magas y publicano, na rico güe.

<span id="an_19:3">19:3</span> Ya jaquequeliija jaye si Jesus; lao ti
siña, pot y linajyan taotao, yan pot y etigo güe.

<span id="an_19:4">19:4</span> Ya malago mona, ya umeculo gui trongcon
sicomoro para ulie: sa nesesita na ufapos güije.

<span id="an_19:5">19:5</span> Ya anae mato si Jesus güije na lugat,
manatan julo, ya ilegña nu güiya: Saqueo, tunog lasajyao, sa pago na,
jaane nesesita na jusaga gui guimamo.

<span id="an_19:6">19:6</span> Ya sumajyao papa, ya jaresibe güe yan y
minagofña.

<span id="an_19:7">19:7</span> Ya anae malie este, todos mangonggong,
ilegñija: Mapos, para usaga gui isao na taotao.

<span id="an_19:8">19:8</span> Ya si Saqueo tumojgue ya ilegña ni y
Señot: Estagüe, Señot, y lamita gui güinajajo junae y mamobble sija; ya
yanguin guaja chinelejo pot finababa bae junae cuatro talo.

<span id="an_19:9">19:9</span> Ya ilegña si Jesus nu güiya: Pago na
jaane mato y satbasion güine na guma; sa güiya locue Lajin Abraham.

<span id="an_19:10">19:10</span> Sa y Lajin taotao mato para ualigao,
yan usatba y manmalingo.

<span id="an_19:11">19:11</span> ¶ Ya mientras majujungog este sija,
jaaumenta ya jasangan un acomparasion, sa pot y esta jijijot Jerusalem,
yan pot y jinasonñija na enseguidas ufato y raenon Yuus.

<span id="an_19:12">19:12</span> Pot este na ilegña: Un taotao na magas,
jumanao para y chago na tano para uresibe y raeno, yan para utaloja
guato.

<span id="an_19:13">19:13</span> Ya jaagang y dies na tentagoña, ya
jaentrega dies na minan moneda, ya ilegña nu sija: Nafangagana asta qui
ufato.

<span id="an_19:14">19:14</span> Lao y taotaoña gui güije na tano
machatlie güe, ya manmanago un compañia guato guiya güiya, ilegñija:
Mungajam na ufangobietna este na taotao gui jilo mame.

<span id="an_19:15">19:15</span> Ya susede anae esta jaresibe y raeno,
tumalo guato, ya manago na ufanmaagange y tentago sija ni y janae ni y
salape, para utungo cuanto cada uno güinanaña.

<span id="an_19:16">19:16</span> Ya anae mato y finenana, ilegña: Señot,
y minamo mangana dies na mina mas.

<span id="an_19:17">19:17</span> Ya ilegña nu güiya: Mauleg na
finatinasmo, mauleg jao na tentago. Pot y tunas jao gui didide, guaja
ninasiñamo gui jilo y dies na siuda.

<span id="an_19:18">19:18</span> Ya anae mato y mina dos, ilegña: Señot,
y minamo mangana sinco na mina.

<span id="an_19:19">19:19</span> Ya locue ilegña nu güiya: Jago gui jilo
sinco na siuda.

<span id="an_19:20">19:20</span> Ya mato y otro ilegña: Señot, estagüe y
minamo na juadaje ya jupolo gui jalom y setbiyetas:

<span id="an_19:21">19:21</span> Sa maañaoyo nu jago, sa recto jao na
taotao: unchuchule y ti unpolo, ya uncococo y ti untanom.

<span id="an_19:22">19:22</span> Ya ilegña nu güiya: Taelaye jao na
tentago, y guinin y pachotmo nae jujusga jao. Untungoja na recto yo na
taotao, juchuchuleja y ti jupolo, ya jucococoja y ti jutanme:

<span id="an_19:23">19:23</span> Jafa na ti unpolo y salapejo gui banco;
sa para yanguin matoyo jugagao yan y ganansia?

<span id="an_19:24">19:24</span> Ya ilegña nu ayo sija y manotojgue gui
oriya: Nasuja guiya güiya y minan moneda ya umanae ayo y guaja dies na
mina.

<span id="an_19:25">19:25</span> Ya ilegñija nu güiya: Señot, guajaja
güe dies na mina.

<span id="an_19:26">19:26</span> Sa jusangane jamyo, na masqueseaja jaye
y guaja iyoña, umanae; lao y taya iyoña, achogja y guajaña umanasuja
guiya guiya.

<span id="an_19:27">19:27</span> Lao aya sija y enemigujo, ni y ti
manmalago na jufangobietna gui jiloñija, cone mague, ya ufanmadegüeya
gui menajo.

<span id="an_19:28">19:28</span> ¶ Ya anae munjayan jasangan este, malag
y sumanmena, ya cajulo Jerusalem.

<span id="an_19:29">19:29</span> ¶ Ya susede anae esta jijot Betfage,
yan Betania, gui egso ni y mafanaan ogso Olibo, jatago dos gui
disipuluña,

<span id="an_19:30">19:30</span> Ilegña: Janao fanmalag esta mona y
sengsong; ya an manjalom jamyo güije, inseda un patgon bulico na
magogode, na taya ni un taotao tumachojnge: pula ya inquene mague.

<span id="an_19:31">19:31</span> Ya yanguin jaye na taotao fumaesen
jamyo: Jafa miña inpila? Sangane taegüine: Sa janesesita y Señot.

<span id="an_19:32">19:32</span> Ya manjanao ayo sija y manmatago, ya
jasoda jaftaemano y mansinangane sija.

<span id="an_19:33">19:33</span> Ya anae mapupula y patgon bulico,
ilegña y gaega nu sija: Jafa muna inpípila y patgon bulico.

<span id="an_19:34">19:34</span> Ya ilegñija: Janesesita y Señot.

<span id="an_19:35">19:35</span> Ya macone guato gui as Jesus: ya japolo
y magagoñija gui jilo y patgon bulico, ya manmaudae si Jesus,

<span id="an_19:36">19:36</span> Ya anae jumajanao, jababa y magagoñija
gui chalan.

<span id="an_19:37">19:37</span> Ya anae esta jijijot, esta tumutunog
gui egso Olibo, todo y manadan disipulo matutujon manmagof ya maalaba si
Yuus, yan dangculo inagang, pot y liniiñija todo ni y finatinas
namanman.

<span id="an_19:38">19:38</span> Ylegñija: Dichoso y Ray ni y mato pot y
naan y Señot: pas gui langet, yan minalag guiya jululo.

<span id="an_19:39">19:39</span> Ya palo gui Fariseo sija, manestaba gui
entalo y linajyan taotao ilegñija nu güiya: Maestro, reprende y
disipulumo sija.

<span id="an_19:40">19:40</span> Ya manope ilegña: Jusangane jamyo, na
yanguin manmamatquilo este sija, y acho enseguidas ufanagang.

<span id="an_19:41">19:41</span> ¶ Ya anae esta jijot, ya jalile y
siuda, ninacasao pot güiya.

<span id="an_19:42">19:42</span> Ylegña: Yanguin untungo, pago gui
jaanimo, jagoja, y güinaja ni y iyon y pas! lao pago esta maatogüe y
atadogmo.

<span id="an_19:43">19:43</span> Sa ufanmato jaane guiya jago, na y
enemigumo sija utanmancolat oda gui oriyamo, ya unmaoriyaye, ya
unmaadaje cada banda,

<span id="an_19:44">19:44</span> Ya umayute papa gui jilo oda yan y
famaguonmo ni y mangaegue gui sumanjalommo; ya ti unmapoluye un acho gui
jilo y otro; sa ti untungo y tiempon y mabisitamo.

<span id="an_19:45">19:45</span> ¶ Ya jumalom gui templo, ya jatutujon
yumute juyong todo ayo sija y manmanbebende güije;

<span id="an_19:46">19:46</span> Ya ilegña nu sija: Esta matugue: Y
gumajo, uguma manaetae; lao jamyo infaliyang saque.

<span id="an_19:47">19:47</span> ¶ Ya mamanagüe gui templo cada jaane.
Lao y magas mamale sija, yan y escriba, yan y manmagas y taotao sija,
maaliligao para umaqueyulang.

<span id="an_19:48">19:48</span> Ya ti jajulat sumoda jafa ujachogüe: sa
todo y taotao gumeguesecungog güe.

<span id="an_20:1">20:1</span> YA susede uno gui güije sija na jaane,
anae jafananagüe y taotao sija gui templo, ya japredidica y ibangelio;
manmato guiya güiya y magas mamale, yan y escriba, yan y manamco sija;

<span id="an_20:2">20:2</span> Ya macuentuse, ilegñija nu güiya: Sangane
jam, jafa na ninasiña na unfatitinas este sija na güinaja? Pat jaye
numae jao ni este na ninasiña?

<span id="an_20:3">20:3</span> Ya manope si Jesus, ilegña nu sija:
Jufaesen locue jamyo un finaesen, ya sanganeyo;

<span id="an_20:4">20:4</span> Y tagpangen Juan, guinin y langet, pat
guinin y taotao sija?

<span id="an_20:5">20:5</span> Ya sija, jajaso gui sumanjalomñija,
ilegñija: Yanguin ilegmame: Guinin y langet; ualog, jafa nae na ti
injenggue güe?

<span id="an_20:6">20:6</span> Lao yanguin ilegmame: Guinin y taotao
sija; infanmamagas nu y acho ni y taotao, sa pineloñija na profeta si
Juan.

<span id="an_20:7">20:7</span> Ya manmanope na ti jatungo guine mano.

<span id="an_20:8">20:8</span> Ayonae ilegña si Jesus nu sija: Ni guajo
locue ti jusangane jamyo, jafa na ninasiña na jufatitinas este sija na
güinaja.

<span id="an_20:9">20:9</span> ¶ Ya jatutujon sumangane sija ni este na
acomparasion; Un taotao, manplanta un fangualuan ubas, ya japoluye ni
manfáfachocho, ya jumanao para y chago na tano, apmam na tiempo.

<span id="an_20:10">20:10</span> Ya y tiempon mangoco, jatago un tentago
para y manmachóchocho, para umanae ni y tinegcha y gualo; lao masaulag
ni y manmachóchocho, ya manajanao taesinajguan.

<span id="an_20:11">20:11</span> Ya jatago talo y otro tentago: ya
masaulag locue talo, ya manamamajlao, ya manajanao taesinajguan.

<span id="an_20:12">20:12</span> Ya jatalo tumago y mina tres na
tentago: ya manaerida, ya mayute juyong.

<span id="an_20:13">20:13</span> Ayonae ilegña y señot y fangualuan:
Jafa jufatinas? Bae jutago y guefyajo na lajijo, sa buente
ufangaerespeto nu güiya.

<span id="an_20:14">20:14</span> Lao anae malie ni y manmachóchocho,
manasangane ilegñija: Estagüe y heredero; nije tapuno, ya usaga y
inereda guiya jita.

<span id="an_20:15">20:15</span> Ya mayute juyong gui jiyong y
fangualuan, ya mapuno. Jafa pago ufatinas y señot y fangualuan nu sija?

<span id="an_20:16">20:16</span> Ufato, ya uyulang este sija y
manmachóchocho, ya ufannae otro ni y fangualuan. Ya anae majungog ayo,
ilegñija: Munga este.

<span id="an_20:17">20:17</span> Lao jaatan sija ya ilegña: Jafa nae
este y esta matugue: Y acho ni y jarechasa y manmamatitinas y guima,
esteja mapolo cuentan ulo gui esquina?

<span id="an_20:18">20:18</span> Jayeja y pedong gui jilo ayo na acho,
umayamag pedasitos; lao jayeja y jinegse, ufinapetbos.

<span id="an_20:19">20:19</span> ¶ Ya y magas mamale, yan y escriba
sija, maaliligao para umaqueguot güije na ora; lao manmaañao nu y taotao
sija, sa matungoja na jasangan este na acomparasion, contra sija.

<span id="an_20:20">20:20</span> Ya mapupulanja yan manmanago na
umaespipia, para ujafaquemanunas sija na taotao, ya uquefanmañule ni y
sinanganña, ya umaqueentrega güe gui inaregla yan ninasiñan y gobietno.

<span id="an_20:21">20:21</span> Ya mafaesen güe, ilegñija: Maestro,
intingo na unsasangan yan mamananagüe jao tunas, ya ti numanasajnge jao
taotao, lao mamananagüe jao ni y magajet na chalan Yuus.

<span id="an_20:22">20:22</span> Tunas na infanmanaejam si Sesat
tributo, pat aje?

<span id="an_20:23">20:23</span> Lao jatungoja y mañañija, ya ilegña nu
sija:

<span id="an_20:24">20:24</span> Fanueyo nu y salape. Jaye gaeimagen
este yan este na tinigue? Ya manmanope ilegñija: Iyon Sesat.

<span id="an_20:25">20:25</span> Ya ilegña nu sija: Nae si Sesat ni y
iyon Sesat, ya innae si Yuus nu y iyon Yuus.

<span id="an_20:26">20:26</span> Ya ti siña maguot pot y sinanganña gui
menan y taotao sija; ya ninafanmanman ni y inepeña ya manmamatquilo.

<span id="an_20:27">20:27</span> ¶ Ya manmato guiya güiya Saduseo sija,
ni y sumangan na taya quinajulon manmatae; ya mafaesen güe,

<span id="an_20:28">20:28</span> Ylegñija: Maestro, si Moises
jatuguiejam, na yanguin dos chumelo na laje, ya y uno guaja asaguaña, ya
matae taya patgonña; ayo y cheluña uniasagua y palaoan, ya unacajulo
semiya gui cheluña.

<span id="an_20:29">20:29</span> Ya guaja siete na lalaje na mañelu: ya
y finenana umasagua, ya matae taya patgonña.

<span id="an_20:30">20:30</span> Ya *inasagua y palaoan* ni y miná dos;

<span id="an_20:31">20:31</span> Ya inasagua talo ni y miná tres; yan
taegüenaoja locue todo y siete manmatae ya taya famaguonñija.

<span id="an_20:32">20:32</span> Ya y palaoan uttimo matae locue.

<span id="an_20:33">20:33</span> Ya y quinajulon manmatae, jaye
gaeasagua y palaoan? sa inasagua todo ni y siete.

<span id="an_20:34">20:34</span> Ya si Jesus ilegña nu sija: Y famaguon
este na tiempo manásagua yan manafanásagua:

<span id="an_20:35">20:35</span> Lao ayo sija y ufanmanmerese güije na
tiempo, yan y quinajulon manmatae, ni ufanasagua, ni umanafanasagua:

<span id="an_20:36">20:36</span> Ni ti siña manmatae talo: sa
manparejoja yan y angjet sija; yan manfamaguon Yuus, sa manfamaguon y
quinajulon. manmatae.

<span id="an_20:37">20:37</span> Ya pot y manmatae ni umanafangajulo,
asta si Moises mamanue gui finajalomtano, anae jafanaan y Señot, Yuus
Abraham yan Yuus Ysaac yan Yuus Jacob.

<span id="an_20:38">20:38</span> Sa ti güiya Yuus manmatae, na manlâlâ:
sa todosija manlala guiya güiya.

<span id="an_20:39">20:39</span> Ya manmanope palo gui escriba sija
ilegñija: Maestro, mauleg sinanganmo.

<span id="an_20:40">20:40</span> Ya desde ayo, ti matatnga mafaesen güe
talo jafa.

<span id="an_20:41">20:41</span> ¶ Ya ilegña nu sija: Jafa na ilegñija
na si Cristo lajin David?

<span id="an_20:42">20:42</span> Ya güiyaja si David umalog gui leblon y
Salmos: Y Señot ilegña ni y Señotjo, Fatáchong gui agapa na canaejo,

<span id="an_20:43">20:43</span> Asta qui jupolo y enemigumo sija para
fañajangan y adengmo.

<span id="an_20:44">20:44</span> Enao muna si David finanaan güe Señot,
ya jaftaemano mina ulajiña?

<span id="an_20:45">20:45</span> ¶ Ya majujungogja ni y taotao sija,
anae ilegña ni y disipuluña:

<span id="an_20:46">20:46</span> Adaje jamyo ni y escriba sija, sa
yanñija manmamocat yan y anaco na magago, yan yanñija manmasaluda gui
plasa, yan y finénana na tachong gui sinagoga sija; yan y finénana na
saga gui guipot;

<span id="an_20:47">20:47</span> Yan jalachae y guima y biuda sija, yan
manmamanunue ni y anaco tinaetaeñija pot taya; estesija ujaresibe
mandangculo na sinentensia.

<span id="an_21:1">21:1</span> YA anae manatan julo, jalie y manrico na
taotao sija, na jayuyute jalom y ninaenñija gui cajon salape.

<span id="an_21:2">21:2</span> Ya jalie locue un pobble na biuda, na
manyute jalom güije dos coble.

<span id="an_21:3">21:3</span> Ya ilegña: Jusangane jamyo ni y magajet.
Este y pebble na biuda, manyute jalom mas qui todo sija:

<span id="an_21:4">21:4</span> Sa todo estesija, y sebblanñijaja
manmayute jalom minaeñija: lao este yan y pinebbleña, jayute todo jalom
y güinajaña.

<span id="an_21:5">21:5</span> ¶ Yan pot y manguecuentos palo pot y
templo, ni y maadotna manbonito na acho sija yan ninae sija, ilegña:

<span id="an_21:6">21:6</span> Este sija na güinaja y inlie, estagüe,
ufanmato jaane sija, na taya usobbla güine un acho gui jilo y otro, na
ti umayute papa.

<span id="an_21:7">21:7</span> ¶ Ya mafaesen güe, ilegñija: Maestro,
ngaean nae ujuyong estesija? yan jafa na señat uguaja, yanguin jijot
para ufanmato este sija na güinaja?

<span id="an_21:8">21:8</span> Ayonae ilegña: Guesadaje jamyo ya chamiyo
fanmafabábaba: sa megae ufanmato pot y naanjo, ya ujaalog: Güiya yo ya y
tiempo esta jijijot; chamiyo dumalálalaque sija.

<span id="an_21:9">21:9</span> Lao yanguin injingog y guera sija, yan y
atboroto, chamiyo faninespápanta: sa nesesita ufanmato este sija finena;
lao y uttimo ti enseguidas.

<span id="an_21:10">21:10</span> ¶ Ayo nae ilegña nu sija: Y nasion sija
ufangajulo contra y nasion, ya y raeno contra raeno:

<span id="an_21:11">21:11</span> Ya uguaja dangculon linao, ya y cada
lugat ñinalang yan peste; yan uguaja minaañao sija, yan mandangculo na
señat guinin y langet.

<span id="an_21:12">21:12</span> Lao antes di todo este sija, ujapolo y
canaeñija gui jilomiyo, ya infanmapetsigue, yan infanmaentrega gui
sinagoga sija, yan y catset, yan infanmacone guato gui ray sija, yan y
manmagas pot y naanjo.

<span id="an_21:13">21:13</span> Ya ujuyong este guiya jamyo para
testimonio.

<span id="an_21:14">21:14</span> Polo gui corason miyo, na chamiyo
jumajaso finena jafa para inepe:

<span id="an_21:15">21:15</span> Sa guajo junae jamyo pachot yan
tiningo, ni todo y enimigunmiyo ti siña macontra ni umachaba.

<span id="an_21:16">21:16</span> Ya infanenentrega ni y mañaenanmiyo,
yan y mañelunmiyo, yan y parientesmiyo, yan y amigonmiyo; yan guaja
guiya jamyo umanamapuno.

<span id="an_21:17">21:17</span> Ya infanmachatlie ni todo y taotao pot
y naanjo.

<span id="an_21:18">21:18</span> Lao ni uno gui gaponulonmiyo ufalingo.

<span id="an_21:19">21:19</span> Ya y manpasensianmiyo nae, inganaye y
antenmiyo.

<span id="an_21:20">21:20</span> Ya anae inlie Jerusalem, na esta
ineriyaye ni y sendalo sija, intingoja na esta jijijot y mayulangña.

<span id="an_21:21">21:21</span> Ya ayonae y mangaegue guiya Judea,
ufanmalago para y egso sija; ya ayo sija y mangaegue gui entaloña
ufanjuyong; ya y mangaegue gui fangualuan, chañija fanjajalom güije.

<span id="an_21:22">21:22</span> Sa este sija y jaanin inemog, sa para
umacumple todo y güinaja ni y esta manmatugue.

<span id="an_21:23">21:23</span> Lao mannamaase ayo sija y manmapotgue,
yan y mannanasusu güije sija na jaane! sa uguaja dangculon chinatsaga
gui jilo tano, yan binibo gui jilo este taotao sija.

<span id="an_21:24">21:24</span> Ya ufamodong gui jilo y filon y espada,
ya ufanmacone preso gui todo y nasion: ya Jerusalem umagacha papa ni y
Gentiles, asta qui umacumple y tiempon y Gentiles.

<span id="an_21:25">21:25</span> ¶ Ya uguaja señat sija gui atdao yan y
pilan, yan y pution sija; yan chinatsagan nasion sija gui jilo tano pot
y guinadon pangpang y tase yan y napo.

<span id="an_21:26">21:26</span> Manlalalango y taotao sija, pot y
manmaañaoñija, yan pot y ninanangga ni ayo sija y manmamamaela para y
tano: sa manmayengyong y ninasiñan y langet sija.

<span id="an_21:27">21:27</span> Ya ayonae ujalie y Lajin taotao na
mamamaela gui y mapagajes yan y ninasiña yan y dangculon minalag.

<span id="an_21:28">21:28</span> Ya anae esta jatutujon sumesede este
sija, ayonae infanalag jilo, ya injatsa julo y ilunmiyo; sa esta jijijot
y para inmanafanlibre.

<span id="an_21:29">21:29</span> ¶ Ya jasangane sija un acomparasion,
ilegña: Atanja y trongcon igos, yan todo y trongcon jayo sija.

<span id="an_21:30">21:30</span> Yanguin esta manmañúñuso, inlie ya
intingoja maesa jamyo na esta jijijot y verano.

<span id="an_21:31">21:31</span> Taegüenaoja locue jamyo yanguin inlie
esta sija na masusede, tingo na esta jijijot y raenon Yuus.

<span id="an_21:32">21:32</span> Magajet jusangane jamyo: Ti ufapos este
na generasion, asta qui todo sija manmacumple.

<span id="an_21:33">21:33</span> Y langet yan y tano ufanmalofan, lao y
finojo ti ufalofan.

<span id="an_21:34">21:34</span> ¶ Ya inguesadaje jamyo na ufanbula y
corasonmiyo ni y pinadog mañocho yan inelacho, yan y inadajen este na
linâlâ, ya ufato guiya jamyo ayo na jaane derepente,

<span id="an_21:35">21:35</span> Taegüijeja y laso: sa taegüijeja
ufinatoña gui jilo todo sija y mañasaga gui jilo tano.

<span id="an_21:36">21:36</span> Enaomina fanbela todo tiempo, ya
infanmanaetae, ya para infansiña manescapa ni todo estesija y ni
ufanmato, yan para infanojgue gui menan y Lajin taotao.

<span id="an_21:37">21:37</span> ¶ Ya mamananagüe cada jaane gui templo;
yan cada puenge jumajanao, ya sumasaga gui un ogso na mafanaan ogso
Olibo.

<span id="an_21:38">21:38</span> Ya todo y taotao sija manmafato gui
templo, taftaf gui egaan, para umaecungog güe.

<span id="an_22:1">22:1</span> AYO nae estaba jijijot y jaanin y guipot
y pan ni taelibadura, ni mafanaan pascua.

<span id="an_22:2">22:2</span> Ya y magas mamale yan y escriba sija
maaliligao jaftaemano para umapuno güe; lao manmaañao ni y taotaosija.

<span id="an_22:3">22:3</span> ¶ Ya jumalom si Satanas gui as Judas y
apeyiduña Iscariote, uno gui numerou y dose.

<span id="an_22:4">22:4</span> Ya maposgüe, ya manguentos yan y magas
mamale, yan y manmagas, jafataemano para uinentrega guiya sija.

<span id="an_22:5">22:5</span> Ya ninafanmagof, ya matratos na umanae
salape.

<span id="an_22:6">22:6</span> Ya manpromete ya jaaliligao lugat para
uqueentrega guiya sija, yanguin manaegüe y linajyan taotao.

<span id="an_22:7">22:7</span> ¶ Ya mato y jaanin y taelibadura na pan,
anae nesesita umaofrese y pascua.

<span id="an_22:8">22:8</span> Ya jatago si Pedro yan Juan, ilegña:
Janao ya innalisto y pascua para jita, para utafañocho.

<span id="an_22:9">22:9</span> Ya sija ilegñija nu güiya: Mano malagomo
nae innalisto?

<span id="an_22:10">22:10</span> Ya ilegña nu sija: Estagüe, anae
manjalom jamyo gui siuda, infanasoda güije yan un taotao, na mañuñule un
jarran janom; dalalaque güe jalom mano na guma nae jumalom.

<span id="an_22:11">22:11</span> Ya inalog ni y gaéguima: Y Maestro
ilegña nu jago: Manggue y aposento anae para juchocho gui pascua yan y
disipulujo sija?

<span id="an_22:12">22:12</span> Ya infanfinanue ni y dangculo na
aposento gui sanjilo todo cabales: ayonae innalisto.

<span id="an_22:13">22:13</span> Ya manjanao ya masoda jaftaemano y
mansinangane sija; ya manalisto para y pascua.

<span id="an_22:14">22:14</span> ¶ Ya anae mato y ora, matachong papa
mañija yan y dose na apostoles.

<span id="an_22:15">22:15</span> Ya ilegña nu sija: Jagasja juguefdesea
na utafañocho guine na pascua antes di jufamadese:

<span id="an_22:16">22:16</span> Sa jusangane jamyo: Ti juchocho mas,
asta qui macumple gui raenon Yuus.

<span id="an_22:17">22:17</span> Ya juresibe y copa ya janae grasia, ya
ilegña: Chule este, ya infanafacae entre jamyo:

<span id="an_22:18">22:18</span> Sa jusangane jamyo na ti juguimen otro
biaje ni y tinegcha ubas, asta qui ufato y raenon Yuus.

<span id="an_22:19">22:19</span> Ya jachule y pan, ya anae janae grasia,
jaipe, ya janae sija, ilegña: Este y tataotaojo, ni y manmanae jamyo:
fatitinas este para injajasoyo.

<span id="an_22:20">22:20</span> Taegüijeja locue y copa, anae munjayan
mañena ilegña: Este na copa y nuebo na trato gui jâgâjo, ni y machuda
pot jamyo.

<span id="an_22:21">22:21</span> Lao estagüeja y canae y umentregayo na
jumajame gui lamasa.

<span id="an_22:22">22:22</span> Ya magajet na y Lajin taotao ujanao, ni
y esta manfagpo, lao ay ay ayo na taotao uinentrega!

<span id="an_22:23">22:23</span> Ya jatutujon manafaesen entre sija, jae
guiya sija ufinatinas este.

<span id="an_22:24">22:24</span> ¶ Ya guaja locue inaguaguat guiya sija,
jaye umasdangculo.

<span id="an_22:25">22:25</span> Ya ilegña nu sija: Y ray y Gentiles,
jafatitinas minagas gui jiloñija; ya ayo y fumatitinas ninasiña gui
jiloñija, manmafanaan manmauleg na taotao.

<span id="an_22:26">22:26</span> Lao ti infanaegüenao: sa jaye y mas
dangculo guiya jamyo, ufamataegüije y mas diquique; ya y magas,
ufamataegüije y mañeñetbe.

<span id="an_22:27">22:27</span> Sa cao dangculoña, ayo y matatachong
chumocho, pat ayo y mañeñetbe? ti ayo y matachong chumocho; lao guajo
gaegue gui entalonmiyo taegüije ayo y mañeñetbe.

<span id="an_22:28">22:28</span> Jamyo ayo sija y sumisigueja
mangachongjo gui tentasionjo.

<span id="an_22:29">22:29</span> Ya juaregla un raeno para jamyo,
taegüije y as Tata ni y jaaregla y raeno para guajo.

<span id="an_22:30">22:30</span> Para infañocho yan infanguimen, gui
lamasajo gui raenoco; ya infanmatachong gui trono sija ya injisga y dose
na tribo guiya Israel.

<span id="an_22:31">22:31</span> Simon, Simon, estagüe, si Satanas, na
malago nu jago para unquinila gui coladot taegüije y trigo;

<span id="an_22:32">22:32</span> Lao guajo tayuyute jao, para chaña
fafatta y jinengguemo: ya yanguin umabira jao, nafanfitme y mañelumo.

<span id="an_22:33">22:33</span> Ya ilegña nu güiya: Señot, estayo listo
para judalalag jao para y catset yan para y finatae.

<span id="an_22:34">22:34</span> Ya ilegña: Jusangane jao Pedro, na ti
uoo y gayo pago na jaane, antes di undagueyo tres biaje na guinin
untungoyo.

<span id="an_22:35">22:35</span> ¶ Ya ilegña nu sija: Anae jutago jamyo
sin botsa, yan sin maleta, yan sin sapatos, guaja fattanmiyo? Ya
ilegñija: Taya.

<span id="an_22:36">22:36</span> Ayonae ilegña nu sija: Lao pago, y
gaebotsa, uchuleja, yan taegüenaoja locue y maleta: ya jaye y taya
espadaña, ubende y magaguña ya ufamajan uno.

<span id="an_22:37">22:37</span> Sa jusangane jamyo, na este y esta
matugue, nesesita na umacumple guiya guajo: Ya matufong gui entalo y
manaelaye sija: sa y güinaja sija pot guajo, umanafanfagpo.

<span id="an_22:38">22:38</span> Ya ilegñija: Señot, estagüeja dos na
espada. Ya ilegña nu sija: Esta najong.

<span id="an_22:39">22:39</span> Ya jumuyong, ya mapos, taegüijeja y
costumbreña, para y egso Olibo; ya matatiye locue ni y disipuluña.

<span id="an_22:40">22:40</span> Ya anae mato gui lugat, ilegña nu sija:
Fanmanaetae, ya chamiyo fanjajalom gui tentasion.

<span id="an_22:41">22:41</span> Ya sumuja guiya sija, gui un inagüit
acho; ya dumimo, ya manaetae,

<span id="an_22:42">22:42</span> Ylegña: Tata, yanguin malago jao,
nasuja guiya guajo este y copa: lao munga mafatinas y malagojo, lao y
malagomo.

<span id="an_22:43">22:43</span> Ya finatoigüe güije un angjet guinin y
langet, ya ninametgot.

<span id="an_22:44">22:44</span> Ya anae estaba umagoninias, mas fejman
manaetae: ya y masajalomña taegüije y mandangculo na gotan jâgâ,
mamopodong papa gui eda.

<span id="an_22:45">22:45</span> Ya anae cajulo guinin manaetae, ya mato
gui disipuluña, jasoda na manmamaego sa mantriste,

<span id="an_22:46">22:46</span> Ya ilegña nu sija: Jafa na manmamaego
jamyo? fangajulo ya infanmanaetae, sa noseaja infanjalom gui tentasion.

<span id="an_22:47">22:47</span> ¶ Ya mientras cumuecuentos, estagüe un
manadan taotao, yan ayo y mafanaan si Judas, uno gui dose, na mafona gui
menanñija, ya jumijijot gui as Jesus para uchico.

<span id="an_22:48">22:48</span> Lao si Jesus ilegña nu güiya: Judas,
pot un chicoja na unentrega y Lajin taotao?

<span id="an_22:49">22:49</span> Ya anae malie, ni ayo sija y mangaegue
gui oriyaña, jafa ujuyong, ilegñija: Señot, intaga ni y espada?

<span id="an_22:50">22:50</span> Ya uno guiya sija jataga y tentago y
magas mamale, ya jautut y agapa na talangaña.

<span id="an_22:51">22:51</span> Ya manope si Jesus ilegña: Polo este
esta. Ya japacha y talangaña, ya janamagong.

<span id="an_22:52">22:52</span> Ayonae ilegña si Jesus ni y magas
mamale, yan y capitan sija gui templo, yan y manamco sija ni y manmato
guiya güiya: Manmato jamyo yan espada yan galute, taegüije y contra y
saque?

<span id="an_22:53">22:53</span> Anae estaba manjijitaja cada jaane gui
templo, taya nae inestira y canaenmiyo contra guajo: lao este oranmiyo,
yan y ninasiñan jinemjom.

<span id="an_22:54">22:54</span> Ya maguot güe ya macone guato gui guima
y magas mamale. Ya tinatitiyeja as Pedro lachago.

<span id="an_22:55">22:55</span> Ya anae munjayan matotne y guafe gui
talo gui patio, ya mandaña manmatachong, matachong si Pedro gui
entaloñija.

<span id="an_22:56">22:56</span> Ya linie ni un criada anae matachong
gui ininan guafe, ya guinesatangüe, ya ilegña: Este locue na taotao
manisija.

<span id="an_22:57">22:57</span> Ya jadague, ilegña: Palaoan, ti jutungo
güe.

<span id="an_22:58">22:58</span> Ya anae na apmam linie ni otro ya
ilegña: Mangachochongmo yuje sija? ya ilegña si Pedro: Taotao, ti guajo.

<span id="an_22:59">22:59</span> Ya anae malofan una ora, otro
jagosasegura ilegña: Magajet na sumisija este yan ayo, sa taotao Galilea
locue este.

<span id="an_22:60">22:60</span> Ya si Pedro ilegña: Taotao, ti jutungo
jafa ilelegmo. Ya mientras cumecuentos, enseguidas umoo y gayo.

<span id="an_22:61">22:61</span> Ya jabira güe y Señot ya jaaatan si
Pedro. Ayonae jajaso si Pedro y sinangan y Señot, ni y ilegña nu güiya:
Antes que uoo y gayo pago na jaane, undagueyo tres biaje.

<span id="an_22:62">22:62</span> Ya jumuyong si Pedro ya guefcumasao.

<span id="an_22:63">22:63</span> ¶ Ya y taotao sija ni gumuguot *si
Jesus,* mabotlelea ya manalalamen.

<span id="an_22:64">22:64</span> Ya anae mabendas y atadogña, mafaesen
ilelegñija: Sangan; jaye jao munalamen?

<span id="an_22:65">22:65</span> Ya megae sija na chinatfino masasangan
contra guiya, manamamajlao güe.

<span id="an_22:66">22:66</span> ¶ Ya anae manana mandaña sija y inetnon
manamco na taotao sija y magas y mamale yan y escribas: ya macone guato
gui tribunatñija, ilegñija:

<span id="an_22:67">22:67</span> Yaguin jago si Jesucristo, sangane jam.
Lao ilegña nu sija: Yaguin jusangane jamyo, ti injenggue yo;

<span id="an_22:68">22:68</span> Ya yaguin guajo jamyo fumaesen, ti
inepeyo.

<span id="an_22:69">22:69</span> Lao desde pago para mona y Lajin taotao
gaegue na matatachong gui agapa gui ninasiñan Yuus.

<span id="an_22:70">22:70</span> Ya ilegña todos: Ayonae Lajin Yuus jao?
Ya ilegña nu sija: Jamyo umalog na guajo yo.

<span id="an_22:71">22:71</span> Ayonae ilegñija: Jafa mas na testimonio
tanesesita? sa tajungogja esta gui pachotña.

<span id="an_23:1">23:1</span> YA todo y linajyanñija mangajulo, ya
macone asta as Pilatos.

<span id="an_23:2">23:2</span> Ya matutujon mafaaela ilegñija: Inseda
este na taotao na janaquequelache y nasionta, yan mañoñoma na umanae
tributo si Sesat, ya ilelegña na güiya si Cristo un ray.

<span id="an_23:3">23:3</span> Ayonae si Pilatos finaesen ilegña: Jago y
Ray y Judio sija? ya inepe ya ilegña: Jago umalog.

<span id="an_23:4">23:4</span> Ya si Pilatos ilegña ni y magas y mamale,
yan y linajyan taotao sija: Taya isao jusoda güine na taotao.

<span id="an_23:5">23:5</span> Lao sija japotfia, ilegñija: Jaatbororota
y taotao sija, mamananagüe guiya Judea todo, jatutujon desde Galilea
asta esteja na lugat.

<span id="an_23:6">23:6</span> Ya anae jajungog este si Pilatos,
mamaesen cao taotao Galilea.

<span id="an_23:7">23:7</span> Ya anae jatungo na gaegue gui sisiñan
Herodes, janamanajanao asta as Herodes, sa estaba güe locue guiya
Jerusalem güije sija na jaane.

<span id="an_23:8">23:8</span> ¶ Ya si Herodes anae jalie si Jesus,
ninasenmagof: sa jagasja jadesea na ulie, sa jajujungog guinin güiya,
megae na güinaja: ya jananangga na ufanlie guinin güiya y milagro.

<span id="an_23:9">23:9</span> Ya jafaesen megae na sinangan: lao taya
inepe güe.

<span id="an_23:10">23:10</span> Yan mangaegue y magas y mamale yan y
escribas na manmatatachong ya mafaaela güe fijom.

<span id="an_23:11">23:11</span> Lao si Herodes yan y sendaluña,
madespresia yan mabotlea, yan manaminagago ni lamlam na magago, ya
manatalo guato as Pilatos.

<span id="an_23:12">23:12</span> Ya umamigo si Pilatos yan Herodes
güijeja na jaane: sa guinin umachatlie y dos.

<span id="an_23:13">23:13</span> Ya si Pilatos janaetnon y magas y
mamale, yan y magalaje yan y taotao sija,

<span id="an_23:14">23:14</span> Ya ilegña nu sija: Inquene mague guiya
guajo este na taotao na janaquequelache y taotao sija; ya, estagüe, na
jufaesen gui menanmiyo, ya taya jusoda ni jafa na isao güine na taotao
pot y finaaelamimiyo sija.

<span id="an_23:15">23:15</span> Aje, ni si Herodes: sa junafalag iya
güiya, ya, estagüe, ni jafa na ufanmerese na finatae pot y guinin
finatinasña.

<span id="an_23:16">23:16</span> Enao mina bae jucastiga ya jusotta.

<span id="an_23:17">23:17</span> Ya manesesita na umasotta uno gui
guipot.

<span id="an_23:18">23:18</span> Ya managang cada uno, ilegñija: Nasuja
juyong enao na taotao ya umasotta si Barabas:

<span id="an_23:19">23:19</span> Sa mapreso pot un jatsamiento yan
mamuno ni y jafatinas gui siuda.

<span id="an_23:20">23:20</span> Ya si Pilatos ilegña talo nu sija,
Malagomiyo na umasotta si Jesus.

<span id="an_23:21">23:21</span> Lao managang ilegñija: Atane gui
quiluus, atane gui quiluus.

<span id="an_23:22">23:22</span> Ya ilegña nu sija gui mina tres biaje:
Sa jafa? jafa na taelaye finatinasña este na taotao? Taya ni jafa na
causa para umapuno jusoda guiya güiya. Pot este na rason bae jucastigaja
ya jusotta.

<span id="an_23:23">23:23</span> Lao sija enseguidas janadangculo
inagangñija, ya magagao na umaatane gui quiluus. Ya y inagangñija
mangana.

<span id="an_23:24">23:24</span> Ayonae si Pilatos janae sentensia na
ufatinas taemano y guinagaoñiñija.

<span id="an_23:25">23:25</span> Ya masotta ayo y guinin mapreso pot
jatsamiento yan mamuno, ayo y guinin magagagao: ya manmaentrega as Jesus
gui minalagoñija.

<span id="an_23:26">23:26</span> ¶ Ya anae macocone güe maguot si Simon,
taotao Sirene, ni guinin y fangualuan, ya manae ni quiluus na uapagaye
gui taten Jesus.

<span id="an_23:27">23:27</span> ¶ Ya matatitiye ni y dangculon linajyan
taotao yan famalaoan sija ni mangacasao yan manatangis pot güiya.

<span id="an_23:28">23:28</span> Lao si Jesus jabira güe tate guiya sija
ilegña; Famalaoan Jerusalem, chamiyo fangacasao pot guajo, lao
fangacasao pot jamyoja yan pot y famaguonmiyo.

<span id="an_23:29">23:29</span> Sa, estagüe, na ufato sija jaane nae
umaalog: Mandichoso sa y manmachora, yan y tiyan sija ni ti manmamañago,
yan y pecho sija ni ti manmamómogsae.

<span id="an_23:30">23:30</span> Ayonae matutujon maalog ni egso sija:
Famodong gui jilonmame; ya y sabana sija: Tampe jam.

<span id="an_23:31">23:31</span> Sa yaguin y betde na jayo jafatinas
estesija, y anglo, jafa uchogüe?

<span id="an_23:32">23:32</span> ¶ Ya macone locue dos palo na taelaye
finatinasñija para ufanmapuno yan güiya.

<span id="an_23:33">23:33</span> Ya anae manmato güije na lugat ni
mafanaan Calabera, maatane gui quiluus güije yan ayo y dos ni y taelaye
finatinasñija, uno gui agapa ya y otro gui acagüe.

<span id="an_23:34">23:34</span> Ya si Jesus ilegña: Tata, asie
estesija; sa ti jatungo jafa jachochogüe. Ya manafacae entre sija y
magaguña, ya marifa.

<span id="an_23:35">23:35</span> Ya y taotao sija manotojgue ya
maaatanja. Ya mabotlelea ni y magas sija locue, ya ilelegñija: Ufañatba
otrosija: palo ya usatban maesagüe, yaguin este si Cristo, ni guine as
Yuus.

<span id="an_23:36">23:36</span> Ya mamofefea ni y sendalo sija, manmato
guiya güiya, ya mafanunue ni y binagle.

<span id="an_23:37">23:37</span> Ya ilegñija: Yaguin jago Ray y Judio
sija, satban maesa jao.

<span id="an_23:38">23:38</span> Ya guaja locue un tinigue gui jiloña:
ESTE GUIYA Y RAY Y JUDIO SIJA.

<span id="an_23:39">23:39</span> Ya uno gui ayo y taelaye finatinasñija
ilegna: Yaguin jago si Cristojao? Satban maesajao yan jame.

<span id="an_23:40">23:40</span> Lao inepe ni otro, ya linalatde ilegña:
Ti maañao jao as Yuus, sa gaegue jao gui mismo sinentensia?

<span id="an_23:41">23:41</span> Lao jita magajet na tunas; sa
utafanresibe pot y finatinasta: lao este na taotao, taya taelaye
finatinasña.

<span id="an_23:42">23:42</span> Ya ilegña: Jesus, jajaso yo yaguin
matojao gui raenomo.

<span id="an_23:43">23:43</span> Ayonae ilegña nu güiya: Magajet
jusangane jao: Pago mismo na jaane utajita na dos guiya Paraiso.

<span id="an_23:44">23:44</span> Ya anae buente y oran a las sais,
jumuyong jomjom todo y jilo y tano asta y oran a las nuebe,

<span id="an_23:45">23:45</span> Ya y atdao jomjom, ya y cottinan templo
maipe gui talo.

<span id="an_23:46">23:46</span> Ya anae umagang si Jesus, ni dangculo
na inagang, ilegña: Tata, y canaemo nae jupolo y espiritujo; ya anae
munjayan jasangan este, jaentrega y espiritu.

<span id="an_23:47">23:47</span> ¶ Ya anae jalie y senturion estesija y
manmalofan, janamalag si Yuus, ilegña: Sen magajet este na taotao na
tunas.

<span id="an_23:48">23:48</span> Ya todo y linajyan taotao ni mandaña
anae manmalofan este sija, anae malie y jagas sinesede, natumalo guato
ya jaseco pechonñija.

<span id="an_23:49">23:49</span> Lao todo y atungoña yan y famalaoan ni
tumatitiye güe desde Galilea, manestaba manlachago maatanja este sija.

<span id="an_23:50">23:50</span> ¶ Ya estagüe, un taotao na y naanña si
José, un taotao na pápagat, mauleg na taotao yan tunas:

<span id="an_23:51">23:51</span> (Ti jaconsiente y pinagatñija ni y
finatinasñija:) Taotao Arimatea, gui Siuda y Judiosija, ya güiya locue
jananangga y raenon Yuus.

<span id="an_23:52">23:52</span> Este mato gui as Pilatos, ya jagagao y
tataotao Jesus.

<span id="an_23:53">23:53</span> Ya janatunog gui quiluus, ya jabalutan
gui un sabanas, ya japolo gui un naftan ni maguadog gui acho, ya taya ni
uno mapolo güije antes.

<span id="an_23:54">23:54</span> Ya ayo na jaane y inaregla y pascua, ya
pago manana gui sabado.

<span id="an_23:55">23:55</span> Ya manmato locue y famalaoan ni y
tumatitiye desde Galilea, ya malie y naftan yan jaftaemano mapoloña y
tataotaoña.

<span id="an_23:56">23:56</span> Ya tumalo guato sija, ya manmamamauleg
paopao yan inggüente sija: ya mandescansa gui sabado na jaane
jaftaemanoja y tinago.

<span id="an_24:1">24:1</span> LAO y finenana na jaane gui semana, gui
taftataf gui egaan, manmato gui naftan, mapmañuñule guato paopao ni y
finamaulegñija.

<span id="an_24:2">24:2</span> Ya masoda y acho na esta managalileg gui
pettan y naftan.

<span id="an_24:3">24:3</span> Ya anae manjalom ti masoda y tataotao y
Señot Jesus.

<span id="an_24:4">24:4</span> Ya anae manmajngang nu este, dos taotao
tumotojgue gui oriyanñija, na minagagago ni y lamlam na magago.

<span id="an_24:5">24:5</span> Ya anae ninafanmaañao ya manecon papa gui
eda, ilegñija nu sija: Jafa muna inaliligao y lâlâ gui entalo y
manmatae?

<span id="an_24:6">24:6</span> Taegüe güine, lao esta cajulo: jaso y
mansinangane jamyo, anae estataba Galilea,

<span id="an_24:7">24:7</span> Ylegña: Na nesesita na y Lajin taotao
umaentrega gui canae y taotao sija ni manisao, y umaatane gui quiluus,
ya ucajulo talo gui mina tres na jaane.

<span id="an_24:8">24:8</span> Ayonae jajaso sija y sinanganña,

<span id="an_24:9">24:9</span> Ya manalo guato gui naftan ya jasangane y
onse nu este sija, yan todo y pumalo.

<span id="an_24:10">24:10</span> Ya sija si Maria Magdalena yan si
Juana, yan si Maria nanan Santiago; yan y pumalo palaoan ni
mangachongñija, sumangane y apostoles nu estesija.

<span id="an_24:11">24:11</span> Lao sija japolo na taetiningo, y
sinanganñija ya ti majonggue.

<span id="an_24:12">24:12</span> ¶ Ayonae cajulo si Pedro, ya malago
asta y naftan: ya anae ñumejon ya jaatan jalom, jalilie y sabanasja gui
un lugat, ya mapos güe iyasija ya ninamanman nu este y manmalofan.

<span id="an_24:13">24:13</span> ¶ Ya, estagüe, dos guiya sija na
jumajanao, güijeja na jaane, para un songsong ni naanña Emmaus, sesenta
estadios desde Jerusalem.

<span id="an_24:14">24:14</span> Ya cumuecuentos y dos mona pot todo
estesija y masusede.

<span id="an_24:15">24:15</span> Ya susede anae cumuecuentos y dos, ya
manafaesen entre sija, mato si Jesus ya mañisija manjanao.

<span id="an_24:16">24:16</span> Lao y atadogñija calang manmatampe,
para chañija tumutungo güe.

<span id="an_24:17">24:17</span> Ya ilegña nu sija: Jafa na
cuentosmimiyo uno yan otro, anae manajanao jamyo, ya mañaga ya
ninafantriste?

<span id="an_24:18">24:18</span> Inepe ni ayo y uno ni y naanña si
Cleofas ya ilegña nu güiya: Ada sumagaja jao guiya Jerusalem, ya ti
untungo jafa manmalofan güine sija na jaane?

<span id="an_24:19">24:19</span> Ayonae ilegña nu sija: Jafa sija? Ya
ilegñija nu güiya: Ayo sija iyon si Jesus Nasareno, ni profeta güe ni
gaeninasiña gui checho yan y sinangan gui menan Yuus yan todo y taotao
sija;

<span id="an_24:20">24:20</span> Ya maentrega, gui magas mamale yan y
magalajenmame para umasentensia ni y finatae, ya maatane gui quiluus.

<span id="an_24:21">24:21</span> Lao jame innanangga sa güiya y para
unafanlibre y Israel. Junggan, yan mas qui todo este, pago esta mina
tres na jaane desde que masusede estesija.

<span id="an_24:22">24:22</span> Yan locue palo famalaoan ni
mangachongmame janamanman jam sa manmato gui naftan gui taftataf gui
egaan;

<span id="an_24:23">24:23</span> Ya anae ti masoda y tataotaoña, manmato
guiya jame ilegñija na manmanlie sija y liniin angjet sija, ni y
jasnangane na lâlâgüe.

<span id="an_24:24">24:24</span> Ya mamjanao guato gui naftan palo gui
mangachongmame ya masoda taemanoja y sinangan y famalaoan; lao ti malie
güe.

<span id="an_24:25">24:25</span> Ya ilegña nu sija: O taotao
manaetiningo jamyo, yan y ñateng y corasonmiyo para injenggue todo y
sinangan y profeta sija!

<span id="an_24:26">24:26</span> Ada ti nesesita na si Cristo ufamadese
nu este sija ya taegüine nae ujalom gui minalagña?

<span id="an_24:27">24:27</span> Ya jatutujon desde as Moises, yan y
profeta sija, y jasangangane claro todo ni tinigue ni y pot güiya.

<span id="an_24:28">24:28</span> Ya manmato gui sengsong ni jajananagüe
güije; ya jasigue para mas chago jinanaoña.

<span id="an_24:29">24:29</span> Lao sija janasaga fuetsao, ilegñija:
Maela tafañaga sa este puenge ya jocog y jaane; ya jumalom para usaga
mañisija.

<span id="an_24:30">24:30</span> Ya susede, anae matachong gui lamasa
yan sija, jachule y pan ya jabendise, ya jaipe ya manninae.

<span id="an_24:31">24:31</span> Ayonae manmababa atadogñija ya matungo
güe; lao güiya jamalingoja gui inatanñija.

<span id="an_24:32">24:32</span> Ya ilegñija entre y dos: Ada ti
sinenggue y corasonta gui sumanjalomta mientras jacuentutusejit gui
chalan, yan anae jababayejit ni y tinigue?

<span id="an_24:33">24:33</span> Ya cumajulo y dos güije na ora, ya
tumalo guato Jerusalem: ya masoda y onse mandadaña, yan y manestaba
mangachongñiñija,

<span id="an_24:34">24:34</span> Ya ilelegñija: Magajet, esta cajulo y
Señot, na umalie yan si Simon.

<span id="an_24:35">24:35</span> Ayonae sija jasangane nu este sija y
masusede gui chalan; yan jafa taemano, tungoñija anae jaipe y pan.

<span id="an_24:36">24:36</span> ¶ Ya mientras manguecuentos nu este
sija, güiya tumojgueja gui entaloñija, y ilegña nu sija: Pas guiya
jamyo.

<span id="an_24:37">24:37</span> Ayonae manmaañao ya manmajngang ya
jinasonñija na manmanlie sija un espiritu.

<span id="an_24:38">24:38</span> Lao güiya ilegña nu sija: Jafa na
ninafanestotba jamyo? Ya jafa na cumajulo y jinasonmiyo gui corasonmiyo?

<span id="an_24:39">24:39</span> Atanja y canaejo yan y adengjo, sa
guajo mismoyo: pacha yan inlie sa y espiritu taecatne ni tolang,
taegüije inliija na guajayo,

<span id="an_24:40">24:40</span> Ya anae jasangan este, manfinanue ni y
canaeña yan y adengña.

<span id="an_24:41">24:41</span> Ya anae ti jajonggue sija pot
minagofñija, ya ninafanmanman, güiya ilegña nu sija: Guaja güine jafa
para utacano?

<span id="an_24:42">24:42</span> Ya sija janae un pedason güijan na
mapeja.

<span id="an_24:43">24:43</span> Ya jachule ya jacano gui menanñija.

<span id="an_24:44">24:44</span> ¶ Ya ilegña nu sija: Este sija na
sinangan ni y jusangangane jamyo anae manjijita: taemanoja na nesesita
na umacumple todo y esta matugue gui lay Moises yan y profeta sija, yan
y Salmos pot guajo.

<span id="an_24:45">24:45</span> Ayonae manbinaba y jinasoñija para
ujatungo y tinigue;

<span id="an_24:46">24:46</span> Ya ilegña nu sija: Taegüine esta
matugue, na si Cristo ufamadese ya ucajulo talo guinin y manmatae gui
mina tres na jaane;

<span id="an_24:47">24:47</span> Ya umapredica gui naanña y sinetsot yan
inasiin isao, gui todo y nasion sija, umatutujon desde Jerusalem.

<span id="an_24:48">24:48</span> Ya jamyo testigo nu estesija na
güinaja.

<span id="an_24:49">24:49</span> Ya, estagüe, na bae jutago y promesan y
Tatajo gui jilo miyo: lao jamyo fañaga gui siuda guiya Jerusalem, asta
que manminagago jamyo ni y ninasiña guinin iya jululo.

<span id="an_24:50">24:50</span> ¶ Ya manquinene juyong asta Betania; ya
jajatsa y canaeña ya manbinendise sija.

<span id="an_24:51">24:51</span> Ya susede anae manbinendise, jaapatte
güe guiya sija ya machule julo gui Langet.

<span id="an_24:52">24:52</span> Ya sija jaadora ya manalo guato
Jerusalem yan y dangculon minagofñija;

<span id="an_24:53">24:53</span> Ya mangaegue siempre gui templo,
manmanbendidise as Yuus. Amen.

------------------------------------------------------------------------

[Next: John](joh.md)
