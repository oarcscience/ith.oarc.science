[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](mat)  [Next](luk) 

------------------------------------------------------------------------

### Kabyle Bible: Mark

<span id="an_1:1">1:1</span> Akka i gebda lexbaṛ n lxiṛ yeɛnan Ɛisa
Lmasiḥ, Mmi-s n Ṛebbi.

<span id="an_1:2">1:2</span> Am akken yura di tektabt n nnbi Iceɛya : Ad
zzewreɣ zdat-ek amceggeɛ-iw, a k-ifres abrid.

<span id="an_1:3">1:3</span>  ?-țaɣect n win yețɛeggiḍen deg unezṛuf :
heggit abrid i Sidi Ṛebbi, ssemsawit iberdan-is !

<span id="an_1:4">1:4</span> Iban-ed Yeḥya aɣeṭṭas deg unezṛuf ,
yesseɣḍas lɣaci deg waman, yeqqaṛ-asen : Beddlet tikli, aset-ed
aț-țețwaɣeḍsem iwakken a wen-yeɛfu Sidi Ṛebbi.

<span id="an_1:5">1:5</span> Imezdaɣ meṛṛa n tmurt n Yahuda d wid n
temdint n Lquds țṛuḥun-d ɣuṛ-es, țqiṛṛin s ddnubat-nsen zdat lɣaci dɣa
Yeḥya yeṣṣeɣḍas-iten deg wasif n Urdun.

<span id="an_1:6">1:6</span> Yelsa llebsa yețwaxedmen s ccɛeṛ n welɣem,
yebges tabagust n weglim ɣef wammas-is. Lqut-is d ajṛad akk-d țament n
lexla.

<span id="an_1:7">1:7</span> Yețbecciṛ yeqqaṛ : Win ara d-yasen deffir-i
yugar iyi, yesɛa tazmert akteṛ-iw ; ur uklaleɣ ara ad knuɣ a s-fsiɣ ula
d lexyuḍ n warkasen-is.

<span id="an_1:8">1:8</span> Nekk sseɣḍaseɣ-kkun deg waman, lameɛna
nețța a kkun-isseɣḍes s Ṛṛuḥ iqedsen.

<span id="an_1:9">1:9</span> Deg wussan-nni, Sidna Ɛisa yusa-d si
taddart n Naṣaret ɣer tmurt n Jlili. Yesseɣḍes-it Yeḥya deg wasif n
Urdun.

<span id="an_1:10">1:10</span> Akken i d-iffeɣ seg waman, iwala igenwan
ldin, Ṛṛuḥ iqedsen iṣubb-ed fell-as s ṣṣifa n tetbirt.

<span id="an_1:11">1:11</span> Yiwet n taɣect tekka-d seg igenwan
tenna-d : Kečč d Mmi eɛzizen ; deg-k i gella lfeṛḥ-iw !

<span id="an_1:12">1:12</span> Imiren kan, Ṛṛuḥ iqedsen yewwi-t ɣer
uneẓruf,

<span id="an_1:13">1:13</span> anda i t-ijeṛṛeb Cciṭan ṛebɛin wussan.
Yețɛic ger lewḥuc n lɣaba, lmalayekkat qeddcent fell-as.

<span id="an_1:14">1:14</span> Mi gețwaḥbes Yeḥya, Sidna Ɛisa iṛuḥ ɣer
tmurt n Jlili ; yețbecciṛ lexbaṛ n lxiṛ n Sidi Ṛebbi, yeqqaṛ :

<span id="an_1:15">1:15</span> Tageldit n Ṛebbi tqeṛṛeb-ed ! Yewweḍ-ed
lweqt-is ! Uɣalet-ed ɣer webrid tamnem s lexbaṛ n lxiṛ !

<span id="an_1:16">1:16</span> Mi gella ileḥḥu rrif n lebḥeṛ n tmurt n
Jlili, iwala Semɛun akk-d gma-s Andriyus ṭeggiṛen acebbak ɣer lebḥeṛ,
axaṭer d iṣeggaḍen i llan.

<span id="an_1:17">1:17</span> Sidna Ɛisa yenna-yasen : Ddut-ed yid-i, a
kkun-rreɣ d iṣeggaḍen n yemdanen.

<span id="an_1:18">1:18</span> Imiren kan, ǧǧan icebbaken nsen, ddan
yid-es.

<span id="an_1:19">1:19</span> Ikemmel abrid-is, iwala Yeɛqub akk-d
gma-s Yuḥenna yellan d arraw n Zabadi, qqimen di teflukt-nsen țxiḍin
icebbaken.

<span id="an_1:20">1:20</span> Yessawel-asen, imiren kan ǧǧan baba-tsen
akk-d ixeddamen-is di teflukt, ddan d Sidna Ɛisa.

<span id="an_1:21">1:21</span> Sidna Ɛisa d inelmaden-is wwḍen ɣer
temdint n Kafernaḥum. Deg wass n ssebt yellan d ass n westeɛfu, Sidna
Ɛisa yekcem ɣer lǧameɛ yebda yesselmad.

<span id="an_1:22">1:22</span> Lɣaci i s-ițḥessisen wehmen deg uselmed
ines axaṭer imeslayen-is sɛan tissas ( lhiba ), mačči am uselmed n
lɛulama n ccariɛa.

<span id="an_1:23">1:23</span> Yella di lǧameɛ-nni yiwen n wergaz i
gezdeɣ uṛuḥani, yebda yețɛeggiḍ yeqqaṛ :

<span id="an_1:24">1:24</span> D acu tebɣiḍ ɣuṛ-nneɣ a Ɛisa anaṣari ?
Tusiḍ-ed a ɣ-tesnegreḍ ? ?riɣ d acu-k, kečč d Imqeddes n Ṛebbi !

<span id="an_1:25">1:25</span> Sidna Ɛisa iɛeggeḍ fell-as yenna : Ssusem
! Effeɣ seg wergaz-agi !

<span id="an_1:26">1:26</span> Aṛuḥani ihucc argaz-nni s lǧehd, yeffeɣ
seg-s s leɛyaḍ.

<span id="an_1:27">1:27</span> Lɣaci meṛṛa xelɛen, wa yeqqaṛ i wa : D
acu-t wayagi ? D acu-t uselmed-agi ajdid yesɛan lhiba ? Argaz-agi yeḥkem
ula ɣef yiṛuḥaniyen yerna țțaɣen-as awal !

<span id="an_1:28">1:28</span> Seg imiren, Sidna Ɛisa yețwassen di tmurt
n Jlili meṛṛa.

<span id="an_1:29">1:29</span> Mi d-ffɣen si lǧameɛ, ṛuḥen ɣer wexxam n
Semɛun d Andriyus, yedda Yeɛqub d Yuḥenna.

<span id="an_1:30">1:30</span> Taḍeggalt n Semɛun tuḍen, tuɣ-iț tawla ;
hedṛen-as fell-as i Sidna Ɛisa.

<span id="an_1:31">1:31</span> Iqeṛṛeb ɣuṛ-es, yeṭṭef-as afus,
yeskker-iț-id. Imiren kan teffeɣ-iț tawla-nni, tekker tqeddec-asen.

<span id="an_1:32">1:32</span> Tameddit mi geɣli yiṭij, wwin-as-d aṭas n
imuḍan akk-d wid zedɣen iṛuḥaniyen.

<span id="an_1:33">1:33</span> Lɣaci n temdint meṛṛa nnejmaɛen-d zdat
tewwurt.

<span id="an_1:34">1:34</span> Sidna Ɛisa yesseḥla aṭas n imuḍan i
ghelken yal aṭan ; yessufeɣ aṭas n iṛuḥaniyen yerna ur ten-yețțaǧa ara a
d-mmeslayen, axaṭer nutni ẓran d acu-t.

<span id="an_1:35">1:35</span> ?ṣbeḥ zik uqbel ad yali wass, Sidna Ɛisa
yeffeɣ ɣer lexla iwakken ad yedɛu ɣer Sidi Ṛebbi.

<span id="an_1:36">1:36</span> Semɛun d imdukkal-is ffɣen ad nadin
fell-as ;

<span id="an_1:37">1:37</span> mi t-ufan, nnan-as : A Sidi, medden akk
țnadin fell-ak.

<span id="an_1:38">1:38</span> Sidna Ɛisa yerra-yasen : Eyyaw a nṛuḥet
ɣer tudrin iqeṛben axaṭer ilaq ad beccṛeɣ daɣen dinna. ?ef wannect-agi i
d-usiɣ.

<span id="an_1:39">1:39</span> Dɣa iṛuḥ ɣer tmurt n Jlili, yețbecciṛ di
leǧwameɛ, yessufuɣ leǧnun.

<span id="an_1:40">1:40</span> Yiwen wergaz ihelken lbeṛs yusa-d ɣer
Sidna Ɛisa, yeɣli ɣef tgecrar, iḥellel-it yenna-yas : A Sidi, ma tebɣiḍ,
tzemreḍ a yi-tesseḥluḍ.

<span id="an_1:41">1:41</span> Sidna Ɛisa iɣaḍ-it wergaz-nni, dɣa yeẓẓel
afus-is innul-it, yenna yas : Bɣiɣ, ili-k teḥliḍ !

<span id="an_1:42">1:42</span> Imiren kan, yeḥla si lbeṛs-nni, yuɣal
yeṣfa.

<span id="an_1:43">1:43</span> Sidna Ɛisa iserreḥ-as ad iṛuḥ, iweṣṣa-t s
lḥeṛs yenna-yas :

<span id="an_1:44">1:44</span> Sel-iyi-d mliḥ ! Ur țɛawad i yiwen ayen
yedṛan, lameɛna ṛuḥ a k-iẓer lmuqeddem, tawiḍ asfel ɣef ṣeffu-inek akken
i t-id-iweṣṣa Musa.

<span id="an_1:45">1:45</span> Meɛna akken kan iṛuḥ, argaz-nni yebda
yețberriḥ di mkul amkan, ayen yedṛan yid-es. Daymi Sidna Ɛisa ur yezmir
ara a d-isbeggen iman-is di temdint, meɛna yețɣimi di beṛṛa deg imukan
iḍeṛfen. Lɣaci țțasen-d ɣuṛ-es si mkul tama.

<span id="an_2:1">2:1</span> Ɛeddan kra wussan, Sidna Ɛisa yuɣal-ed ɣer
Kafernaḥum ; yeffeɣ lexbaṛ belli deg wexxam-nni i gella.

<span id="an_2:2">2:2</span> Aṭas n lɣaci i d-innejmaɛen, armi ur
d-yeqqim wemkan ula zdat tewwurt . Nețța yețbecciṛ-asen awal n Sidi
Ṛebbi.

<span id="an_2:3">2:3</span> A ten-aya ṛebɛa yergazen wwin-d yiwen
wukrif i Sidna Ɛisa.

<span id="an_2:4">2:4</span> Akken walan ur zmiren ara a t-ssiwḍen
ɣuṛ-es si lɣaci-nni, kkan-d si ssqef, kksen iqermuden sennig wanda yella
Sidna Ɛisa, syenna ssadren-d ukrif-nni deg wusu-ines.

<span id="an_2:5">2:5</span> Mi gwala liman-nsen, Sidna Ɛisa yenna i
wukrif-nni : ?waɛeffan-ak ddnubat-ik a mmi.

<span id="an_2:6">2:6</span> Llan dinna kra lɛulama qqimen țxemmimen deg
ulawen-nsen qqaṛen :

<span id="an_2:7">2:7</span> Amek armi yessaweḍ a d-yini imeslayen-agi ?
Wagi d lekfeṛ ! Anwa i gzemren ad yeɛfu ddnubat anagar Sidi Ṛebbi ?

<span id="an_2:8">2:8</span> Imiren kan Sidna Ɛisa yeẓra ayen țxemmimen
deg ulawen-nsen, yenna yasen : Acuɣer tețxemmimem akkagi deg ulawen-nwen
?

<span id="an_2:9">2:9</span> D acu i gsehlen a s-t-iniɣ i wukrif-agi :
țwaɛfan-ak ddnubat-ik, neɣ kker ddem usu-inek telḥuḍ ?

<span id="an_2:10">2:10</span> Ihi bɣiɣ aț-țeẓrem belli Mmi-s n bunadem
yezmer ad yeɛfu ddnubat di ddunit. Yenna i wukrif-nni :

<span id="an_2:11">2:11</span> Kker, ddem usu-inek tṛuḥeḍ ɣer wexxam-ik
!

<span id="an_2:12">2:12</span> Imiren kan, yekker yeddem usu-ines,
yeffeɣ zdat-nsen irkul. Lɣaci wehmen deg wayen yedṛan, țḥemmiden Sidi
Ṛebbi, qqaṛen : Werǧin ( di leɛmeṛ ) neẓri ayagi !

<span id="an_2:13">2:13</span> Sidna Ɛisa yuɣal ɣer rrif n lebḥeṛ. Aṭas
n lɣaci i d-ițasen ɣuṛ-es dɣa yesselmad-iten.

<span id="an_2:14">2:14</span> Mi gɛedda, iwala yiwen umekkas yeqqim
ițeṭṭef leɣṛama, isem-is Lewwi d mmi-s n ?alfi. Sidna Ɛisa yenna-yas :
Ddud-d yid-i ! Lewwi yekker, yedda yid-es.

<span id="an_2:15">2:15</span> Mi llan tețțen deg wexxam n Lewwi nețța d
inelmaden-is, qqimen-d yid-sen imekkasen akk-d yir imdanen, axaṭer aṭas
i t-ittabaɛen.

<span id="an_2:16">2:16</span> Lɛulama d ifariziyen mi t-walan itețț d
imekkasen akk-d yir imdanen, nnan i inelmaden-is : Acuɣer Ssid-nwen
itețț d imekkasen akk-d imednuben ?

<span id="an_2:17">2:17</span> Mi sen-yesla Sidna Ɛisa, yenna yasen :
Mačči d wid iṣeḥḥan i geḥwaǧen ṭṭbib, meɛna d imuḍan. Ur d-usiɣ ara ad
ssiwleɣ i iḥeqqiyen, meɛna i imednuben.

<span id="an_2:18">2:18</span> Inelmaden n Yeḥya aɣeṭṭas akk-d
ifariziyen llan țțuẓummen. Usan-d ad steqsin Sidna Ɛisa nnan-as : Acuɣer
inelmaden n Yeḥya d inelmaden n ifariziyen țțuẓummen, ma d inelmaden-ik
ur țțuẓummen ara ?

<span id="an_2:19">2:19</span> Sidna Ɛisa yerra-yasen : Eɛni zemren
inebgawen n tmeɣṛa ad uẓummen ma yella yid-sen yesli ? Kra ara yekk
yesli yid-sen ur zmiren ara ad uẓummen.

<span id="an_2:20">2:20</span> A d-yas lweqt i deg ara sen yețwakkes
yesli, deg wass-nni ad uẓummen.

<span id="an_2:21">2:21</span> Yiwen ur yețxiḍi tafaweț tajdiṭ i uceṭṭiḍ
aqdim, neɣ m'ulac tafaweț-nni ara s-nernu aț-țesseɣṛes aceṭṭiḍ-nni aqdim
dɣa acerrig-nni ad innerni.

<span id="an_2:22">2:22</span> Yiwen ur ițțačaṛ iyeddiden ( tiyelwin )
iqdimen s ccṛab ajdid, neɣ m'ulac ccṛab-nni ad ifelleq iyeddiden ; ccṛab
ad inɣel, iyeddiden-nni ad qqeṛsen. Meɛna ccṛab ajdid ilaq ad immir ɣer
iyeddiden ijdiden !

<span id="an_2:23">2:23</span> Yiwen wass n ssebt yellan d ass n
westeɛfu , Sidna Ɛisa yezger igran n yirden. Inelmaden-is teddun țekksen
tigedrin.

<span id="an_2:24">2:24</span> Ifariziyen nnan-as : Acuɣer xeddmen
inelmaden-ik ayen ur nelli ara d leḥlal deg wass n ssebt ?

<span id="an_2:25">2:25</span> Sidna Ɛisa yerra-yasen : Di leɛmeṛ teɣṛim
wayen yexdem ugellid Dawed asmi i ten-yeṭṭef laẓ nețța d irfiqen-is ?

<span id="an_2:26">2:26</span> Yekcem ɣer wexxam n Sidi Ṛebbi deg wussan
i deg yella Abyaṭar d lmuqeddem ameqqran, yečča nețța d irfiqen-is
tiḥbulin-nni n weɣṛum yețțunefken d lweɛda, ɣas akken aɣṛum-nni i
lmuqedmin kan iwumi yeḥlel.

<span id="an_2:27">2:27</span> Yenna-yasen : Ass n westeɛfu yețwaxdem i
wemdan, mačči d amdan i gețwaxedmen i wass n westeɛfu.

<span id="an_2:28">2:28</span> Daymi Mmi-s n bunadem yeḥkem ula ɣef wass
n westeɛfu.

<span id="an_3:1">3:1</span> Sidna Ɛisa yuɣal ɣer lǧameɛ. Yella dinna
yiwen wergaz iwumi yekref ufus.

<span id="an_3:2">3:2</span> Wid yellan dinna țɛassan deg-s ad walin m'
ad isseḥlu deg wass n westeɛfu, iwakken ad ccetkin fell-as.

<span id="an_3:3">3:3</span> Sidna Ɛisa yenna i wergaz-nni iwumi yekref
ufus : Ekker tbeddeḍ dagi di tlemmast.

<span id="an_3:4">3:4</span> Imiren yenna i wid yețmuqulen : D acu i
d-teqqaṛ ccariɛa-nneɣ ɣef wayen yeɛnan ass n westeɛfu ? A nexdem lxiṛ
neɣ a nexdem cceṛ ? A nsellek taṛwiḥt n wemdan neɣ a t-neǧǧ ad immet ?
Lameɛna nutni ssusmen meṛṛa, ur zmiren ara a d-rren awal.

<span id="an_3:5">3:5</span> Sidna Ɛisa imuqel-iten s wurrif, yerna
yeḥzen aṭas fell-asen imi qquṛen wulawen nsen. Yenna i wergaz-nni :
?leq-ed ( eẓẓel-ed ) afus-ik ! Iḍleq-it dɣa yeḥla ufus-is.

<span id="an_3:6">3:6</span> Imiren ifariziyen ffɣen, ṛuḥen ad mcawaṛen
nutni d ihiṛudiyen amek ara t-nɣen.

<span id="an_3:7">3:7</span> Sidna Ɛisa ijbed iman-is nețța d
inelmaden-is ɣer rrif n lebḥeṛ n tmurt n Jlili. Aṭas n lɣaci i
t-id-itebɛen. Usan-d si mkul tama n tmurt n Jlili, si tmurt n Yahuda,

<span id="an_3:8">3:8</span> si temdint n Lquds, si tmurt n Idum, si
tmurt akkin i wasif n Urdun, si leǧwahi n temdinin n ?ur akk-d Sidun. Mi
slan s wayen ixeddem, aṭas n lɣaci i d-yețțasen ɣuṛ-es.

<span id="an_3:9">3:9</span> Sidna Ɛisa iweṣṣa inelmaden-is a s-heggin
taflukt, akken ur t-iḥeṛṛes ara lɣaci.

<span id="an_3:10">3:10</span> Ladɣa imi yețdawi aṭas n imuḍan, wid akk
yuḍnen ẓeddmen fell-as iwakken a t-nnalen.

<span id="an_3:11">3:11</span> Iṛuḥaniyen m'ara t-walin, ɣellin zdat-es
qqaṛen-as : « Kečč d Mmi-s n Ṛebbi !»

<span id="an_3:12">3:12</span> Meɛna nețța yețgalla deg-sen iwakken ur
d-qqaṛen ara anwa-t.

<span id="an_3:13">3:13</span> Sidna Ɛisa yuli ɣer yiwet n tiɣilt,
yessawel i wid yebɣa dɣa usan-d ɣuṛ-es.

<span id="an_3:14">3:14</span> Yextaṛ tnac deg-sen ad ilin d ṛṛusul ad
țeddun daymen yid-es, iwakken a ten-iceggeɛ ad beccṛen lexbaṛ n lxiṛ,

<span id="an_3:15">3:15</span> a sen-yefk tazmert akken ad ssuffuɣen
leǧnun.

<span id="an_3:16">3:16</span> A ten-ah tnac-nni yextaṛ : Semɛun iwumi
isemma Buṭrus,

<span id="an_3:17">3:17</span> Yeɛqub akk-d gma-s Yuḥenna yellan d arraw
n Zabadi iwumi isemma Buneṛǧes ( yeɛni arraw n ṛṛɛud ).

<span id="an_3:18">3:18</span> Andriyus, Filbas, Bartelmay, Matta, Tuma,
Yeɛqub mmi-s n ?alfi, Taddi, Semɛun akenɛani ( awaṭani )

<span id="an_3:19">3:19</span> akk-d Yudas n Qeṛyut, win akken ixedɛen
Sidna Ɛisa.

<span id="an_3:20">3:20</span> Imiren, Sidna Ɛisa yuɣal ɣer wexxam.
Nnejmaɛen-d daɣen ɣuṛ-es lɣaci ḥeṛsen-t nețța d inelmaden-is armi ur
zmiren ara ad ččen.

<span id="an_3:21">3:21</span> Mi gewweḍ lexbaṛ ɣer imawlan is, ṛuḥen-d
a t-awin axaṭer ɣilen yedderwec !

<span id="an_3:22">3:22</span> Imusnawen n ccariɛa i d-yusan si temdint
n Lquds qqaṛen : D Balzabul iḥekkmen ɣef leǧnun i t-izedɣen , s
tezmert-is i gessufuɣ leǧnun !

<span id="an_3:23">3:23</span> Sidna Ɛisa yessawel-asen, ihdeṛ asen s
lemtul, yenna-yasen : Amek yezmer Cciṭan ad issufeɣ Cciṭan ?

<span id="an_3:24">3:24</span> Ma yella țnaɣen imezdaɣ n tmurt wway
gar-asen, tamurt-nni ur tețdum ara.

<span id="an_3:25">3:25</span> Ma yella yekker ccwal ger wat wexxam,
axxam-nni ad yeɣli ur yețbeddad ara.

<span id="an_3:26">3:26</span> Ihi ma yella Cciṭan yețnaɣ d yiman-is
tebḍa tgeldit-is, tazmert-is aț-țeɣli dɣa aț-țefnu.

<span id="an_3:27">3:27</span> Yiwen ur izmir ad ikcem ɣer wexxam n
wergaz iǧehden iwakken a d-yaker ayla-s, m'ur t-yuriz ara uqbel ! M'ara
t-yarez, imiren yezmer ad yaker axxam-is meṛṛa !

<span id="an_3:28">3:28</span> A wen-d-iniɣ tideț : a sen țwasemmḥen i
yemdanen meṛṛa ddnubat-nsen d rregmat-nsen,

<span id="an_3:29">3:29</span> ma d win ireggmen Ṛṛuḥ iqedsen, d lmuḥal
ad yețțusemmeḥ ; ddnub-is ad yeqqim ɣef yir-is i dayem.

<span id="an_3:30">3:30</span> Yenna-d annect-agi axaṭer qqaṛen-as:
Izdeɣ-it Cciṭan.

<span id="an_3:31">3:31</span> Wwḍen-d watmaten n Sidna Ɛisa akk-d
yemma-s. Qqimen di beṛṛa, ceggɛen ɣuṛ-es a d-yas.

<span id="an_3:32">3:32</span> Nețța yella zdaxel n wexxam yezzi-yas
aṭas lɣaci ; nnan-as : A Sidi, yemma-k d wayetma-k akk-d yessetma-k,
atnan di beṛṛa țnadin fell-ak.

<span id="an_3:33">3:33</span> Sidna Ɛisa yerra-yasen : Anta i d yemma,
anwi i d aytma ?

<span id="an_3:34">3:34</span> Dɣa imuqel meṛṛa wid i s-d yezzin yenna :
Ațah yemma, atnah wayetma.

<span id="an_3:35">3:35</span> Axaṭer win ixeddmen lebɣi n Sidi Ṛebbi, d
win i d gma, i d weltma, i d yemma !

<span id="an_4:1">4:1</span> Sidna Ɛisa yebda daɣen yețbecciṛ rrif n
lebḥeṛ n tmurt n Jlili. Imi i d-innejmaɛ ɣuṛ-es waṭas n lɣaci, yuli ɣer
teflukt yeqqim. Taflukt-nni tella s ufella n waman, lɣaci yeqqim ɣer
lqaɛa, rrif n lebḥeṛ.

<span id="an_4:2">4:2</span> Yebda yesselmad iten s lemtul, yeqqaṛ-asen
:

<span id="an_4:3">4:3</span> Selt-iyi-d ! Yiwen ufellaḥ yeffeɣ ad izreɛ.

<span id="an_4:4">4:4</span> Mi gella izerreɛ, ɣlin kra iɛeqqayen deg
webrid : ṛuḥen-d igṭat ( ifṛax ) leqḍen-ten.

<span id="an_4:5">4:5</span> Kra iɛeqqayen nniḍen ɣlin ger idɣaɣen anda
ulac aṭas n wakal, dɣa mɣin-d imiren, axaṭer tissi n wakal ur lqayet
ara.

<span id="an_4:6">4:6</span> Mi d-yuli yiṭij, yezlef imɣan-nni dɣa
qquṛen, imi izuṛan-nsen ur lqayit ara.

<span id="an_4:7">4:7</span> Kra iɛeqqayen nniḍen ɣlin ger isennanen ;
mi gman isennanen-nni ɣummen-ten dɣa ur d-fkin ara lfakya.

<span id="an_4:8">4:8</span> Kra iɛeqqayen nniḍen ɣlin deg wakal yelhan,
mi gman, nnernan fkan-d tigedrin ; ta tefka-d tlatin n tɛeqqayin, tayeḍ
sețțin, tayeḍ meyya.

<span id="an_4:9">4:9</span> Yenna-yasen : Win yesɛan imeẓẓuɣen, isel-ed
!

<span id="an_4:10">4:10</span> Mi gebɛed ɣef lɣaci, wid i s-d yezzin
akk-d tnac-nni inelmaden ssutren-as a sen-yessefhem lemtul i sen
d-yewwi.

<span id="an_4:11">4:11</span> Yerra-yasen : Kunwi yețțunefk-awen aț-
țissinem sser n tgeldit n Ṛebbi, ma d wiyaḍ sellen i mkul lḥaǧa s
lemtul,

<span id="an_4:12">4:12</span> iwakken : ?as țmuqulen ur țwalin ara, ɣas
sellen ur fehhmen ara ; m'ulac a d-uɣalen ɣer webrid dɣa Ṛebbi a
sen-yeɛfu ddnubat-nsen !

<span id="an_4:13">4:13</span> Yenna-yasen daɣen : M'ur tefhimem ara
lmeɛna n lemtel-agi, amek ara tfehmem lemtul nniḍen ?

<span id="an_4:14">4:14</span> Afellaḥ-nni, d win izerrɛen awal n Ṛebbi.

<span id="an_4:15">4:15</span> Kra yemdanen cban iri n webrid anda
yețwazreɛ wawal n Ṛebbi. Akken kan i s-slan, yusa-d Cciṭan iqleɛ-ed
awal-nni i gețwazerɛen deg ulawen-nsen.

<span id="an_4:16">4:16</span> Wiyaḍ cban akal yeččuṛen d idɣaɣen, akken
ara slen i wawal n Ṛebbi, qebblen-t s lfeṛḥ ;

<span id="an_4:17">4:17</span> lameɛna ur t-țțaǧan ara ad yefk izuṛan
deg ulawen-nsen, ṭṭfen deg-s kra lweqt kan. Mi d-yewweḍ leɛtab d uqehheṛ
ɣef ddemma n wawal n Ṛebbi, țțuɣalen ɣer deffir, țaǧǧan liman-nsen.

<span id="an_4:18">4:18</span> Wiyaḍ țemcabin ɣer wakal yeččuṛen d
isennanen, sellen i wawal n Ṛebbi,

<span id="an_4:19">4:19</span> meɛna iɣeblan, ṭṭmeɛ, lerbaḥ akk-d zzhu n
ddunit-agi, skuffuren ( țkemmimen ) awal-nni, ur d-yețțawi ara lfayda.

<span id="an_4:20">4:20</span> Wiyaḍ cban akal yelhan anda teɣli
zzerriɛa, sellen i wawal n Ṛebbi, qebblen-t, țțaken-d lfayda. Mkul
aɛeqqa yeggar-ed wa tlatin, wa sețțin, wa meyya.

<span id="an_4:21">4:21</span> Yenna-yasen daɣen : Eɛni yella win ara
iceɛlen taftilt iwakken a ț-yerr seddaw lḥila neɣ seddaw n wusu ? Mačči
iwakken a ț-issers s ufella n lmeṣbeḥ ?

<span id="an_4:22">4:22</span> Ulac ayen yeffren ur d-nețban, ulac ayen
iɣummen ur d-tețbeggin tafat.

<span id="an_4:23">4:23</span> Smeḥset-ed mliḥ, ma tesɛam imeẓẓuɣen
isellen !

<span id="an_4:24">4:24</span> Yerna yenna-yasen : ?adret ɣef wayen
tsellem ! Axaṭer akken i tețțektilim i wiyaḍ ara wen-d-ițwaktil i kunwi,
yerna a wen-d ițwaktil s zzyada.

<span id="an_4:25">4:25</span> Axaṭer win yesɛan a s-rnun, ma d win ur
nesɛi ara a s-yețwakkes ula d ayen yesɛa.

<span id="an_4:26">4:26</span> Sidna Ɛisa yenna-yasen daɣen : Tageldit n
Sidi Ṛebbi tețțemcabi ɣer yiwen ufellaḥ i gzerɛen iger.

<span id="an_4:27">4:27</span> Ama yeṭṭes ama ur yeṭṭis, am yiḍ am ass,
zzerriɛa tețțemɣay tgemmu, ur yeẓri amek.

<span id="an_4:28">4:28</span> Akal yețțak-ed s yiman-is lɣella. Tazwara
d imɣi ad yuɣal ț-țigdert, taggara tigdert-nni aț-țeččaṛ d iɛeqqayen.

<span id="an_4:29">4:29</span> Mi wwan yirden, afellaḥ-nni a d-yas a
ten-yemger, axaṭer yewweḍ ed lweqt n tmegra.

<span id="an_4:30">4:30</span> Yenna daɣen : ?er wacu i nezmer a nmettel
tageldit n Ṛebbi, neɣ anwa lemtel ara d-nawi fell-as ?

<span id="an_4:31">4:31</span> Ițemcabi ɣer uɛeqqa n uxerḍel. M'ara
t-nezreɛ, d nețța i d aɛeqqa amecṭuḥ meṛṛa ger zzerriɛat n ddunit.

<span id="an_4:32">4:32</span> Mi gețwazreɛ, igemmu yețțali alamma
yekka-d sennig akk yemɣan n tebḥirt, yeggar ed ifurkawen imeqqranen, ula
d igṭaṭ ( ifṛax ) n igenni, țruḥun-d ad ddarin ( ddurqen ) seddaw
tili-ines.

<span id="an_4:33">4:33</span> S waṭas n lemtul am wigi i sen ițbecciṛ
awal n Ṛebbi, akken i tella lefhama n mkul yiwen.

<span id="an_4:34">4:34</span> Ițmeslay-asen anagar s lemtul, meɛna
m'ara yili akk-d inelmaden-is, yessefham-asen kullec.

<span id="an_4:35">4:35</span> Ass-nni kan mi geɣli yiṭij, Sidna Ɛisa
yenna i inelmaden-is : Eyyaw a nzegret agummaḍ n lebḥeṛ.

<span id="an_4:36">4:36</span> Mi gerra lɣaci-nni, iṛuḥ yid-sen di
teflukt i deg yella. Ddant yid-es kra teflukin nniḍen.

<span id="an_4:37">4:37</span> Tekker-ed yiwet n tbuciḍant, tessalay-ed
lemwaji ɣer teflukt tețțacaṛ-iț.

<span id="an_4:38">4:38</span> Sidna Ɛisa yella yeṭṭes di teflukt deffir
n inelmaden-is, yessers aqeṛṛuy-is ɣef tsumta. Sakin-t-id nnan-as : A
Sidi, eɛni ur ak-tewqiɛ ara ma nemmut ?

<span id="an_4:39">4:39</span> Sidna Ɛisa yekker-ed iɛeggeḍ ɣef waḍu,
yenna i lebḥeṛ : Ssers iman-ik ! Ssusem ! Yers waḍu-nni, dɣa tuɣal-ed
talwit.

<span id="an_4:40">4:40</span> Yenna i inelmaden-is : Acuɣer i tuggadem
akka ? Mazal ur tuminem ara ?

<span id="an_4:41">4:41</span> Meɛna ikcem-iten akk lxuf d ameqqran,
qqaṛen wway gar-asen : Anwa-t wagi iwumi țțaɣen awal ula d aḍu d lebḥeṛ
?

<span id="an_5:1">5:1</span> Usan-d seg ugemmaḍ n lebḥeṛ ɣer tmurt n
ijiṛaziyen.

<span id="an_5:2">5:2</span> Akken kan i d-yers Sidna Ɛisa si teflukt,
ataya yiwen wergaz yezdeɣ uṛuḥani, yeffeɣ-ed si tjebbant iteddu-d
ɣuṛ-es.

<span id="an_5:3">5:3</span> Yezdeɣ ger iẓekwan, yiwen ur izmir a
t-yarez ula s ssnesla

<span id="an_5:4">5:4</span> axaṭer acḥal d abrid i t-qqnen s ixelxalen
n wuzzal deg iḍaṛṛen, s ssnasel deg ifassen, meɛna yesseɣṛas-iten akk,
daymi ur yezmir yiwen a t-iṭṭef.

<span id="an_5:5">5:5</span> Iḍ d wass nețța deg uneẓruf, yețɛeggiḍ,
ijerreḥ iman-is s iblaḍen.

<span id="an_5:6">5:6</span> Mi gwala Sidna Ɛisa si lebɛid, yuzzel-ed
yeɣli ɣef tgecrar zdat-es.

<span id="an_5:7">5:7</span> Iɛeggeḍ s lǧehd : D acu i tebɣiḍ ɣuṛ-i a
Ɛisa, a mmi-s n Ṛebbi ɛlayen ? Di leɛnaya-k, ɣef wudem n Ṛebbi ur
iyi-țɛețțib ara !

<span id="an_5:8">5:8</span> Axaṭer Sidna Ɛisa yeqqaṛ-as : Effeɣ seg
umdan-agi ay aṛuḥani !

<span id="an_5:9">5:9</span> Yesteqsa-t yenna-yas : Isem-ik ?
Yerra-yas-d : Isem-iw tarbaɛt, axaṭer deg waṭas yid-nneɣ i nella.

<span id="an_5:10">5:10</span> Dɣa țḥellilen deg-s rennun iwakken ur
ten-yessufuɣ ara si tmurt-nni.

<span id="an_5:11">5:11</span> Yuɣ lḥal tella dinna yiwet n tqeḍɛit n
yilfan kessen ;

<span id="an_5:12">5:12</span> ḥellelent nnan-as : Di leɛnaya-k, ǧǧaɣ a
nekcem deg yilfan-agi .

<span id="an_5:13">5:13</span> Iserreḥ-asen, dɣa ffɣen seg wergaz-nni,
kecmen deg ilfan-nni, imiren grarben seg wedrar ɣer lebḥeṛ, llan deg
wazal n walfin yid-sen, ɣeṛqen meṛṛa.

<span id="an_5:14">5:14</span> Wid ikessen ilfan-nni rewlen, ssawḍen
lexbaṛ ɣer temdint akk-d tudrin dɣa lɣaci ṛuḥen-d ad walin ayen yedṛan.

<span id="an_5:15">5:15</span> Mi d-wwḍen ɣer Sidna Ɛisa, walan win
akken tezdeɣ terbaɛt n iṛuḥaniyen yeqqim, yelsa llebsa, yuɣal-ed ɣer
leɛqel-is ; imiren ikcem-iten lxuf.

<span id="an_5:16">5:16</span> Wid i gḥeḍren ḥekkun-d i wiyaḍ ayen
yedṛan d win yețwazedɣen akk-d țqeḍɛit-nni n yilfan.

<span id="an_5:17">5:17</span> Imiren bdan țḥellilen Sidna Ɛisa ad iffeɣ
si tmurt-nsen.

<span id="an_5:18">5:18</span> Akken iteddu Sidna Ɛisa ad yali ɣef
teflukt, win akken yellan yețwazdeɣ yețḥellil deg-s yeqqaṛ-as : Di
leɛnaya-k eǧǧ-iyi ad dduɣ yid-ek.

<span id="an_5:19">5:19</span> Lameɛna Sidna Ɛisa yugi, yenna-yas : Uɣal
ɣer wexxam-ik d leḥbab-ik, teḥkuḍ-asen ayen i k-ixdem Sidi Ṛebbi.

<span id="an_5:20">5:20</span> Iṛuḥ, yebda yețberriḥ di ɛecṛa n
temdinin-nni ayen akk i s-yexdem Sidna Ɛisa. Kra win i s-yeslan
yetɛeǧǧeb.

<span id="an_5:21">5:21</span> Sidna Ɛisa yuɣal s teflukt ɣer ugemmaḍ n
lebḥeṛ. Innejmaɛ-ed daɣen lɣaci ɣuṛ-es mi gella rrif n lebḥeṛ.

<span id="an_5:22">5:22</span> Yiwen seg lecyux n lǧameɛ, isem-is
Jayṛus, akken i gwala Sidna Ɛisa, yeɣli ɣer iḍaṛṛen-is,

<span id="an_5:23">5:23</span> ițḥellil deg-s irennu, yeqqaṛ-as : A
Sidi, di leɛnaya-k ! Yelli tețmețțat, ddu-d yid-i ssers ifassen-ik
fell-as iwakken aț-țeslek, ur tețmețțat ara !

<span id="an_5:24">5:24</span> Sidna Ɛisa iṛuḥ yid-es. Aṭas n lɣaci i
t-itebɛen, ḥerṣen-t si mkul tama.

<span id="an_5:25">5:25</span> Tella dinna yiwet n tmeṭṭut tehlek, tnac
iseggasen nețțat tețțazal d idammen.

<span id="an_5:26">5:26</span> Tenɛețțab aṭas ger ifassen n ṭṭeba,
texṣeṛ ayen akk i tesɛa, meɛna ur teḥli ara, terna tenṭer akteṛ.

<span id="an_5:27">5:27</span> Mi tesla heddṛen ɣef Sidna Ɛisa , tṛuḥ-ed
deffir-es ger lɣaci, tennul ajellab-is.

<span id="an_5:28">5:28</span> Axaṭer teqqaṛ deg iman-is : ma nnuleɣ
ulamma d icuḍaḍ n ubeṛnus-is, ad ḥluɣ.

<span id="an_5:29">5:29</span> Imiren kan ḥebsen idammen-nni, tḥulfa (
tḥuss ) i yiman-is teḥla seg waṭan-is.

<span id="an_5:30">5:30</span> Di teswiɛt-nni Sidna Ɛisa iḥuss i yiwet n
tezmert teffeɣ seg-s. Yezzi ɣer lɣaci-nni yenna : Anwa i d-innulen
ajellab-iw ?

<span id="an_5:31">5:31</span> Inelmaden-is rran-as : Aql-ik ger lɣaci
ḥeṛsen-k-id si mkul tama, teqqaṛeḍ anwa i yi-d innulen ?

<span id="an_5:32">5:32</span> Nețța yețmuqul di lɣaci i s-d yezzin
iwakken ad iwali tameṭṭut-nni.

<span id="an_5:33">5:33</span> Tameṭṭut-nni, mi twala ayen yedṛan yid-es
texleɛ, tețțergigi ; tṛuḥ-ed teɣli ɣer iḍaṛṛen n Sidna Ɛisa tenna-yas
akk tideț.

<span id="an_5:34">5:34</span> Yenna-yas : A yell-i, d liman-im i
kkem-yesseḥlan ; ṛuḥ di lehna, aql-ikkem teṣfiḍ si lehlak-im.

<span id="an_5:35">5:35</span> Mazal-it yețmeslay, a ten-aya usan-d kra
yergazen seg wexxam n Jayṛus ccix-nni n lǧameɛ, nnan-as : Yelli-k
temmut, ur țɛețțib ara Sidna Ɛisa.

<span id="an_5:36">5:36</span> Lameɛna Sidna Ɛisa mi gesla i
imeslayen-nni, yenna i ccix-nni : Ur țțaggad ara, amen kan !

<span id="an_5:37">5:37</span> Ur yeǧǧi yiwen ad yeddu yid-es anagar
Buṭrus, Yeɛqub akk-d gma-s Yuḥenna.

<span id="an_5:38">5:38</span> Mi wwḍen ɣer wexxam n ccix-nni n lǧameɛ,
Sidna Ɛisa yufa lɣaci yenhewwal, țrun, țmeǧǧiden.

<span id="an_5:39">5:39</span> Yekcem ɣer wexxam yenna-yasen : Iwacu
lehwel d imeṭṭawen-agi ? Taqcict ur temmut ara, teṭṭes kan.

<span id="an_5:40">5:40</span> Stehzayen fell-as. Dɣa yessufeɣ iten akk,
yewwi imawlan n teqcict-nni akk-d tlata-nni inelmaden, yekcem ɣer
texxamt anda tella teqcict-nni ;

<span id="an_5:41">5:41</span> yeṭṭef afus n teqcict-nni yenna-yas :
Talita, qumi ! (Yeɛni : « A taqcict, ekker ! »)

<span id="an_5:42">5:42</span> Imiren kan, tekker-ed teqcict-nni tebda
tleḥḥu. Fell-as tnac iseggasen. Wid yellan dinna xelɛen tɛeǧǧben deg
wayen walan.

<span id="an_5:43">5:43</span> Sidna Ɛisa iweṣṣa-ten ur țɛawaden i yiwen
ayen yedṛan ; dɣa yenna-yasen : Fket-as aț-țečč.

<span id="an_6:1">6:1</span> Sidna Ɛisa iṛuḥ syenna ɣer tmurt-is, ddan
yid-es inelmaden is.

<span id="an_6:2">6:2</span> Akken i d-yewweḍ wass n westeɛfu, yebda
yesselmad di lǧameɛ. Aṭas i gwehmen seg wid i s-isellen, qqaṛen : Ansi i
s-d-yekka wayagi ? D acu-ț lefhama-yagi i s-d ițțunefken ? Ansi i
s-d-tekka tezmert s wayes ixeddem lbeṛhanat-agi meṛṛa ?

<span id="an_6:3">6:3</span> Mačči d wagi i d aneǧǧaṛ-nni, mmi-s n
Meryem, gma-s n Yeɛqub, n Yuses, n Yuda akk-d Semɛun ? Anaɣ yessetma-s
gar-aneɣ i țɛicint ? Ayagi yella-yasen d ugur daymi ur uminen ara yis.

<span id="an_6:4">6:4</span> Sidna Ɛisa yenna-yasen : Anagar di tmurt-is
ger imawlan is d wat wexxam-is i gețwaḥqeṛ nnbi.

<span id="an_6:5">6:5</span> Ur yexdim dinna ula d yiwen n lbeṛhan,
anagar kra imuḍan i ɣef yessers ifassen-is yesseḥla-ten.

<span id="an_6:6">6:6</span> Yewhem deg-sen imi ugin ad amnen. Dɣa
ileḥḥu, yesselmad di tudrin iqeṛben tamdint n Naṣaret.

<span id="an_6:7">6:7</span> Sidna Ɛisa yessawel i tnac-nni inelmaden,
iceggeɛ-iten sin sin, yefka yasen tazmert ad ssufɣen iṛuḥaniyen.

<span id="an_6:8">6:8</span> Iweṣṣa-ten, yenna-yasen : Ur țțawit yid-wen
acemma i webrid, ama d aɣṛum, ama d agrab ama d aṣurdi deg waggus,
anagar aɛekkaz deg ufus.

<span id="an_6:9">6:9</span> Elset irkasen, meɛna ur țțawit ara yid-wen
aqenduṛ wis sin.

<span id="an_6:10">6:10</span> Yenna-yasen daɣen : Axxam anda stṛeḥben
yis-wen qqimet ɣuṛ-sen alamma tṛuḥem.

<span id="an_6:11">6:11</span> Ma yella wanda ur sṭerḥben ara yis-wen,
ur bɣin ara a wen-slen, ṛuḥet syenna, zwit aɣebbaṛ n warkasen-nwen,
ddnub i yirawen-nsen.

<span id="an_6:12">6:12</span> Ṛuḥen țbecciṛen i yemdanen iwakken a
d-uɣalen ɣer webrid.

<span id="an_6:13">6:13</span> Ssufuɣen aṭas n leǧnun, dehhinen s zzit
aṭas n imuḍan, sseḥlayen-ten.

<span id="an_6:14">6:14</span> Yuɣal yisem n Sidna Ɛisa mechuṛ di tmurt
meṛṛa, yewweḍ lexbaṛ-is ɣer ugellid Hiṛudus. Kra qqaṛen : D Yeḥya
aɣeṭṭas i d-iḥyan si ger lmegtin, daymi i gezmer ad ixdem lbeṛhanat.

<span id="an_6:15">6:15</span> Wiyaḍ qqaṛen : D nnbi Ilyas. Wiyaḍ daɣen
qqaṛen-as : D nnbi am lenbiya nniḍen.

<span id="an_6:16">6:16</span> Meɛna mi gesla Hiṛudus s wannect-agi,
yeqqaṛ : D Yehya-nni iwumi kkseɣ aqqeṛṛuy, i d-iḥyan !

<span id="an_6:17">6:17</span> Axaṭer d Hiṛudus s yiman-is i gerran
Yeḥya ɣer lḥebs yeqqen-it s ssnasel, mi t-ilum imi guɣ Hiṛudyad yellan
ț-țameṭṭut n gma-s Filbas.

<span id="an_6:18">6:18</span> Yeḥya aɣeṭṭas yella yeqqaṛ-as : D leḥṛam
fell-ak aț-țaɣeḍ tameṭṭut n gma-k !

<span id="an_6:19">6:19</span> Daymi i t-tekṛeh Hiṛudyad, yerna
tețqellib amek ara t-tneɣ lameɛna ur s-tufi ara abrid ;

<span id="an_6:20">6:20</span> axaṭer Hiṛudus yețqadaṛ Yeḥya imi i
t-iẓra d argaz yeṣfan, d aḥeqqi, daymi i gețḥunnu fell-as. Iḥemmel ad
ismeḥses i wawal-is, meɛna m'ara s-isel iɛewweq.

<span id="an_6:21">6:21</span> Ațaya teɣli-yas-d sebba i Hiṛudyad... Ass
n lɛid n tlalit-is, Hiṛudus iɛreḍ-ed ɣer imensi imeqqranen n tgelda-s,
imeqqranen n lɛeskeṛ akk-d imdebbṛen n tmurt n Jlili.

<span id="an_6:22">6:22</span> Tekcem-ed yelli-s n Hiṛudyad tecḍeḥ, dɣa
teɛǧeb-as i Hiṛudus d inebgawen-is. Agellid yenna i teqcict-nni :
Ssuter-iyi-d ayen tebɣiḍ a m-t-id fkeɣ.

<span id="an_6:23">6:23</span> Yerna yeggul-as : Ssuter-ed ayen tebɣiḍ a
m-t-id fkeɣ, ɣas d azgen di tgelda-w.

<span id="an_6:24">6:24</span> Teffeɣ tenna i yemma-s : D acu ara
s-ssutreɣ ? Terra-yas : Ssuter-as aqeṛṛuy n Yeḥya.

<span id="an_6:25">6:25</span> Tekcem ɣer ugellid tenna-yas : Efk-iyi-d
tura kan aqeṛṛuy n Yeḥya deg uḍebsi !

<span id="an_6:26">6:26</span> Agellid-nni yeḥzen mačči d kra, lameɛna
imi s-yeggul zdat inebgawen is, ur yezmir ara ad iḥnet.

<span id="an_6:27">6:27</span> Iceggeɛ imiren kan yiwen uɛessas,
yumeṛ-it a s-d-yawi aqeṛṛuy n Yeḥya aɣeṭṭas. Aɛessas-nni iṛuḥ ɣer lḥebs,
ikkes-as aqeṛṛuy i Yeḥya.

<span id="an_6:28">6:28</span> Yewwi-t-id deg uḍebsi, yefka-t i
teqcict-nni, ma d nețțat tewwi-t i yemma-s.

<span id="an_6:29">6:29</span> Mi slan s wayagi, inelmaden n Yeḥya
usan-d wwin lǧețța-s meḍlen-ț.

<span id="an_6:30">6:30</span> Uɣalen-d inelmaden, nnejmaɛen ɣer Sidna
Ɛisa, ḥkan-as ayen akk xedmen d wayen slemden.

<span id="an_6:31">6:31</span> Imi aṭas n lɣaci i gețṛuḥun țțuɣalen-d,
ur sɛin ara lweqt ad ččen, dɣa Sidna Ɛisa yenna-yasen : Eyyaw a nṛuḥet
ɣer wemkan iḍeṛfen iwakken aț-țesteɛfum.

<span id="an_6:32">6:32</span> Rekben di teflukt, ṛuḥen ad stuṛṛfen
iman-nsen.

<span id="an_6:33">6:33</span> Aṭas i ten-iwalan mi ṛuḥen, ɛeqlen-ten,
imiren uzzlen-d ɣef wuḍar si mkul tamdint. Zwaren-ten ɣer wanda akken i
teddun.

<span id="an_6:34">6:34</span> Mi d-yers si teflukt, iwala ayendin n
lɣaci ; dɣa ɣaḍen-t imi cban taqeḍɛit n wulli ur nesɛi ameksa. Yebda
yesselmad-iten deg waṭas n lecɣal.

<span id="an_6:35">6:35</span> Mi qṛib ad yeɣli wass, usan-d
inelmaden-is nnan-as : Amkan-agi yexla yerna iṛuḥ lḥal,

<span id="an_6:36">6:36</span> serreḥ i lɣaci ad ṛuḥen ɣer leɛzayeb
ț-țudrin i d-iqeṛben iwakken a d-aɣen ayen ara ččen.

<span id="an_6:37">6:37</span> Yerra-yasen : Fket-asen kunwi ayen ara
ččen ! Nutni rran-as : Eɛni tebɣiḍ a nṛuḥ a d-naɣ aɣṛum s wazal n mitin
alef iwakken a nessečč annect-agi n lɣaci ?

<span id="an_6:38">6:38</span> Dɣa yenna-yasen : Acḥal n teḥbulin n
weɣṛum i tesɛam ? Ṛuḥet aț-țwalim . Mi d-ẓran, nnan-as : ?uṛ-nneɣ xemsa
n teḥbulin n weɣṛum d sin iḥewtiwen (iselman ).

<span id="an_6:39">6:39</span> Imiren, Sidna Ɛisa yenna i inelmaden-is
ad sɣimen lɣaci ț-țirebbaɛ ɣef leḥcic.

<span id="an_6:40">6:40</span> Qqimen ț-țirebbaɛ n meyya akk d xemsin.

<span id="an_6:41">6:41</span> Yeddem xemsa n teḥbulin-nni n weɣṛum d
sin iḥewtiwen, yerfed allen-is ɣer igenni yeḥmed Ṛebbi. Yebḍa aɣṛum-nni,
yefka-t i inelmaden a t-feṛqen i lɣaci. Ifṛeq-asen ula d sin-nni
iḥewtiwen.

<span id="an_6:42">6:42</span> ?čan akk armi ṛwan,

<span id="an_6:43">6:43</span> jemɛen-d tnac iḍellaɛen n weɣṛum akk-d
lḥut i d-yegran.

<span id="an_6:44">6:44</span> Wid yeččan si lqut-nni llan di xemsa alef
yid-sen.

<span id="an_6:45">6:45</span> Imiren kan, iḥettem ɣef yinelmaden-is ad
zegren s teflukt agummaḍ i lebḥeṛ, ad zwiren ɣer temdint n Bitsayda, ma
d nețța ad iqqim ad yerr lɣaci.

<span id="an_6:46">6:46</span> Mi gemfaṛaq yid-sen, yuli ɣer wedrar
iwakken ad iẓẓall.

<span id="an_6:47">6:47</span> Mi d-tewweḍ tmeddit, taflukt nni tella di
tlemmast n lebḥeṛ, ma d Sidna Ɛisa yeqqim weḥd-es di lberr.

<span id="an_6:48">6:48</span> Iwala ṛwan lḥif mi kkaten imeqdafen,
axaṭer aḍu yețțara-ten ɣer deffir. Mi qṛib ad yali wass iṛuḥ ɣuṛ-sen,
iteddu ɣef waman, yebɣa a sen-iɛeddi.

<span id="an_6:49">6:49</span> Mi t-walan ileḥḥu ɣef waman, nwan-t d
lexyal, bdan țɛeggiḍen,

<span id="an_6:50">6:50</span> xelɛen axaṭer țwalin-t akk. Imiren
iluɛa-ten yenna-yasen : Ur xellɛet ara, d nekk ; ur țțaggadet ara !

<span id="an_6:51">6:51</span> Akken kan yekcem ɣer teflukt ɣuṛ-sen,
yers waḍu-nni.

<span id="an_6:52">6:52</span> Inelmaden dehcen nezzeh, axaṭer ur fhimen
ara lbeṛhan-nni n weɣṛum, imi ulawen nsen qquṛen.

<span id="an_6:53">6:53</span> Kemmlen abrid-nsen, ffɣen ɣer tmurt n
Jiniṣaret, rsen dinna.

<span id="an_6:54">6:54</span> Mi d-ṣubben si teflukt, lɣaci yeɛqel
Sidna Ɛisa imiren kan,

<span id="an_6:55">6:55</span> dɣa uzzlen di mkul amkan n tmurt, bdan
țțawin-as-ed imuḍan deg wusu-nsen ɣer yal amkan anda yella.

<span id="an_6:56">6:56</span> Di mkul amkan anda iṛuḥ, ama ț-țaddart
ama ț-țamdint neɣ d izuɣaṛ, țțawin-as-ed imuḍan ɣer imukan n tejmaɛin,
țḥellilen-t iwakken a ten-yeǧǧ ad nnalen ulamma d icuḍaḍ n ujellab-is.
Wid akk i t-ițnalen ḥellun

<span id="an_7:1">7:1</span> Ifariziyen d kra lɛulama n ccariɛa i
d-yusan si temdint n Lquds, nnejmaɛen-d ɣer Sidna Ɛisa.

<span id="an_7:2">7:2</span> Walan kra seg inelmaden-is tețțen aɣṛum
mbla ma ssarden ifassen-nsen, akken tella di lɛadda-nsen.

<span id="an_7:3">7:3</span> Axaṭer ifariziyen akk-d wat Isṛail ur
tețțen ara uqbel ad ssirden ifassen-nsen, imi ṭṭfen di lɛadda n
lejdud-nsen.

<span id="an_7:4">7:4</span> M'ara d-uɣalen si ssuq, ur tețțen ara
alamma uɣen luḍu. ?ṭfen daɣen deg waṭas n lɛaddat nniḍen : tarda n
yeqbac, n tbuqalin, akk-d lḥilat meṛṛa n nnḥas.

<span id="an_7:5">7:5</span> Ifariziyen d lɛulama steqsan-t, nnan-as :
Acuɣer inelmaden-ik ur ṭṭifen ara di lɛaddat i ɣ-d-ǧǧan lejdud nneɣ,
atan tețțen s ifassen yumsen ?

<span id="an_7:6">7:6</span> Yerra-yasen : Ay at sin wudmawen !
Fell-awen i d-yura nnbi Iceɛya mi d-yenna : Lǧil-agi țɛebbiden-iyi s
yimi-nsen kan, lameɛna deg ulawen-nsen beɛden fell-i aṭas.

<span id="an_7:7">7:7</span>  Aɛebbed-agi i yi-țɛebbiden ur yesɛi ara
lqima, imi ayen sselmaden mačči s ɣuṛ-i i d-yekka meɛna d lɛaddat n
yemdanen kan.

<span id="an_7:8">7:8</span> Tețțaǧǧam lumuṛat i d-yefka Sidi Ṛebbi
akken aț-țtebɛem leɛwayed n yemdanen .

<span id="an_7:9">7:9</span> Sidna Ɛisa yenna daɣen : Tețțarram di ṭṭerf
lumuṛ n Ṛebbi, iwakken aț-țeṭṭfem di leɛwayed-nwen.

<span id="an_7:10">7:10</span> Axaṭer Musa yenna-d qadeṛ baba-k d
yemma-k. Yenna-d daɣen : Win ara ineɛlen baba-s d yemma-s, ad ițwaḥkem
fell-as s lmut.

<span id="an_7:11">7:11</span> Ma d kunwi tesselmadem belli yezmer yiwen
ad yini i baba-s neɣ i yemma-s : « Ayen s wacu ilaq a kkun-refdeɣ,
fkiɣ-t d lqeṛban, ( yeɛni d lweɛda i Ṛebbi ). »

<span id="an_7:12">7:12</span> S wakka tserrḥem-as ur yețɛawan ara
imawlan-is.

<span id="an_7:13">7:13</span> Atah wamek i tețbeddilem awal n Ṛebbi s
lɛaddat-nwen yerna aṭas n temsalin nniḍen i txeddmem am tigi.

<span id="an_7:14">7:14</span> Yessawel daɣen i lɣaci yenna yasen :
Smeḥset-iyi-d akk, tfehmem :

<span id="an_7:15">7:15</span> Mačči d ayen ikečmen ɣer daxel n wemdan
ara t-yesneǧsen, meɛna d ayen i d-ițeffɣen seg ul-is.

<span id="an_7:16">7:16</span> Ma tesɛam imeẓẓuɣen isellen, slet-ed !

<span id="an_7:17">7:17</span> Mi geǧǧa lɣaci-nni, yekcem ɣer yiwen
wexxam, inelmaden-is ssutren as a sen-d-issefhem lemtel nni.

<span id="an_7:18">7:18</span> Yenna-yasen : Eɛni ula d kunwi ur
tefhimem ara ayen bɣiɣ a wen-t-id-iniɣ ? Ur teẓrim ara belli mačči d
ayen i gkeččmen ɣer daxel n wemdan i t-yessenǧasen ?

<span id="an_7:19">7:19</span> Axaṭer ayagi ur ikeččem ara ɣer wul-is,
meɛna ɣer uɛebbuḍ-is, dɣa ad ițwadeggeṛ ɣer beṛṛa. S wakka, i gesseḥlel
Sidna Ɛisa yal lqut.

<span id="an_7:20">7:20</span> Yerna yenna : D ayen i d-ițeffɣen seg
wemdan i t-yessenǧasen.

<span id="an_7:21">7:21</span> Axaṭer si zdaxel n wul-is i d-țeffɣen yir
ixemmimen : asefsed, tukerḍa, timegṛaḍ,

<span id="an_7:22">7:22</span> zzna, yir ccehwat, cceṛ, tiḥila, lexdeɛ,
tismin, lekfeṛ, zzux, d wayen akk yellan d lehbala.

<span id="an_7:23">7:23</span> Ayagi akk ițeffeɣ-ed seg ul n wemdan
yessenǧas-it.

<span id="an_7:24">7:24</span> Sidna Ɛisa iṛuḥ syenna ɣer leǧwahi n
temdint n ?ur. Yekcem ɣer yiwen wexxam. Ur yebɣi ara a t-ẓren medden
anda yella, lameɛna ur yezmir ara ad iffer fell-asen.

<span id="an_7:25">7:25</span> ?-țideț, akken kan yewweḍ, ațaya yiwet n
tmeṭṭut yesɛan yelli-s izdeɣ-iț uṛuḥani ; tesla s Sidna Ɛisa dɣa tusa-d
teɣli ɣer idaṛṛen-is.

<span id="an_7:26">7:26</span> Tameṭṭut-agi ț-țagrikit, tusa-d si
leǧwahi yellan ger tmurt n Surya d Finisya. Tessuter-as ad issufeɣ
aṛuḥani izedɣen yelli-s.

<span id="an_7:27">7:27</span> Sidna Ɛisa yenna-yas : Eǧǧ uqbel arrac n
wexxam ad ṛwun, axaṭer ur ilaq ara a nḍeggeṛ aɣṛum n warrac i yeqjan
imecṭaḥ.

<span id="an_7:28">7:28</span> Terra-yas : Ih a Sidi, meɛna iqjan
imecṭaḥ ddaw ṭṭabla, tețțen tifețțitin iɣellin i warrac.

<span id="an_7:29">7:29</span> Imiren yenna-yas : ?ef wawal-agi i
d-tenniḍ, ṛuḥ, yelli-m yeffeɣ-iț uṛuḥani.

<span id="an_7:30">7:30</span> Mi tewweḍ ɣer wexxam-is, tufa yelli-s
teḍleq ɣef wussu, yeffeɣ-iț uṛuḥani.

<span id="an_7:31">7:31</span> Sidna Ɛisa iṛuḥ si lǧiha n temdint n ?ur,
iɛedda-d ɣef temdint n Sidun, yezger tamurt n ɛecṛa-nni n temdinin i deg
llant ɛecṛa temdinin-nni, yewweḍ ɣer lebḥeṛ n Jlili.

<span id="an_7:32">7:32</span> Wwin-as-d yiwen wergaz d aɛeẓẓug, d
ameqmaq ; ḥellelen-t iwakken ad issers afus-is fell-as.

<span id="an_7:33">7:33</span> Sidna Ɛisa yewwi-t yid-es, issebɛed-it
ɣef lɣaci ; mi gessekcem iḍuḍan-is deg imeẓẓuɣen n wergaz nni, idhen
iḍuḍan-is s imetman, yennul-as iles-is yis-sen,

<span id="an_7:34">7:34</span> dɣa yerfed allen-is ɣer igenni, yerra-d
nnehta yenna : Effataḥ ! (Yeɛni : eldi )

<span id="an_7:35">7:35</span> Imiren kan, imeẓẓuɣen-is ldin, iles-is
iserreḥ, yebda yețmeslay akken ilaq.

<span id="an_7:36">7:36</span> Sidna Ɛisa iweṣṣa-ten ur țɛawaden i yiwen
ayagi ; meɛna simmal yețweṣṣi deg-sen, simmal nutni țberriḥen lexbaṛ.

<span id="an_7:37">7:37</span> Lɣaci wehmen, tɛeǧǧben deg wayen ixeddem,
qqaṛen-as : Ayen ixeddem akk igerrez ; yețțarra-d ula ț-țimesliwt i
iɛeẓẓugen yessenṭaq-ed ula d igugamen !

<span id="an_8:1">8:1</span> Deg wussan-nni, innejmaɛ-ed daɣen waṭas n
lɣaci, ur sɛin ara ayen ara ččen. Sidna Ɛisa yessawel i inelmaden-is,
yenna-yasen :

<span id="an_8:2">8:2</span> Tejreḥ tasa-w ɣef lɣaci-agi, tlata wussan
aya i qqimen yid-i, yerna ulac ayen ara ččen.

<span id="an_8:3">8:3</span> Ma yella rriɣ-ten ansi i d-kkan i laẓ, ad
nezfen deg webrid axaṭer kra deg-sen usan-d si lebɛid.

<span id="an_8:4">8:4</span> Inelmaden-is rran-as-d : Ansi ara ɣ-d-yekk
weɣṛum ara ten-yesseṛwun deg wemkan-agi yexlan ?

<span id="an_8:5">8:5</span> Sidna Ɛisa yesteqsa-ten : Acḥal n teḥbulin
n weɣṛum i tesɛam ? Rran-as-ed : ?uṛ-nneɣ sebɛa teḥbulin !

<span id="an_8:6">8:6</span> Yenna i lɣaci ad qqimen ɣer lqaɛa. Dɣa
yeddem-ed sebɛa teḥbulin-nni n weɣṛum, yeḥmed Sidi Ṛebbi, yebḍa-tent,
yefka-tent i inelmaden-is feṛqen-tent i lɣaci.

<span id="an_8:7">8:7</span> Sɛan daɣen kra iselman ( iḥewtiwen )
imecṭaḥ. Yeḥmed daɣen Sidi Ṛebbi, yenna-yasen a ten-feṛqen i lɣaci.

<span id="an_8:8">8:8</span> ?čan armi ṛwan. Rnan sagren-d azal n sebɛa
iqecwalen.

<span id="an_8:9">8:9</span> Llan deg wazal n ṛebɛa alaf n yemdanen. Mi
fukken lmakla, iserreḥ-asen ad uɣalen ɣer ixxamen-nsen.

<span id="an_8:10">8:10</span> Imiren kan yuli ɣer teflukt nețța d
inelmaden-is, ṛuḥen ɣer leǧwahi n Dalmanuta.

<span id="an_8:11">8:11</span> Ṛuḥen-d ifariziyen, bdan țmeslayen d
Sidna Ɛisa iwakken a t-jeṛṛben, ssutren-as ad ixdem lbeṛhan ara
d-iṣubben seg igenni.

<span id="an_8:12">8:12</span> Sidna Ɛisa yerra-d nnehta, yenna : Acuɣer
i yi-d-ssuturen lbeṛhan yemdanen n lǧil-agi ? S tideț aql-i nniɣ-awen :
d lmuḥal a s-d-ițunefk lbeṛhan i lǧil-agi !

<span id="an_8:13">8:13</span> Dɣa yeǧǧa-ten, yerkeb daɣen di teflukt
iwakken ad izger agummaḍ.

<span id="an_8:14">8:14</span> Inelmaden țțun ur wwin ara aɣṛum anagar
yiwet n teḥbult i gellan ɣuṛ-sen di teflukt.

<span id="an_8:15">8:15</span> Sidna Ɛisa iweṣṣa-ten, yenna-yasen :
?adret iman-nwen ɣef temtunt ( iɣes ) n ifariziyen akk-d win n Hiṛudus.

<span id="an_8:16">8:16</span> Inelmaden qqaṛen wway gar asen :
«Yenna-yaɣ-d ayagi imi ur d newwi ara aɣṛum.»

<span id="an_8:17">8:17</span> Mi geẓra ayen țxemmimen, yenna-yasen :
Acuɣer tețxemimem ɣef weɣṛum ? Urɛad tfaqem ? Mazal ur tefhimem ara ?

<span id="an_8:18">8:18</span>  Eɛni qquṛen wulawen-nwen ? Tesɛam allen
ur tețwalim ara, tesɛam imeẓẓuɣen ur tsellem ara ?

<span id="an_8:19">8:19</span> Ur tecfim ara mi bḍiɣ xemsa teḥbulin-nni
n weɣṛum i xemsa alaf n yergazen, acḥal n iḍellaɛen n tsigar i tjemɛem ?
Rran-as : Tnac iḍellaɛen.

<span id="an_8:20">8:20</span> I wasmi bḍiɣ sebɛa teḥbulin n weɣṛum i
ṛebɛa alaf n yemdanen, acḥal n tqecwalin yeččuṛen ț-țisigar i d-tjemɛem
? Nnan-as : Sebɛa n tqecwalin.

<span id="an_8:21">8:21</span> Dɣa yenna-yasen : Werɛad tefhimem ihi ?

<span id="an_8:22">8:22</span> Ewwḍen ɣer temdint n Bitsayda. Wwin-as-d
yiwen uderɣal, ḥellelen-t iwakken a t-yennal.

<span id="an_8:23">8:23</span> Sidna Ɛisa yeṭṭef afus i uderɣal-nni,
yewwi-t beṛṛa n taddart. Yessers imetman ɣef wallen n uderɣal-nni,
yessers ifassen is fell-as yesteqsa-t : Yella kra tețwaliḍ ?

<span id="an_8:24">8:24</span> Yerfed allen-is yenna : ?waliɣ imdanen am
akken d ttjuṛ i gleḥḥun.

<span id="an_8:25">8:25</span> Sidna Ɛisa iɛawed issers-as ifassen ɣef
wallen, mi gemmuqel uderɣal-nni, yuɣal-it-id yeẓri, ițwali akken ilaq.

<span id="an_8:26">8:26</span> Dɣa Sidna Ɛisa iceggeɛ-it ɣer wexxam-is,
yenna-yas : Ur keččem ara ɣer taddart.

<span id="an_8:27">8:27</span> Sidna Ɛisa akk-d inelmaden-is ṛuḥen ɣer
tudrin n Qiṣarya n Filibus. Deg webrid, yesteqsa-ten yenna yasen : D
acu-yi ɣer lɣaci ?

<span id="an_8:28">8:28</span> Rran-as-d : Kra deg-sen qqaṛen d Yeḥya
aɣeṭṭas i telliḍ, wiyaḍ qqaṛen d Sidna Ilyas, ma d wiyaḍ ḥesben-k d
yiwen si lenbiya.

<span id="an_8:29">8:29</span> Yerna yesteqsa-ten : I kunwi, d acu-iyi
ɣuṛ-wen ? Buṭrus yerra-yas : Keččini d Lmasiḥ. ( yeɛni win yextaṛ Ṛebbi
)

<span id="an_8:30">8:30</span> Yumeṛ-iten iwakken ur țɛawaden i yiwen
ayagi.

<span id="an_8:31">8:31</span> Sidna Ɛisa yebda yesselmad-iten yeqqaṛ :
Mmi-s n bunadem ilaq ad yenɛețțab aṭas ; a t-nekkṛen lecyux d lmuqedmin
imeqqranen akk-d lɛulama n ccariɛa. A t-nɣen, m'ara ɛeddin tlata wussan,
a d-iḥyu si ger lmegtin.

<span id="an_8:32">8:32</span> Yenna-yasen-d ayagi ɛinani. Buṭrus
ijbed-it weḥd-es, ilumm fell-as.

<span id="an_8:33">8:33</span> Sidna Ɛisa yezzi, imuqel inelmaden-is,
yenna i Buṭrus : Wexxeṛ akkin fell-i a Cciṭan ! Ixemmimen-ik mačči n
Ṛebbi, meɛna n yemdanen !

<span id="an_8:34">8:34</span> Sidna Ɛisa yessawel i lɣaci akk-d
inelmaden-is, yenna-yasen : Ma yella win yebɣan ad iddu yid-i, ur ilaq
ara ad ixemmem ɣef yiman-is, meɛna ilaq ad iqbel leɛtab ɣef ddemma n
yisem-iw, ad ibbib amidag-is, a yi-d-itbeɛ.

<span id="an_8:35">8:35</span> Axaṭer win yebɣan ad isellek taṛwiḥt-is,
a s-tṛuḥ ; ma d win ara yesṛuḥen tarwiḥt-is ɣef ddemma-w akk-d lexbaṛ n
lxiṛ, a ț-isellek.

<span id="an_8:36">8:36</span> Ma yella irbeḥ-ed wemdan ddunit meṛṛa,
acu n lfayda i gesɛa ma yesṛuḥ tudert-is ?

<span id="an_8:37">8:37</span> D acu ara yefk wemdan iwakken ad icafeɛ
taṛwiḥt-is ?

<span id="an_8:38">8:38</span> Ma yella win yessetḥan yis-i akk-d
imeslayen-iw ger lǧil-agi amednub, ifesden, ula d Mmi-s n bunadem ad
issetḥi yis m'ara d-yas akk-d lmalayekkat iqedsen di lɛaḍima n baba-s.

<span id="an_9:1">9:1</span> Sidna Ɛisa yenna daɣen : -- S tideț a
wen-d-iniɣ, kra seg wid yellan dagi, ur țmețțaten ara alamma walan
tagelda n Ṛebbi tusa-d s tmanegt tameqqrant.

<span id="an_9:2">9:2</span> Mi ɛeddan sețța wussan, Sidna Ɛisa yewwi
yid-es Buṭrus, Yeɛqub d Yuḥenna, ulin ɣer yiwen wedrar ɛlayen. Mi llan
dinna weḥḥed-sen, tenbeddal ṣṣifa-s zdat-sen,

<span id="an_9:3">9:3</span> llebsa-s tuɣal ț-țamellalt tețfeǧǧiǧ, ula d
yiwen di ddunit ur izmir a ten yessimlul akken.

<span id="an_9:4">9:4</span> ?ehṛen-asen-d nnbi Ilyas akk-d Sidna Musa,
țmeslayen d Sidna Ɛisa.

<span id="an_9:5">9:5</span> Yenṭeq Buṭrus yenna i Sidna Ɛisa : A Sidi,
yelha imi nella dagi. A nesbedd tlata iqiḍunen ; yiwen i kečč, wayeḍ i
Sidna Musa wayeḍ i Sidna Ilyas.

<span id="an_9:6">9:6</span> Ur yeẓri d acu i d-yeqqaṛ axaṭer
tekcem-iten lxelɛa ț-țameqqrant.

<span id="an_9:7">9:7</span> Taswiɛt kan ters-ed yiwet n tagut
tɣumm-iten, si tagut-nni tenṭeq-ed yiwet n taɣect tenna-d : Wagi d Mmi
ameɛzuz, smeḥsiset as !

<span id="an_9:8">9:8</span> Imiren kan, inelmaden muqlen ɣer mkul tama,
ur walan ula d yiwen, anagar Sidna Ɛisa yellan yid-sen.

<span id="an_9:9">9:9</span> Mi d-ṣubben seg udrar, Sidna Ɛisa
iweṣṣa-ten : Ur ḥekkut i yiwen ayen teẓram, alamma yeḥya-d Mmi-s n
bunadem si ger lmegtin.

<span id="an_9:10">9:10</span> Uɣen-as awal, d acu kan țemsteqsayen,
qqaṛen : Acu i d lmeɛna n ḥeggu si ger lmegtin ?

<span id="an_9:11">9:11</span> Inelmaden steqsan-t nnan-as : Acuɣer
lɛulama n ccariɛa qqaṛen-d : ilaq a d-yas uqbel Sidna Ilyas ?

<span id="an_9:12">9:12</span> Yerra-yasen : ?-țideț, a d-yas uqbel
Ilyas, iwakken ad iseggem kullec. lameɛna acuɣer yețwakteb ɣef Mmi-s n
bunadem belli ilaq ad yenɛețțab aṭas yerna ad yețwaqehheṛ ?

<span id="an_9:13">9:13</span> Aql-i nniɣ-awen : Ilyas yusa-d, xedmen
deg-s akken bɣan, am akken yețwakteb fell-as di tira iqedsen.

<span id="an_9:14">9:14</span> Mi d-ṣubben seg udrar, ufan-d lɣaci akk-d
lɛulama n ccariɛa zzin i inelmaden nniḍen, țmeslayen yid-sen.

<span id="an_9:15">9:15</span> Mi d-walan Sidna Ɛisa, dehcen, uzzlen ad
selmen fell-as.

<span id="an_9:16">9:16</span> Sidna Ɛisa yesteqsa-ten : ?ef wacu i
tețmeslayem akka yid-sen ?

<span id="an_9:17">9:17</span> Yiwen wergaz si lɣaci-nni yerra-yas-d : A
Sidi, wwiɣ-ak-d mmi axaṭer yesgugem-it uṛuḥani.

<span id="an_9:18">9:18</span> Kra wanda ara t-yeṭṭef, yesseɣlay-it ɣer
lqaɛa ; aqcic yessufuɣ-ed tikufta, yețqeṛṛic tuɣmas, yețțuɣal d asemmaḍ.
?elleleɣ inelmaden-ik a t-ssufɣen seg-s meɛna ur zmiren ara.

<span id="an_9:19">9:19</span> Sidna Ɛisa yenna-yasen : A lǧil i gxuṣṣ
liman ! Ar melmi ara yiliɣ yid-wen ? Ar melmi ara wen-ṣebṛeɣ ? Awit-ed
aqcic-agi ! Wwin-as-t-id ;

<span id="an_9:20">9:20</span> akken kan iwala Sidna Ɛisa, aṛuḥani-nni
yebda yețhuccu aqcic-nni, yesseɣli-t ɣer lqaɛa yessemṛareɣ-it armi i s-d
yessufeɣ tikufta.

<span id="an_9:21">9:21</span> Sidna Ɛisa yesteqsa baba-s n weqcic-nni
yenna-yas : Si melmi i d-ideṛṛu yid-es wayagi ? Yerra-yas-d : Seg wasmi
yella d amecṭuḥ.

<span id="an_9:22">9:22</span> Acḥal d abrid i t-idemmer uṛuḥani-agi ɣer
tmes d waman iwakken a t-ineɣ. Tura, ma yella wayen iwumi tzemreḍ, ḥunn
fell-aɣ, ɛiwen-aɣ !

<span id="an_9:23">9:23</span> Sidna Ɛisa yerra-yas : Teqqaṛeḍ : ma
tzemreḍ... ? Win yețțamnen yezmer i kullec !

<span id="an_9:24">9:24</span> Imiren kan, baba-s n weqcic-nni yenna :
Umneɣ ! Meɛna sseǧhed-iyi axaṭer xuṣṣeɣ di liman.

<span id="an_9:25">9:25</span> Sidna Ɛisa mi gwala lɣaci uzzlen-d
ɣuṛ-sen, yumeṛ i uṛuḥani-nni, yenna-yas : Ay aṛuḥani ! yesgugumen
yesɛuẓẓugen, effeɣ seg weqcic-agi ur țɛawad ara aț-țkecmeḍ deg-s !

<span id="an_9:26">9:26</span> Imiren iɛeggeḍ, ihucc-it nezzeh, dɣa
yeffeɣ seg-s. Aqcic-nni yuɣal am lmegget, daymi aṭas i s-yeqqaṛen : «
yemmut. »

<span id="an_9:27">9:27</span> Meɛna Sidna Ɛisa yeṭṭef-as afus,
isekker-it-id, ibedd.

<span id="an_9:28">9:28</span> Mi kecmen ɣer wexxam, inelmaden-is
steqsan-t : Acuɣer ur nezmir ara nukni a nessufeɣ aṛuḥani-nni ?

<span id="an_9:29">9:29</span> Yenna-yasen : Iwakken aț-țessufɣem
iṛuḥaniyen am wigi, ilaq aț-țețțuẓumem yerna aț-țețẓallam.

<span id="an_9:30">9:30</span> Ṛuḥen syenna, zegren tamurt n Jlili.
Sidna Ɛisa ur yebɣi ara ad ẓren lɣaci anda i gella,

<span id="an_9:31">9:31</span> axaṭer yesselmad inelmaden-is,
yenna-yasen : Mmi-s n bunadem ad ițțusellem ger ifassen n yemdanen, a
t-nɣen, meɛna tlata wussan mbeɛd lmut-is a d-iḥyu.

<span id="an_9:32">9:32</span> Inelmaden-is ur fhimen ara lmeɛna n
wawal-agi, yerna kukran a t-steqsin.

<span id="an_9:33">9:33</span> Mi ewwḍen ɣer temdint n Kafernaḥum. llan
deg wexxam, Sidna Ɛisa yesteqsa-ten : ?ef wacu i tețmeslayem deg webrid
?

<span id="an_9:34">9:34</span> Lameɛna ssusmen akken ma llan, axaṭer deg
webrid țmesteqsayen anwa i d ameqqran gar-asen.

<span id="an_9:35">9:35</span> Sidna Ɛisa yeqqim, yessawel i tnac-nni
inelmaden-is, yenna-yasen : Win yebɣan ad yili d amezwaru, ilaq ad
yeqqim d aneggaru, ad yuɣal d aqeddac i mkul yiwen.

<span id="an_9:36">9:36</span> Yeddem-ed yiwen weqcic amecṭuḥ,
yesbedd-it zdat-sen dɣa yerfed-it ger ifassen-is, yenna-yasen :

<span id="an_9:37">9:37</span> Win iqeblen aqcic amecṭuḥ am wagi ɣef
ddemma n yisem-iw, d nekk i geqbel, win i yi-qeblen mačči d nekk i
geqbel lameɛna yeqbel Win i yi-d iceggɛen.

<span id="an_9:38">9:38</span> Yuḥenna yenna i Sidna Ɛisa : A Sidi,
nwala yiwen wergaz yessufuɣ leǧnun s yisem-ik ; nugi-yas imi ur iteddu
ara yid-nneɣ.

<span id="an_9:39">9:39</span> Sidna Ɛisa yerra-yas : Aneft-as, imi ulac
win izemren ad ixdem lbeṛhan s yisem-iw, imiren ad yehdeṛ ayen n diri
fell-i.

<span id="an_9:40">9:40</span> Win ur nelli ara d aɛdaw-nneɣ, yid-nneɣ i
gella.

<span id="an_9:41">9:41</span> Kra win ara wen-d-yefken lkas n waman imi
d inelmaden n Lmasiḥ i tellam, a wen-iniɣ s tideț, lxiṛ-is ur
s-yețwankaṛ ara .

<span id="an_9:42">9:42</span> Win ara yilin d sebba n tuccḍa i yiwen
seg imecṭuḥen-agi yumnen yis-i, axiṛ-as a s-ɛelqen ɣer temgeṛṭ aɣaṛef n
tsirt, a t-ḍeggṛen ɣer lebḥeṛ.

<span id="an_9:43">9:43</span> Ma yella d afus-ik i d sebba n tuccḍa,
gzem-it ; axiṛ-ak aț-țkecmeḍ ɣer tudert n dayem s yiwen ufus wala
aț-țkecmeḍ s sin ifassen ɣer ǧahennama, aț-țețwaḍeggreḍ ɣer tmes ur
nxețți.

<span id="an_9:44">9:44</span> \[Dinna awekkiw itețțen lǧețțat ur
yețmețțat ara, times ur txețți ara maḍi.\]

<span id="an_9:45">9:45</span> Ma yella d aḍaṛ-ik i d sebba n tuccḍa,
gzem-it ;axiṛ-ak aț-țkecmeḍ ɣer tudert n dayem s yiwen uḍar wala
aț-țkecmeḍ s sin iḍaṛṛen ɣer ǧahennama, aț-țețwaḍeggreḍ ɣer tmes ur
nxețți.

<span id="an_9:46">9:46</span> \[Dinna awekkiw itețțen lǧețțat ur
yețmețțat ara, times ur txețți ara maḍi.\]

<span id="an_9:47">9:47</span> Daɣen ma yella ț-țiṭ-ik i gellan d sebba
n tuccḍa, qleɛ-iț-id ; axiṛ-ak aț-țkecmeḍ ɣer tgelda n Sidi Ṛebbi s
yiwet n tiṭ, wala aț-țwaḍeggṛeḍ s snat wallen ɣer ǧahennama.

<span id="an_9:48">9:48</span> Dinna awekkiw itețțen lǧețțat ur
yețmețțat ara, times ur txețți ara maḍi.

<span id="an_9:49">9:49</span> Axaṭer mkul amdan ilaq ad yețwamelleḥ s
tmes.

<span id="an_9:50">9:50</span> Lmelḥ, d ayen yelhan ; meɛna ma tṛuḥ-as
lbenna-s, s wacu ara t-tmellḥem ?

<span id="an_9:51">9:51</span> Sɛut lmelḥ deg yiman-nwen, tɛicem wway
gar-awen di lehna.

<span id="an_10:1">10:1</span> Sidna Ɛisa yeṭṭef abrid ɣer tmurt n
Yahuda agummaḍ i wasif n Urdun. Nnejmaɛen-d daɣen ɣuṛ-es aṭas n lɣaci.
Yebda yesselmad-iten akken yennum.

<span id="an_10:2">10:2</span> Ifariziyen qesden-t-id a t-jeṛṛben.
Steqsan-t nnan-as : Yeḥlel i wergaz ad yebru i tmeṭṭut-is neɣ ala ?

<span id="an_10:3">10:3</span> Yerra-yasen : Acu n lameṛ i wen-d-yeǧǧa
Musa ?

<span id="an_10:4">10:4</span> Nnan-as : Sidna Musa issereḥ-aɣ a nebru i
tmeṭṭut-nneɣ ma nefka-yas leɛqed n berru.

<span id="an_10:5">10:5</span> Sidna Ɛisa yerra-yasen : ?ef ddemma n
wulawen-nwen yeqquṛen i wen-d-yeǧǧa lameṛ-agi.

<span id="an_10:6">10:6</span>  Lameɛna di tazwara, Sidi Ṛebbi ixleq-ed
argaz ț-țmeṭṭut .

<span id="an_10:7">10:7</span> Daymi : Argaz ad yeǧǧ baba-s akk-d
yemma-s,iwakken ad iɛic ț-țmeṭṭut-is.

<span id="an_10:8">10:8</span>  Imiren, di sin yid-sen ad uɣalen d yiwet
n lǧețța. S wakka, ur llin ara d sin meɛna ad uɣalen d yiwen.

<span id="an_10:9">10:9</span> Ihi, ur feṛqet ara wayen yesdukkel Ṛebbi.

<span id="an_10:10">10:10</span> Mi llan deg wexxam, steqsan-t daɣen
inelmaden-is ɣef wannect-nni.

<span id="an_10:11">10:11</span> Yerra-yasen : Kra win ara yebrun i
tmeṭṭut-is yuɣ tayeḍ, ixdeɛ tameṭṭut tamezwarut, yezna.

<span id="an_10:12">10:12</span> Akken daɣen, tameṭṭut ara yebrun i
wergaz-is aț-țaɣ wayeḍ, tezna.

<span id="an_10:13">10:13</span> Kra yemdanen wwin-as-d arrac imecṭuḥen
iwakken ad yessers ifassen-is fell-asen, meɛna inelmaden țțaran-ten.

<span id="an_10:14">10:14</span> Mi ten-iwala Sidna Ɛisa, yezɛef
fell-asen yenna-yasen : Anfet i warrac a d-asen ɣuṛ-i ! Ur ten-țțarrat
ara, axaṭer tagelda n Ṛebbi i wid yellan am nutni.

<span id="an_10:15">10:15</span> A wen-iniɣ tideț : kra win ur neqbil
ara tagelda n Ṛebbi am weqcic amecṭuḥ, ur ț-ikeččem ara.

<span id="an_10:16">10:16</span> Imiren issuden-iten, yessers ifassen-is
fell-asen, dɣa iburek-iten.

<span id="an_10:17">10:17</span> Akken iteddu Sidna Ɛisa ad iṛuḥ, ataya
yiwen ilemẓi yeɣli ɣef tgecrar zdat-es, yenna-yas : A ccix yelhan, d acu
ilaqen a t-xedmeɣ iwakken ad sɛuɣ tudert n dayem ?

<span id="an_10:18">10:18</span> Sidna Ɛisa yerra-yas : Acuɣeṛ i
yi-tsemmaḍ « win yelhan » ? Ulac win yelhan, anagar Ṛebbi weḥd-es.

<span id="an_10:19">10:19</span> Tessneḍ ccariɛa n Musa : Ur tneqqeḍ
ara, ur tzennuḍ ara, ur tețțakṛeḍ ara, ur tețcehhiḍeḍ ara s ẓẓur, ur
txeddɛeḍ ( tețḍuṛuḍ ) ara, aț-țqadṛeḍ baba-k d yemma-k.

<span id="an_10:20">10:20</span> Yerra-yas : A Sidi, ayagi akk xedmeɣ-t
seg wasmi lliɣ d ameẓyan.

<span id="an_10:21">10:21</span> Sidna Ɛisa imuqel-it s leḥnana
yenna-yas : Txuṣṣ-ik kan yiwet n lḥaǧa : ṛuḥ, zzenz akk ayen tesɛiḍ,
tseddqeḍ-t i imeɣban iwakken aț-țesɛuḍ agerruj deg igenni ; imiren as-ed
tbeɛ-iyi-d.

<span id="an_10:22">10:22</span> Mi gesla ilemẓi-nni i imeslayen n Sidna
Ɛisa, yennuɣna. Iṛuḥ s leḥzen axaṭer yesɛa aṭas n cci.

<span id="an_10:23">10:23</span> Sidna Ɛisa imuqel wid i s-d-izzin,
yenna i inelmaden-is : Acḥal i gewɛeṛ i wid yesɛan cci ad kecmen ɣer
tgelda n Sidi Ṛebbi !

<span id="an_10:24">10:24</span> Inelmaden-is dehcen mi slan
imeslayen-agi. Sidna Ɛisa yenna-yasen daɣen : Acḥal i gewɛeṛ unekcum ɣer
tgelda n Sidi Ṛebbi a tarwa !

<span id="an_10:25">10:25</span> Ishel-as i welɣem ad iɛeddi di tiṭ n
tissegnit wala i umeṛkanti ad ikcem ɣer tgelda n Sidi Ṛebbi.

<span id="an_10:26">10:26</span> Ayagi issewhem inelmaden akteṛ, qqaṛen
wway gar-asen : Ihi, anwa i gzemren ad ițțusellek ?

<span id="an_10:27">10:27</span> Sidna Ɛisa imuqel-iten, yenna yasen :
Ayen yellan d lmuḥal i wemdan yeshel i Sidi Ṛebbi, imi Sidi Ṛebbi yezmer
i kullec.

<span id="an_10:28">10:28</span> Buṭrus yenna-yas : Aql-aɣ neǧǧa kullec
yerna netbeɛ-ik.

<span id="an_10:29">10:29</span> Sidna Ɛisa yenna-yasen : A wen-d-iniɣ
tideț : win yeǧǧan axxam-is, ayetma-s, yessetma-s, yemma-s, baba-s,
arraw-is, tiferkiwin-is ( akal-is ), ɣef ddemma-w akk-d ddemma n ubecceṛ
n lexbaṛ n lxiṛ,

<span id="an_10:30">10:30</span> a s-d-yețțunefk meyya iberdan akteṛ di
lweqt-agi : ixxamen, atmaten, tiyestmatin, tiyemmatin, dderya akk-d
tferkiwin meɛna s waṭas n uqehheṛ ; di lweqt i d-iteddun a s-d-tețțunefk
tudert n dayem.

<span id="an_10:31">10:31</span> Aṭas seg imezwura ara yuɣalen d
ineggura, aṭas seg ineggura ara yuɣalen d imezwura.

<span id="an_10:32">10:32</span> Llan leḥḥun iwakken ad alin ɣer temdint
n Lquds, Sidna Ɛisa yezwar zdat-nsen. Inelmaden-nni xelɛen, ma d wid i
d-itebɛen deffir-sen, ikcem iten lxuf. Sidna Ɛisa yewwi daɣen yid-es
tnac-nni n inelmaden, ixebbeṛ- iten s wayen ara yedṛun yid-es.

<span id="an_10:33">10:33</span> Yenna-yasen : Atan a nali ɣer temdint n
Lquds, Mmi-s n bunadem ad ițwasellem ger ifassen n lmuqedmin imeqqranen
d lɛulama, ad ḥekmen fell-as s lmut, a t-sellmen ger ifassen n
ikafriwen.

<span id="an_10:34">10:34</span> Ad ḍsen fell-as, a t-ssusfen, a t-wten
s ujelkkaḍ, a t-nɣen, m'ara ɛeddin tlata wussan, a d-iḥyu si ger
lmegtin.

<span id="an_10:35">10:35</span> Yeɛqub d Yuḥenna yellan d arraw n
Zabadi qeṛṛben ɣer Sidna Ɛisa nnan-as : A Sidi, nebɣa a ɣ-txedmeḍ ayen
akka ara k-d-nessuter.

<span id="an_10:36">10:36</span> Yenna-yasen : D acu tebɣam a
wen-t-xedmeɣ ?

<span id="an_10:37">10:37</span> Nnan-as : Efk-aɣ imukan di lɛaḍima-k,
wa ɣer tama-k tayeffust, wa ɣer tama-k taẓelmaṭ.

<span id="an_10:38">10:38</span> Sidna Ɛisa yenna-yasen : Ur teẓrim ara
ayen akka i yi-d tessuturem. Eɛni tzemrem aț-țeswem lkas-agi n lemṛaṛ
ara sweɣ ? Neɣ tzemrem a d-tɛeddim seg weɣḍas-agi s wayes ara țwaɣeḍseɣ
?

<span id="an_10:39">10:39</span> Nnan-as : Ih a Sidi, nezmer. Sidna Ɛisa
yenna-yasen : ?-țideț, aț-țeswem lkas-agi n lemṛaṛ ara sweɣ, yernu
aț-țɛeddim seg weɣḍas s wayes ara țwaɣeḍseɣ.

<span id="an_10:40">10:40</span> Ma yella d ayen yeɛnan imukan ɣer
uyeffus-iw neɣ ɣer uzelmaḍ-iw, mačči deg ufus-iw i gella, meɛna ad
țțunefken i wid iwumi țwaheggan.

<span id="an_10:41">10:41</span> Mi slan i waya, ɛecṛa n inelmaden
nniḍen rfan ɣef Yeɛqub akk-d Yuḥenna.

<span id="an_10:42">10:42</span> Sidna Ɛisa yessawel asen yenna-yasen :
Twalam ayen iḍeṛṛun di ddunit : wid nețwali d igelliden akk-d d
imeqqranen n yegduden țqehhiṛen lɣaci-nsen yerna ḥekkmen fell-asen s
ẓẓur !

<span id="an_10:43">10:43</span> Ur ilaq ara ad yili wannect-a gar-awen.
Meɛna win yebɣan ad yili d ameqqran gar-awen ilaq ad yuɣal d
aqeddac-nwen.

<span id="an_10:44">10:44</span> Win yebɣan daɣen amkan amezwaru, ilaq
ad yili d aqeddac-nwen meṛṛa.

<span id="an_10:45">10:45</span> Axaṭer Mmi-s n bunadem ur d-yusi ara
iwakken ad qedcen fell-as wiyaḍ, meɛna d nețța ara iqedcen fell-asen,
yerna ad yefk tudert-is d asfel ɣef waṭas n yemdanen.

<span id="an_10:46">10:46</span> Sidna Ɛisa akk-d inelmaden-is wḍen ɣer
temdint n Yiriku. Mi d-ffɣen si temdint, ddan-d yid-sen aṭas n lɣaci.
Ataya yiwen uderɣal isem-is Baṛtimay mmi-s n Timay, yeqqim ṭṭerf n
webrid yessutur tin n Ṛebbi.

<span id="an_10:47">10:47</span> Mi gesla belli d Ɛisa anaṣari i
d-iɛeddan, yebda yețɛeggiḍ yeqqaṛ : A Ɛisa, a Mmi-s n Sidna Dawed, ḥunn
fell-i !

<span id="an_10:48">10:48</span> Aṭas i gețɛeggiḍen fell-as iwakken ad
issusem, meɛna nețța yețsuɣu akteṛ yeqqaṛ : A mmi-s n Sidna Dawed, ḥunn
fell-i !

<span id="an_10:49">10:49</span> Sidna Ɛisa iḥbes yenna : Siwlet-as.
Ssawlen-as, nnan-as : Ur țțaggad ara, kker fell-ak, atan yessawel-ak-ed.

<span id="an_10:50">10:50</span> Aderɣal-nni iḍeggeṛ abeṛnus-is,
ijelleb-ed, yusa-d ɣer Sidna Ɛisa.

<span id="an_10:51">10:51</span> Sidna Ɛisa yenṭeq ɣuṛ-es yenna-yas : D
acu tebɣiḍ a k-t-xedmeɣ ? Aderɣal-nni yenna-yas : A Sidi, bɣiɣ a
yi-d-yuɣal yeẓri.

<span id="an_10:52">10:52</span> Dɣa Sidna Ɛisa yenna-yas : Ṛuḥ,
liman-ik isellek-ik. Imiren kan, yuɣal-it-id yeẓri, yetḍfer Sidna Ɛisa
deg webrid.

<span id="an_11:1">11:1</span> Mi qṛib ad awḍen ɣer temdint n Lquds,
zdat n tuddar n Bitfaji akk-d Bitanya ɣer tama n yiɣil n uzemmur, Sidna
Ɛisa iceggeɛ sin seg inelmaden-is

<span id="an_11:2">11:2</span> yenna-yasen : Ṛuḥet ɣer taddart-nni
yellan zdat-wen, m'ara tawḍem aț-țafem aɣyul d amecṭuḥ yeqqen, leɛmeṛ
yerkeb fell-as ula d yiwen. Fsit-as-ed cced tawim-t-id.

<span id="an_11:3">11:3</span> Ma yella win i wen-d-yennan : « acimi
txeddmem ayagi ? » Innit-as : « yeḥwaǧ-it Ssid-nneɣ, taswiɛt kan a wen-t
id-yerr. »

<span id="an_11:4">11:4</span> Ṛuḥen inelmaden-nni ufan aɣyul deg webrid
yeqqen ɣer tewwurt n yiwen n wexxam, fsin-as ccedd.

<span id="an_11:5">11:5</span> Kra seg wid yellan dinna nnan asen : D
acu txeddmem akka ? Acuɣer i d-tserḥem i weɣyul-agi ?

<span id="an_11:6">11:6</span> Rran-asen akken i sen-d-yenna Sidna Ɛisa,
dɣa ǧǧan-ten.

<span id="an_11:7">11:7</span> Wwin-d aɣyul-nni i Sidna Ɛisa, ssersen
fell-as llebsa-nsen iwakken ad yerkeb fell-as.

<span id="an_11:8">11:8</span> Aṭas i s-ițessun llebsa-nsen deg webrid,
ma d wiyaḍ țessun-as tiseḍwa i d-ge?men si lexla.

<span id="an_11:9">11:9</span> Wid yezwaren d wid yettabaɛen țɛeggiḍen :
« ?usana, ad yețțubarek win i d-yusan s ɣuṛ Sidi Ṛebbi !

<span id="an_11:10">11:10</span> Tețțubarek tgeldit i d-yusan, tageldit
n Sidna Dawed baba-tneɣ ! ?usana ( tamanegt ) deg imukan ɛlayen. »

<span id="an_11:11">11:11</span> Sidna Ɛisa yewweḍ ɣer temdint n Lquds,
yekcem ɣer lǧameɛ iqedsen. Imuqel ayen akk i gdeṛṛun dina, imiren mi
geẓra ifut lḥal, iṛuḥ ɣer taddart n Bitanya nețța d tnac inelmaden-is.

<span id="an_11:12">11:12</span> Azekka-nni akken ffɣen si taddart n
Bitanya, Sidna Ɛisa yelluẓ.

<span id="an_11:13">11:13</span> Iwala si lbeɛd tameɣṛust yesɛan
iferrawen, iṛuḥ ad iqelleb kra ibakuṛen ara yečč. Mi gqeṛṛeb ɣuṛ-es,
yufa deg-s anagar iferrawen, axaṭer mačči d lawan n lexṛif.

<span id="an_11:14">11:14</span> Yenṭeq ɣuṛ-es zdat n inelmaden-is,
yenna-yas : Ur tețțuɣaleḍ ara a d-tefkeḍ lfakya !

<span id="an_11:15">11:15</span> Mi wwḍen ɣer temdint n Lquds, Sidna
Ɛisa yekcem ɣer lǧameɛ iqedsen, yebda itellif wid yețțaɣen znuzun dinna.
Yeqleb ṭṭwabel d ikersiyen n wid ițbeddilen idrimen akk-d wid yeznuzun
itbiren.

<span id="an_11:16">11:16</span> Ur yeǧǧi ula d yiwen ad yawi yid-es
lḥaǧa ɣer daxel n lǧameɛ.

<span id="an_11:17">11:17</span> Dɣa yesselmed lɣaci s imeslayen-agi :
Eɛni ur yețwakteb ara : Axxam-iw ad ițțusemmi d axxam n tẓallit i leǧnas
meṛṛa, ma d kunwi terram-t d axxam n imakaren !

<span id="an_11:18">11:18</span> Mi s-slan, lmuqedmin imeqqranen d
lɛulama uggaden-t, imiren țnadin amek ara t-nɣen, axaṭer lɣaci meṛṛa
wehmen deg uselmed-ines.

<span id="an_11:19">11:19</span> Mi d-yeɣli yiḍ, Sidna Ɛisa d
inelmaden-is ffɣen si temdint.

<span id="an_11:20">11:20</span> Azekka-nni ṣṣbeḥ mi d-ɛeddan syenna,
inelmaden-is walan tameɣṛust nni teqquṛ armi d iẓuran.

<span id="an_11:21">11:21</span> Buṭrus yemmekta-d ayen iɛeddan, yenna i
Sidna Ɛisa : A Sidi, muqel ! Tameɣṛust-nni iwumi tedɛiḍ teqquṛ !

<span id="an_11:22">11:22</span> Sidna Ɛisa yenṭeq yenna : A wen-d-iniɣ
tideț :

<span id="an_11:23">11:23</span> ma yenna walebɛaḍ i wedrar-agi « qleɛ
syenna tḍeggṛeḍ iman-ik ɣer lebḥeṛ» ma yumen ur icukket ara, atan a
d-yedṛu wayen i d-yenna.

<span id="an_11:24">11:24</span> Daymi i wen-qqaṛeɣ : kra wayen ara
tessutrem i Ṛebbi di tẓallit, amnet belli yewweḍ-ikkun-id yerna a
wen-d-ițțunefk.

<span id="an_11:25">11:25</span> M'ara tekkrem aț-țẓallem yili teṭṭfem
cceḥna i walebɛaḍ, semmḥet-as, iwakken baba-twen yellan deg igenwan a
wen-isemmeḥ ula i kunwi ddnubat nwen.

<span id="an_11:26">11:26</span> \[ Meɛna ma yella ur tețsemmiḥem ara i
wiyaḍ, baba-twen yellan deg igenwan ur wen-ițsemmiḥ ara ddnubat-nwen
daɣen i kunwi. \]

<span id="an_11:27">11:27</span> Uɣalen ɣer temdint n Lquds. Di
teswiɛt-nni, Sidna Ɛisa yella itezzi di Lǧameɛ iqedsen ; lmuqedmin
imeqqranen d lɛulama akk-d lecyux, qeṛṛben-d ɣuṛ-es

<span id="an_11:28">11:28</span> nnan-as : Ansi i k-d-tekka lḥekma-agi ?
Anwa i k-d-yefkan tazmert aț- țxedmeḍ ayagi ?

<span id="an_11:29">11:29</span> Sidna Ɛisa yerra-yasen : Ula d nekk a
kkun-steqsiɣ s yiwen usteqsi kan, ma terram-iyi-d, a wen-d-iniɣ ansi i
yi-d-tekka lḥekma s wayes i xeddmeɣ ayagi :

<span id="an_11:30">11:30</span> Anwa i d-iceggɛen Yeḥya ad isseɣḍes deg
waman, d Ṛebbi neɣ d imdanen ? Erret-iyi-d !

<span id="an_11:31">11:31</span> Bdan țemcawaṛen wway gar asen qqaṛen :
ma nerra-yas : « d Ṛebbi i t-id iceggɛen», a ɣ-d-yini : « acimi ihi ur
tuminem ara s Yeḥya ? »

<span id="an_11:32">11:32</span> Ma nenna-d : « d imdanen i t-id
iceggɛen... » Uggaden ma nnan-d akken, axaṭer lɣaci umnen akk belli
Yeḥya d nnbi.

<span id="an_11:33">11:33</span> Ihi rran-as i Sidna Ɛisa : Ur neẓri ara
! Sidna Ɛisa yerra-yasen : Ula d nekk ur wen-d-qqaṛeɣ ara ansi i
yi-d-tekka lḥekma s wayes xeddmeɣ ayagi.

<span id="an_12:1">12:1</span> Sidna Ɛisa yebda ițmeslay-asen s lemtul :
Yiwen wergaz yeẓẓa tafeṛṛant, izeṛṛeb-iț, yeɣza amkan i tɛeṣṣart n
tẓurin yerna yebna taxxamt n tɛessast. Issekra-ț i ixemmasen n tfeṛṛant
imiren iṛuḥ ad yinig.

<span id="an_12:2">12:2</span> Mi d-yewweḍ lweqt n tẓurin, iceggeɛ
aqeddac-is ɣer ixemmasen-nni iwakken a s-d-fken amur-is.

<span id="an_12:3">12:3</span> Meɛna ṭṭfen aqeddac-nni, wwten-t,
qecɛen-t ifassen-is d ilmawen.

<span id="an_12:4">12:4</span> Iceggeɛ-asen aqeddac wis sin , reggmen-t
yerna wwten-t ula d nețța ɣer uqeṛṛuy.

<span id="an_12:5">12:5</span> Iceggeɛ-asen aqeddac wis tlata, wagi
nɣan-t. Iceggeɛ-asen aṭas iqeddacen nniḍen, kra nɣan-ten kra wten-ten .

<span id="an_12:6">12:6</span> Yeqqim-as-d anagar mmi-s ameɛzuz.
Iceggeɛ-it d aneggaru ɣuṛ-sen, yenna : « ahat a t-qadṛen imi d mmi. »

<span id="an_12:7">12:7</span> Meɛna ixemmasen-agi nnan wway gar-asen :
« atan win ara iweṛten ! Ekkret a t-nenneɣ iwakken lweṛt nni ad yuɣal d
ayla-nneɣ !»

<span id="an_12:8">12:8</span> ?ṭfen-t-id wwten-t armi yemmut, imiren
ḍeggṛen-t ɣer beṛṛa n tfeṛṛant.

<span id="an_12:9">12:9</span> D acu ara yexdem tura bab n tfeṛṛant ? A
d-yas nețța s yiman-is, ad ineɣ ixemmasen-nni ad yernu ad iwekkel
tafeṛṛant-nni i wiyaḍ.

<span id="an_12:10">12:10</span> Eɛni ur teɣṛim ara awal-agi n tira
iqedsen ? Adɣaɣ i ḍeggṛen wid ibennun, d nețța i guɣalen d azṛu alemmas
yeṭṭfen lebni.

<span id="an_12:11">12:11</span>  Ayagi yekka-d s ɣuṛ Sidi Ṛebbi, yerna
ɣer ɣuṛ-nneɣ d ayen i gessewhamen !

<span id="an_12:12">12:12</span> Faqen belli fell-asen i d-yewwi
lemtel-agi. Bɣan a t-ṭṭfen imiren, lameɛna uggaden lɣaci ; dɣa ǧǧan-t,
ṛuḥen.

<span id="an_12:13">12:13</span> Kra ifariziyen akk-d kra seg wid yellan
si terbaɛt n Hiṛudus, ceggɛen ɣer Sidna Ɛisa iwakken a t-id-sseɣlin deg
wawal akken a t-ṭṭfen s imeslayen-is.

<span id="an_12:14">12:14</span> Usan-d nnan-as : A Sidi, neẓra belli
theddṛeḍ ṣṣeḥ, ur txeddmeḍ ara lxilaf ger yemdanen, tesselmadeḍ abrid n
Ṛebbi s tideț. Ini-yaɣ-d : d leḥlal neɣ d leḥṛam fell-aɣ ma nxelleṣ
tabzert i wugellid Qayṣer (yesṭeɛmeṛen tamurt-nneɣ) ?

<span id="an_12:15">12:15</span> Sidna Ɛisa ifaq i tḥila-nsen,
yenna-yasen : Acuɣer i yi-d-tneddim tifxeț ? Awit-iyi-d aṣurdi iwakken a
t-ẓreɣ.

<span id="an_12:16">12:16</span> Fkan-as-d aṣurdi dɣa yenna yasen :
Udem-agi d wayen yuran fell-as wi ten-ilan ? Nnan-as : N Qayṣer. Imiren
Sidna Ɛisa yenna-yasen :

<span id="an_12:17">12:17</span> Erret ihi i Qayṣer ayen yellan n
Qayṣeṛ, terrem i Ṛebbi ayen yellan n Ṛebbi. Qqimen wehmen deg-s.

<span id="an_12:18">12:18</span> Isaduqiyen yellan d wid ur nețțamen ara
s ḥeggu n lmegtin, usan-d ɣer Sidna Ɛisa steqsan-t :

<span id="an_12:19">12:19</span> A Sidi, atan wayen i ɣ-d yeǧǧa Sidna
Musa di ccariɛa : Ma yella yemmut wergaz yeǧǧa-d tameṭṭut-is, m'ur yesɛi
ara dderya, ilaq gma-s ad yerr tameṭṭut-nni iwakken a d-yesɛu dderya i
gma-s yemmuten.

<span id="an_12:20">12:20</span> Llan ihi sebɛa watmaten : amezwaru
yezweǧ yuɣal yemmut ur d-yeǧǧi ara dderya.

<span id="an_12:21">12:21</span> Wis sin yuɣ taǧǧalt-nni, yemmut ula d
nețța mbla ma yeǧǧa-d dderya. Akken daɣen i tedṛa d wis tlata,

<span id="an_12:22">12:22</span> ula d yiwen si sebɛa-nni i gzewǧen
yid-es ur d-yeǧǧi dderya. ?er taggara, ula ț-țameṭṭut-nni temmut.

<span id="an_12:23">12:23</span> Asmi ara d-ḥyun lmegtin, anwa si sebɛa
watmaten-nni ara ț-yesɛun ț-țameṭṭut-is imi i ț-uɣen di sebɛa yid-sen ?

<span id="an_12:24">12:24</span> Sidna Ɛisa yerra-yasen : Tɣelṭem ! Ur
tefhimem tira iqedsen, ur tessinem tazmert n Ṛebbi.

<span id="an_12:25">12:25</span> Axaṭer ass n ḥeggu n lmegtin, irgazen
ț-țlawin ur țemyezwaǧen ara, lameɛna ad ilin am lmalayekkat deg igenwan.

<span id="an_12:26">12:26</span> Ma d ayen yeɛnan ḥeggu n lmegtin,
leɛmeṛ ur teɣṛim di tektabt n Musa, mi t-id-iluɛa Sidi Ṛebbi zdat udarnu
ireqqen ? Yenna-yas-d : Nekk d Illu n Ibṛahim, d Illu n Isḥaq, d Illu n
Yeɛqub.

<span id="an_12:27">12:27</span> Ihi Ṛebbi mačči d Illu n lmegtin i
gella, lameɛna d Illu n wid yeddren. S tideț, atan tɣelṭem aṭas.

<span id="an_12:28">12:28</span> Yiwen n umusnaw n ccariɛa mi geẓra
Sidna Ɛisa ijaweb akken ilaq, iqeṛṛeb ɣuṛ-es yenna-yas : Anwa i d lameṛ
ameqqran di ccariɛa ?

<span id="an_12:29">12:29</span> Sidna Ɛisa yerra-yas : Atah lameṛ
ameqqran : ?ess-ed ay agdud n Isṛail ! Sidi Ṛebbi-nneɣ d yiwen.

<span id="an_12:30">12:30</span> Ilaq aț-țḥemmleḍ Sidi Ṛebbi s wul-ik, s
teṛwiḥt-ik akk, s wayen yellan di tezmert-ik akk-d lɛeqliya-k meṛṛa .

<span id="an_12:31">12:31</span> Atah wis sin : Ilaq aț-țḥemleḍ lɣiṛ-ik
am yiman-ik. Ulac lameṛ yugaren wigi.

<span id="an_12:32">12:32</span> Lɛalem-nni yenna-yas : ?-țideț a Sidi !
Ayen i d-tenniḍ d ṣṣeḥ ; Ṛebbi d yiwen ulac wayeḍ.

<span id="an_12:33">12:33</span> Yerna ma nḥemmel-it s wul-nneɣ, s
lɛeqliya-nneɣ, akk-d wayen yellan di țezmert-nneɣ meṛṛa, ma nḥemmel
daɣen lɣiṛ-nneɣ am yiman-nneɣ, annect-agi axiṛ n iseflawen akk-d
lewɛadi.

<span id="an_12:34">12:34</span> Sidna Ɛisa mi t-iwala ijaweb-ed s
tmusni, yenna-yas : Ur tebɛideḍ ara ɣef tgelda n Sidi Ṛebbi. Ulac win i
s-d-yernan asteqsi nniḍen.

<span id="an_12:35">12:35</span> Mi gella Sidna Ɛisa yesselmad di lǧameɛ
iqedsen yenna : Amek armi imusnawen n ccariɛa qqaṛen-d belli Lmasiḥ d
mmi-s n Sidna Dawed ?

<span id="an_12:36">12:36</span> S Ṛṛuḥ iqedsen i d-yenna Dawed s
yiman-is : Sidi Ṛebbi yenna-d i Sidi : Qqim ɣer tama-w tayeffust alamma
rriɣ iɛdawen-ik seddaw iḍaṛṛen-ik.

<span id="an_12:37">12:37</span> Dawed s yiman-is issawel-as « a Sidi »,
amek ihi yezmer ad yili d mmi-s ? Aṭas n lɣaci i s-yesmeḥsisen s lfeṛḥ.

<span id="an_12:38">12:38</span> Sidna Ɛisa yesselmad lɣaci yeqqaṛ-asen
: ?adret daɣen iman-nwen ɣef yimusnawen n ccariɛa i gḥemmlen ad ḥewwsen
s ijellaben iɣezfanen, ḥemmlen daɣen ad selmen fell-asen medden di
leswaq ;

<span id="an_12:39">12:39</span> țextiṛin imukan imezwura di leǧwameɛ
akk-d imukan lɛali di tmeɣṛiwin, lameɛna

<span id="an_12:40">12:40</span> tețțen ayla n tuǧǧal ; ssiɣzifen
taẓallit iwakken a ten-id-walin yemdanen. Lɛiqab-nsen ad yili d ameqqran
!

<span id="an_12:41">12:41</span> Sidna Ɛisa yella yeqqim deg umkan
iqublen asenduq i deg srusun lewɛadi, yețmuqul amek srusuyen lɣaci
lewɛadi-nsen. Aṭas n imeṛkantiyen yeggaren xiṛella n yedrimen.

<span id="an_12:42">12:42</span> Tusa-d yiwet n taǧǧalt tigellilt
tessers sin iṣurdiyen yesɛan azal n ṛebɛa twiztin n lfeṭṭa.

<span id="an_12:43">12:43</span> Sidna Ɛisa yessawel i inelmaden-is,
yenna yasen : A wen-d-iniɣ tideț : lweɛda i tessers taǧǧalt-agi
taẓawalit, tugar akk lewɛadi i ssersen wiyaḍ.

<span id="an_12:44">12:44</span> Axaṭer wiyaḍ seddqen seg wayen sɛan d
zzyada, ma d nețțat tseddeq ciṭṭuh-nni s wacu ara tɛic.

<span id="an_13:1">13:1</span> Mi d-iffeɣ Sidna Ɛisa si lǧameɛ iqedsen,
yiwen seg inelmaden-is yenna-yas : A Sidi, muqel acḥal yecbeḥ lebni-agi
! Acḥal cebḥen yedɣaɣen-is !

<span id="an_13:2">13:2</span> Sidna Ɛisa yerra-yas : Deg wayagi irkul i
tețwaliḍ, ur d-yețɣimi yiwen wedɣaɣ ɣef wayeḍ ; kullec ad ihudd.

<span id="an_13:3">13:3</span> Sidna Ɛisa yeqqim deg iɣil uzemmur
iqublen lǧameɛ iqedsen. Buṭrus, Yeɛqub, Yuḥenna akk-d Andriyus i gellan
yid-es, steqsan-t :

<span id="an_13:4">13:4</span> Ini-yaɣ-d melmi ara d-yedṛu wayagi ; d
acu ara ɣ-d-isbeggnen lweqt i deg ara yedṛu wannect-a.

<span id="an_13:5">13:5</span> Imiren, Sidna Ɛisa yebda yețweṣṣi ten :
?uṛ-wat win ara kkun-ikellxen !

<span id="an_13:6">13:6</span> Axaṭer aṭas ara d-yasen s yisem-iw, a
wen-d-inin : « D nekk i d Lmasiḥ » ad kellxen i waṭas n lɣaci.

<span id="an_13:7">13:7</span> M'ara teslem s tegrawliwin i d-ideṛṛun di
mkul amkan akk-d țid i d-iteddun, ur țțaggadet ara axaṭer ilaq a d-yedṛu
wannect-nni, lameɛna mačči ț-țaggara n ddunit i d-yewḍen.

<span id="an_13:8">13:8</span>  Agdud a d-yekker ɣer wayeḍ, tageldit
aț-țennaɣ ț-țayeḍ, a d-ilint zzelzlat di kra imukan, a d-yili laẓ ;
akkagi ara d-yebdu leɛtab di ddunit.

<span id="an_13:9">13:9</span> ?adret ɣef yiman-nwen ; atan a
kkun-caṛɛen zdat lɛulama n ccariɛa, a kkun-wten di leǧwameɛ. ?ef
ddemma-w, a kkun-sbedden zdat wid i gḥekmen tamurt akk-d igelliden
iwakken aț-țilim d inigan-iw zdat-nsen.

<span id="an_13:10">13:10</span> Lameɛna di tazwara ilaq lexbaṛ n lxiṛ
ad ițwabecceṛ uqbel i leǧnas meṛṛa.

<span id="an_13:11">13:11</span> M'ara kkun-ẓẓuɣṛen a kkun awin ɣer
ccṛeɛ, ur xeddmet ara anezgum ɣef wayen ara tinim ; init-ed kan ayen ara
wen-d-yasen di teswiɛt-nni, axaṭer mačči d kunwi ara imeslayen lameɛna d
Ṛṛuḥ iqedsen.

<span id="an_13:12">13:12</span> Yiwen ad yefk gma-s ɣer lmut, wayeḍ ad
yefk mmi-s ; dderya a d-kkren ɣer imawlan-nsen a ten-ssiwḍen ɣer lmut.

<span id="an_13:13">13:13</span> A kkun-keṛhen irkul ɣef ddemma n
yisem-iw. Lameɛna win ara yeṭṭfen alamma ț-țaggara ad ițwasellek.

<span id="an_13:14">13:14</span> Ass m'ara twalim lmuṣiba tameqqrant
tella deg umkan anda ur ilaq ara aț-țili, « win ara yeɣṛen ayagi ilaq ad
imeyyez ! » ass-nni wid ara yilin di tmurt n Yahuda ad rewlen ɣer idurar
;

<span id="an_13:15">13:15</span> win ara yilin s ufella n ssqef, ur
ikeččem ara ɣer wexxam-is iwakken a d-iddem leḥwayeǧ-is.

<span id="an_13:16">13:16</span> Akken daɣen win ara yilin di lexla, ur
yețțuɣal ara ɣer deffir iwakken a d-yawi abeṛnus-is.

<span id="an_13:17">13:17</span> A tawaɣit n tilawin ara yilin s tadist
akk-d țid ara yeṣṣuṭuḍen deg wussan-nni.

<span id="an_13:18">13:18</span> Dɛut ɣer Ṛebbi iwakken ur d-ideṛṛu ara
wannect-nni di ccetwa,

<span id="an_13:19">13:19</span> axaṭer deg wussan-nni, ad yili yiwen n
leɛtab ur neẓri seg wasmi i d-texleq ddunit ar ass-a, yerna d ayen ur
nețțuɣal a d-yedṛu.

<span id="an_13:20">13:20</span> Lemmer ur yessenqes ara Sidi Ṛebbi kra
seg wussan-nni, yiwen ur yezmir ad imneɛ. Meɛna issenqes seg-sen ɣef
ddemma n wid yextaṛ.

<span id="an_13:21">13:21</span> Di lweqt-nni ma yenna-yawen walebɛaḍ :
« Lmasiḥ atah dagi » neɣ «atan dihin», ur t-țțamnet ara.

<span id="an_13:22">13:22</span> Axaṭer a d-asen wid ara yerren
iman-nsen d Lmasiḥ neɣ d lenbiya, ad xeddmen lbeṛhanat akk-d licaṛat,
iwakken ad kellxen ma zemren ula d wid yextaṛ Sidi Ṛebbi.

<span id="an_13:23">13:23</span> Atah nniɣ-awen-d annect-agi uqbel a
d-yeḍru. --

<span id="an_13:24">13:24</span>  M'ara ɛeddin wussan n twaɣit-nni,
tafat n yiṭij aț-țenqes, aggur ur d-yețțak ara tiziri-ines,

<span id="an_13:25">13:25</span>  itran daɣen a d-ɣlin seg igenni, t
inezmarin n igenwan ad rgagint .

<span id="an_13:26">13:26</span> Imiren, ad anwali Mmi-s n bunadem
yusa-d s ufella n usigna s tezmert tameqqrant d lɛaḍima.

<span id="an_13:27">13:27</span> A d-iceggeɛ lmalayekkat-is ɣer yal
amkan n ddunit, a d-snejmaɛen seg yixfawen n ddunit wid i gextaṛ meṛṛa.

<span id="an_13:28">13:28</span> Meyyzet ihi ɣef lemtel n tmeɣṛust : mi
lqaqit isegman-is, fsan, fkan-d iferrawen, teẓram iqeṛṛeb-ed unebdu.

<span id="an_13:29">13:29</span> Akken ula d kunwi, m'ara twalim ayagi
meṛṛa yewweḍ-ed, ḥṣut belli yusa-d lweqt, Mmi-s n bunadem atan ɣer
tewwurt.

<span id="an_13:30">13:30</span> A wen-d-iniɣ tideț : lǧil-agi ur
ițɛeddi ara alamma yedṛa-d wayagi meṛṛa.

<span id="an_13:31">13:31</span> Igenni d lqaɛa ad fnun ma d
imeslayen-iw ur fennun ara.

<span id="an_13:32">13:32</span> ?ef wayen yeɛnan ass akk-d lweqt-nni
yiwen ur ten-yessin, ama d lmalayekkat deg igenwan ama d Mmi-s n
bunadem, anagar Baba Ṛebbi i ten-isnen.

<span id="an_13:33">13:33</span> Ur gganet ara, ɛasset iman-nwen imi ur
teẓrim ara melmi ara d-yaweḍ lweqt-nni.

<span id="an_13:34">13:34</span> Ad yili wass-nni am yiwen wergaz ara
yinigen ɣer lebɛid, ad iwekkel axxam-is i iqeddacen-is, yal yiwen s
ccɣel-is, imiren ad iweṣṣi aɛessas n tewwurt ad iɛiwez.

<span id="an_13:35">13:35</span> Ɛiwzet ihi, axaṭer ur teẓrim ara melmi
ara d-yas bab n wexxam, ama tameddit neɣ țnaṣfa n yiḍ, m'ara yeskkuɛ
uyaziḍ neɣ taṣebḥit.

<span id="an_13:36">13:36</span> ?adret a kkun-id-yaf teṭṭsem imi ur
teẓrim ara melmi ara d-yas.

<span id="an_13:37">13:37</span> Ayen akka i wen-d-nniɣ, nniɣ t-id i
mkul yiwen deg-wen : ɛiwzet !

<span id="an_14:1">14:1</span> Qqimen-d sin wussan i Tfaska n izimer n
leslak i deg xeddmen aɣṛum mbla tamtunt ( iɣes ). Lmuqedmin imeqqranen d
lɛulama, țnadin s tḥila, sebba s wayes ara ḥebbsen Sidna Ɛisa iwakken a
t-nɣen.

<span id="an_14:2">14:2</span> Qqaṛen : Ur nezmir ara a t-nessekcem ɣer
lḥebs deg wass n lɛid, neɣ m'ulac lɣaci ad sekkren ccwal.

<span id="an_14:3">14:3</span> Sidna Ɛisa yella di taddart n Bitanya,
deg wexxam n Semɛun ihelken lbeṛs ; mi qqimen ad ččen, ațaya yiwet n
tmeṭṭut tekcem-ed, tewwi-d yid-es taqbuct ițwaxedmen s wezṛu amellal,
teččuṛ d leɛṭeṛ yeṣfan ɣlayen. Teṛẓa taqbuct-nni, tesmar-iț ɣef wuqeṛṛuy
n Sidna Ɛisa.

<span id="an_14:4">14:4</span> Kra deg-sen zeɛfen nnan : Acuɣer i
tessexṣeṛ leɛṭeṛ-agi ?

<span id="an_14:5">14:5</span> Lemmer i t-nezzenz, a d-yawi akteṛ n telt
meyya twiztin n lfeṭṭa ara nefṛeq i igellilen ! Dɣa rfan ɣef
tmeṭṭut-nni.

<span id="an_14:6">14:6</span> Sidna Ɛisa yenna : Anfet-as acimi i
ț-tesnuɣnayem ? Ayen akka i yi-texdem d ayen yelhan !

<span id="an_14:7">14:7</span> Igellilen ad ilin daymen gar-awen,
tzemrem a ten-tɛiwnem melmi i wen yehwa ; ma d nekkini ur țɣimiɣ ara
daymen yid-wen.

<span id="an_14:8">14:8</span> Ayen tezmer a t-texdem texdem it : tedhen
lǧețța-w thegga-ț i temḍelt.

<span id="an_14:9">14:9</span> A wen-d-iniɣ tideț : di mkul amkan n
ddunit anda ara yețțubecceṛ lexbaṛ-agi n lxiṛ, a d-țmektayen
tameṭṭut-agi d wayen akka texdem.

<span id="an_14:10">14:10</span> Yudas n Qeṛyut yiwen si tnac inelmaden,
iṛuḥ ɣer imeqqranen n lmuqedmin, yemsefham yid-sen amek ara sen yezzenz
Sidna Ɛisa.

<span id="an_14:11">14:11</span> Feṛḥen aṭas mi s-slan, ɛuhden-t a
s-fken idrimen. Imiren Yudas ițqellib tagniț i deg ara sen-t-yezzenz.

<span id="an_14:12">14:12</span> Ass amenzu n Tfaska n weɣṛum mbla
tamtunt ( iɣes ), i deg zellun izimer n leslak, inelmaden nnan i Sidna
Ɛisa : Anda tebɣiḍ a nheggi imensi n Tfaska ?

<span id="an_14:13">14:13</span> Iceggeɛ sin seg inelmaden-is,
yenna-yasen : Ṛuḥet ɣer temdint, a d-temlilem d yiwen wergaz yewwi-d
tacmuxt n waman, tebɛet-eț ɣer wanda ara yekcem,

<span id="an_14:14">14:14</span> init i bab n wexxam-nni : Ssid-nneɣ
yenna-yak : « anda-ț texxamt i deg ara ččeɣ imensi n Tfaska n izimer
nekk d inelmaden-iw ? »

<span id="an_14:15">14:15</span> A kkun-yessali ɣer yiwet n tɣuṛfeț
tameqqrant iwesɛen, kullec yella deg-s. Dinna ara theggim imensi n
Tfaska.

<span id="an_14:16">14:16</span> Inelmaden ṛuḥen, mi wwḍen ɣer temdint,
ufan kullec akken i sen-t yenna. Dɣa heggan imensi n Tfaska.

<span id="an_14:17">14:17</span> Mi d-teɣli tmeddit, Sidna Ɛisa yusa-d
akk-d tnac-nni inelmaden.

<span id="an_14:18">14:18</span> Mi qqimen ad ččen, Sidna Ɛisa yenna
yasen : A wen-iniɣ tideț : yiwen seg-wen itețțen yid-i, ad iyi-ixdeɛ.

<span id="an_14:19">14:19</span> Yeɣli-d leḥzen fell-asen, bdan
steqsayen-t yiwen yiwen qqaṛen-as : A Sidi, neɣ mačči d nekk ?

<span id="an_14:20">14:20</span> Yenna-yasen : D yiwen seg-wen,
yessasnen yid-i talqimt n weɣṛum deg uḍebsi.

<span id="an_14:21">14:21</span> ?-țideț, Mmi-s n bunadem ad iṛuḥ akken
yețwakteb fell-as di tira iqedsen ; meɛna a nnger n wergaz-nni ara
t-ixedɛen. Axiṛ-as lemmer ur d-ilul ara ɣer ddunit !

<span id="an_14:22">14:22</span> Mi bdan tețțen, Sidna Ɛisa yeddem-d
aɣṛum, yeḥmed Ṛebbi, yebḍa-t, ifṛeq-it i inelmaden-is, yenna yasen :
?čet-eț, ayagi d-lǧețța-w.

<span id="an_14:23">14:23</span> Yeddem-ed daɣen lkas n ccṛab, yeḥmed
Ṛebbi, yefka-yasen, swan meṛṛa seg-s.

<span id="an_14:24">14:24</span> Sidna Ɛisa yenna-yasen : Ayagi d
idammen n leɛqed amaynut, d idammen-iw ara yazlen ɣef waṭas n yemdanen.

<span id="an_14:25">14:25</span> S tideț nniɣ-awen : ur țuɣaleɣ ara ad
sweɣ si lfakya n tẓurin, alamma d ass i deg ara sweɣ ccṛab ajdid di
tgelda n Ṛebbi.

<span id="an_14:26">14:26</span> Mi cnan isefra n ?abur, ulin ɣer yiɣil
n uzemmur.

<span id="an_14:27">14:27</span> Sidna Ɛisa yenna-yasen : A kkun-yewwet
akk wugur akken yețwakteb : Ad ewwteɣ ameksa, ulli ad rewlent ɣer mkul
lǧiha .

<span id="an_14:28">14:28</span> Yerna-yasen-d : Meɛna m'ara d-ḥyuɣ si
ger lmegtin a wen-zwireɣ ɣer tmurt n Jlili.

<span id="an_14:29">14:29</span> Buṭrus yenna-yas : ?as ad ccḍen akk,
nekkini ur țeccḍeɣ ara.

<span id="an_14:30">14:30</span> Sidna Ɛisa yerra-yas : A k-d-iniɣ tideț
: iḍ-agi uqbel ad yeskkuɛ uyaziḍ snat n tikkal, kečč a i-tnekṛeḍ tlata
iberdan.

<span id="an_14:31">14:31</span> Meɛna Buṭrus yenna-yas daɣen : Ad
qebleɣ ad dduɣ yid-ek ula ɣer lmut wala a k-nekkṛeɣ. Inelmaden nniḍen
nnan-d meṛṛa akken.

<span id="an_14:32">14:32</span> Mi wwḍen ɣer tmazirt n Jitsimani, Sidna
Ɛisa yenna-yasen i inelmaden-is : Qqimet dagi, ma d nekk ad ṛuḥeɣ ad
ẓalleɣ.

<span id="an_14:33">14:33</span> Yewwi yid-es Buṭrus, Yeɛqub akk-d
Yuḥenna. Yetḥeyyeṛ, tekcem-it tugdi.

<span id="an_14:34">14:34</span> Yenna-yasen : ?usseɣ s leḥzen n lmut ;
qqimet dagi, ɛiwzet !

<span id="an_14:35">14:35</span> Issebɛed iman-is fell-asen, iḍeggeṛ
iman-is ɣer lqaɛa, yedɛa ɣer Sidi Ṛebbi ma yella wamek ara yessebɛed
fell-as taswiɛt-nni n leɛtab.

<span id="an_14:36">14:36</span> Yeqqaṛ-as : A baba, a baba Ṛebbi ! Kečč
tzemreḍ i kullec ; ssebɛed fell-i lkas-agi n leɛtab. Lameɛna d lebɣi-k
kan ara yedṛun mačči d lebɣi-w.

<span id="an_14:37">14:37</span> Yuɣal-ed ɣer inelmaden-is, yufa-ten-id
ṭṭsen. Yenna i Buṭrus : A Semɛun, teṭṭseḍ ? Ur tezmireḍ ara aț-țɛiwzeḍ
ula d ssaɛa ?

<span id="an_14:38">14:38</span> Ɛiwzet tẓallem, iwakken ur tɣellim ara
deg ujeṛṛeb. Ṛṛuḥ yeǧhed yerna yebɣa, meɛna lǧețța ur tezmir ara, tulwa.

<span id="an_14:39">14:39</span> Issebɛed iman-is daɣen, iɛawed i
tẓallit-nni.

<span id="an_14:40">14:40</span> Mi d-yuɣal yufa-ten daɣen ṭsen,
iɣleb-iten nuddam. Ur ẓrin d acu ara s-d-erren.

<span id="an_14:41">14:41</span> Yuɣal-ed tikkelt tis tlata yenna yasen
: Mazal-ikkun teṭṭsem, testeɛfam ! Dayen tura, tewweḍ-ed teswiɛt-nni !
Mmi-s n bunadem ițusellem ger ifassen n imednuben.

<span id="an_14:42">14:42</span> Kkret fell awen a nṛuḥet ! Win i
yi-izzenzen yewweḍ-ed.

<span id="an_14:43">14:43</span> Mazal-it iheddeṛ, mi d-yewweḍ Yudas,
yiwen si tnac-nni. Ddan-d yid-es aṭas n lɣaci s iɛekkzan d ijenwiyen,
ceggɛen-ten-id lɛulama n ccariɛa, imeqqranen n lmuqedmin akk-d
imeqqranen n wegdud.

<span id="an_14:44">14:44</span> Win akken i gzenzen Sidna Ɛisa
yemsefham yid-sen, yenna-yasen : Win i ɣef ara selmeɣ, d nețța ;
ṭṭfet-eț tefkem-t i iɛessasen a t-awin.

<span id="an_14:45">14:45</span> Akken kan i d-yewweḍ, iqeṛṛeb ed ɣer
Sidna Ɛisa yenna-yas : A Sidi ! Dɣa isellem fell-as.

<span id="an_14:46">14:46</span> Imiren lɣaci mmɣen ɣef Sidna Ɛisa,
ṭṭfen-t.

<span id="an_14:47">14:47</span> Yiwen seg wid yellan dinna ijbed-ed
ajenwi, yewwet aqeddac n lmuqeddem ameqqran, igzem-as ameẓẓuɣ.

<span id="an_14:48">14:48</span> Sidna Ɛisa yenna-yasen : Teffɣem-d
ɣuṛ-i s ijenwiyen d iɛekzan am akken d amcum i lliɣ ?

<span id="an_14:49">14:49</span> Mkul ass lliɣ yid-wen sselmadeɣ di
lǧameɛ, yiwen ur yessers afus-is fell-i. Meɛna ayagi yedṛa-d, iwakken ad
nnekmalent tira iqedsen.

<span id="an_14:50">14:50</span> Imiren ǧǧan-t akk inelmaden-is, rewlen.

<span id="an_14:51">14:51</span> Yiwen ilemẓi yelsan anagar timelḥeft
itbeɛ-it. Emmɣen fell-as a t-ṭṭfen,

<span id="an_14:52">14:52</span> meɛna iserreḥ i tmelḥeft-nni, yerwel
akken d aɛeryan.

<span id="an_14:53">14:53</span> Wwin Sidna Ɛisa ɣer wexxam n lmuqeddem
ameqqran, anda nnejmaɛen imeqqranen n lmuqedmin, lɛulama n ccariɛa akk-d
imeqqranen n wegdud.

<span id="an_14:54">14:54</span> Buṭrus itbeɛ-it s lebɛid, armi d azniq
n wexxam n lmuqeddem ameqqran. Yeqqim ger iɛessasen, yesseḥmuy ɣer tmes.

<span id="an_14:55">14:55</span> Lmuqedmin imeqqranen akk-d tejmaɛt n
ccṛeɛ, țnadin cchada iṣṣeḥan s wacu ara ḥekmen fell-as s lmut, lameɛna
ur ufin ara.

<span id="an_14:56">14:56</span> Aṭas i gcehden fell-as s ẓẓur, lameɛna
cchadat-nsen ur ṣṣeḥant ara.

<span id="an_14:57">14:57</span> Kra deg-sen kkren-d ad cehden fell-as s
ẓẓur, nnan :

<span id="an_14:58">14:58</span> Nesla-yas mi d-yenna : « ad huddeɣ
lǧameɛ-agi iqedsen yebnan s ufus n wemdan ; di tlata wussan, ad bnuɣ
wayeḍ ur nețwabennuy ara s ufus n wemdan.»

<span id="an_14:59">14:59</span> Lameɛna ula ɣef wayagi cchadat nsen ur
ṣṣeḥant ara.

<span id="an_14:60">14:60</span> Lmuqeddem ameqqran ibedd di tlemmast n
tejmaɛt, yesteqsa Sidna Ɛisa yenna-yas : Ur d-tețțaraḍ ara awal ? Acu
akka i d-qqaṛen yemdanen-agi i d-icehden fell-ak ?

<span id="an_14:61">14:61</span> Sidna Ɛisa yessusem ur d-yerri acemma.
Ameqqran n lmuqedmin iɛawed isteqsa-t yenna-yas : Kečč, d Lmasiḥ Mmi-s n
Ṛebbi yețțubarken ?

<span id="an_14:62">14:62</span> Sidna Ɛisa yerra-yas : ?-țideț, d nekk
! Yerna aț-țeẓrem Mmi-s n bunadem yeqqim ɣer tama tayeffust n Bab n
tezmert ; a t-twalim asmi ara d-yas seg igenwan ɣef wusigna.

<span id="an_14:63">14:63</span> Lmuqeddem ameqqran icerreg aqenduṛ-is
yenna : Ur nuḥwaǧ ara inigan nniḍen !

<span id="an_14:64">14:64</span> Teslam akken yekfeṛ ? D acu twalam ?
?ekmen fell-as s lmut akken ma llan.

<span id="an_14:65">14:65</span> Kra seg-sen ssusufen-t, țɣummun-as
udem-is, kkaten-t s lbunyat qqaṛen-as : Eɛqel anwa i k-id-yewten !
Iɛessasen-nni wwin-t, kkaten-t s ibeqqayen.

<span id="an_14:66">14:66</span> Buṭrus mazal-it deg ufrag n wexxam n
lmuqeddem ameqqran ; ațaya yiwet n tqeddact,

<span id="an_14:67">14:67</span> twala-t yesseḥmay, tmuqel-it nezzeh,
tenna yas : Ula d kečč telliḍ akk-d Ɛisa anaṣari.

<span id="an_14:68">14:68</span> Inkeṛ yenna : Ur ẓriɣ, ur fhimeɣ ayen i
d-teqqaṛeḍ. Dɣa yeffeɣ, iṛuḥ ɣer wesqif. Imiren kan yeskkuɛ uyaziḍ .

<span id="an_14:69">14:69</span> Twala-t daɣen tqeddact-nni, tenna i wid
yellan dinna : Argaz-agi d yiwen seg-sen ! Yenkeṛ tikkelt tis snat.

<span id="an_14:70">14:70</span> Taswiɛt kan, wid yellan dinna nnan
daɣen i Buṭrus : Mbla ccekk ula d kečč telliḍ seg-sen, axaṭer d ajlili i
telliḍ.

<span id="an_14:71">14:71</span> Yebda yețgalla yeqqaṛ : A yi-inɛel
Ṛebbi ma skaddbeɣ ! Ur ssineɣ ara argaz-agi i ɣef tețmeslayem.

<span id="an_14:72">14:72</span> Imiren kan yeskkuɛ uyaziḍ tikkelt tis
snat, imiren Buṭrus yemmekta-d awal i s-d-yenna Sidna Ɛisa : « uqbel ad
yeskuɛ uyaziḍ tikkelt tis snat, a yi-tnekkṛeḍ tlata iberdan. » Dɣa
yeṭṭerḍeq d imeṭṭawen.

<span id="an_15:1">15:1</span> ?ṣbeḥ zik, lmuqedmin imeqqranen ruḥen
mcawaṛen akk-d imeqqranen n wegdud, lɛulama n ccariɛa akk dusqamu n
ccṛeɛ. Urzen Sidna Ɛisa, wwin-t sellmen-t i Bilaṭus.

<span id="an_15:2">15:2</span> Bilaṭus yesteqsa-t yenna yas : D kečč i d
agellid n wat Isṛail ? Sidna Ɛisa yerra-yas : Tenniḍ-t-id.

<span id="an_15:3">15:3</span> Lmuqedmin imeqqranen ccetkan fell-as ɣef
waṭas n temsalin.

<span id="an_15:4">15:4</span> Bilaṭus yerna yesteqsa-t : Ur d-tețțaraḍ
ara awal ? Ur tesliḍ ara ayen akk s wayes i d-țcetkin fell-ak ?

<span id="an_15:5">15:5</span> Meɛna Sidna Ɛisa ur d-yerri acemma ;
Bilaṭus yewhem deg-s.

<span id="an_15:6">15:6</span> Di mkul lɛid, Bilaṭus ițserriḥ-ed i yiwen
umeḥbus, win ara s-ssutren lɣaci.

<span id="an_15:7">15:7</span> Yella yiwen umeḥbus isem-is Barabas,
yețwaḥbes nețța akk-d imcewwlen nniḍen ɣef ddemma n ccwal i d-yeskker,
yerna yenɣa tamgeṛṭ.

<span id="an_15:8">15:8</span> Lɣaci ulin ɣer Bilaṭus iwakken a
s-ssutren ayen yennum ixeddem-asen-t.

<span id="an_15:9">15:9</span> Bilaṭus yerra-yasen-d : Tebɣam a
wen-d-serrḥeɣ i ugellid n wat Isṛail ?

<span id="an_15:10">15:10</span> Axaṭer ifaq belli s tismin i
s-t-id-wwin lmuqedmin imeqqranen.

<span id="an_15:11">15:11</span> Lameɛna lmuqedmin imeqqranen sḥeṛcen
lɣaci iwakken ad inin i Bilaṭus: « d Barabas iwumi ara d-tserrḥeḍ. »

<span id="an_15:12">15:12</span> Bilaṭus yenna-yasen daɣen : D acu
tebɣam ad xedmeɣ s win iwumi teqqaṛem agellid n wat Isṛail ?

<span id="an_15:13">15:13</span> ?ɛeggiḍen-as : ?emmeṛ-it ɣef wumidag !

<span id="an_15:14">15:14</span> Bilaṭus yenna-yasen : D acu i gexdem n
diri ? Rnan țɛeggiḍen akteṛ : ?emmeṛ-it ɣef wumidag !

<span id="an_15:15">15:15</span> Imi i gebɣa Bilaṭus ad yeddu di lebɣi i
lɣaci, iserreḥ-ed i Barabas, ma d Sidna Ɛisa yefka lameṛ a t-ewten s
ujelkkaḍ, syenna a t-semmṛen ɣef wumidag.

<span id="an_15:16">15:16</span> Lɛeskeṛ wwin Sidna Ɛisa ɣer wefrag n
lbeṛj, ssawlen-d i terbaɛt nsen.

<span id="an_15:17">15:17</span> Sburren-as abeṛnus azeggaɣ, xedmen-d
taɛeṣṣabt s isennanen ssersen-ț ɣef wuqeṛṛuy-is.

<span id="an_15:18">15:18</span> Stehzayen fell-as qqaṛen-as : Azul
fell-ak, ay agellid n wat Isṛail !

<span id="an_15:19">15:19</span> Kkaten-t s uɣanim ɣer uqeṛṛuy,
ssusufen-t, kerfen tigecrar iwakken ad seǧǧden zdat-es.

<span id="an_15:20">15:20</span> Mi stehzan fell-as, kksen-as
abeṛnus-nni azeggaɣ, rran-as lqecc-is, imiren wwin-t ɣer beṛṛa iwakken a
t-ṣemmṛen ɣef lluḥ.

<span id="an_15:21">15:21</span> Iɛedda-d syenna yiwen umsebrid i
d-yuɣalen si lexla, isem-is Semɛun n Qiṛwan, baba-s n Alexandrus akk-d
Rufus ; ḥeṛsen-t lɛeskeṛ iwakken ad ibbib amidag n Sidna Ɛisa.

<span id="an_15:22">15:22</span> ?ẓuɣṛen Sidna Ɛisa armi d yiwen n
wemkan ițțusemman Gulguṭa, yeɛni « tiɣilt n uqeṛṛuy.»

<span id="an_15:23">15:23</span> Fkan-as ad isew ccṛab ixelḍen s uselɣaɣ
n lmuṛ, lameɛna yugi a t-isew.

<span id="an_15:24">15:24</span> Semmṛen-t ɣef lluḥ, gren tasɣaṛt
iwakken ad feṛqen llebsa-s.

<span id="an_15:25">15:25</span> Aț-țili d țesɛa n ṣṣbeḥ mi t-ṣemmṛen
ɣef wumidag.

<span id="an_15:26">15:26</span> Uran sebba ɣef wacu i t-semmṛen : «
Wagi d agellid n wat Isṛail.»

<span id="an_15:27">15:27</span> Semmṛen daɣen sin yemcumen, yiwen ɣer
uyeffus-is wayeḍ ɣer uẓelmaḍ-is.

<span id="an_15:28">15:28</span> S wakka, yețwakemmel wayen yuran di
tira iqedsen : Seddan-t di lehṣab n yemcumen.

<span id="an_15:29">15:29</span> Kra n wid yețɛeddayen syenna reggmen-t,
țhuzzun iqeṛṛay-nsen, qqaṛen-as : Hey ! a win yețhuddun lǧameɛ iqedsen,
ibennu-t di tlata wussan,

<span id="an_15:30">15:30</span> sellek iman-ik ! ers-ed seg umidag- ik
!

<span id="an_15:31">15:31</span> Ula d imeqqranen n lmuqedmin d lɛulama
n ccariɛa țaḍsan fell-as, qqaṛen gar-asen : Isellek wiyaḍ, ur yezmir ad
isellek iman-is.

<span id="an_15:32">15:32</span> A d-iṣubb ihi tura seg umidag,
Lmasiḥ... Agellid n wat Isṛail ! A nwali iwakken a namen. Ula d wid
ițțuṣemmṛen yid-es reggmen-t.

<span id="an_15:33">15:33</span> Aț-țili d leǧwahi n tnac mi d yeɣli
ṭṭlam ɣef ddunit meṛṛa, armi d tlata n tmeddit.

<span id="an_15:34">15:34</span> ?ef tlata n tmeddit, Sidna Ɛisa iɛeggeḍ
s ṣṣut ɛlayen : Eluwa, Eluwa, Lama sabaqtani ? Yeɛni : Illu-iw ! Illu-iw
! acuɣer i yi teǧǧiḍ ?

<span id="an_15:35">15:35</span> Kra seg wid yellan dinna slan-as, nnan
: Slet-as, atan yessawal i Sidna Ilyas !

<span id="an_15:36">15:36</span> Yiwen seg-sen iṛuḥ yesselxes-ed ameččim
n taḍuṭ di lxell, icudd-it ɣer tɣanimt, imekken-as-t iwakken ad isew,
yenna : Aṛǧut a nwali ma yella a d-yas Sidna Ilyas a t-id-iṣṣub seg
umidag !

<span id="an_15:37">15:37</span> Meɛna Sidna Ɛisa iɛeggeḍ imiren kan,
dɣa yessufeɣ taṛwiḥt.

<span id="an_15:38">15:38</span> Leḥjab n wemkan iqedsen n lǧameɛ,
icerreg ɣef sin seg yixef ufella, armi d ixef n wadda.

<span id="an_15:39">15:39</span> Yiwen umeqqran n lɛeskeṛ ibedd zdat
Sidna Ɛisa ; mi gwala amek i gessufeɣ taṛwiḥt, yenna : ?-țideț,
argaz-agi d Mmi-s n Ṛebbi !

<span id="an_15:40">15:40</span> Kra tilawin țmuqulent si lebɛid. Llant
gar-asent Meryem tamagdalit, Meryem yemma-s n Yeɛqub ameẓyan, n Yuses
akk-d Salumi.

<span id="an_15:41">15:41</span> Llant daɣen tilawin-nni meṛṛa i
t-ittabaɛen, i s-iqeddcen mi gella di tmurt n Jlili akk-d waṭas n
tilawin nniḍen i d-yeddan yid-es ɣer temdint n Lquds.

<span id="an_15:42">15:42</span> Mi d-teɣli tmeddit, yewweḍ-ed Yusef n
temdint n Arimati, yellan d argaz mucaɛen aṭas di tejmaɛt n ccṛeɛ ; ula
d nețța yessaram a d-tass tgelda n Sidi Ṛebbi.

<span id="an_15:43">15:43</span> ?-țameddit n wass i deg țheggin
iman-nsen i wass n westeɛfu, daymi Yusef ur ikukra ara ad iṛuḥ ɣer
Bilaṭus iwakken ad issuter lǧețța n Sidna Ɛisa.

<span id="an_15:44">15:44</span> Mi gesla s Sidna Ɛisa yemmut, Bilaṭus
yewhem. Yessawel i umeqqran n meyya iɛsekṛiwen, isteqsa-t ma yella aṭas
aya segmi yemmut.

<span id="an_15:45">15:45</span> Mi s-d-yerra lexbaṛ, Bilaṭus iserreḥ-as
i Yusef ad yawi lǧețța n Sidna Ɛisa.

<span id="an_15:46">15:46</span> Yusef iṛuḥ yuɣ-ed lekfen, iṣubb-ed
lǧețța n Sidna Ɛisa, ikfen-it, yewwi-t issers-it deg yiwen uẓekka yeɣzan
deg wezṛu am lɣaṛ, imiren yessegrareb azṛu ɣef yimi uẓekka-nni.

<span id="an_15:47">15:47</span> Meryem tamagdalit d Meryem yemma-s n
Yeɛqub, țmuqulent iwakken ad ẓren-t anda i t-ssersen.

<span id="an_16:1">16:1</span> Mi gɛedda wass n westeɛfu, Meryem
tamagdalit d Meryem yemma-s n Yeɛqub d Salumi uɣent-ed leɛṭeṛ iwakken ad
dehnent lǧețța n Sidna Ɛisa.

<span id="an_16:2">16:2</span> Ass amezwaru n dduṛt, ṣṣbeḥ zik mi
d-yecṛeq yiṭij, ṛuḥent ɣer uẓekka.

<span id="an_16:3">16:3</span> Qqaṛent wway gar-asent : Anwa ara
ɣ-yekksen azṛu-nni ɣef yimi uẓekka ?

<span id="an_16:4">16:4</span> Mi refdent allen-nsent, walant azṛu-nni
ameqqran yegrareb akkin.

<span id="an_16:5">16:5</span> Kecment ɣer daxel uẓekka , walant yiwen
ilemẓi yeqqim ɣer lǧiha tayeffust, yelsa llebsa tamellalt ; dehcent.

<span id="an_16:6">16:6</span> Yenna-yasent : Ur xellɛemt ara !
Tețnadimt ɣef Ɛisa anaṣari win yețwasemmṛen ɣef wumidag ? Ulac-it dagi,
yeḥya-d si ger lmegtin. Muqlemt, atan wemkan anda i t-ssersen.

<span id="an_16:7">16:7</span> Ṛuḥemt tura, inimt-asen i inelmaden-is
akk-d Buṭrus : atan yezwar ɣer tmurt n Jlili ; dinna ara t-teẓrem akken
i wen-t-yenna.

<span id="an_16:8">16:8</span> Ffɣent-ed seg uẓekka-nni, rewlent s
tergagit d lxelɛa, iffeɣ-itent leɛqel, daymi ur ɛawdent i yiwen ayen
yedṛan.

<span id="an_16:9">16:9</span> Sidna Ɛisa yeḥya-d si ger lmegtin ass
amezwaru n dduṛt, ass i d-yernan ɣef wass n westeɛfu. Di tazwara
isbeggen-ed iman-is i Meryem tamagdalit, seg i d-issufeɣ sebɛa n leǧnun.

<span id="an_16:10">16:10</span> Wid akk iteddun d Sidna Ɛisa,
mazal-iten di leḥzen d imeṭṭawen, mi d-tewwi Meryem lexbaṛ i inelmaden.

<span id="an_16:11">16:11</span> Mi slan yis yeḥya-d si ger lmegtin
yerna twala-t, ur ț-uminen ara.

<span id="an_16:12">16:12</span> Yesbeggen-ed iman-is s ṣṣifa nniḍen, i
sin seg inelmaden iteddun ɣer lexla.

<span id="an_16:13">16:13</span> Uɣalen-d xebbṛen inelmaden nniḍen,
lameɛna ula d nutni ur ten uminen ara.

<span id="an_16:14">16:14</span> Yesbeggen-ed iman-is i ḥdac-nni
inelmaden mi llan tețțen. Ilumm-iten ɣef lqella n liman-nsen d wulawen
nsen yeqquṛen, imi ur uminen ara wid akk i t-yeẓran yeḥya-d.

<span id="an_16:15">16:15</span> Dɣa yenna-yasen : Ṛuḥet beccṛet di
ddunit meṛṛa, lexbaṛ n lxiṛ i yemdanen di mkul amkan.

<span id="an_16:16">16:16</span> Win ara yamnen, ara yețwaɣeḍsen, ad
ițțusellek ; ma d win ur nețțamen ara, ur yețwasellak ara.

<span id="an_16:17">16:17</span> Atnah lbeṛhanat ara xeddmen wid
yețțamnen yis-i : S yisem-iw ad ssufuɣen leǧnun, ad heddṛen timeslayin
nniḍen,

<span id="an_16:18">16:18</span> ɣas ṭṭfen izerman neɣ swan ssem, ur
sen-ixeddem acemma ; ad srusun ifassen-nsen ɣef yimuḍan a ten sseḥlun.

<span id="an_16:19">16:19</span> Mi gekfa yid-sen ameslay, Sidna Ɛisa
yețwarfed ɣer igenni, yeqqim ɣer uyeffus n Sidi Ṛebbi.

<span id="an_16:20">16:20</span> Inelmaden ṛuḥen ad beccṛen di mkul
amkan ; Sidi Ṛebbi yețțili yid sen, yețbeggin-ed s waṭas lbeṛhanat,
tideț n wayen țbecciṛen.

------------------------------------------------------------------------

[Next: Luke](luk)
