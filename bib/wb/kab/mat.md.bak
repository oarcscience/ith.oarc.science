[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Next](mar.md) 

------------------------------------------------------------------------

### Kabyle Bible: Matthew

<span id="an_1:1">1:1</span> A ten-an izuṛan n Ɛisa Lmasiḥ yellan si
dderya n Sidna Dawed akk-d Sidna Ibṛahim :

<span id="an_1:2">1:2</span> Sidna Ibṛahim yeǧǧa-d Isḥaq, Isḥaq yeǧǧa-d
Yeɛqub, Yeɛqub yeǧǧa-d Yahuda d watmaten-is.

<span id="an_1:3">1:3</span> Yahuda akk-d Tamaṛ ǧǧan-d Fares, akk-d
Ziraḥ ; Fares yeǧǧa-d Ḥesrun, Ḥesrun yeǧǧa-d Aram.

<span id="an_1:4">1:4</span> Aram yeǧǧa-d Ɛaminadab, Ɛaminadab yeǧǧa-d
Naḥsun, Naḥsun yeǧǧa-d Salmun.

<span id="an_1:5">1:5</span> Salmun d Raḥab ǧǧan-d Buɛaz, Buɛaz akk-d
Rut sɛan-d Ɛubed, Ɛubed yeǧǧa-d Yassa.

<span id="an_1:6">1:6</span> Yassa yeǧǧa-d Sidna Dawed, Sidna Dawed
yuɣal d agellid, yeǧǧa-d ɣer tmeṭṭut n Uryaḥ Sidna Sliman.

<span id="an_1:7">1:7</span> Sidna Sliman yeǧǧa-d Raḥabɛam, Raḥabɛam
yeǧǧa-d Abiya, Abiya yeǧǧa-d Asaf,

<span id="an_1:8">1:8</span> Asaf yeǧǧa-d Yehucafat ; Yehucafat yeǧǧa-d
Yihuram ; Yihuram yeǧǧa-d Ɛuzya ;

<span id="an_1:9">1:9</span> Ɛuzya yeǧǧa-d Yuṭam ; Yuṭam yeǧǧa-d Aḥaz ;
Aḥaz yeǧǧa-d Ḥizeqya ;

<span id="an_1:10">1:10</span> Ḥizeqya yeǧǧa-d Mennac ; Mennac yeǧǧa-d
Ɛamun ; Ɛamun yeǧǧa-d Yuciya ;

<span id="an_1:11">1:11</span> Yuciya yeǧǧa-d Yixunya akk-d watmaten-is,
di lweqt i deg iqaldiyen wwin at Isṛail d imeḥbas ɣer tmurt n Babilun.

<span id="an_1:12">1:12</span> Mbeɛd lweqt n usgiǧǧi ɣer tmurtn Babilun,
Yixunya yeǧǧa-d Calatyel ; Calatyel yeǧǧa-d Zurubabil .

<span id="an_1:13">1:13</span> Zurubabil yeǧǧa-d Abihud. Abihud yeǧǧa-d
Ilyaqim ; Ilyaqim yeǧǧa-d Ɛazuṛ ;

<span id="an_1:14">1:14</span> Ɛazuṛ yeǧǧa-d Saduq ; Saduq yeǧǧa-d Yaxin
; Yaxin yeǧǧa-d Ilihud.

<span id="an_1:15">1:15</span> Ilhud yeǧǧa-d Ilɛazaṛ ; Ilɛazaṛ yeǧǧa-d
Mattan ; Mattan yeǧǧa-d Yeɛqub.

<span id="an_1:16">1:16</span> Yeɛqub yeǧǧa-d Yusef, d Yusef agi i d
argaz n Meryem i d-yeǧǧan Sidna Ɛisa i gețțusemman Lmasiḥ.

<span id="an_1:17">1:17</span> Si lweqt n Sidna Ibṛahim armi d lweqt n
Sidna Dawed, ɛeddan ṛbeɛṭac n leǧyal. Ɛeddan daɣen ṛbeɛṭac n leǧyal si
lweqt n Sidna Dawed armi d lweqt n usgiǧǧi ɣer tmurt n Babilun. Si
lweqt-agi n usgiǧǧi armi d lweqt n Lmasiḥ ɛeddan daɣen ṛbeɛṭac n leǧyal.

<span id="an_1:18">1:18</span> Atan wamek i d-ilul Sidna Ɛisa : yemma-s
Meryem tella tețwaxḍeb i yiwen wergaz ițțusemman Yusef. S tezmert n Ṛṛuḥ
iqedsen, terfed s tadist uqbel aț-țeddu ț-țislit.

<span id="an_1:19">1:19</span> Yusef axḍib-is, yellan d argaz n ṣṣwab,
ur yebɣi ara a ț-țicemmet, dɣa yeqsed ad imsefṛaq yid-es s tuffra.

<span id="an_1:20">1:20</span> Akken yețxemmim i waya, yers-ed ɣuṛ-es
lmelk n Ṛebbi di targit yenna-yas : A Yusef ! A mmi-s n Dawed ! Ur
țțaggad ara aț-țesɛuḍ Meryem ț-țameṭṭut-ik, axaṭer llufan yellan di
tɛebbuṭ-is, yusa-yas-d s Ṛṛuḥ iqedsen.

<span id="an_1:21">1:21</span> A d-tesɛu aqcic, a s-tsemmiḍ Ɛisa, axaṭer
d nețța ara iselken lumma-s si ddnubat-nsen.

<span id="an_1:22">1:22</span> Ayagi akk yedṛa iwakken ad ițwakemmel
wayen i d-yenna Sidi Ṛebbi seg imi n nnbi Iceɛya :

<span id="an_1:23">1:23</span> Ațan tɛezrit aț-țerfed tadist, a d-tesɛu
aqcic ad ițțusemmi Imanuwil yeɛni :« Ṛebbi yid-nneɣ.»

<span id="an_1:24">1:24</span> Mi i d-yuki Yusef, ixdem ayen i s-d-yenna
lmelk n Sidi Ṛebbi, yeqbel Meryem aț-țili ț-țameṭṭut-is ; yewwi-ț-id ɣer
wexxam-is.

<span id="an_1:25">1:25</span> Meɛna ur ț-innul ara armi i d-tesɛa mmi-s
iwumi isemma Ɛisa.

<span id="an_2:1">2:1</span> Sidna Ɛisa ilul di taddart n Bitelḥem, di
tmurt n Yahuda di lweqt n ugellid Hiṛudus ameqqran, kra n imusnawen
usan-d si cceṛq ɣer temdint n Lquds, iwakken ad steqsin :

<span id="an_2:2">2:2</span> anda ilul llufan-nni ara yilin d agellid n
wat Isṛail ? Axaṭer nwala-d itri-ines si cceṛq, nusa-d a t-neɛbed.

<span id="an_2:3">2:3</span> Agellid Hiṛudus akk-d imezdaɣ n temdint n
Lquds meṛṛa dehcen, yerwi lxaṭer-nsen mi slan s lexbaṛ-agi.

<span id="an_2:4">2:4</span> Hiṛudus yesnejmaɛ-ed akk lmuqedmin d
lɛulama n wegdud, isteqsa-ten ɣef wemkan anda ara d-ilal Lmasiḥ ara
d-yasen.

<span id="an_2:5">2:5</span> Nnan-as : Ahat di tmurt n Yahuda di taddart
n Bitelḥem ! Axaṭer atan wayen i gura nnbi Mixa :

<span id="an_2:6">2:6</span> I kemm a taddart n Bitelḥem, ur telliḍ ara
ț-țaneggarut ger temdinin n Yahuda, axaṭer seg-em ara d-iffeɣ ugellid
ara yeksen at Isṛail agdud-iw.

<span id="an_2:7">2:7</span> Hiṛudus yessawel i imusnawen nni s tuffra,
isteqsa-ten si melmi i walan itri-nni.

<span id="an_2:8">2:8</span> Dɣa iceggeɛ-iten ɣer Bitelḥem, yenna-yasen
: Nadit lexbaṛ n ṣṣeḥ ɣef weqcic-agi, m'ara t-tafem, init-iyi-d iwakken
ad ṛuḥeɣ ula d nekk a t-ɛabdeɣ.

<span id="an_2:9">2:9</span> Mi slan i ugellid, ṛuḥen. AAkken kan i
ffɣen, walan itri-nni i ẓran di cceṛq yezwar, iteddu zdat-sen. MMi
gewweḍ sennig wemkan anda yella weqcic-nni, yeḥbes.

<span id="an_2:10">2:10</span> Feṛḥen aṭas mi walan itri-nni.

<span id="an_2:11">2:11</span> Kecmen ɣer wexxam-nni, walan llufan akk-d
yemma-s Meryem ; tɛeǧben s weqcic-nni dɣa seǧǧden zdat-es. FFsin
tiyemmusin-nsen, fkan-as tirezfin : ddheb, lebxuṛ akk-d leɛṭeṛ ɣlayen.

<span id="an_2:12">2:12</span> Sidi Ṛebbi ixebbeṛ-iten-id di targit ur
țțuɣalen ara ɣer Hiṛudus, dɣa uɣalen ɣer tmurt-nsen seg ubrid nniḍen.

<span id="an_2:13">2:13</span> Mi ṛuḥen, lmelk n Sidi Ṛebbi idheṛ-as-ed
i Yusef di targit, yenna-yas-ed :-- Kker, ddem aqcic akk-d yemma-s,
rewlet ɣer tmurt n Maṣeṛ, qqimet dinna alamma nniɣ-ak-ed a d-tuɣaleḍ,
axaṭer Hiṛudus ad iqelleb ɣef weqcic-agi iwakken a t-ineɣ.

<span id="an_2:14">2:14</span> Yusef ikker yewwi aqcic-nni akk-d yemma-s
deg iḍ, yerwel ɣer tmurt n Maṣeṛ.

<span id="an_2:15">2:15</span> Yeqqim dinna armi yemmut Hiṛudus, iwakken
ad idṛu wayen i d-yenna Sidi Ṛebbi seg imi n nnbi Huceɛ : Ssawleɣ-as i
Mmi a d-iffeɣ si tmurt n Maṣer.

<span id="an_2:16">2:16</span> Mi gwala Hiṛudus belli kelxen-t
imusnawen-nni, ikcem-it zzɛaf d ameqqran, iceggeɛ ɣer taddart n Bitelḥem
akk-d ț-țmura i s-d-izzin, ad nɣen arrac meṛṛa yesɛan si sin iseggasen d
akessar, s wakken yella leḥsab i s-d-fkan imusnawen-nni.

<span id="an_2:17">2:17</span> Dɣa yețwakemmel wayen i d yenna nnbi
Irmiya :

<span id="an_2:18">2:18</span> Yekker leɛyaḍ di taddart n Rama, nesla i
imeṭṭawen d umeǧǧed, d Ṛaḥil i gețrun ɣef warraw-is, tegguma aț-țesbeṛ
fell-asen, axaṭer mmuten.

<span id="an_2:19">2:19</span> Mi gemmut Hiṛudus ameqqran, lmelk n Sidi
Ṛebbi iweḥḥa-d i Yusef di targit mi gella di tmurt n Maṣer,

<span id="an_2:20">2:20</span> yenna-yas : Kker, ddem aqcic d yemma-s
tuɣaleḍ ɣer tmurt n wat Isṛail, axaṭer wid yebɣan ad nɣen aqcic-nni,
mmuten.

<span id="an_2:21">2:21</span> Yusef iddem aqcic-nni d yemma-s, yuɣal
ɣer tmurt n wat Isṛail

<span id="an_2:22">2:22</span> Meɛna mi gesla belli d Aṛxilyus mmi-s n
Hiṛudus, i gellan d agellid ɣef tmurt n Yahuda, yuggad. SSidi Ṛebbi
iɛeggen-as-ed di targit, iṛuḥ ɣer tmurt n Jlili,

<span id="an_2:23">2:23</span> izdeɣ deg yiwet n taddart ițțusemman
Naṣaret, iwakken ad yedṛu wayen i d-nnan lenbiya : Ad ițțusemmi Anaṣari.

<span id="an_3:1">3:1</span> Deg wussan-nni, iban-ed Yeḥya aɣeṭṭas,
yețbecciṛ deg unezṛuf n tmurt n Yahuda,

<span id="an_3:2">3:2</span> iqqaṛ-ed : Tubet, beddlet tikli, axaṭer
tagelda n igenwan tqeṛṛeb-ed.

<span id="an_3:3">3:3</span> Fell-as i d-immeslay nnbi Iceɛya mi d-yenna
: Ț-țaɣect n win ițɛeggiḍen di lxali : Heggit abrid n Sidi Ṛebbi,
ssemsawit iberdan-is.

<span id="an_3:4">3:4</span> Yeḥya yelsa llebsa yețwaxedmen s ccɛeṛ n
welɣem, tabagust n weglim ɣef wammas-is, tamɛict-is d ibẓaẓ akk-d tament
n lexla.

<span id="an_3:5">3:5</span> Imezdaɣ meṛṛa n temdint n Lquds, tamurt n
Yahuda akk-d tmura i d-yezzin i wasif n Urdun, țțasen-d ɣuṛ-es

<span id="an_3:6">3:6</span> iwakken a d-qiṛṛen s ddnubat nsen, nețța
yesseɣḍas-iten deg wasif nni n Urdun.

<span id="an_3:7">3:7</span> Mi gwala aṭas n at ifariziyen d isaduqiyen
i d-ițasen ad țwaɣeḍsen, yenna-yasen : A ccetla n izerman, anwa i kkun
isfaqen belli tzemrem aț-țrewlem i lḥisab i d-iteddun ?

<span id="an_3:8">3:8</span> Sbeggnet-ed s lecɣal-nwen belli tettubem,
tbeddlem tikli.

<span id="an_3:9">3:9</span> Ur qqaṛet ara i yiman-nwen : « Sidna
Ibṛahim d jeddi-tneɣ » ! Axaṭer, a wen-iniɣ : SSidi Ṛebbi yezmer a
d-yefk dderya i Ibṛahim seg idɣaɣen-agi.

<span id="an_3:10">3:10</span> Ațan ihi tcaquṛt thegga ɣer izuṛan n
ttjuṛ, yal ttejṛa ur d-nețțak ara lfakya lɛali, aț-țețwagzem,
aț-țețwaḍeggeṛ ɣer tmes.

<span id="an_3:11">3:11</span> Nekk sseɣḍaseɣ-kkun deg waman iwakken
aț-țetubem, lameɛna a d-yas yiwen yesɛan tazmert akteṛ-iw, ur uklaleɣ
ara a s-fsiɣ ula d arkasen is. Nețța a kkun-yesseɣḍes s Ṛṛuḥ iqedsen
ț-țmes.

<span id="an_3:12">3:12</span> Tazzert deg ufus-is, ad yebrez annar-is,
ad ijmeɛ irden-is ɣer ikuffan, ma d alim a t-yesseṛɣ di tmes ur nxețți.

<span id="an_3:13">3:13</span> Sidna Ɛisa yusa-d si tmurt n Jlili ɣer
wasif n Urdun iwakken a t- yesseɣḍes Yeḥya.

<span id="an_3:14">3:14</span> Yeḥya yugi, yenna-yas : D nekk i geḥwaǧen
ad iyi- tesɣeḍseḍ, kečč tusiḍ-ed ɣuṛ-i iwakken a k-sɣeḍseɣ !

<span id="an_3:15">3:15</span> Sidna Ɛisa yerra-yas : Anef tura ! Akkagi
i glaq a nexdem lebɣi n Sidi Ṛebbi ! DDɣa Yeḥya yunef-as.

<span id="an_3:16">3:16</span> Mi gețwaɣḍes Sidna Ɛisa, yeffeɣ-ed seg
waman ; imiren kan ldin igenwan, yers-ed fell-as Ṛṛuḥ n Sidi Ṛebbi s
ṣṣifa n tetbirt.

<span id="an_3:17">3:17</span> Tekka-d yiwet n taɣect seg igenwan,
tenna-d : «\` Wagi d Mmi ameɛzuz, deg-s i gella lfeṛḥ-iw ! »

<span id="an_4:1">4:1</span> Imiren Ṛṛuḥ iqedsen yewwi Sidna Ɛisa ɣer
unezṛuf iwakken a t-ijeṛṛeb Cciṭan.

<span id="an_4:2">4:2</span> Mi guẓam ṛebɛin wussan d ṛebɛin wuḍan,
yuɣal yelluẓ.

<span id="an_4:3">4:3</span> Iqeṛṛeb ɣuṛ-es Yeblis yenna-yas : Ma d
Mmi-s n Ṛebbi i telliḍ, ini-yasen i yedɣaɣen-agi ad uɣalen d aɣṛum.

<span id="an_4:4">4:4</span> Sidna Ɛisa yerra-yas : Yura di tira iqedsen
: Mačči s weɣṛum kan ara iɛic wemdan, lameɛna s mkul awal i d-ițasen s
ɣuṛ Sidi Ṛebbi.

<span id="an_4:5">4:5</span> Cciṭan yewwi-t ɣer temdint n Lquds
issers-it ɣef yixef n lǧameɛ iqedsen,

<span id="an_4:6">4:6</span> yenna-yas : Ma d Mmi-s n Ṛebbi i telliḍ,
ḍeggeṛ iman-ik d akessar, anaɣ yura : Sidi Ṛebbi ad yefk lameṛ i
lmalayekkat-is fell-ak, aa k-awint ger ifassen-nsent iwakken ad ḥadrent
aḍar-ik ɣef yedɣaɣe n .

<span id="an_4:7">4:7</span> Sidna Ɛisa yerra-yas : Yura daɣen : Ur
tețjeṛṛibeḍ ara Sidi Ṛebbi IIllu-inek .

<span id="an_4:8">4:8</span> Cciṭan yewwi-t daɣen ɣef wedrar ɛlayen,
isken-as-ed tigeldiwin meṛṛa n ddunit d lɛaḍima-nsent, yenna-yas :

<span id="an_4:9">4:9</span> A k-tent-fkeɣ meṛṛa ma yella tseǧǧdeḍ
zdat-i a yi-tɛebdeḍ.

<span id="an_4:10">4:10</span> Sidna Ɛisa yenna-yas : Beɛɛed akkin
fell-i a Cciṭan, axaṭer yura : Anagar Sidi Ṛebbi-inek ara tɛebdeḍ , i
nețța kan iwumi ara tseǧdeḍ .

<span id="an_4:11">4:11</span> Dɣa Cciṭan iṭṭaxeṛ fell-as. Imiren
usant-ed lmalayekkat ɣuṛ-es, iwakken a s-qedcent.

<span id="an_4:12">4:12</span> Mi gesla s Yeḥya yețwaḥbes, Sidna Ɛisa
yuɣal ɣer tmurt n Jlili.

<span id="an_4:13">4:13</span> Iffeɣ si taddart n Naṣaret, iṛuḥ ad izdeɣ
di Kafernaḥum ; ț-țamdint yyellan rrif n lebḥeṛ di leǧwahi n tmura n
Zabulun d Nefṭali,

<span id="an_4:14">4:14</span> iwakken ad yedṛu wayen yenna nnbi Iceɛya
:

<span id="an_4:15">4:15</span>  A tamurt n Zabulun akk-d Nefṭali, a
timura iqeṛben lebḥeṛ akkin i wasif n Urdun , a tamurt n Jlili i deg
zedɣen leǧnas ur nelli ara n wat Isṛail,

<span id="an_4:16">4:16</span> agdud-nni yezgan di ṭṭlam, iwala tafat
tameqqrant, wid izedɣen di ṭṭlam n lmut, tceṛq-ed fell-asen tafat !

<span id="an_4:17">4:17</span> Seg imiren, Sidna Ɛisa yebda yețbecciṛ
yeqqaṛ : Tubet, uɣalet-ed ɣer webrid, axaṭer tagelda n igenwan
tqeṛṛeb-ed.

<span id="an_4:18">4:18</span> Mi gțeddu Sidna Ɛisa ɣef rrif n lebḥeṛ n
Jlili, iwala sin iḥewwaten : SSemɛun ițțusemman Buṭrus akk-d gma-s
Andriyus. Llan ṭeggiṛen icebbaken-nsen ɣer lebḥeṛ, țṣeggiḍen.

<span id="an_4:19">4:19</span> Yenna-yasen : Ddut-ed yid-i, a kkun-rreɣ
d iṣeggaḍen n yemdanen.

<span id="an_4:20">4:20</span> Dɣa imiren kan, ǧǧan icebbaken nsen, ddan
yid-es.

<span id="an_4:21">4:21</span> Mi gerna yelḥa kra, iwala sin watmaten
nniḍen : Yeɛqub d Yuḥenna yellan d arraw n Zabadi. LLlan akk-d baba-tsen
di teflukt, țxiḍin icebbaken-nsen.

<span id="an_4:22">4:22</span> Yessawel-asen, imiren kan ǧǧan dinna
baba-tsen, taflukt-nni, ṛuḥen ddan yid-es.

<span id="an_4:23">4:23</span> Syenna, Sidna Ɛisa yekka-d tamurt n Jlili
meṛṛa, yesselmad di leǧwameɛ n wat Isṛail, yețbecciṛ lexbaṛ n lxiṛ n
tgeldit n Ṛebbi, isseḥlay yal aṭan d yal leɛyubat n lɣaci.

<span id="an_4:24">4:24</span> Slan yis ula di tmurt n Surya meṛṛa ;
țțawin-as-ed imuḍan i ghelken si mkul aṭan : wid ițwamelken, wid iwumi
yețṛuḥu leɛqel akk-d wukrifen. Sidna Ɛisa isseḥla-ten akk.

<span id="an_4:25">4:25</span> D izumal n lɣaci i t-id-itebɛen si tmurt
n Jlili, si ɛecṛa n temdinin-nni, si temdint n Lquds, si tmurt n Yahuda
akk-d leǧwahi yellan agemmaḍ i wasif n Urdun.

<span id="an_5:1">5:1</span> Mi gwala annect-nni n lɣaci, Sidna Ɛisa
yuli ɣer wedrar iqqim. Inelmaden-is qeṛṛben ɣuṛ-es,

<span id="an_5:2">5:2</span> dɣa ibda isselmad-iten :

<span id="an_5:3">5:3</span> D iseɛdiyen wid ițeddun s neyya, aaxaṭer
tagelda n igenwan d ayla-nsen !

<span id="an_5:4">5:4</span> D iseɛdiyen wid ițrun, axaṭer ad țwaṣebbṛen
!

<span id="an_5:5">5:5</span> D iseɛdiyen wid ḥninen, aaxaṭer ad weṛten
tamurt i sen-iwɛed Sidi Ṛebbi !

<span id="an_5:6">5:6</span> D iseɛdiyen wid illuẓen, iffuden lḥeqq,
axaṭer ad ṛwun !

<span id="an_5:7">5:7</span> D iseɛdiyen wid yesɛan ṛṛeḥma deg
wulawen-nsen, aaxaṭer ad iḥunn fell-asen Sidi Ṛebbi !

<span id="an_5:8">5:8</span> D iseɛdiyen wid iwumi yeṣfa wul, axaṭer ad
walin Sidi Ṛebbi !

<span id="an_5:9">5:9</span> D iseɛdiyen wid i d-isrusun talwit, aad
țțusemmin d arraw n Sidi Ṛebbi !

<span id="an_5:10">5:10</span> D iseɛdiyen wid ițțuqehṛen ɣef lḥeqq,
aaxaṭer ddewla igenwan d ayla-nsen !

<span id="an_5:11">5:11</span> D iseɛdiyen ara tilim, m'ara kkun-regmen,
mm'ara tețwaqehṛem, m'ara xedmen deg-wen lbaṭel ɣef ddemma-w.

<span id="an_5:12">5:12</span> Feṛḥet, ilit di lfeṛḥ, axaṭer ṛṛezq-nwen
d ameqqran deg igenwan, aakka i țwaqehṛen lenbiya i kkun-id izwaren.

<span id="an_5:13">5:13</span> D kunwi i d lmelḥ n ddunit, lameɛna ma
tṛuḥ-as lbenna i lmelḥ, s wacu ara s-ț-id-nerr ? Yelha kan ma nḍeggeṛ-it
ɣer beṛṛa a t-rekkḍen yemdanen.

<span id="an_5:14">5:14</span> D kunwi i ț-țafat n ddunit ; taddart
yellan ɣef wudrar ulamek ara teffer !

<span id="an_5:15">5:15</span> Akken daɣen, ur nceɛɛel ara taftilt
iwakken a ț-nɣumm s kra, meɛna a ț-nessers ɣef lmeṣbeḥ, iwakken
aț-țfeǧǧeǧ i wid akk yellan deg wexxam.

<span id="an_5:16">5:16</span> Akka i glaq aț-țecceɛceɛ tafat-nwen zdat
yemdanen, iwakken ad walin lecɣal-nwen ilhan, yerna ad ḥemden Baba-twen
yellan deg igenwan.

<span id="an_5:17">5:17</span> Ɣuṛ-wat aț-țɣilem usiɣ-ed ad sseɣliɣ ayen
i d-tenna ccariɛa d wayen i d-nnan lenbiya ! Ur d-usiɣ ara ad sseɣliɣ,
lameɛna usiɣ-ed ad snekmaleɣ.

<span id="an_5:18">5:18</span> A wen-iniɣ tideț : skud mazal igenwan d
lqaɛa, ula d yiwen wawal neɣ usekkil n ccariɛa ur imeḥḥu, alamma yedṛa
wayen akk yuran deg-s.

<span id="an_5:19">5:19</span> Win ur nqudeṛ ara ula d yiwen n lameṛ
amecṭuḥ n ccariɛa, yerna isselmad i wiyaḍ ad xedmen am nețța, ad
ițwaḥseb d amecṭuḥ akk di tgelda n igenwan. MMa d win ixeddmen ayen i
d-tenna ccariɛa, yerna isselmad i wiyaḍ ad xedmen akken, ad yili d
ameqqran di tgelda n igenwan.

<span id="an_5:20">5:20</span> Axaṭer a wen-iniɣ, ma yella ur tuɣem ara
awal i Sidi Ṛebbi akteṛ n wakken tețțaɣem awal i yimusnawen n ccariɛa d
ifariziyen, ur tkeččmem ara tagelda n igenwan.

<span id="an_5:21">5:21</span> Teslam daɣen s leqwanen i d- ițțunefken i
lejdud-nneɣ : Ur tneqqeḍ ara tamgeṛt, WWin ara yenɣen tamgeṛṭ, ad iɛeddi
di ccṛeɛ, ad ițwaḥkem fell-as.

<span id="an_5:22">5:22</span> Ma d nekk a wen-iniɣ : kra n win ara
izeɛfen ɣef gma-s, ad iɛeddi di ccṛeɛ. Win ara yinin i gma-s : « ay
abuhal, » ad ibedd zdat wesqamu n ccraɛ. Win ara yinin i gma-s : « ay
amehbul, » yuklal ad ikcem ɣer ǧahennama.

<span id="an_5:23">5:23</span> M'ara tțedduḍ aț-țefkeḍ lweɛda i Sidi
Ṛebbi, temmektaḍ-ed zdat n wemkan n iseflawen belli gma-k iṭṭef-ak
cceḥna,

<span id="an_5:24">5:24</span> eǧǧ dinna lweɛda-nni, tṛuḥeḍ uqbel
aț-ḍelbeḍ ssmaḥ i gma-k, d wamek ara tefkeḍ lweɛda-k i Sidi Ṛebbi.

<span id="an_5:25">5:25</span> Ma yella iḍlem-ik yiwen, tedduklem di sin
ɣer wexxam n ccṛeɛ, ɣiwel msefham kečč yid-es deg ubrid, m'ulac axṣim-ik
a k-yawi ɣer lḥakem, lḥakem a k-yefk i wɛessas, aɛessas-nni, a k-yerr
ɣer lḥebs.

<span id="an_5:26">5:26</span> A k-iniɣ tideț : ur d-țeffɣeḍ ara syenna
alamma txellṣeḍ aṣurdi aneggaru n ṭṭlaba-inek.

<span id="an_5:27">5:27</span> Teslam belli qqaṛen-d : ur xeddem ara
asekkak yeɛni zzna.

<span id="an_5:28">5:28</span> Lameɛna, nekkini a wen-d-iniɣ : win ara
imuqlen tameṭṭut, imenna deg ul-is ad iznu yid-es, atan am akken izna
yid-es.

<span id="an_5:29">5:29</span> Daymi ma yella ț-țiṭ-ik tayeffust i
k-ițawin ɣer leḥṛam, qleɛ-iț, ḍeggeṛ-iț akkin fell-ak. Axaṭer axiṛ-ak a
k-iṛuḥ yiwen si lemfaṣel-ik wala aț-țkecmeḍ s lekmal-ik ɣer ǧahennama.

<span id="an_5:30">5:30</span> Ma yella s ufus-ik ayeffus i txeddmeḍ
leḥṛam, gzem-it, tḍegṛeḍ-t akkin fell-ak, axiṛ-ak a k-ixaṣ ufus wala ma
tkecmeḍ s lekmal-ik ɣer ǧahennama.

<span id="an_5:31">5:31</span> Qqaṛen-d daɣen : Win ara yebrun i
tmeṭṭut-is, a s-yefk lkaɣeḍ n berru .

<span id="an_5:32">5:32</span> Lameɛna nekkini a wen-iniɣ : win ara
yebrun i tmeṭṭut-is, yili ur tezni ara, d nețța i ț-iwelhen ɣer zzna ma
tezweǧ d wayeḍ. Daɣen win yuɣen tameṭṭut innebran, ula d nețța yezna.

<span id="an_5:33">5:33</span> Teslam daɣen s wayen i d-nnan i
lejdud-nneɣ : Ur ḥennet ara, lameɛna ayen i tɛuhdeḍ s limin zdat Sidi
Ṛebbi, ilaq a t-txedmeḍ.

<span id="an_5:34">5:34</span> Meɛna nekk a wen-iniɣ : ur țgallat ara
maḍi ! Ur țgallat s igenni, axaṭer d amkan n lḥekma n Sidi Ṛebbi,

<span id="an_5:35">5:35</span> ur țgallat s lqaɛa axaṭer fell-as i
gesrusu iḍaṛṛen-is, neɣ s Lquds imi ț-țamdint n ugellid ameqqran.

<span id="an_5:36">5:36</span> Ur țgallat ara daɣen : « s yixef n
uqeṛṛuy-nwen » axaṭer ur tezmirem ara aț-țerrem ula d yiwen wenẓad d
aberkan neɣ d amellal.

<span id="an_5:37">5:37</span> Init « ih » ma ilaq aț-ținim ih, neɣ «
xaṭi » ma ilaq aț-ținim xaṭi ; ayen akk ara ternum d zzyada, s ɣuṛ
Cciṭan i d-ițas.

<span id="an_5:38">5:38</span> Teslam s wayen i d-qqaṛen : Tiṭ s tiṭ,
tuɣmest s tuɣmest.

<span id="an_5:39">5:39</span> Meɛna nekk a wen-iniɣ : ma yella win i
wen-ixedmen cceṛ ur țțarat ara țțaṛ. Ma iwwet-ik yiwen ɣer lḥenk
ayeffus, sken-as lḥenk nniḍen.

<span id="an_5:40">5:40</span> Ma yebɣa yiwen a k-isiweḍ ɣer ccṛeɛ
iwakken a k-ikkes aqenduṛ-ik, rnu-yas ula d abeṛnus-ik.

<span id="an_5:41">5:41</span> Ma yella iḥṛes-ik walebɛaḍ a s-tbibbeḍ
taɛkumt azgen webrid-is, kečč awi-yas-ț armi d axxam.

<span id="an_5:42">5:42</span> Efk-as ayen yeḥwaǧ i win i k-d-issutren,
ur reggel ara ɣef win ibɣan ad yerḍel s ɣuṛ-ek.

<span id="an_5:43">5:43</span> Teslam i wayen i d-qqaṛen : Ḥemmel
amdakkel-ik, tkeṛheḍ aɛdaw ik.

<span id="an_5:44">5:44</span> Nekk a wen-iniɣ : ḥemmlet iɛdawen-nwen i
kkun ițqehhiṛen. BBarket wid i kkun-ineɛlen, xedmet lxiṛ i wid i
kkun-ikeṛhen, dɛut s lxiṛ i wid i kkun-iḍelmen, akk-d wid i
kkun-ițqehhiṛen.

<span id="an_5:45">5:45</span> S wakka ara d-tbanem d arraw n Baba-twen
yellan deg igenwan, axaṭer nețța icṛeq-ed iṭij-is ama ɣef wid yelhan ama
ɣef yemcumen, yețțak-ed ageffur ( lehwa ) ama i wid ixeddmen lxiṛ, ama i
wid ixeddmen cceṛ.

<span id="an_5:46">5:46</span> Ma yella tḥemmlem kan wid i
kkun-iḥemmlen, d acu n lfayda ara tesɛum ? Ula d imekkasen n tebzert (
leɣṛama ) xeddmen akenni.

<span id="an_5:47">5:47</span> Ma yella tețțemsalamem d watmaten-nwen
kan, d acu n lxiṛ i txedmem ? Ula d imednuben xeddmen akken.

<span id="an_5:48">5:48</span> Sfut ihi akken yeṣfa Baba-twen n igenwan.

<span id="an_6:1">6:1</span> Ayen txeddmem i Sidi Ṛebbi, ur
t-id-sbegginet ara iwakken a kkun-walin medden, m'ulac ur tseɛɛum ara
lfayda ɣer Baba-twen yellan deg igenwan.

<span id="an_6:2">6:2</span> M'ara tseddqeḍ, ur țberriḥ ara am akken
xeddmen at sin wudmawen di leǧwameɛ neɣ deg iberdan, iwakken ad sɛun
ccan ɣer yemdanen. A wen iniɣ tideț : d ayagi kan i d lfayda-nsen.

<span id="an_6:3">6:3</span> Ma d kečč m'ara tseddqeḍ, ilaq afus-ik
ayeffus ur ițwali ara wayen ixeddem ufus-ik azelmaḍ ;

<span id="an_6:4">6:4</span> iwakken ssadaqa-inek aț-țeqqim di sser,
akka ara tețwaqebleḍ ɣer Baba Ṛebbi yețwalin ayen txeddmeḍ di sser.

<span id="an_6:5">6:5</span> M'ara tețẓallam, ur xeddmet ara am at sin
wudmawen iḥemmlen ad ẓallen s ibeddi di leǧwameɛ neɣ deg iberdan iwakken
a ten-walin medden. AA wen-iniɣ tideț : d ayagi kan i d lfayda-nsen.

<span id="an_6:6">6:6</span> Ma d kečč m'ara tebɣuḍ aț-țẓalleḍ, ṛuḥ
ekcem ɣer texxamt-ik, sekkeṛ tawwurt, tedɛuḍ di sser ɣer Baba Ṛebbi,
nețța yețwalin ayen yellan di sser, a k-id-iqbel.

<span id="an_6:7">6:7</span> M'ara tețẓallam, ur sṭuqqutet ara lehduṛ am
akken xeddmen at ddunit, ɣilen s lketṛa n imeslayen ara d țwaqeblen.

<span id="an_6:8">6:8</span> Ur ten-țɛanadet ara, axaṭer Baba Ṛebbi
yeẓra d acu teḥwaǧem uqbel a s-t-tessutrem.

<span id="an_6:9">6:9</span> Atah wamek ilaq aț-țețẓallam : AA Baba-tneɣ
yellan deg igenwan, iisem-ik ad ițwaqeddes,

<span id="an_6:10">6:10</span> lḥekma n tgeldit-ik a d-tass, llebɣi-k ad
idṛu di lqaɛa aakken yedṛa deg igenwan.

<span id="an_6:11">6:11</span> Efk-aɣ-d mkul ass tamɛict-nneɣ.

<span id="an_6:12">6:12</span> Semmeḥ-aɣ ddnubat-nneɣ aakken i nețsamaḥ
i wid i ɣ-iḍelmen.

<span id="an_6:13">6:13</span> Ssebɛed fell-aɣ ajeṛṛeb, ssellek-aɣ si
tḥila n Cciṭan. AAxaṭer ɣuṛ-ek i tella tgeldit, ttazmert d lɛaḍima i
dayem. Amin !

<span id="an_6:14">6:14</span> Ma yella tețsamaḥem i yemdanen ii
wen-ixeddmen cceṛ, Baba Ṛebbi yyellan deg igenwan a wen-isameḥ uula i
kunwi.

<span id="an_6:15">6:15</span> Lameɛna ma yella kkunwi ur tețsamaḥem ara
i wiyaḍ, aatan Baba Ṛebbi ur a wen-ițsamaḥ aara ula i kunwi
ddnubat-nwen.

<span id="an_6:16">6:16</span> Asmi ara tuẓummem, ur d tesbegginet ara
iman-nwen tḥeznem am at sin wudmawen issexsaṛen udmawen-nsen iwakken a
ten-țwalin yemdanen belli uẓamen. A wen-iniɣ tideț : d ayagi kan i d
lfayda-nsen.

<span id="an_6:17">6:17</span> Ma d kečč, m'ara tuẓumeḍ, ssired udem-ik,
tdehneḍ aqeṛṛuy-ik s rriḥa,

<span id="an_6:18">6:18</span> iwakken yiwen ur k-iɛeqqel belli tuẓameḍ.
Ilaq ayagi ad iqqim gar-ak d Baba Ṛebbi ițwalin ayen yellan di sser,
nețța a k-id-iqbel.

<span id="an_6:19">6:19</span> Ur ssexzanet ara igerrujen di ddunit anda
ara ten-yečč ubeɛɛuc d ṣṣdiḍ, anda ara ten-akren wid ifettken leḥyuḍ.

<span id="an_6:20">6:20</span> Meɛna sxeznet axiṛ igerrujen deg igenwan
anda ur llin ibeɛɛac d ṣṣdiḍ isserkuyen, anda ur zmiren ara imakaren ad
fetken neɣ ad akren.

<span id="an_6:21">6:21</span> Axaṭer anda yella ugerruj-ik, dinna ara
yili wul-ik.

<span id="an_6:22">6:22</span> Allen, ț-țiftilin n lǧețța, ma yella
seḥḥant wallen-ik, aț-țilliḍ s lekmal-ik di tafat.

<span id="an_6:23">6:23</span> Lameɛna, ma yella allen-ik ur seḥḥant
ara, aț-țiliḍ di ṭṭlam. Ma yella dɣa allen-ik ur seḥḥant ara, tafat
yellan deg-k d ṭṭlam, acḥal ihi berrik ṭṭlam i deg telliḍ.

<span id="an_6:24">6:24</span> Ur izmir yiwen ad iqdec ɣef sin imɛellmen
deg yiwet n tikkelt. Ma iḥemmel yiwen, ad ikṛeh wayeḍ ; ma yeṭṭef deg
yiwen, ad iḥqeṛ wayeḍ. Ur tezmirem ara ihi aț-țɛebdem Ṛebbi akk-d
idrimen !

<span id="an_6:25">6:25</span> Daymi i wen-d-qqaṛeɣ : ur țḥebbiṛet ara i
tudert-nwen, ɣef wayen ara teččem d wayen ara teswem akk-d wayen ara
telsem. Acu i gesɛan azal, ț-țudert neɣ d lqut ? D lǧețța neɣ d llebsa ?
Tudert tugar lqut, lǧețța tugar llebsa !

<span id="an_6:26">6:26</span> Walit igṭaṭ ( ifṛax ) deg igenwan : ur
zerrɛen, ur meggren, ur jemmɛen ula d acemma ɣer ikuffan, meɛna
Baba-twen yellan deg igenwan, yețțak-asen-d tamɛict-nsen. Eɛni ur teswim
ara akteṛ n yefṛax ?

<span id="an_6:27">6:27</span> Anwa i gzemren s uḥebbeṛ, ad yernu kra n
wussan i leɛmeṛ-is ?

<span id="an_6:28">6:28</span> Iwacu ara tḥebbṛem ɣef llebsa ? Walit
amek i gemmun ijeǧǧigen n lexla : ur zeṭṭen, ur țellmen,

<span id="an_6:29">6:29</span> lameɛna a wen-iniɣ : ula d agellid Sliman
s yiman-is di ccan-is ameqqran, ur yelsi am yiwen seg-sen.

<span id="an_6:30">6:30</span> Ma yella Ṛebbi islusuy akka leḥcic yellan
di lexla ass-agi, azekka ad ițwadeggeṛ ɣer tmes, amek ur kkun-islusu ara
ula d kunwi ay imdanen ixuṣṣen di liman ?

<span id="an_6:31">6:31</span> Kkset anezgum i yiman-nwen, ur qqaṛet ara
: d acu ara nečč, d acu ara nsew neɣ d acu ara nels ?

<span id="an_6:32">6:32</span> Axaṭer ayagi d imejhal i gețḥebbiṛen
fell-as. Ma d Baba-twen yellan deg igenwan, yeẓra ayen akk teḥwaǧem !

<span id="an_6:33">6:33</span> Nadit uqbel ɣef tgeldit n Sidi Ṛebbi d
wayen yellan d lḥeqq, ayen nniḍen meṛṛa d nețța ara wen-t-id yefken.

<span id="an_6:34">6:34</span> Ur țḥebbiṛet ara ihi i uzekka, axaṭer
azekka s unezgum-is weḥd-es. Yal ass s leɛtab-ines !

<span id="an_7:1">7:1</span> Ur țḥasabet ara wiyaḍ iwakken ur
kkun-ițḥasab ula d yiwen.

<span id="an_7:2">7:2</span> Akken tețḥasabem wiyaḍ ara kkun-iḥaseb Sidi
Ṛebbi. A wen-d-iktil s lkil s wayes tețțektilim i wiyaḍ.

<span id="an_7:3">7:3</span> Acuɣeṛ tețmuqquleḍ axeclaw yellan di tiṭ n
gma-k, kečč ur nețwali ara tigejdit yellan di tiṭ-ik ?

<span id="an_7:4">7:4</span> Amek ara tiniḍ i gma-k : « Eǧǧ-iyi ad kkseɣ
axeclaw-nni yellan di tiṭ-ik, » kečč yesɛan tigejdit di tiṭ-ik ?

<span id="an_7:5">7:5</span> A bu sin wudmawen ! Ekkes uqbel tigejdit
yellan di tiṭ-ik, imiren aț-țwaliḍ amek ara d-tekkseḍ axeclaw yellan di
tiṭ n gma-k.

<span id="an_7:6">7:6</span> Ur țțaket ara ayen yeṣfan i yeqjan, ur
ṭeggiṛet ara tiɛeqcin ɣlayen zdat yilfan, m'ulac a ten ṛekḍen yerna a
d-zzin fell-awen a kkun-gezren.

<span id="an_7:7">7:7</span> Ssutret, a wen-d-ițunefk ! Nadit, aț-țafem
! Sqerbebbet, a wen-d-ldin !

<span id="an_7:8">7:8</span> Axaṭer kra n win ara issutren, a
s-d-ițțunefk ! Win ițnadin, ad yaf ! A s-d-teldi tewwurt i win ara
isṭebṭben.

<span id="an_7:9">7:9</span> Anwa deg-wen ara yefken ablaḍ i mmi-s ma
yessuter-as-d aɣṛum ?

<span id="an_7:10">7:10</span> Neɣ, anwa deg-wen ara yefken azrem i
mmi-s ma yella yessuter-as-d aslem ?

<span id="an_7:11">7:11</span> Ma yella kunwi yellan d imcumen tessnem
aț-țefkem ayen yelhan i warraw-nwen, amek Baba twen yellan deg igenwan
ur d-ițțak ara ayen yelhan i wid ara s-t-issutren ?

<span id="an_7:12">7:12</span> Ihi, xedmet i wiyaḍ ayen i tebɣam a
wen-t-xedmen i kunwi, axaṭer akka i ɣ-d-tweṣṣa ccariɛa n Musa akk-d
lenbiya.

<span id="an_7:13">7:13</span> Kecmet si tewwurt iḍeyqen ! Axaṭer acḥal
tewseɛ tewwurt, acḥal yeshel webrid yețțawin ɣer nnger, yerna aṭas i
gețɛeddayen syenna.

<span id="an_7:14">7:14</span> Meɛna acḥal teḍyeq tewwurt, acḥal yewɛeṛ
webrid yețțawin ɣer tudert yerna drus i gețɛeddayen syenna.

<span id="an_7:15">7:15</span> Ḥadret iman-nwen si lenbiya n lekdeb !
Țțasen-d ɣuṛ-wen am izamaren, nutni ɣer daxel d uccanen.

<span id="an_7:16">7:16</span> A ten-tɛeqlem s lecɣal-nsen. UUr
d-nțekkes ara tiẓurin seg inijel, neɣ lexṛif seg isennanen.

<span id="an_7:17">7:17</span> Ttejṛa yelhan, tețțak-ed lfakya yelhan,
yir ttejṛa tețțak-ed lfakya n diri.

<span id="an_7:18">7:18</span> Ttejṛa yelhan ur tezmir ara a d-tefk yir
lfakya, akken daɣen yir ttejṛa ur tezmir ara a d-tefk lfakya yelhan.

<span id="an_7:19">7:19</span> Yal ttejṛa ur d-nețțak ara lfakya lɛali
aț-țețwagzem, aț-țețwaḍeggeṛ ɣer tmes.

<span id="an_7:20">7:20</span> S wakka, s lecɣal-nsen ara tɛeqlem
lenbiya n lekdeb.

<span id="an_7:21">7:21</span> Mačči d wid kan i yi-d-iqqaṛen : « A
Sidi, a Sidi » ara ikecmen ɣer tgelda n igenwan, meɛna d wid ixeddmen
lebɣi n Baba yellan deg igenwan.

<span id="an_7:22">7:22</span> Aṭas ara yi-d-yinin ass n lḥisab : « a
Sidi a Sidi, s yisem-ik i nbecceṛ imeslayen s ɣuṛ Ṛebbi, s yisem-ik i
nessufeɣ leǧnun, s yisem-ik i nexdem aṭas n lbeṛhanat ! »

<span id="an_7:23">7:23</span> Dɣa a sen-d-rreɣ : beɛdet akkin fell-i a
wid ixeddmen cceṛ, ur kkun ssineɣ ara !

<span id="an_7:24">7:24</span> Akka, s kra n win yesmeḥsisen i wawal-iw
yerna ixeddem-it, ițemcabi ɣer wemdan aɛeqli yebnan lsas n wexxam-is ɣef
wezṛu.

<span id="an_7:25">7:25</span> Ageffur ( lehwa ) yeɣli-d, isaffen
ḥemlen-d, aḍu ihubb-ed ɣef wexxam-nni, meɛna ur yeɣli ara, axaṭer
lsas-is yers ɣef wezṛu.

<span id="an_7:26">7:26</span> Ma d win ismeḥsisen i wawal iw, ur
nxeddem ara wayen i d-qqaṛeɣ, icuba ɣer wemdan ur nețxemmim ara, i
gebnan axxam-is ɣef ṛṛmel ;

<span id="an_7:27">7:27</span> yeɣli-d ugeffur, ḥemlen-d isaffen,
ihubb-ed waḍu ɣef wexxam-nni, imiren yeɣli. Lexsaṛa-s ț-țameqqrant !

<span id="an_7:28">7:28</span> Mi gfukk Sidna Ɛisa aselmed, lɣaci akk
wehmen deg imeslayen-ines,

<span id="an_7:29">7:29</span> axaṭer isselmad-iten s tissas, mačči am
lecyux-nsen.

<span id="an_8:1">8:1</span> Mi d-yuder Sidna Ɛisa seg udrar, aṭas n
lɣaci i t-id-itebɛen.

<span id="an_8:2">8:2</span> Ataya yiwen wemdan ihelken lbeṛs yusa-d
ɣuṛ-es, iseǧǧed zdat-es, yenna-yas : A Sidi, ma yella tebɣiḍ, tzemreḍ a
yi-tseḥluḍ.

<span id="an_8:3">8:3</span> Sidna Ɛisa yessers afus-is fell-as,
yenna-yas : Bɣiɣ ! Ili-k teḥliḍ ! IImiren kan iḥla wergaz-nni si
lbeṛs-ines, yeṣfa weglim-is.

<span id="an_8:4">8:4</span> Dɣa Sidna Ɛisa yenna-yas : Ḥader aț-țeḥkuḍ
ula i yiwen ɣef wayagi, meɛna ṛuḥ ɣer yiwen si lmuqedmin a k-iẓer, ad
iwali belli teṣfiḍ, tefkeḍ lweɛda-nni n tezdeg s wayes i wen-d-yumeṛ
nnbi Musa, iwakken ayagi a sen-yili d țbut.

<span id="an_8:5">8:5</span> Akken i gekcem Sidna Ɛisa ɣer temdint n
Kafernaḥum, ataya yiwen umeqqran n lɛeskeṛ n Ṛuman iqeṛṛeb ed ɣuṛ-es,
iḥellel-it, yenna yas :

<span id="an_8:6">8:6</span> A Sidi, aqeddac-iw yenṭer, atan iḍleq deg
wexxam, yekref !

<span id="an_8:7">8:7</span> Sidna Ɛisa yenna-yas : Ad ṛuḥeɣ a
t-sseḥluɣ.

<span id="an_8:8">8:8</span> Ameqqran n lɛeskeṛ yerra-yas : A Sidi, ur
uklaleɣ ara aț-țkecmeḍ ɣer wexxam-iw, meɛna ini-d kan yiwen n wawal,
aqeddac-iw ad iḥlu.

<span id="an_8:9">8:9</span> Axaṭer nekk s yiman-iw akken sɛiɣ wid
iḥekmen fell-i, i sɛiɣ wid yellan seddaw n lḥekma-w. Ad iniɣ i yiwen ṛuḥ
ad iṛuḥ, ad iniɣ i wayeḍ aṛwaḥ a d-yas, ad iniɣ daɣen i uqeddac-iw :
xdem aya, a t-ixdem.

<span id="an_8:10">8:10</span> Mi gesla Sidna Ɛisa imeslayen-agi
itɛeǧǧeb, yenna i wid yellan dinna : A wen-iniɣ tideț, ger wat Isṛail
meṛṛa ur ufiɣ ara liman am wagi.

<span id="an_8:11">8:11</span> A wen-iniɣ daɣen : aṭas ara d-yasen si
cceṛq d lɣeṛb, ad ṭṭfen imukan ɣer tama n Ibṛahim, n Isḥaq akk-d Yeɛqub
di tgelda n igenwan.

<span id="an_8:12">8:12</span> Meɛna aṭas seg wid i gɣilen ad weṛten
tagelda ara yețwaḍeggṛen ɣer beṛṛa, ɣer ṭṭlam anda ara ilin imeṭṭawen,
nndama tameqqrant akk-d weqṛac n tuɣmas.

<span id="an_8:13">8:13</span> Sidna Ɛisa yenna i umeqqran-nni n lɛeskeṛ
: Ṛuḥ, imi tumneḍ atan wayen i tḍelbeḍ a k-id-yaweḍ ! DDi teswiɛt-nni,
yeḥla uqeddac-is.

<span id="an_8:14">8:14</span> Sidna Ɛisa iṛuḥ ɣer wexxam n Buṭrus, yufa
taḍeggalt n Buṭrus deg usu tuɣ-iț tawla.

<span id="an_8:15">8:15</span> Innul afus-is, dɣa teffeɣ-iț tawla-nni.
Imiren kan tekker-ed, tebda tqeddec-asen.

<span id="an_8:16">8:16</span> Mi geɣli yiṭij, wwin-d i Sidna Ɛisa aṭas
n yemdanen ițwamelken. S wawal-is, issufeɣ seg-sen leǧnun yerna yesseḥla
imuḍan meṛṛa.

<span id="an_8:17">8:17</span> Ixdem ayagi iwakken ad ițwakemmel wawal i
d-yenna nnbi Iceɛya : Yewwi leɛyub-nneɣ , iɛebba lehlakat-nneɣ .

<span id="an_8:18">8:18</span> Sidna Ɛisa mi gwala annect-nni n lɣaci
yezzi-yas-d, yumeṛ i inelmaden-is ad zegren ɣer ugemmaḍ n lebḥeṛ.

<span id="an_8:19">8:19</span> Yiwen lɛalem n ccariɛa iqeṛṛeb ɣer Sidna
Ɛisa, yenna-yas : A Sidi, anda teddiḍ ad dduɣ.

<span id="an_8:20">8:20</span> Sidna Ɛisa yerra-yas : Uccanen sɛan
lɣiṛan, ifṛax n igenni sɛan leɛcuc, ma d Mmi-s n bunadem ur yesɛi ara
anda ara yessers aqeṛṛuy-is.

<span id="an_8:21">8:21</span> Yiwen seg inelmaden-is, yenna-yas : A
Sidi, semmeḥ-iyi ad ṛuḥeɣ ad meḍleɣ baba.

<span id="an_8:22">8:22</span> Sidna Ɛisa yerra-yas : Ddu yid-i eǧǧ wid
yemmuten ad meḍlen lmegtin-nsen.

<span id="an_8:23">8:23</span> Sidna Ɛisa yuli ɣer teflukt, ddan yid-es
inelmaden-is.

<span id="an_8:24">8:24</span> Deg yiwet n teswiɛt, tekker-ed tbuciḍant
di lebḥeṛ armi tɣumm teflukt-nni s lemwaji. Sidna Ɛisa yella iṭṭes.

<span id="an_8:25">8:25</span> Qeṛṛben-d ɣuṛ-es inelmaden-is,
ssakin-t-id, nnan-as : A Sidi, sellek-aɣ m'ulac a nemmet !

<span id="an_8:26">8:26</span> Yenna-yasen : Acimi tuggadem, a wid iwumi
ixuṣṣ liman ! IImiren ikker, yumeṛ i waḍu d lebḥeṛ ad rsen dɣa ters-ed
talwit ț-țameqqrant.

<span id="an_8:27">8:27</span> Wid iḥedṛen, tɛeǧǧben qqaṛen : Anwa-t
wagi ? Ula d aḍu d lebḥeṛ țțaɣen-as awal !

<span id="an_8:28">8:28</span> Mi gewweḍ Sidna Ɛisa agemmaḍ i lebḥeṛ,
ɣer tmurt n at Gadaṛa, a ten-aya sin yergazen yețwazedɣen, ffɣen-d si
tmeqbeṛt, mmugren-t-id. Yiwen ur izmir ad iɛeddi seg webrid-nni axaṭer
weɛṛen aṭas.

<span id="an_8:29">8:29</span> Bdan țɛeggiḍen : D acu i tebɣiḍ ɣuṛ-nneɣ
a Mmi-s n Ṛebbi ? Tusiḍ-ed iwakken a ɣ-tɛețbeḍ uqbel lweqt ?

<span id="an_8:30">8:30</span> Di leǧwahi-nni, tella yiwet n tqeḍɛit
tameqqrant n yilfan i gkessen dinna.

<span id="an_8:31">8:31</span> Leǧnun-nni țḥellilen Sidna Ɛisa,
qqaṛen-as : Ma tessufɣeḍ-aɣ, ceggeɛ-aɣ ɣer tqeḍɛit-ihina n yilfan.

<span id="an_8:32">8:32</span> Sidna Ɛisa yenna-yasen : Ṛuḥet ! FFfɣen-d
si sin-nni n yemdanen, kecmen deg yilfan-nni. IImiren kan, grarben ɣer
daxel n lebḥeṛ, ɣeṛqen, mmuten akk.

<span id="an_8:33">8:33</span> Imeksawen-nni rewlen, ṛuḥen ɣer temdint
ad ḥkun ayen akk yedṛan d yergazen-nni yețwamelken.

<span id="an_8:34">8:34</span> Imezdaɣ akk n temdint ffɣen-d ɣer Sidna
Ɛisa ; mi d-wwḍen ɣuṛ-es, ḥellelen-t ad iffeɣ si tmurt-nsen.

<span id="an_9:1">9:1</span> Sidna Ɛisa yuli ɣer teflukt, yezger lebḥeṛ
yuɣal ɣer temdint n Kafernaḥum.

<span id="an_9:2">9:2</span> Wwin-as-d yiwen wukrif iḍleq ɣef wusu. MMi
gwala liman n yemdanen-agi, yenna i wukrif-nni : Ur țțaggad ara a mmi,
țwaɛeffan ak ddnubat-ik.

<span id="an_9:3">9:3</span> Llan dinna kra si lɛulama țxemmimen deg
wulawen-nsen qqaṛen : Argaz-agi yekfeṛ !

<span id="an_9:4">9:4</span> Dɣa Sidna Ɛisa yeẓran ayen țxemmimen,
yenna-yasen : Acuɣeṛ yir axemmem-agi deg ulawen-nwen ?

<span id="an_9:5">9:5</span> D acu i gsehlen a t-id-iniɣ : « Țwaɛfan-ak
ddnubat-ik neɣ kker telḥuḍ » ?

<span id="an_9:6">9:6</span> Meɛna iwakken aț-țeẓrem belli Mmi-s n
bunadem yesɛa tazmert di ddunit-agi ad yeɛfu ddnubat... YYenna i
wukrif-nni : Ekker, ddem usu-inek tṛuḥeḍ ɣer wexxam-ik !

<span id="an_9:7">9:7</span> Imiren, argaz-nni yekker, iṛuḥ ɣer
wexxam-is.

<span id="an_9:8">9:8</span> Mi walan ayagi, lɣaci akk ikcem-iten lxuf,
țḥemmiden Sidi Ṛebbi, imi i d-ifka tazmert am tagi i yemdanen.

<span id="an_9:9">9:9</span> Mi gɛedda zdat wexxam anda țxelliṣen
tabzert, ( leɣṛama ) Sidna Ɛisa iwala yiwen umekkas isem-is Matta,
yenna-yas : Ddu-d yid-i ! IImiren kan ikker Matta, yedda yid-es.

<span id="an_9:10">9:10</span> Mi llan tețțen deg wexxam n Matta, aṭas n
imekkasen akk-d yir imdanen i d-yusan, qqimen akk-d Sidna Ɛisa d
inelmaden-is, tețțen yid-sen.

<span id="an_9:11">9:11</span> Ifariziyen mi walan ayagi nnan i
inelmaden-is : Acuɣeṛ Ssid-nwen iteț akk-d imekkasen d yir imdanen ?

<span id="an_9:12">9:12</span> Sidna Ɛisa yesla i wayen i d nnan,
yerra-yasen : Mačči d wid iseḥḥan i geḥwaǧen ṭṭbib, meɛna d wid ihelken.

<span id="an_9:13">9:13</span> Meyzet ɣef lmeɛna n wawal-agi yellan di
tira iqedsen : D ulawen yeṣfan i bɣiɣ mačči d iseflawen n lmal. AAxaṭer
ur d-usiɣ ara ad ssiwleɣ i iḥeqqiyen iwakken a d uɣalen ɣer webrid,
meɛna i imednuben.

<span id="an_9:14">9:14</span> Inelmaden n Yeḥya aɣeṭṭas usan-d ɣer
Sidna Ɛisa nnan-as : Acuɣeṛ nukkni akk-d ifariziyen nețțuẓum ma d
inelmaden-ik ur țțuẓumen ara ?

<span id="an_9:15">9:15</span> Sidna Ɛisa yerra-yasen : Eɛni inebgawen n
tmeɣṛa zemren ad ilin di leḥzen skud yella yesli yid-sen ? A d-yas wass
i deg ara sen-ițwakkes yesli, imiren ad uẓummen.

<span id="an_9:16">9:16</span> Ur nezmir ara a nxiḍ tafaweț tajḍiṭ i
uceṭṭiḍ aqdim, axaṭer tafaweț-nni tajḍiṭ aț-țejbed aceṭṭiḍ-nni aqdim,
acerrig-nni ad innerni.

<span id="an_9:17">9:17</span> Ur nețɛemmiṛ ara daɣen iyeddiden iqdimen
s ccṛab ajdid, neɣ m'ulac ad fellqen, ccṛab ad inɣel, iyeddiden ad
xesṛen ; meɛna a nerr ccṛab ajdid deg yeddiden ijdiden, s wakkenni ccṛab
d uyeddid ad țwaḥerzen.

<span id="an_9:18">9:18</span> Mazal Sidna Ɛisa ițmeslay, yusa-d yiwen n
ccix n lǧameɛ iseǧǧed zdat-es, yenna-yas : Tura kan i temmut yelli, di
leɛnaya-k as-ed aț-țserseḍ afus-ik fell-as, a d-teḥyu !

<span id="an_9:19">9:19</span> Sidna Ɛisa ikker yedda yid-es nețța d
inelmaden-is.

<span id="an_9:20">9:20</span> Ațaya yiwet n tmeṭṭut yuḍnen ssiq tnac
iseggasen aya, tekka-yas-d si deffir, tennul tacḍaṭ n ubeṛnus-is,

<span id="an_9:21">9:21</span> axaṭer teqqaṛ deg ul-is : « lemmer zemreɣ
ad nnaleɣ ɣas ula ț-țacḍaṭ n ubeṛnus-is, ad ḥluɣ. »

<span id="an_9:22">9:22</span> Sidna Ɛisa yezzi ɣer deffir, mi ț-iwala
yenna-yas : Ur țțaggad a yell-i, liman-im isseḥla-kkem. SSeg imiren
tameṭṭut-nni teḥla.

<span id="an_9:23">9:23</span> Mi gewweḍ Sidna Ɛisa ɣer wexxam n
ccix-nni, yufa lɣaci țmeǧǧiden, yerna nhewwalen meṛṛa. Yenna-yasen :

<span id="an_9:24">9:24</span> Ffɣet syagi, taqcict ur temmut ara, d
iḍes kan i teṭṭes. DDɣa țmesxiṛen fell-as.

<span id="an_9:25">9:25</span> Mi ssufɣen lɣaci, ikcem, yeṭṭef-ed
taqcict-nni seg ufus, dɣa tekker-ed.

<span id="an_9:26">9:26</span> Yeffeɣ lexbaṛ-agi di tmurt meṛṛa.

<span id="an_9:27">9:27</span> Mi gṛuḥ Sidna Ɛisa syenna, tebɛen-t sin
iderɣalen, țɛeggiḍen : A mmi-s n Sidna Dawed, ḥunn fell-aɣ !

<span id="an_9:28">9:28</span> Mi gewweḍ ɣer wexxam, iderɣalen-nni
kecmen ɣuṛ-es, dɣa Sidna Ɛisa yenna-yasen : Tumnem belli zemreɣ a wen
xedmeɣ ayen i yi-d-tessutrem ? RRran-as : Ih a Sidi numen !

<span id="an_9:29">9:29</span> Innul allen-nsen, yenna : A wen-ițwaxdem
s wakken yella liman-nwen !

<span id="an_9:30">9:30</span> Dɣa yuɣal-asen-d yeẓri. Sidna Ɛisa yeggul
deg-sen : Ɣuṛ-wat ad iffeɣ lexbaṛ ɣef wayagi !

<span id="an_9:31">9:31</span> Meɛna akken kan ffɣen, bdan aberreḥ,
lexbaṛ-nni yekka-d meṛṛa tamurt.

<span id="an_9:32">9:32</span> Mi ṛuḥen sin-nni, a ten-aya wiyaḍ
wwin-as-d yiwen wergaz i gesgugem uṛuḥani.

<span id="an_9:33">9:33</span> Akken issufeɣ Sidna Ɛisa aṛuḥani-nni,
agugam-nni yebda ițmeslay. Lɣaci akk tɛeǧben, qqaṛen : Leɛmeṛ neẓri
ayagi di tmurt n wat Isṛail !

<span id="an_9:34">9:34</span> Lameɛna ifariziyen qqaṛen : S tezmert n
ugellid n leǧnun i ten-issufuɣ.

<span id="an_9:35">9:35</span> Sidna Ɛisa yekka-d ɣef temdinin ț-țudrin
meṛṛa, yesselmad di leǧwameɛ nsen, yețbecciṛ lexbaṛ n lxiṛ n tgeldit n
Sidi Ṛebbi, isseḥlay mkul aṭan d mkul lɛib.

<span id="an_9:36">9:36</span> Sidna Ɛisa tegzem tasa-s mi gwala
annect-nni n lɣaci ɛyan, feclen, ḥeznen am ulli ur nesɛi ameksa .

<span id="an_9:37">9:37</span> Dɣa yenna i inelmaden-is : Tamegra
meqqṛet, meɛna drus ifellaḥen i gellan.

<span id="an_9:38">9:38</span> Ḥellelet ihi bab n tmegra a d iceggeɛ
ixeddamen ɣer tmegra-s.

<span id="an_10:1">10:1</span> Sidna Ɛisa yessawel i tnac inelmaden-is,
yefka-yasen tazmert s wayes ara ssufuɣen leǧnun, ara seḥluyen mkul aṭan
d mkul lɛib.

<span id="an_10:2">10:2</span> Atnan yismawen n tnac-nni inelmaden n
Sidna Ɛisa :Amezwaru d Semɛun ițțusemman Buṭrus akk-d gma-s Andriyus,
Yeɛqub mmi-s n Zabadi akk-d gma-s Yuḥenna,

<span id="an_10:3">10:3</span> Filibus d Bartelmay, Suma akk-d Matta
amekkas n tebzert, Yeɛqub mmi-s n Ḥalfi akk-d Taddi ;

<span id="an_10:4">10:4</span> Semɛun awaṭani, Yudas n Qeṛyut, win akken
ixedɛen Sidna Ɛisa.

<span id="an_10:5">10:5</span> Sidna Ɛisa iceggeɛ tnac inelmaden-is,
iweṣṣa-ten : Ur țṛuḥut ara ɣer tmura tibeṛṛaniyin, ur keččmet ara ɣer
temdinin n at Samarya ;

<span id="an_10:6">10:6</span> ṛuḥet axiṛ ɣer wat Isṛail yellan am ulli
iḍaɛen.

<span id="an_10:7">10:7</span> M'ara tețțeddum, țbecciṛet qqaṛet : «
Ațaya tgeldit n igenwan tqeṛṛeb-ed » !

<span id="an_10:8">10:8</span> Sseḥlut imuḍan, sseḥyut-ed lmegtin,
ssizdeget wid ihelken lbeṛs, ssufɣet leǧnun. Akken i wen-d-ițțunefk mbla
idrimen, fket ula d kunwi mbla idrimen.

<span id="an_10:9">10:9</span> Ur țțawit yid-wen ama d ddheb, ama d
lfeṭṭa, ama d idrimen ;

<span id="an_10:10">10:10</span> ur țțawit yid-wen agrab neɣ sin
iqendyaṛ, ur țțawit irkasen neɣ aɛekkaz, axaṭer axeddam yuklal lqut-is.

<span id="an_10:11">10:11</span> Di yal tamdint neɣ taddart anda ara
tkecmem, steqsit ma yella win ara yesṭerḥben yis-wen, qqimet ɣuṛ-es
alamma tekkrem aț-țṛuḥem.

<span id="an_10:12">10:12</span> M'ara tkecmem ɣer yiwen wexxam, sellmet
fell-asen,

<span id="an_10:13">10:13</span> ma sṭerḥben yis-wen, lehna-nwen aț-țers
fell-asen ; ma yella ur sṭerḥben ara yis-wen, lehna-nwen aț-țeqqim
ɣuṛ-wen.

<span id="an_10:14">10:14</span> M'ur qbilen ara ad sṭreḥben yis-wen neɣ
ad semḥessen i wawal, ffɣet seg wexxam-nni neɣ si temdint nni, zwit ula
d aɣebbaṛ seg iḍaṛṛen nwen.

<span id="an_10:15">10:15</span> A wen-iniɣ tideț : ass n lḥisab,
imezdaɣ n temdint-agi ad țțuɛaqben akteṛ n temdinin n Sudum akk-d Gumuṛ.

<span id="an_10:16">10:16</span> Atan, a kkun-ceggɛeɣ am ulli ger
wuccanen, ḥeṛcet ihi am izerman, sɛut neyya am yetbiren.

<span id="an_10:17">10:17</span> Ḥadret ɣef yiman-nwen, axaṭer kra n
yemdanen a kkun-sbedden ɣer ccṛeɛ; yerna a kkun-wten s ujelkaḍ di
leǧwameɛ-nsen.

<span id="an_10:18">10:18</span> Ɣef ddemma n yisem-iw, a kkun-sbedden
zdat lḥekkam akk-d igelliden, iwakken am nutni am at leǧnas nniḍen, ad
slen s yisem-iw.

<span id="an_10:19">10:19</span> M'ara kkun-ṭṭfen, ur țḥebbiṛet ara ɣef
wamek ara temmeslayem, neɣ ɣef wayen ara d-tinim, imeslayen ara d-tinim,
a wen-d-țțunefken di teswiɛt nni kan.

<span id="an_10:20">10:20</span> Axaṭer mačči d kunwi ara imeslayen,
meɛna d Ṛṛuḥ n Baba Ṛebbi ara d-imeslayen seg-wen.

<span id="an_10:21">10:21</span> Amdan ad yefk gma-s ɣer lmut, ababat ad
yefk mmi-s, dderya a d kkren ɣer imawlan-nsen, a ten ssiwḍen ɣer lmut.

<span id="an_10:22">10:22</span> A kkun-keṛhen irkul ɣef ddemma n
yisem-iw, meɛna win ara yeṭṭfen alamma ț-țaggara, ad ițțusellek.

<span id="an_10:23">10:23</span> M'ara tețwaqehṛem deg yiwet n temdint,
rewlet ɣer tayeḍ. A wen-iniɣ tideț : Mmi-s n bunadem a d-yuɣal uqbel a
d-tekkem tudrin meṛṛa n tmurt n wat Isṛail.

<span id="an_10:24">10:24</span> Ulac anelmad yugaren ccix-is neɣ
aqeddac yellan sennig umɛellem is.

<span id="an_10:25">10:25</span> Akken ițwaḥseb ccix ara yețwaḥseb
unelmad-is. Daɣen akken yella wemɛellem ara yili uqeddac-is. MMa semman
i bab n wexxam Balzabul iḥekkmen ɣef leǧnun, amek ur țsemmin ara akkenni
i wat wexxam-is !

<span id="an_10:26">10:26</span> Ur ten-țaggadet ara ihi ! Axaṭer kra n
wayen yeffren a d-iḍheṛ, kra n lbaḍna yellan a d-tban.

<span id="an_10:27">10:27</span> Ayen i wen-qqaṛeɣ deg iḍ, init-eț
ɛinani deg wass, ayen slan imeẓẓuɣen-nwen di sser, berrḥet-eț deg
iberdan.

<span id="an_10:28">10:28</span> Ur țțaggadet ara wid ineqqen lǧețța
lameɛna ur zmiren ara ad nnɣen ṛṛuḥ, aggadet win izemren ad iḍeggeṛ ṛṛuḥ
akk-d lǧețța ɣer ǧahennama.

<span id="an_10:29">10:29</span> Eɛni ur znuzun ara sin iẓiwcen s uṣuṛdi
? Meɛna ula d yiwen deg-sen ur d-iɣelli ɣer lqaɛa mbla lebɣi n Baba
Ṛebbi.

<span id="an_10:30">10:30</span> Ula d anẓaden uqeṛṛuy-nwen țwaḥesben
irkulli.

<span id="an_10:31">10:31</span> Ihi ur țțaggadet ara : tesɛam azal
akteṛ n waṭas n iẓiwcen !

<span id="an_10:32">10:32</span> Kra win ara yessetḥin s yisem-iw zdat
yemdanen, ula d nekk, ad ssetḥiɣ yis zdat Baba yellan deg igenwan.

<span id="an_10:33">10:33</span> Kra win ara yi-nekṛen zdat yemdanen, a
t-nekkṛeɣ ula d nekk zdat Baba yellan deg igenwan.

<span id="an_10:34">10:34</span> Ɣuṛ-wat aț-țɣilem d lehna i d wwiɣ ɣer
ddunit ; mačči d lehna i d-wwiɣ, meɛna d ccwal i d-wwiɣ.

<span id="an_10:35">10:35</span> Axaṭer wwiɣ-d lfiṛaq ger weqcic d
baba-s, ger teqcict d yemma-s, ger teslit ț-țemɣaṛt-is,

<span id="an_10:36">10:36</span> a d-kkren yeɛdawen seg at wexxam.

<span id="an_10:37">10:37</span> Win iḥemmlen baba-s d yemma-s neɣ mmi-s
d yelli-s akteṛ iw ur yuklal ara ad yili d anelmad-iw.

<span id="an_10:38">10:38</span> Kra win ur neqbil ara ad inɛețțab ɣef
ddemma n yisem-iw iwakken ad iyi-itbeɛ, ur yuklal ara ad yili d
anelmad-iw.

<span id="an_10:39">10:39</span> Win iḥerzen taṛwiḥt-is, a s-tṛuḥ, ma d
win ara isebblen taṛwiḥt-is ɣef ddemma-w ad yuɣal a ț-yaf.

<span id="an_10:40">10:40</span> Win isṭerḥben yis-wen, yis-i i
gesṭerḥeb, win isṭerḥben yis-i, isṭerḥeb s win i yi-d-iceggɛen.

<span id="an_10:41">10:41</span> Win isṭerḥben s nnbi imi s ɣuṛ Ṛebbi i
d-yusa a s-d-ițțunefk wayen yuklal nnbi, win isṭerḥben s uḥeqqi imi d
aḥeqqi i gella, a s-d-ițunefk wayen yuklal uḥeqqi.

<span id="an_10:42">10:42</span> Kra win ara yefken lkas n waman
isemmaḍen i yiwen seg imecṭuḥen-agi imi d anelmad-iw i gella, a wen-iniɣ
tideț : ur a s-ițṛuḥ ara lḥeqq yuklal.

<span id="an_11:1">11:1</span> Mi gweṣṣa tnac-nni inelmaden is, Sidna
Ɛisa iṛuḥ syenna ad ibecceṛ di tudrin n leǧwahi-nni.

<span id="an_11:2">11:2</span> Yeḥya yellan di lḥebs, yesla s lecɣal n
Lmasiḥ, iceggeɛ ɣuṛ-es inelmaden is iwakken a s-inin :

<span id="an_11:3">11:3</span> D kečč i d win akken ara d yasen neɣ
ilaq-aɣ a nerǧu wayeḍ ?

<span id="an_11:4">11:4</span> Sidna Ɛisa yerra-yasen-d : Ṛuḥet
ssiwḍet-as lexbaṛ i Yeḥya ɣef wayen twalam d wayen teslam :

<span id="an_11:5">11:5</span> Iderɣalen țwalin, iquḍaren leḥḥun,
ibeṛsiyen ṣeffun, iɛeẓẓugen sellen, lmegtin ḥeggun-d, lexbaṛ n lxiṛ
ițțubecceṛ i yimeɣban.

<span id="an_11:6">11:6</span> D aseɛdi win iwumi ur țțiliɣ ara d sebba
n tuccḍa ( ugur ) !

<span id="an_11:7">11:7</span> Mi ṛuḥen inelmaden-is, Sidna Ɛisa yebda
iheddeṛ i lɣaci ɣef Yeḥya : D acu i tṛuḥem a t-id-teẓrem deg unezṛuf ? D
aɣanim yețhuzzu waḍu ?

<span id="an_11:8">11:8</span> Ɣer wacu i tṛuḥem aț-țfeṛǧem ? ƔƔer yiwen
wergaz yelsan llebsa ifazen ? Wid yețlusun llebsa ifazen, deg ixxamen n
igelliden i țțilin.

<span id="an_11:9">11:9</span> Anwa i ɣer tṛuḥem a t-id-teẓrem ihi ? D
yiwen n nnbi ? Țideț ih, d nnbi ! A wen-iniɣ : yugar nnbi.

<span id="an_11:10">11:10</span> Axaṭer d nețța i ɣef yura : Atan
zewwreɣ zdat-ek amceggeɛ-inu, iwakken ad iheggi abrid zdat-ek.

<span id="an_11:11">11:11</span> A wen-iniɣ tideț : ulac mmi-s n tmeṭṭut
yugaren Yeḥya aɣeṭṭas. Lameɛna, amecṭuḥ maḍi di tgelda n igenwan, meqqeṛ
akteṛ-is.

<span id="an_11:12">11:12</span> Seg wussan-nni i deg ițbecciṛ Yeḥya
aɣeṭṭas armi ț-țura, imdanen țnaɣen ɣef tgelda n igenwan, bɣan a
ț-țkecmen s ddreɛ.

<span id="an_11:13">11:13</span> Axaṭer ccariɛa n Musa d lenbiya
hedṛen-d ɣef tgelda n igenwan armi d lweqt n Yeḥya aɣeṭṭas.

<span id="an_11:14">11:14</span> Ma tebɣam aț-țfehmem, d nețța i d
Ilyas-nni ilaqen a d-yas.

<span id="an_11:15">11:15</span> Win yesɛan imeẓẓuɣen, isel-ed !

<span id="an_11:16">11:16</span> Ɣer wuɣuṛ ara metleɣ lǧil-agi ? Icuba
ɣer warrac yeqqimen deg uzniq, ssawalen i warrac nniḍen, qqaṛen asen :

<span id="an_11:17">11:17</span> Newwet ajewwaq uur tecḍiḥem ara, nnecna
cnawi n leḥzen uur tmeǧdem ara.

<span id="an_11:18">11:18</span> Axaṭer Yeḥya yusa-d, ur iteț ur itess,
tennam : « izdeɣ-it uṛuḥani. »

<span id="an_11:19">11:19</span> Mmi-s n bunadem yusa-d, iteț, itess am
wiyaḍ, teqqaṛem : «\` Ițxemmim kan ɣef wučči ț-țissit, d amdakkul n
imekkasen ixeddaɛen akk-d yir imdanen » lameɛna tideț tban-ed s
lecɣal-is.

<span id="an_11:20">11:20</span> Sidna Ɛisa ibda ițlumu timdinin nni i
deg ixdem aṭas n lbeṛhanat, axaṭer imezdaɣ-is ur d-uɣalen ara ɣer webrid
n Ṛebbi.

<span id="an_11:21">11:21</span> A nnger-im a tamdint n Kurazim ! A
nnger-im a tamdint n Bitsayda ! Axaṭer lemmer lbeṛhanat yedṛan deg-kkunt
dṛan di temdinin n Sur akk-d Sidun, tili imezdaɣ-nsent aṭas aya i
sburren tacekkaṛt n leḥzen, qqimen ɣef yiɣiɣden iwakken a d sbegnen
belli ndemmen uɣalen-d ɣer ubrid n Ṛebbi.

<span id="an_11:22">11:22</span> Daymi, imezdaɣ n temdinin-agi ad
țuɛaqben akteṛ n wid n temdinin n Sur akk-d Sidun.

<span id="an_11:23">11:23</span> Ula d kemm a tamdint n Kafernaḥum,
tɣileḍ aț-țaliḍ ɣer igenni ? Xaṭi ! Aț-țețwaḍeggreḍ ɣer laxeṛt ; axaṭer
lemmer di temdint n Sudum i dṛan lbeṛhanat i gedṛan ɣuṛ-em, tili
mazal-iț ar ass-a !

<span id="an_11:24">11:24</span> Daymi, ass n lḥisab anegaru
aț-țețțuɛaqbeḍ akteṛ n tmurt n Sudum.

<span id="an_11:25">11:25</span> Di lweqt-nni, Sidna Ɛisa inṭeq yenna :
Ḥemmdeɣ-k a Baba Ṛebbi, a Bab igenwan d lqaɛa, imi i d tessekneḍ i
imecṭaḥ ayen i teffreḍ i imusnawen d lɛuqal.

<span id="an_11:26">11:26</span> Ih a Baba Ṛebbi ! Ḥemmdeɣ-k imi d wagi
i d lebɣi-k.

<span id="an_11:27">11:27</span> Baba Ṛebbi yerra-d kullec ger
ifassen-iw. YYiwen ur yessin Mmi-s n Ṛebbi anagar Baba Ṛebbi ! Yiwen ur
issin daɣen Baba Ṛebbi anagar Mmi-s akk-d win iwumi yebɣa Mmi-s a
s-t-id-isken.

<span id="an_11:28">11:28</span> Aset-ed ɣuṛ-i a wid akk yeɛyan, iɛebban
taɛekkumt ẓẓayen, a wen-fkeɣ talwit d westeɛfu.

<span id="an_11:29">11:29</span> Refdet ɣef tuyat-nwen azaglu inu
tlemdem s ɣuṛ-i, axaṭer ul-iw yeččuṛ d ṛṛeḥma yerna d aḥnin, aț-țafem
talwit i teṛwiḥin-nwen.

<span id="an_11:30">11:30</span> Azaglu-inu yeshel, taɛekkumt-iw fsuset.

<span id="an_12:1">12:1</span> Yiwet n tikkelt, deg wass n ssebt yellan
d ass n westeɛfu, Sidna Ɛisa izger igran n yirden. Inelmaden-is lluẓen,
bdan țekksen-d tigedrin, tețțen-tent.

<span id="an_12:2">12:2</span> Ifariziyen mi ten-walan, nnan i Sidna
Ɛisa : Acuɣeṛ inelmaden-ik xeddmen ayen iḥeṛmen deg wass n westeɛfu ?

<span id="an_12:3">12:3</span> Meɛna Sidna Ɛisa yerra-yasen : Eɛni ur
teɣṛim ara wayen yexdem ugellid Dawed, mi gelluẓ nețța d wid yellan
yid-es ?

<span id="an_12:4">12:4</span> Mi gekcem ɣer wexxam iqedsen, yečča seg
weɣṛum-nni yețțunefken d lweɛda i lmuqedmin yerna yefka seg-s i
imdukkal-is !

<span id="an_12:5">12:5</span> Eɛni ur teɣṛim ara di tektabt n ccariɛa n
Musa belli lmuqedmin xeddmen ɣas akken d ass n westeɛfu yerna mačči d
leḥṛam fell-asen ?

<span id="an_12:6">12:6</span> Ihi a wen-d-iniɣ : yella dagi win yugaren
axxam iqedsen.

<span id="an_12:7">12:7</span> Lemmer tfehmem d acu i d lmeɛna n
wawal-agi : D ulawen yesɛan ṛṛeḥma i bɣiɣ mačči d isflawen n lmal ttili
ur tḥekkmem ara s lmut ɣef wid ur neḍlim ara !

<span id="an_12:8">12:8</span> Axaṭer Mmi-s n bunadem, d nețța i gḥekmen
ɣef wass n westeɛfu.

<span id="an_12:9">12:9</span> Syenna, yerra ɣer yiwen n lǧameɛ,

<span id="an_12:10">12:10</span> yella dinna yiwen wergaz iwumi yekref
ufus. Ifariziyen steqsan-t nnan-as : Eɛni iḥlel useḥlu deg wass n
westeɛfu ? SSteqsan-t akka, iwakken a s-d-afen sebba s wayes ara
t-sḍelmen.

<span id="an_12:11">12:11</span> Yerra-yasen : Anwa deg-wen yesɛan yiwet
n tixsi kan, ma yella teɣli ɣer tesraft deg wass n westeɛfu ur
ț-id-issalay ara ?

<span id="an_12:12">12:12</span> Eɛni tixsi teswa akteṛ n wemdan ? Ihi,
yeḥlel a nexdem lxiṛ deg wass n westeɛfu !

<span id="an_12:13">12:13</span> Imiren Sidna Ɛisa yenna-yas i
wergaz-nni : Sleq-ed afus-ik ! YYeḍleq afus-is, dɣa yuɣal iṣeḥḥa am ufus
nniḍen.

<span id="an_12:14">12:14</span> Ifariziyen ffɣen, ṛuḥen mcawaṛen wway
gar-asen amek ara a s-d-afen sebba s wayes ara t-nɣen.

<span id="an_12:15">12:15</span> Mi gesla bɣan a t-nɣen, Sidna Ɛisa iṛuḥ
syenna. Aṭas i geddan yid-es, yesseḥlay imuḍan meṛṛa,

<span id="an_12:16">12:16</span> iqqaṛ-asen : Ɣuṛ-wat aț-țessufɣem
lexbaṛ !

<span id="an_12:17">12:17</span> Iwakken ad idṛu wayen yenna nnbi Iceɛya
:

<span id="an_12:18">12:18</span> Ataya uqeddac-iw i xtaṛeɣ, win eɛzizen
fell-i, deg-s i gella lfeṛḥ-iw. A d-yers Ṛṛuḥ-iw fell-as, ad ibecceṛ
lḥeqq i leǧnas.

<span id="an_12:19">12:19</span> Ur iskkaray ara ccwal, ur ițɛeggiḍ ara,
ur ițḥettim ara iman-is ɣef wiyaḍ.

<span id="an_12:20">12:20</span> Ur ițkemmil ara i uɣanim iceqqeqen, ur
isnusuy ara taftilt yețmețțaten, alamma yesbedd lḥeqq.

<span id="an_12:21">12:21</span> Imiren leǧnas meṛṛa ad ssirmen ɣuṛ-es,
fell-as ara țeklen.

<span id="an_12:22">12:22</span> Wwin-d i Sidna Ɛisa yiwen wergaz i
gesgugem, i gesderɣel uṛuḥani. Yesseḥla-t, yuɣal wergaz-nni iheddeṛ,
yețwali.

<span id="an_12:23">12:23</span> Lɣaci meṛṛa wehmen di Sidna Ɛisa qqaṛen
: Mačči d wagi i d mmi-s n Sidna Dawed, win akken ara d-yasen ?

<span id="an_12:24">12:24</span> Mi sen-slan ifariziyen nnan : Argaz-agi
yessufuɣ leǧnun s tezmert n Balzabul iḥekkmen ɣef leǧnun.

<span id="an_12:25">12:25</span> Sidna Ɛisa yeẓran ayen i țxemmimen,
yenna-yasen : Yal tagelda anda țnaɣen lɣaci wway gar-asen, aț-țuɣal
aț-țenger. YYal taddart neɣ yal axxam i deg țnaɣen imezdaɣ wway
gar-asen, ur d-yețɣimi ara.

<span id="an_12:26">12:26</span> Ma yella Cciṭan issufuɣ Cciṭan, atan
yebḍa d yiman-is ! Amek ihi ara d-tdum ddewla-s ?

<span id="an_12:27">12:27</span> Ma yella nekkini ssufuɣeɣ leǧnun s
tezmert n Balzabul, i warraw nwen s wacu i ten ssufuɣen ? Daymi, d
arraw-nwen ara kkun-iḥasben !

<span id="an_12:28">12:28</span> Meɛna ma yella nekkini s Ṛṛuḥ n Ṛebbi i
ssufuɣeɣ leǧnun, ihi tagelda n Ṛebbi ațan tewweḍ-ed armi d ɣuṛ-wen.

<span id="an_12:29">12:29</span> Yiwen ur yezmir ad ikcem ɣer wexxam n
wergaz iǧehden iwakken a s-iddem ayla-as ma yella ur t-yuriz ara uqbel,
meɛna m'ara t-yarez, imiren ad yizmir ad iddem ayen akk yellan deg
wexxam-is.

<span id="an_12:30">12:30</span> Win ur nelli ara yid-i, ixulef-iyi ;
win ur d-njemmeɛ ara yid-i ițḍeggiɛ !

<span id="an_12:31">12:31</span> Daymi i wen-qqaṛeɣ : Mkul ddnub d mkul
rregmat zemren ad țwasemmḥen i yemdanen, ma d rregmat ɣef Ṛṛuḥ iqedsen
ur țwasemmaḥent ara !

<span id="an_12:32">12:32</span> Yal win ara iregmen di Mmi-s n bunadem,
a s-ițwasameḥ, ma d win ara iregmen Ṛṛuḥ iqedsen, ur s-ițwasamaḥ ara ama
di lweqt-agi, ama di lweqt i d-iteddun.

<span id="an_12:33">12:33</span> Ɛeqlet ttejṛa ɣer lfakya-s : ma telha
ttejṛa, a d-tefk lfakya yelhan, ma yella diri-ț, a d-tefk lfakya n diri
!

<span id="an_12:34">12:34</span> A ccetla n izerman, amek ara d-tinim
ayen yelhan ma yella kunwi diri-kkun ? Axaṭer d ayen yellan deg ul i
d-ițeffɣen seg imi !

<span id="an_12:35">12:35</span> Argaz lɛali yessufuɣ-ed ayen yelhan seg
ugerruj yellan deg ul-is ma d amcum yessufuɣ-ed ayen n diri si lexzin n
diri yellan deg ul-is !

<span id="an_12:36">12:36</span> Aql-i nniɣ-awen-t : ass n lḥisab, ad
țțuḥasben yemdanen ɣef yal awal ur nesɛi lmeɛna i d-iffɣen seg yimi-nsen
;

<span id="an_12:37">12:37</span> axaṭer ɣef leḥsab n imeslayen-ik ara
tețțuḥasbeḍ, d imeslayen-ik ara d-isbeggnen ma d aḥeqqi i telliḍ neɣ d
amcum.

<span id="an_12:38">12:38</span> Dɣa kra n lɛulama n ccariɛa akk-d
ifariziyen nnan i Sidna Ɛisa : A Sidi, nebɣa a k-nwali txedmeḍ yiwen n
lbeṛhan.

<span id="an_12:39">12:39</span> Sidna Ɛisa yerra yasen : Lǧil am-agi
ijehlen ixedɛen Ṛebbi, yessutur lbeṛhan, ur a sen d-yețțunefkay ara
lbeṛhan nniḍen anagar win n nnbi Yunes.

<span id="an_12:40">12:40</span> Axaṭer akken yesɛedda nnbi Yunes tlata
wussan d tlata wuḍan deg uɛebbuḍ n uḥewtiw ameqqran di lebḥeṛ, akken
daɣen ara yesɛeddi Mmi-s n bunadem tlata wussan d tlata wuḍan zdaxel n
wakal.

<span id="an_12:41">12:41</span> Ass n lḥisab, imezdaɣ n temdint n
Ninebi a d-kkren ɣer yemdanen n lǧil-agi ad ccetkin fell-asen iwakken ad
țțuḥasben, axaṭer nutni uɣalen-d ɣer webrid mi slan i ubecceṛ n nnbi
Yunes. AA wen-d-iniɣ : atan yella dagi win yugaren nnbi Yunes !

<span id="an_12:42">12:42</span> Ass n lḥisab, tagellit n tmurt n Ḥabac
a d-tekker ɣer yemdanen n lǧil-agi aț-țeccetki fell-asen iwakken ad
țțuḥasben, axaṭer tusa-d seg yixef n ddunit iwakken aț-țsel i tmusni n
ugellid Sliman. AAtan nniɣ-awen yella dagi win yugaren agellid Sliman !

<span id="an_12:43">12:43</span> M'ara yețwaqecceɛ uṛuḥani seg yiwen
wemdan, ad ițezzi deg imukan yexlan, ad ițqellib anda ara yaf ṛṛaḥa ur
yețțaf ara.

<span id="an_12:44">12:44</span> Dɣa ad yini : Ad uɣaleɣ ɣer umkan ansi
i d-ffɣeɣ ! MMi guɣal ɣer wemdan-nni, ad yaf amkan d ilem, zeddig yerna
iseggem.

<span id="an_12:45">12:45</span> Imiren ad iṛuḥ a d-yawi sebɛa
iṛuḥaniyen nniḍen i gweɛṛen akteṛ-is, ad kecmen ɣer dinna, ad zedɣen.
Lḥala n wergaz-nni aț-țenṭaṛ akteṛ n tikkelt tamezwarut. Akka ara tedṛu
d lǧil-agi ijehlen.

<span id="an_12:46">12:46</span> Mazal Sidna Ɛisa yețmeslay i lɣaci, mi
d-yusa yiwen wergaz yenna-yas : Yemma-k d watmaten-ik atnan di beṛṛa,
bɣan a k-ẓren.

<span id="an_12:48">12:48</span> Sidna Ɛisa yerra-yas : Anta i d yemma,
anwi i d atmaten-iw ?

<span id="an_12:49">12:49</span> Iwehha s ufus-is ɣer inelmaden is yenna
: D wigi i d yemma d watmaten-iw !

<span id="an_12:50">12:50</span> Axaṭer win ixeddmen lebɣi n Baba yellan
deg igenwan, d winna i d gma, i d weltma, i d yemma.

<span id="an_13:1">13:1</span> Ass-nni kan, Sidna Ɛisa yeffeɣ-ed seg
wexxam, iṛuḥ ad iqqim rrif n lebḥeṛ,

<span id="an_13:2">13:2</span> d izumal n lɣaci i s-d-izzin, dɣa yuli
ɣer teflukt, yeqqim. LLɣaci ibedd ɣef rrif n lebḥeṛ,

<span id="an_13:3">13:3</span> nețța yebda isselmad-iten s lemtul
iqqaṛ-asen : Yiwen ufellaḥ yeffeɣ ad izreɛ.

<span id="an_13:4">13:4</span> Mi gzerreɛ, ɣlin-as kra n iɛeqqayen rrif
n webrid, usan-d igṭaṭ ( ifṛax igenni ) ččan-ten.

<span id="an_13:5">13:5</span> Kra iɛeqqayen nniḍen ɣlin deg wakal
yeččuṛen d izṛa, mɣin-d s lemɣawla axaṭer ulac aṭas n wakal.

<span id="an_13:6">13:6</span> Mi gebda wezɣal, yezlef imɣan nni dɣa
qquṛen, axaṭer ur sɛin ara izuṛan lqayen.

<span id="an_13:7">13:7</span> Kra iɛeqqayen nniḍen ɣlin ger isennanen.
Isennanen-nni gman dɣa ɣummen-ten.

<span id="an_13:8">13:8</span> Meɛna kra iɛeqqayen ɣlin deg wakal yelhan
: fkan-d tigedrin, ta tefka-d meyya iɛeqqayen, ta sețțin, tayeḍ tlatin.

<span id="an_13:9">13:9</span> Win yesɛan imeẓẓuɣen isel-ed !

<span id="an_13:10">13:10</span> Inelmaden-is qeṛṛben ɣuṛ-es, nnan-as :
Acimi i sen-theddṛeḍ s lemtul ?

<span id="an_13:11">13:11</span> Yerra-yasen : Kunwi yețțunefk-awen-d aț
țissinem lbaḍna n tgelda igenwan, ma d wiyaḍ, ur sen-d-ițțunefk ara.

<span id="an_13:12">13:12</span> Axaṭer win yesɛan a s-d-nernu alamma
yella di tawant, ma d win ur nesɛi ara, a s-nekkes ula d ayen yesɛa.

<span id="an_13:13">13:13</span> Daymi i sen-țmeslayeɣ s lemtul, axaṭer
țmuqulen ur țwalin, țḥessisen ur sellen, ur fehhmen.

<span id="an_13:14">13:14</span> S wakka, yedṛa-d yid-sen wayen i
d-ixebbeṛ fell-asen nnbi Iceɛya : Aț-țsellem s imeẓẓuɣen-nwen, ur
tfehhmem ara, aț-țmuqulem s wallen-nwen, ur tețwalim ara,

<span id="an_13:15">13:15</span> Imi agdud-agi qquṛen wulawen-nsen,
qeflen imeẓẓuɣen- sen, qqnen allen-nsen, iwakken ur țwalin, ur sellen ;
sseɣṛen ulawen nsen, ugin ad fehmen, axaṭer lemmer tuben, uɣalen-d ɣer
webrid, tili sseḥlaɣ ten.

<span id="an_13:16">13:16</span> Ma d kunwi amarezg-nwen ! Axaṭer
allen-nwen țwalint, imeẓẓuɣen nwen sellen.

<span id="an_13:17">13:17</span> Aql-i nniɣ-awen tideț, aṭas si lenbiya
akk-d imdanen iḥeqqiyen i gebɣan ad walin ayen tețwalim, ur t-walan, ad
slen ayen tsellem, ur t-slin.

<span id="an_13:18">13:18</span> A wen-d-iniɣ lmeɛna n lemtel n win
izerrɛen :

<span id="an_13:19">13:19</span> m'ara isel wemdan i wawal yeɛnan
tageldit n igenwan, ur t-yefhim ara, ițemcabi ɣer yiri n webrid i ɣer
tɣelli zzerriɛa ; d Cciṭan i d-ițasen ad iqleɛ ayen izerɛen deg ul-is.

<span id="an_13:20">13:20</span> Wayeḍ ițemcabi ɣer wakal-nni yeččuṛen d
izṛa anda teɣli zzerriɛa. M'ara isel i wawal n Ṛebbi, iqebbel-it s
lfeṛḥ,

<span id="an_13:21">13:21</span> meɛna ur t-yețțaǧǧa ara ad iger izuṛan
deg-s, ur yețțaṭṭaf ara. MM'ara d-tass lmeḥna neɣ aqehheṛ ɣef ddemma n
wawal n Ṛebbi, ad yeǧǧ imiren kan liman-is.

<span id="an_13:22">13:22</span> Wayeḍ daɣen ițemcabi ɣer zzerriɛa
yeɣlin ger isennanen. M'ara isel i wawal n Ṛebbi, iɣeblan n ddunit d
ṭṭmeɛ n rrbeḥ țɣummun awal-nni, dɣa ur d-ițțak ara lfakya.

<span id="an_13:23">13:23</span> Wayeḍ icuba daɣen ɣer zzerriɛa yeɣlin
deg wakal yelhan, m'ara isel i wawal n Ṛebbi, ifehhem-it, daymi i
d-ițțak lfakya ! YYal aɛeqqa ițțak-ed : wa tlatin, wa sețțin, wa meyya n
tɛeqqayin.

<span id="an_13:24">13:24</span> Sidna Ɛisa yefka-yasen-d lemtel nniḍen
: Tagelda n igenwan tcuba ɣer yiwen wergaz i gzerɛen irden deg iger-is.

<span id="an_13:25">13:25</span> Yiwen yiḍ mi ṭṭsen akk medden, yusa-d
weɛdaw-is izreɛ aẓekkun ger yirden, imiren iṛuḥ.

<span id="an_13:26">13:26</span> Mi d-gman yirden-nni fkan-d tigedrin,
aẓekkun-nni ula d nețța igma-d.

<span id="an_13:27">13:27</span> Iqeddacen n bab n iger-nni, usan-d
ɣuṛ-es nnan-as : A Sidi, eɛni mačči d irden i tzerɛeḍ deg iger-ik ? Ansi
i d-ikka ihi uẓekkun-agi ?

<span id="an_13:28">13:28</span> Yerra-yasen : D yiwen weɛdaw i gxedmen
akka ! IIqeddacen-nni nnan-as : Ihi tebɣiḍ a nṛuḥ a neqleɛ aẓekkun-agi ?

<span id="an_13:29">13:29</span> Yerra-yasen : Xaṭi ! Axaṭer m'ara
tekksem aẓekkun, tzemrem a d-teglum s yirden.

<span id="an_13:30">13:30</span> Anfet-asen ad gmun di sin alamma
ț-țamegra. Ass-nni, a sen iniɣ i wid imeggren : qelɛet-ed uqbel aẓekkun,
cuddet-eț ț-țadliwin iwakken a tent-nesseṛɣ ma d irden jemɛet țen-id ɣer
ikuffan-iw.

<span id="an_13:31">13:31</span> Sidna Ɛisa yefka-yasen-d lemtel nniḍen
: Tagelda n igenwan tcuba ɣer yiwen uɛeqqa n uxerḍel i d-iddem yiwen
wergaz iwakken a t-izreɛ deg iger-is.

<span id="an_13:32">13:32</span> Aɛeqqa-yagi d nețța i d amecṭuḥ meṛṛa
ger zzerriɛat yellan, lameɛna mi gețwazreɛ, igemmu yețțali alamma
yekka-d sennig akk yemɣan n tebḥirt, yeggar-ed ifurkawen d imeqqranen,
ula d ifṛax n igenni , bennun leɛcuc-nsen s ufella-s.

<span id="an_13:33">13:33</span> Sidna Ɛisa yenna-yasen-d lemtel nniḍen
: Tagelda n igenwan tețțemcabi ɣer temtunt ( yiɣes n temtunt ) ara
d-teddem tmeṭṭut a t-tsexleḍ i tlata lkilat n uwren, s wakka arukti-nni
meṛṛa ad yali.

<span id="an_13:34">13:34</span> Sidna Ɛisa ițmeslay-ed i lɣaci anagar s
lemtul.

<span id="an_13:35">13:35</span> Ițmeslay-asen-d akka iwakken ad yedṛu
wayen i d-nnan lenbiya : A sen-mmeslayeɣ s lemtul, a sen-beccṛeɣ
tiɣawsiwin yeffren seg wasmi i d-texleq ddunit. cc

<span id="an_13:36">13:36</span> Mi gekfa Sidna Ɛisa ameslay, lɣaci
ṛuḥen, nețța ikcem ɣer wexxam. Inelmaden-is qeṛṛben ɣuṛ-es nnan-as :
Ssefru-yaɣ-d lemtel n uẓekkun deg iger.

<span id="an_13:37">13:37</span> Yerra-yasen-d : Win izerrɛen irden d
Mmi-s n bunadem ;

<span id="an_13:38">13:38</span> iger, d ddunit ; irden, d wid ițekkan
di tgelda n igenwan ; ma d aẓekkun, d widak ițekkan d Cciṭan ;

<span id="an_13:39">13:39</span> aɛdaw i gzerrɛen aẓekkun, d Cciṭan ;
tamegra , ț-țaggara nddunit ; ma d wid imeggren, d lmalayekkat.

<span id="an_13:40">13:40</span> Akken ara qellɛen aẓekkun ṭeggiṛen-t
ɣer tmes, ara tedṛu di taggara n ddunit.

<span id="an_13:41">13:41</span> Mmi-s n bunadem a d-iceggeɛ
lmalayekkat-is, ad ssufɣen si tgelda-s wid akk yesseɣlayen wiyaḍ di
ddnub akk-d wid ixeddmen cceṛ,

<span id="an_13:42">13:42</span> dɣa a ten-ḍeggṛen ɣer tmes anda ara
yilin imeṭṭawen d nndama tameqqrant ;

<span id="an_13:43">13:43</span> ma d wid iḍuɛen Ṛebbi ad feǧǧeǧen am
yiṭij di tgelda n Baba Ṛebbi. Win yesɛan imeẓẓuɣen isel-ed !

<span id="an_13:44">13:44</span> Tagelda n igenwan tețțemcabi ɣer
ugerruj yeffren deg yiwen n yiger. Yiwen wergaz yufa-t, yuɣal iffer-it.
Si lfeṛḥ-nni i gefṛeḥ, iṛuḥ izzenz ayen akk yesɛa iwakken ad yaɣ
iger-nni.

<span id="an_13:45">13:45</span> Tagelda n igenwan tețțemcabi daɣen ɣer
yiwen umetjaṛ ițqelliben tiɛeqcin ifazen.

<span id="an_13:46">13:46</span> Mi gufa yiwet ifazen ɣef tiyaḍ, iṛuḥ
izzenz ayen akk yesɛa, yuɣal-ed yuɣ-iț.

<span id="an_13:47">13:47</span> Tagelda n igenwan tețțemcabi daɣen ɣer
ucebbak ițwadeggṛen ɣer lebḥeṛ, iwakken a d-iṭṭef iselman ( lḥut ) n
mkul ṣṣenf.

<span id="an_13:48">13:48</span> M'ara yeččaṛ, iḥewwaten a t-id-jebden
ɣer rrif n lebḥeṛ, dɣa ad qqimen iwakken ad fernen iselman, ad jemɛen
wid yelhan, ad ḍeggṛen wid n diri.

<span id="an_13:49">13:49</span> Akka ara tedṛu di taggara n ddunit :
lmalayekkat a d-asent a d ddment imcumen si ger iḥeqqiyen,

<span id="an_13:50">13:50</span> iwakken a ten-ḍeggṛent ɣer tmes anda
llan imeṭṭawen d nndama tameqqrant.

<span id="an_13:51">13:51</span> Dɣa Sidna Ɛisa yenna-yasen : Tfehmem
ayagi meṛṛa ? RRran-as : Anɛam a Sidi, nefhem !

<span id="an_13:52">13:52</span> Yerna-yasen : Ihi, yal amusnaw n
ccariɛa ara ifehmen tagelda n igenwan, icuba ɣer bab n wexxam i
d-ițekksen seg ugerruj-is tiɣawsiwin tijdidin, akk-d ț-țɣawsiwin
tiqdimin.

<span id="an_13:53">13:53</span> Mi d-yenna lemtul-agi, Sidna Ɛisa iṛuḥ
syenna.

<span id="an_13:54">13:54</span> Yerra ɣer taddart i deg ițțuṛebba.
Isselmad di lǧameɛ nsen, lɣaci akk iḥedṛen wehmen, qqaṛen : Ansi i
s-d-tekka tmusni-yagi akk d tezmert s wayes ixeddem lbeṛhanat agi ?

<span id="an_13:55">13:55</span> Mačči d nețța i d mmi-s n win ineǧṛen
ijegwa ? Eɛni yemma-s mačči ț-țin iwumi qqaṛen Meryem ? AAtmaten-is
mačči d Yeɛqub, Yusef, Semɛun akk-d Yuda ?

<span id="an_13:56">13:56</span> Yessetma-s daɣen, mačči gar aneɣ i
llant ? Ansi i s-d-ikka ihi wannect-agi ?

<span id="an_13:57">13:57</span> Ɣef wayagi akk i sen-yella d sebba n
tuccḍa, ugin ad amnen yis. DDɣa Sidna Ɛisa yenna-yasen : Nnbi yețwaḥqeṛ
anagar di tmurt-is akk-d wexxam-is.

<span id="an_13:58">13:58</span> Sidna Ɛisa ur yexdim ara aṭas n
lbeṛhanat dinna, axaṭer ugin ad amnen.

<span id="an_14:2">14:2</span> yenna i iqeddacen-is : D Yeḥya aɣeṭṭas !
D nețța i-d iḥyan si ger lmegtin, daymi i gesɛa tazmert s wayes ixeddem
lbeṛhanat.

<span id="an_14:3">14:3</span> D agellid Hiṛudus i gefkan yakan lameṛ ad
qnen Yeḥya s ssnasel, a t-rren ɣer lḥebs. Ayagi ɣef sebba n Hiṛudyad,
tameṭṭut n Filibus yellan d gma-s n Hiṛudus.

<span id="an_14:4">14:4</span> Axaṭer Yeḥya yella yeqqaṛ i Hiṛudus : D
leḥṛam fell-ak aț-țesɛuḍ Hiṛudyad ț-țameṭṭut-ik !

<span id="an_14:5">14:5</span> Seg imiren, Hiṛudus ițqellib ad ineɣ
Yeḥya, meɛna ikukra agdud n wat Isṛail axaṭer ḥesben-t akk d nnbi.

<span id="an_14:6">14:6</span> Ass n lɛid n umulli n Hiṛudus, yelli-s n
Hiṛudyad tecḍeḥ zdat inebgawen, teɛǧeb-as aṭas i Hiṛudus,

<span id="an_14:7">14:7</span> armi i s-iɛuhed, a s-yefk ayen ara s-d
tessuter.

<span id="an_14:8">14:8</span> Tweṣṣa-ț yemma-s a s-tini : Awi-yi-d ɣer
dagi aqeṛṛuy n Yeḥya aɣeṭṭas deg uḍebsi.

<span id="an_14:9">14:9</span> Agellid Hiṛudus iḥzen aṭas, yemmuɣben,
lameɛna ɣef ddemma n limin i geggul zdat inebgawen-is, issendeh a
s-t-id-awin.

<span id="an_14:10">14:10</span> Iceggeɛ a s-d-gezmen aqeṛṛuy i Yeḥya
aɣeṭṭas di lḥebs ;

<span id="an_14:11">14:11</span> wwin-as-t-id i teqcict-nni deg uḍebsi,
nețțat tefka-t i yemma-s.

<span id="an_14:12">14:12</span> Inelmaden n Yeḥya usan-d ad awin
lǧețța-s iwakken a ț-meḍlen ; imiren ṛuḥen ssawḍen-as lexbaṛ i Sidna
Ɛisa.

<span id="an_14:13">14:13</span> Mi gesla s lexbaṛ n lmut n Yeḥya, Sidna
Ɛisa yuli ɣer teflukt, iṛuḥ iwakken ad iḍeṛṛef iman-is. Akken slan lɣaci
s wemkan i ɣer iteddu, ffɣen-d si tudrin, tebɛen-t ɣef wuḍar.

<span id="an_14:14">14:14</span> Sidna Ɛisa yers-ed si teflukt, iwala
annect-nni n lɣaci, dɣa gezmen tasa-s ; ibda yesseḥlay imuḍan-nsen.

<span id="an_14:15">14:15</span> Mi geɣli yiṭij, inelmaden n Sidna Ɛisa
qeṛṛben ɣuṛ-es, nnan-as : Amkan-agi yexla yerna iṛuḥ lḥal ; ini-yasen i
lɣaci-yagi ad ṛuḥen ɣer tudrin iwakken a d-aɣen ayen ara ččen.

<span id="an_14:16">14:16</span> Sidna Ɛisa yerra-yasen : Acuɣeṛ ara
ṛuḥen, fket-asen kunwi ad ččen !

<span id="an_14:17">14:17</span> Nnan-as : Ɣuṛ-nneɣ anagar xemsa
teḥbulin n weɣṛum, d sin iselman ( iḥutiwen ).

<span id="an_14:18">14:18</span> Yerra-yasen : Awit-țen-id ɣer dagi !

<span id="an_14:19">14:19</span> Yenna i lɣaci ad qqimen ɣef leḥcic,
iddem-ed xemsa teḥbulin-nni n weɣṛum d sin iselman-nni, yerfed allen-is
ɣer igenni, iḥmed Ṛebbi. YYebḍa aɣṛum-nni, yefka-t i inelmaden-is,
feṛqen-t i lɣaci.

<span id="an_14:20">14:20</span> Sčan akk armi ṛwan, yerna inelmaden-is
ččuṛen-d tnac iqecwalen n wayen i d-yegran.

<span id="an_14:21">14:21</span> Ad ilin azal n xemsa alaf n yergazen i
geččan, mbla tilawin d warrac.

<span id="an_14:22">14:22</span> Imiren kan, Sidna Ɛisa iḥṛes
inelmaden-is ad alin ɣer teflukt iwakken ad zwiren ɣer rrif nniḍen n
lebḥeṛ, ma d nețța ad yerr lɣaci-nni.

<span id="an_14:23">14:23</span> Mi ṛuḥen akk lɣaci-nni, yuli weḥd-es
ɣer wedrar iwakken ad iẓẓall, dɣa yeɣli-d yiḍ.

<span id="an_14:24">14:24</span> Taflukt-nni tella di tlemmast n lebḥeṛ,
lemwaji kkatent-eț axaṭer aḍu iqubel-iten-id.

<span id="an_14:25">14:25</span> Mi qṛib ad yali wass, ataya Sidna Ɛisa
iteddu-d ɣef wuḍar s ufella n waman.

<span id="an_14:26">14:26</span> Akken i t-walan ileḥḥu ɣef waman,
inelmaden-is xelɛen qqaṛen : D lexyal ! BBdan țɛeggiḍen s lxuf.

<span id="an_14:27">14:27</span> Meɛna imiren kan Sidna Ɛisa
yenna-yasen-d : Ur xellɛet ara, d nekk ! Ur țțaggadet ara !

<span id="an_14:28">14:28</span> Dɣa Buṭrus yenna-yas : A Sidi, ma yella
d keččini, efk-ed lameṛ a n-aseɣ ɣuṛ-ek ɣef wuḍar s ufella n waman.

<span id="an_14:29">14:29</span> Sidna Ɛisa yenna-yas : As-ed ! BBuṭrus
yers-ed si teflukt, ileḥḥu ɣef waman, iteddu ɣer Sidna Ɛisa.

<span id="an_14:30">14:30</span> Meɛna mi gwala yekker-ed waḍu, ikcem-it
lxuf, yebda izedder, dɣa iɛeggeḍ : A Sidi, sellek-iyi !

<span id="an_14:31">14:31</span> Imiren kan, Sidna Ɛisa yeḍleq afus-is,
ijbed-it-id yenna-yas : A win iwumi ixuṣṣ liman ! Acuɣeṛ i k-ikcem ccekk
?

<span id="an_14:32">14:32</span> Ulin ɣer teflukt di sin, dɣa yers
waḍu-nni.

<span id="an_14:33">14:33</span> Inelmaden-nni yellan di teflukt seǧǧden
zdat Sidna Ɛisa nnan-as : Ț-țideț, d kečč i d Mmi-s n Ṛebbi !

<span id="an_14:34">14:34</span> Zegren lebḥeṛ-nni, armi wwḍen ɣer tmurt
n Jiniṣaret.

<span id="an_14:35">14:35</span> Imezdaɣ n lǧiha nni ɛeqlen Sidna Ɛisa,
dɣa ceggɛen ɣer yal lǧiha n tmurt, wwin-as-d imuḍan nsen meṛṛa.

<span id="an_14:36">14:36</span> Ḥellelen-t iwakken a ten-yeǧǧ ad nalen
ɣas ula ț-țacḍaṭ uqenduṛ-is. Wid akk i t-innulen, ḥlan.

<span id="an_15:2">15:2</span> Acuɣeṛ inelmaden-ik țṛuẓun lɛadda i
d-ǧǧan lejdud-nneɣ ? M'ara qeṛṛben ɣer lqut, ur ssiriden ara
ifassen-nsen.

<span id="an_15:3">15:3</span> Sidna Ɛisa yerra-yasen : I kunwi, acimi
tețṛuẓum lumuṛat n Ṛebbi iwakken aț-țxedmem ṛṛay nwen ?

<span id="an_15:4">15:4</span> Yak d ṣṣeḥ, Ṛebbi yenna-d : Qadeṛ baba-k
d yemma-k, yyenna daɣen : Kra win ara ineɛlen baba-s d yemma-s, ad
yețwaḥkem fell-as s lmut.

<span id="an_15:5">15:5</span> Meɛna kunwi teqqaṛem : win yefkan d
lweɛda i Ṛebbi ayen s wacu i glaq ad iɛiwen imawlan-is,

<span id="an_15:6">15:6</span> am akken d imawlan-is i gɛawen. SS wakka,
tbeddlem awal n Ṛebbi, iwakken aț-țesɛeddim lɛaddat-nwen.

<span id="an_15:7">15:7</span> Ay at sin wudmawen ! Ț-țideț i d-yenna
nnbi Iceɛya mi d-icar fell awen :

<span id="an_15:8">15:8</span> Y enna-d Ṛebbi : agdud-agi, ițɛuzzu-yi s
wawal kan, ma d ul-is yebɛed fell-i.

<span id="an_15:9">15:9</span> L eɛbada-nsen ur tesɛi ara azal axaṭer
sselmaden ayen i d-yekkan seg imdanen.

<span id="an_15:10">15:10</span> Dɣa Sidna Ɛisa yessawel i lɣaci
yenna-yasen : Semḥesset-d tfehmem ayagi :

<span id="an_15:11">15:11</span> mačči d ayen i gkeččmen seg imi n
wemdan i t-yessamasen, meɛna d ayen i d-ițeffɣen seg-s.

<span id="an_15:12">15:12</span> Inelmaden qeṛṛben-d ɣer Sidna Ɛisa
nnan-as : Ifariziyen iɣaḍ-iten lḥal ɣef yimeslayen-nni i d-tenniḍ !

<span id="an_15:13">15:13</span> Yerra-yasen : Yal imɣi ur yeẓẓi ara
Baba yellan deg igenwan, ad yețwaqleɛ.

<span id="an_15:14">15:14</span> Anfet-asen, d iderɣalen iteṭṭfen afus i
iderɣalen nniḍen ; ma yella aderɣal yeṭṭef afus i wayeḍ, ad ɣlin i sin
ɣer tesraft.

<span id="an_15:15">15:15</span> Buṭrus yenṭeq-ed yenna-yas :
Ssefhem-aɣ-d lemtel-agi.

<span id="an_15:16">15:16</span> Sidna Ɛisa yenna i inelmaden-is : Eɛni
ula d kunwi txuṣṣ-ikkun lefhama ?

<span id="an_15:17">15:17</span> Ur tefhimem ara belli ayen ikeččmen seg
imi n wemdan yețțara ɣer uɛebbuḍ-is, mbeɛd ad ițwadeggeṛ ɣer beṛṛa.

<span id="an_15:18">15:18</span> Lameɛna ayen i d-iteffɣen seg imi
itekk-ed seg wul, d annect-agi i gessenǧasen amdan.

<span id="an_15:19">15:19</span> Axaṭer seg wul i d-tekken : yir
ixemmimen, timegṛaḍ, zzna ( lɛaṛ ), yir tikli, tukerḍa, cchada n ẓẓuṛ
akk-d rregmat.

<span id="an_15:20">15:20</span> Atan wayen yessenǧasen amdan, mačči d
učči mbla tarda n ifassen i t-yessenǧasen.

<span id="an_15:21">15:21</span> Sidna Ɛisa iṛuḥ syenna, iteddu ɣer
tmura n Sur akk-d Sidun.

<span id="an_15:22">15:22</span> Yiwet n tmeṭṭut n at Kenɛan i gzedɣen
dinna tusa-d ɣuṛ-es tețɛeggiḍ : A Sidi, a mmi-s n Sidna Dawed, ḥunn
fell-i ! Ațan yelli izdeɣ-iț uṛuḥani, iɛețțeb-iț aṭas.

<span id="an_15:23">15:23</span> Sidna Ɛisa ur as-d-yerri ula d yiwen
wawal. Inelmaden-is qeṛṛben ɣuṛ-es nnan-as : Err-as awal, axaṭer tugi
aț-țeḥbes leɛyaḍ deffir-nneɣ.

<span id="an_15:24">15:24</span> Sidna Ɛisa yerra-yasen : Țțuceggɛeɣ-ed
anagar ɣer wulli iḍaɛen n wat Isṛail !

<span id="an_15:25">15:25</span> Lameɛna tameṭṭut-nni teɣli ɣer iḍaṛṛen
n Sidna Ɛisa tenna-yas : A Sidi ɛiwen-iyi di leɛnaya-k !

<span id="an_15:26">15:26</span> Yenna-yas : Ur ilaq ara ad ițwakkes
weɣṛum i warrac, ad ițwadeggeṛ i yeqjan.

<span id="an_15:27">15:27</span> Tenna-yas : Ț-țideț a Sidi, lameɛna ula
d iqjan tețțen tifețțitin i d-iɣellin si ṭṭabla n imawlan-nsen.

<span id="an_15:28">15:28</span> Imiren Sidna Ɛisa yerra-yas :
Liman-inem d ameqqran a tameṭṭut ! A m-yețwaxdem wayen tebɣiḍ ! IImiren
kan yelli-s teḥla.

<span id="an_15:29">15:29</span> Sidna Ɛisa iṛuḥ syenna, yerra ɣer
leǧwahi n lebḥeṛ n Jlili, yuli ɣer wedrar yeqqim.

<span id="an_15:30">15:30</span> Usan-d ɣuṛ-es lɣaci d izumal, wwin-as-d
iquḍaren, iderɣalen, ineɛyuba, igugamen d waṭas imuḍan nniḍen.
Ssersen-ten ɣer zdat iḍaṛṛen-is dɣa isseḥla-ten.

<span id="an_15:31">15:31</span> Imdanen meṛṛa tɛeǧben mi walan igugamen
heddṛen, ineɛyuba ḥlan, iquḍaren leḥḥun, iderɣalen țwalin, dɣa bdan
țḥemmiden Sidi Ṛebbi Illu n wat Isṛail.

<span id="an_15:32">15:32</span> Sidna Ɛisa yessawel-asen i inelmaden-is
yenna-yasen : Ɣaḍen-iyi lɣaci-agi axaṭer tlata wussan aya segmi llan
yid-i, yerna ur sɛin d acu ara ččen. Ur bɣiɣ ara a ten-rreɣ akka lluẓen
neɣ m'ulac ad feclen deg webrid.

<span id="an_15:33">15:33</span> Inelmaden nnan-as : Ansi ara ɣ-d-yekk
deg umkan-agi yexlan, weɣṛum ara isseṛwun annect agi n lɣaci ?

<span id="an_15:34">15:34</span> Sidna Ɛisa yenna-yasen : Acḥal n
teḥbulin n weɣṛum i tesɛam ɣuṛ-wen ? RRran-as : Sebɛa n teḥbulin akk-d
kra n iselman ( iḥutiwen ).

<span id="an_15:35">15:35</span> Imiren yenna i lɣaci ad qqimen ɣer
lqaɛa.

<span id="an_15:36">15:36</span> Yeddem-ed tiḥbulin-nni n weɣṛum d
iselman-nni, iḥmed Ṛebbi, yebḍa-ten, yefka-ten i inelmaden-is iwakken a
ten-feṛqen i lɣaci.

<span id="an_15:37">15:37</span> Sčan akk armi ṛwan, yerna ččuṛen sebɛa
n tqecwalin n wayen i d-yegran.

<span id="an_15:38">15:38</span> Ger wid yeččan, llan azal n ṛebɛa alaf
n yergazen mbla tilawin d warrac.

<span id="an_15:39">15:39</span> Mi gerra lɣaci, Sidna Ɛisa yerkeb di
teflukt, iṛuḥ ɣer tmurt n Magadan.

<span id="an_16:1">16:1</span> Ifariziyen d isaduqiyen qeṛṛben ɣer Sidna
Ɛisa, ssutren-as lbeṛhan iwakken a t-jeṛben.

<span id="an_16:2">16:2</span> Sidna Ɛisa yerra-yasen : M'ara yeɣli
yiṭij, twalam igenni d azeggaɣ, teqqaṛem ad yelhu lḥal.

<span id="an_16:3">16:3</span> Akken daɣen taṣebḥit, teqqaṛem a d-iwwet
ugeffur ( lehwa ) axaṭer yella usigna. AAmek ! Tesnem aț-țfehmem lḥala n
igenni, ur tezmirem ara aț-țfehmem licaṛat yeɛnan lweqt-agi !

<span id="an_16:4">16:4</span> Lǧil am agi ijehlen ixedɛen Ṛebbi,
yessutur lbeṛhan ! Meɛna ur as-d-ițțunefkay ara lbeṛhan nniḍen anagar
win n nnbi Yunes ! DDɣa iṛuḥ, yeǧǧa-ten.

<span id="an_16:5">16:5</span> Mi zegren agummaḍ i lebḥeṛ, inelmaden-is
țțun ur wwin ara yid-sen aɣṛum.

<span id="an_16:6">16:6</span> Dɣa Sidna Ɛisa yenna-yasen : Ḥadret
iman-nwen seg iɣes n temtunt n ifariziyen d isaduqiyen !

<span id="an_16:7">16:7</span> Inelmaden xemmemen deg yiman-nsen, nnan :
Ahat imi ur d-newwi ara yid-nneɣ aɣṛum i ɣ-d-yenna akka !

<span id="an_16:8">16:8</span> Sidna Ɛisa iẓra ɣef wacu i țxemmimen
yenna-yasen : A wid i gxuṣṣen di liman ! Tɣilem imi ur d-tewwim ara
aɣṛum i wen-d-nniɣ akka ?

<span id="an_16:9">16:9</span> Mazal ur tefhimem ara ? Eɛni tețțum yakan
xemsa teḥbulin-nni n weɣṛum i bḍiɣ i xemsa alaf n yergazen ? D wacḥal n
tqecwalin i d-yegran ?

<span id="an_16:10">16:10</span> Ur tecfim ara daɣen ɣef sebɛa
teḥbulin-nni n weɣṛum i bḍiɣ i ṛebɛa alaf n yemdanen, d wacḥal n
tqecwalin i d-yegran ?

<span id="an_16:11">16:11</span> Amek akka ur tefhimem ara belli mačči
ɣef weɣṛum i wen-d-țmeslayeɣ ? ḤḤadret iman-nwen seg iɣes n temtunt n
ifariziyen d isaduqiyen !

<span id="an_16:12">16:12</span> Imiren inelmaden-is fehmen belli mačči
ɣef yiɣes n temtunt i sen-d-immeslay, lameɛna ad ḥadren iman-nsen ɣef
wuselmed n ifariziyen d isaduqiyen.

<span id="an_16:13">16:13</span> Mi gewweḍ Sidna Ɛisa ɣer tmurt n
Qiṣarya n Filibus, isteqsa inelmaden is, yenna-yasen : D acu i-d-qqaṛen
medden ɣef Mmi-s n bunadem ?

<span id="an_16:14">16:14</span> Rran-as : Kra qqaṛen d Yeḥya aɣeṭṭas,
wiyaḍ qqaṛen d nnbi Ilyas, wiyaḍ daɣen d nnbi Irmiya neɣ d yiwen ger
lenbiya.

<span id="an_16:15">16:15</span> I kunwi, d acu-yi ɣuṛ-wen ?

<span id="an_16:16">16:16</span> Buṭrus yerra-yas : Kečč d Lmasiḥ, Mmi-s
n Sidi Ṛebbi yeddren !

<span id="an_16:17">16:17</span> Yenṭeq ɣuṛ-es yenna-yas : Amarezg-ik, a
Buṭrus a mmi-s n Yunes, axaṭer mačči s tmusni-inek i tfehmeḍ ayagi,
meɛna d Baba Ṛebbi yellan deg igenwan i k-t-id-isbegnen.

<span id="an_16:18">16:18</span> Ihi nekk a k-iniɣ : kečč a Buṭrus d
azṛu, yerna ɣef wezṛu-agi ara bnuɣ tajmaɛt-iw, ula ț-ținezmarin n lmut
ur țțaṭṭafent ara zdat-es !

<span id="an_16:19">16:19</span> Ad a k-fkeɣ tisura n tgelda n igenwan,
ayen ara teqneḍ neɣ ayen iwumi ara tserrḥeḍ di ddunit, ad yețwaqbel deg
igenwan.

<span id="an_16:20">16:20</span> Imiren yumeṛ i yinelmaden-is ur qqaṛen
ula i yiwen belli d nețța i d Lmasiḥ.

<span id="an_16:21">16:21</span> Seg imiren, Sidna Ɛisa yebda issefham i
inelmaden-is belli ilaq ad yali ɣer temdint n Lquds, anda ara yenneɛtab
aṭas ger ifassen n lmuqedmin akk-d lɛulama n ccariɛa ad ḥekmen fell-as s
lmut, ass wis tlata a d-iḥyu si ger lmegtin.

<span id="an_16:22">16:22</span> Buṭrus ijbed-it weḥd-es, yenna yas : A
k-imneɛ Ṛebbi a Sidi, a wer d-yedṛu wayagi yid-ek !

<span id="an_16:23">16:23</span> Sidna Ɛisa idewweṛ ɣuṛ-es, yenna-yas :
Beɛɛed akkin fell-i a Cciṭan ! Tebɣiḍ aț-țiliḍ d ugur deg webrid-iw !
Ixemmimen-ik ur d-kkan ara s ɣuṛ Ṛebbi, lameɛna d ixemmimen n yemdanen.

<span id="an_16:24">16:24</span> Imiren Sidna Ɛisa yenna i inelmaden-is
: Kra win yebɣan ad iddu yid-i, ilaq-as ur yețḥebbiṛ ara ɣef yiman-is,
ad iqbel ad inɛețțab ɣef ddemma n yisem-iw, a yi-d-itbeɛ.

<span id="an_16:25">16:25</span> Kra win yebɣan ad isellek taṛwiḥt-is, a
s-tṛuḥ ; ma d win iseblen taṛwiḥt-is ɣef ddemma-w ad yuɣal a ț-yaf.

<span id="an_16:26">16:26</span> D acu n lfayda ara yesɛu wemdan di
rrbeḥ n ddunit meṛṛa, ma yella yesṛuḥ taṛwiḥt-is ? Neɣ d acu i gezmer a
t-yefk wemdan iwakken a d-ifdu taṛwiḥt-is ?

<span id="an_16:27">16:27</span> Axaṭer Mmi-s n bunadem a d-yas nețța d
lmalayekkat-is di lɛaḍima n Baba-s, ad yefk i yal yiwen ayen yuklal, yal
yiwen ɣef leḥsab n lefɛayel-is.

<span id="an_16:28">16:28</span> A wen-iniɣ tideț : llan kra seg wid
yellan dagi, ur țmețțaten ara alamma ẓran Mmi-s n bunadem yusa-d am
ugellid.

<span id="an_17:1">17:1</span> Mi ɛeddan sețța wussan, Sidna Ɛisa yewwi
yid-es Buṭrus, Yeɛqub akk-d gma-s Yuḥenna, ulin ɣer wedrar eɛlayen, anda
qqimen ḍeṛfen iman-nsen.

<span id="an_17:2">17:2</span> Taswiɛt kan ibeddel ṣṣifa zdat sen, walan
udem-is yețfeǧǧiǧ am yiṭij, llebsa-s tuɣal ț-țamellalt, tecceɛceɛ am
tafat.

<span id="an_17:3">17:3</span> A ten-aya dehṛen-asen-d Sidna Musa akk-d
Sidna Ilyas țmeslayen d Sidna Ɛisa.

<span id="an_17:4">17:4</span> Buṭrus inṭeq yenna i Sidna Ɛisa : A Sidi,
yelha ma neqqim dagi, ma tebɣiḍ ad sbeddeɣ tlata iqiḍunen : yiwen i
kečč, yiwen i Sidna Musa, wayeḍ i Sidna Ilyas.

<span id="an_17:5">17:5</span> Mazal-it ițmeslay mi d-ters yiwet n tagut
ițfeǧǧiǧen tɣumm-iten. Si tagut-nni tenṭeq-ed yiwet n taɣect, tenna-d :
Wagi d Mmi eɛzizen deg-s i gella lfeṛḥ-iw, smeḥsiset-as !

<span id="an_17:6">17:6</span> Mi slan i taɣect-nni, inelmaden
ikcem-iten lxuf, ɣlin ɣef wudem.

<span id="an_17:7">17:7</span> Sidna Ɛisa yessers afus-is fell-asen,
yenna-yasen : Ur țțaggadet ara, kkret !

<span id="an_17:8">17:8</span> Mi refden allen-nsen, ur walan ula d
yiwen nniḍen anagar Sidna Ɛisa.

<span id="an_17:9">17:9</span> Akken i d-țadren seg wedrar, Sidna Ɛisa
yumeṛ-iten yenna-yasen : Ur qqaṛet i yiwen wayen akka twalam alamma
yeḥya-d Mmi-s n bunadem si ger lmegtin.

<span id="an_17:10">17:10</span> Inelmaden steqsan Sidna Ɛisa nnan-as :
Iwacu imusnawen n ccariɛa qqaṛen-d : « Ilaq a d-yas nnbi Ilyas d
amezwaru ? »

<span id="an_17:11">17:11</span> Yerra-yasen : Ț-țideț ilaq a d-yas nnbi
Ilyas d amezwaru, iwakken ad iseggem kullec.

<span id="an_17:12">17:12</span> Ma d nekk aql-i nniɣ awen-d : nnbi
Ilyas yusa-d yakan, lameɛna imdanen ur t-ɛqilen ara yerna xedmen deg-s
akken i sen ihwa. Akka daɣen ara inɛețțab Mmi-s n bunadem ger
ifassen-nsen !

<span id="an_17:13">17:13</span> Inelmaden fehmen imiren belli
ițmeslay-asen-d ɣef Yeḥya aɣeṭṭas.

<span id="an_17:14">17:14</span> Mi wwḍen ɣer wanda llan lɣaci, yiwen
wergaz iqeṛṛeb-ed ɣer Sidna Ɛisa, yeɣli ɣef tgecrar zdat-es yenna yas :

<span id="an_17:15">17:15</span> A Sidi, ḥunn ɣef mmi ! Atan kkaten-t
imsigman, yenneɛtab aṭas ! Acḥal d abrid i geɣli ɣer tmes neɣ ɣer waman,

<span id="an_17:16">17:16</span> wwiɣ-t-id i inelmaden-ik, meɛna ur
zmiren ara a t-sseḥlun.

<span id="an_17:17">17:17</span> Inṭeq Sidna Ɛisa yenna-yasen : A lǧil
ijehlen, iɛewjen ! Ar melmi ara yiliɣ yid-wen ? Ar melmi ara wen-sebṛeɣ
? Awit-iyi-d aqcic-agi ɣer dagi !

<span id="an_17:18">17:18</span> Sidna Ɛisa iɛeggeḍ ɣef lǧen-nni,
yumeṛ-as ad iffeɣ seg weqcic-nni. Imiren kan, aqcic-nni yeḥla.

<span id="an_17:19">17:19</span> Mi llan inelmaden iman-nsen, qeṛṛben
ɣer Sidna Ɛisa nnan-as : Acuɣeṛ nukkni ur nezmir ara a t-nessufeɣ ?

<span id="an_17:20">17:20</span> Sidna Ɛisa yerra-yasen : Axaṭer txuṣṣem
di liman ! Aql-i nniɣ-awen, lemmer tesɛim liman annect n uɛeqqa n
uxerḍel, tili a s tinim i wedrar-agi, qleɛ iman-ik sya ɣer dihin ad
iqleɛ. Ulac wayen iwumi ur tețțizmirem ara.

<span id="an_17:21">17:21</span> Sṣenf-agi n leǧnun țeffɣen anagar s
tẓallit d uẓummu.

<span id="an_17:22">17:22</span> Mi llan di tmurt n Jlili, Sidna Ɛisa
yenna-yasen : Mmi-s n bunadem ad ițțusellem ger ifassen n yemdanen ;

<span id="an_17:23">17:23</span> a t-nɣen, meɛna ass wis tlata a d-iḥyu
si ger lmegtin. DDɣa inelmaden ikcem-iten leḥzen d ameqqran.

<span id="an_17:24">17:24</span> Mi gewweḍ Sidna Ɛisa akk-d inelmaden-is
ɣer Kafernaḥum, imekkasen n lǧameɛ qeṛṛben-d ɣer Buṭrus nnan-as : Eɛni
Ssid-nwen ur ițxelliṣ ara tabzert n lǧameɛ ?

<span id="an_17:25">17:25</span> Yerra-yasen Buṭrus : Ih, ad ixelleṣ !
Imiren kan mi gekcem Buṭrus ɣer wexxam, Sidna Ɛisa iluɛa-t, yenna-yas :
D acu twalaḍ a Buṭrus ? Anwa i glaqen ad ixelleṣ tabzert i igelliden n
ddunit-a , d arraw-nsen neɣ d ibeṛṛaniyen ?

<span id="an_17:26">17:26</span> Buṭrus yerra-yas : D ibeṛṛaniyen ! DDɣa
Sidna Ɛisa yerra-yas-d : Ihi arraw n tmurt ur țxelliṣen ara !

<span id="an_17:27">17:27</span> Lameɛna iwakken ur ten-yețɣaḍ ara lḥal,
ṛuḥ, ḍeggeṛ tasennaṛt ɣer lebḥeṛ, aslem ( aḥewtiw ) amezwaru ara
d-teṭṭfeḍ, ldi-yas imi, aț-țafeḍ deg-s aṣurdi n lfeṭṭa, efk-asen-t d
lexlaṣ n tebzert-nneɣ nekk yid-ek.

<span id="an_18:1">18:1</span> Di lweqt-nni, inelmaden n Sidna Ɛisa
qeṛṛben ɣuṛ-es nnan-as : -- Anwa i d ameqqran di tgelda n igenwan ?

<span id="an_18:2">18:2</span> Sidna Ɛisa yessawel i yiwen weqcic
isbedd-it di tlemmast-nsen, yenna :

<span id="an_18:3">18:3</span> A wen-d-iniɣ tideț ; ma yella ur
d-tuɣalem ara ɣer webrid, m'ur teqbilem ara aț-țilim .am arrac
imecṭuḥen, ur tkeččmem ara ɣer tgelda n igenwan !

<span id="an_18:4">18:4</span> Daymi, win ara yeṣṣemẓin iman-is am
weqcic-agi amecṭuḥ, d nețța ara yilin d ameqqran di tgelda n igenwan.

<span id="an_18:5">18:5</span> Kra win ara yestṛeḥben s weqcic am-agi
ɣef ddemma n yisem-iw, yis-i i gesṭerḥeb.

<span id="an_18:6">18:6</span> Win ara yesseɣlin di ddnub ula d yiwen
seg imecṭuḥen-agi yumnen yis-i, axiṛ-as a s-cudden aɣaṛef n tsirt ɣer
temgeṛṭ-is, a t-ḍeggṛen ɣer lebḥeṛ ad iɣṛeq.

<span id="an_18:7">18:7</span> A tawaɣit n ddunit-a, imi qwant tsebbiwin
n tuccḍa ! Axaṭer tisebbiwin n tuccḍa ulamek ur d-țilint ara. Meɛna a
nnger n win ara yilin d sebba-nsent.

<span id="an_18:8">18:8</span> Ma yella d afus-ik neɣ d aḍaṛ-ik ara
k-yesseɣlin di ddnub, gzem-iten, ḍeggeṛ-iten akkin fell-ak, axiṛ-ak
aț-țiliḍ di ddunit d aɛiban wala aț-țesɛuḍ sin iḍaṛṛen neɣ sin ifassen,
aț-țwaḍeggṛeḍ ɣer tmes ur nxețți.

<span id="an_18:9">18:9</span> Ma yella daɣen ț-țiṭ-ik ara k-yawin ɣer
ddnub, qleɛ-iț ḍeggeṛ-iț akkin fell-ak ; axiṛ-ik aț-țiliḍ di ddunit s
yiwet n tiṭ wala aț-țesɛuḍ snat wallen, aț- țwaḍeggṛeḍ ɣer tmes n
ǧahennama.

<span id="an_18:10">18:10</span> Ɣuṛ-wat aț-țḥeqṛem yiwen seg
imecṭuḥen-agi axaṭer aql-i nniɣ awen-t : lmalayekkat-nsen deg igenwan,
zgant daymen zdat Baba Ṛebbi.

<span id="an_18:11">18:11</span> \[ Axaṭer Mmi-s n bunadem yusa-d ad
isellek wid i gḍaɛen ! \]

<span id="an_18:12">18:12</span> D acu twalam ? Ma yella win yesɛan
meyya wulli dɣa teɛṛeq-as yiwet deg-sent, ur ițțaǧa ara țesɛa
uțesɛin-nni nniḍen di lexla iwakken a d-inadi ɣef tin i s-iɛeṛqen ?

<span id="an_18:13">18:13</span> A wen-iniɣ tideț : ma yufa-ț, ad ifṛeḥ
yis akteṛ n țesɛa uțesɛin-nni nniḍen ur neɛṛiq ara.

<span id="an_18:14">18:14</span> Akken daɣen Baba-twen Ṛebbi yellan deg
igenwan, ur yebɣi ara a s-iṛuḥ ula d yiwen seg imecṭuḥen-agi.

<span id="an_18:15">18:15</span> Ma yella twalaḍ gma-k idneb, ṛuḥ
ṭṭef-it weḥd-es, nhu-t. Ma yuɣ-ak awal, atan trebḥeḍ-ed gma-k !

<span id="an_18:16">18:16</span> Meɛna ma igumma a k-d-isel, awi yiwen
neɣ sin yemdanen yid-ek, iwakken ad ilin d inigan m'ara tefru temsalt ,
akken i d-tenna ccariɛa.

<span id="an_18:17">18:17</span> Ma yugi a sen-isel, ssiweḍ tamsalt ɣer
tejmaɛt n watmaten, m'ur iḥess ara ula i tejmaɛt-nni, ḥseb-it am akken d
akafriw neɣ d amekkas axabit !

<span id="an_18:18">18:18</span> A wen-iniɣ tideț : ayen akk ara teqnem
neɣ iwumi ara tserrḥem di ddunit, ad yețwaqbel deg igenwan.

<span id="an_18:19">18:19</span> A wen-iniɣ daɣen s tideț : ma yella sin
seg-wen ddukklen iwakken ad ssutren kra di tẓallit, Baba Ṛebbi yellan
deg igenwan, a sen-t-id-yefk.

<span id="an_18:20">18:20</span> Axaṭer anda ara dduklen sin neɣ tlata s
yisem-iw, ad ḥedṛeɣ gar-asen !

<span id="an_18:21">18:21</span> Imiren Buṭrus iqeṛṛeb ɣuṛ-es yenna-yas
: A Sidi, acḥal n tikkal ilaq ad semḥeɣ i gma ma yeḍlem-iyi, armi d
sebɛa n tikkal ? SSidna Ɛisa yerra yas :

<span id="an_18:22">18:22</span> Xaṭi ! Ur k-d-nniɣ ara alamma d sebɛa
tikkal, meɛna alamma d sebɛin iberdan sebɛa tikkal !

<span id="an_18:23">18:23</span> Daymi, tagelda n igenwan tețțemcabi ɣer
yiwen ugellid yebɣan ad imḥasab nețța d iqeddacen-is.

<span id="an_18:24">18:24</span> Akken yebda leḥsab, wwin-as-d yiwen
uqeddac iwumi yețțalas imelyunen.

<span id="an_18:25">18:25</span> Imi ur yesɛi ara s wacu ara ixelleṣ,
agellid-nni ifka lameṛ a ten-zzenzen d aklan, s nețța s tmeṭṭut-is, s
warraw-is d wayen akk yesɛa, iwakken ad ixelleṣ ṭṭlaba-ines.

<span id="an_18:26">18:26</span> Aqeddac-nni yeɣli ɣer iḍaṛṛen n
ugellid, iḥellel-it yenna-yas : «\` A Sidi, ṣṣbeṛ kra wussan, ad uɣaleɣ
a k-xellṣeɣ ayen akk i yi tețțalaseḍ. »

<span id="an_18:27">18:27</span> Imi i t-iɣaḍ aṭas, agellid-nni
isumeḥ-as ṭṭlaba-ines iserreḥ-as ad iṛuḥ.

<span id="an_18:28">18:28</span> Akken kan i d-iffeɣ uqeddac-nni
immuger-ed yiwen seg imdukkal-is ixeddmen yid-es, iwumi yețțalas kra n
iṣurdiyen. IIkker ɣuṛ-es yeṭṭef-it si temgeṛṭ yeqqaṛ-as : « Err-iyi-d
ayen i k țțalaseɣ ! »

<span id="an_18:29">18:29</span> Amdakkel-is yeɣli ɣer iḍaṛṛen-is
iḥellel-it, yenna-yas : « Sṣbeṛ kra n wussan, ad uɣaleɣ a k-xellṣeɣ ! »

<span id="an_18:30">18:30</span> Lameɛna ur yeqbil ara ad isbeṛ, yerra-t
ɣer lḥebs, alamma tețwaxelleṣ ṭṭlaba-ines.

<span id="an_18:31">18:31</span> Iqeddacen nniḍen mi walan ayen yedṛan,
iɣaḍ-iten lḥal, dɣa ṛuḥen ṣṣawḍen lexbaṛ i ugellid.

<span id="an_18:32">18:32</span> Agellid iceggeɛ ɣer uqeddac-nni akken a
d-yas, dɣa yenna-yas : « A yir amdan ! Mi tețḥellileḍ deg-i, eɛni ur
k-sumḥeɣ ara akk ṭṭlaba-inek ?

<span id="an_18:33">18:33</span> Acuɣeṛ ihi ur as-tsumḥeḍ ara i
wemdakkel-ik akken i k-sumḥeɣ nekkini ? »

<span id="an_18:34">18:34</span> Agellid-nni yezɛef aṭas, yerra
aqeddac-nni ɣer lḥebs, iwakken ad inɛețțab alamma tețwaxelleṣ ṭṭlaba
ines.

<span id="an_18:35">18:35</span> Akken daɣen ara wen-yexdem Baba Ṛebbi
yellan deg igenwan ma ur tețsamaḥem ara i watmaten-nwen seg ul.

<span id="an_19:1">19:1</span> Mi gekfa lewṣayat-agi, Sidna Ɛisa iṛuḥ si
tmurt n Jlili ɣer tmurt n Yahuda ɣer leǧwahi n wasif n Urdun.

<span id="an_19:2">19:2</span> Aṭas n lɣaci i t-iḍefṛen ɣer dinna, dɣa
yesseḥla wid akk ihelken.

<span id="an_19:3">19:3</span> Kra ifariziyen qeṛṛben-d ɣuṛ-es iwakken a
t-jeṛben, nnan-as : Eɛni ccariɛa-nneɣ tsumeḥ-as i wergaz ad yebru i
tmeṭṭut-is ɣef yal sebba yellan ?

<span id="an_19:4">19:4</span> Yerra-yasen : Ur teɣṛim ara ayen i
d-teqqaṛ ccariɛa : di tazwara Sidi Ṛebbi ixleq-ed argaz ț-țmeṭṭut,

<span id="an_19:5">19:5</span> yenna-d : AArgaz ad yeǧǧ baba-s d
yemma-s, iiwakken ad iɛic nețța ț-țmeṭṭut-is, ddɣa di sin yid-sen, ad
uɣalen d yiwen.

<span id="an_19:6">19:6</span> S wakka ur llin ara d sin, meɛna uɣalen d
yiwen. Ur as-ilaq ara ihi i wemdan ad ifṛeq ayen yesdukkel Sidi Ṛebbi !

<span id="an_19:7">19:7</span> Nnan-as : Acuɣeṛ ihi Sidna Musa yeǧǧa
yaɣ-d lqanun belli m'ara yebru wergaz i tmeṭṭut-is, a s-yefk lkaɣeḍ n
berru ?

<span id="an_19:8">19:8</span> Sidna Ɛisa yerra-yasen : Ɣef ddemma n
wulawen-nwen yeqquṛen i wen-iserreḥ nnbi Musa aț-țebrum i tilawin-nwen.
Meɛna di tazwara mačči akka i gella lḥal.

<span id="an_19:9">19:9</span> Ma d nekk a wen-d-iniɣ : kra n win ara
yebrun i tmeṭṭut-is yili ur tezni ara, iwakken ad yaɣ tayeḍ, d nețța i
geznan !

<span id="an_19:10">19:10</span> Inelmaden nnan-as : Ma yella akka i d
lḥala n wergaz ɣer tmeṭṭut, ulac lfayda di zzwaǧ !

<span id="an_19:11">19:11</span> Sidna Ɛisa yerra-yasen : Mačči d
imdanen meṛṛa i gzemren ad qeblen aselmed agi lameɛna anagar wid iwumi i
d-ifka Sidi Ṛebbi lefhama i gzemren ad qeblen annect-agi.

<span id="an_19:12">19:12</span> Aṭas n sebbat i gqeḍɛen zzwaǧ i wemdan.
Llan wid i d-ilulen si tɛebbuṭ n yemma-tsen ur sɛin ara ddunit, wiyaḍ d
imdanen i sen-ț-ikksen. LLlan daɣen wid iḥeṛmen iman-nsen ɣef zwaǧ, ɣef
ddemma n tgelda n igenwan. Win i gzemren ad ifhem aselmed agi a t-yefhem
!

<span id="an_19:13">19:13</span> Kra yemdanen țawin-d i Sidna Ɛisa arrac
imecṭuḥen iwakken ad issers afus-is fell-asen a ten-ibarek, meɛna
inelmaden-is țțaran-ten.

<span id="an_19:14">19:14</span> Sidna Ɛisa yenna-yasen : Anfet-asen i
warrac a d-asen ɣuṛ-i, ur sen-qeṭṭɛet ara abrid, axaṭer tagelda n
igenwan thegga i nutni akk-d wid yellan am nutni !

<span id="an_19:15">19:15</span> Yessers afus-is fell-asen, iburek iten,
dɣa iṛuḥ syenna.

<span id="an_19:16">19:16</span> Imiren yiwen wergaz iqeṛṛeb-ed ɣer
Sidna Ɛisa, yenna-yas : A Sidi, d acu i yi-ilaqen a t xedmeɣ n wayen
yelhan iwakken ad sɛuɣ tudert n dayem ?

<span id="an_19:17">19:17</span> Sidna Ɛisa yerra-yas : Acuɣeṛ i
yi-testeqsayeḍ ɣef wayen yelhan ? AAnagar yiwen i gelhan ! Ma tebɣiḍ
aț-țesɛuḍ tudert-agi, xdem lumuṛat yellan di ccariɛa. YYerra-yas-ed
weqcic-nni : Anwi i d lumuṛat ara tebɛeɣ ?

<span id="an_19:18">19:18</span> Sidna Ɛisa yerra-yas : Ur tneqqeḍ ara
tamgeṛṭ, ur tzennuḍ ara, ur tețțcehhideḍ ara s ẓẓur, ur tețțakkṛreḍ ara,

<span id="an_19:19">19:19</span> qadeṛ baba-k d yemma-k, tḥemmleḍ
lɣiṛ-ik am yiman-ik !

<span id="an_19:20">19:20</span> Aqcic-nni yerra-yas-ed : Ayagi akk
xedmeɣ-t, d acu i yi-ixuṣṣen ?

<span id="an_19:21">19:21</span> Sidna Ɛisa yenna-yas : Ma tebɣiḍ ihi
aț-țkemleḍ deg webrid n Sidi Ṛebbi , ṛuḥ, zzenz akk ayen i tesɛiḍ,
tefkeḍ idrimen-nni i yimeɣban, s wakka aț-țesɛuḍ agerruj deg igenwan !
Imiren as-ed, aț-țedduḍ yid-i.

<span id="an_19:22">19:22</span> Mi gesla i yimeslayen-agi, ilemẓi-nni
yeḥzen aṭas dɣa iṛuḥ, axaṭer d ameṛkanti ameqqran i gella.

<span id="an_19:23">19:23</span> Sidna Ɛisa yenna i inelmaden-is : A
wen-iniɣ s tideț : iwɛeṛ aṭas i umeṛkanti ad ikcem ɣer tgelda n igenwan
!

<span id="an_19:24">19:24</span> A wen-iniɣ daɣen : ma yella iwɛeṛ i
welɣem ad iɛeddi di tiṭ n tissegnit, iwɛeṛ akteṛ i umeṛkanti ad ikcem
ɣer tgelda n igenwan !

<span id="an_19:25">19:25</span> Mi slan i imeslayen-agi, inelmaden-is
dehcen aṭas, nnan-as : Anwa i gzemren ad ițțusellek ihi ?

<span id="an_19:26">19:26</span> Dɣa Sidna Ɛisa imuqel-iten, yenna :
Imdanen s yiman-nsen ur zmiren ara, meɛna Sidi Ṛebbi yezmer i kullec.

<span id="an_19:27">19:27</span> Buṭrus inṭeq, yenna-yas : Aql-aɣ nukkni
neǧǧa kullec iwakken a k-netbeɛ, d acu ara yedṛun yid-nneɣ ?

<span id="an_19:28">19:28</span> Sidna Ɛisa yerra-yasen : A wen-iniɣ s
tideț, asm'ara d-ḥyun lmegtin ɣer ddunit tajḍiṭ, asm'ara yeqqim Mmi-s n
bunadem ɣef wukersi n lḥekma di lɛaḍima-s, ula d kunwi yeddan yid-i,
aț-țeqqimem di tnac yid-wen ɣef yikersiyen n lḥekma iwakken aț-țḥasbem
tnac n leɛṛac n wat Isṛail.

<span id="an_19:29">19:29</span> Yerna, kra win ara yeǧǧen ɣef ddemma n
yisem-iw axxam-is neɣ atmaten-is, yessetma-s neɣ baba-s, yemma-s,
arraw-is neɣ tiferkiwin-is, ad as-d-yețțunefk akteṛ n wayen yeǧǧa, yerna
a t-id-tṣaḥ tudert n dayem.

<span id="an_19:30">19:30</span> Aṭas seg wid yellan d imezwura ad
uɣalen d ineggura, aṭas daɣen seg wid yellan d ineggura ad uɣalen d
imezwura.

<span id="an_20:2">20:2</span> Imsefham yid-sen a ten-ixelleṣ s twizeț n
lfeṭṭa i wass, dɣa iceggeɛ-iten ɣer tfeṛṛant-is.

<span id="an_20:3">20:3</span> Iffeɣ daɣen ɣef țesɛa n ṣṣbeḥ, iwala
wiyaḍ qqimen di beṛṛa mbla lxedma.

<span id="an_20:4">20:4</span> yenna-yasen : Ṛuḥet ula d kunwi
aț-țxedmem di tfeṛṛant-iw, a wen-fkeɣ ayen tuklalem.

<span id="an_20:5">20:5</span> Dɣa ṛuḥen. Bab n tfeṛṛant-nni yexdem
akken daɣen ɣef tnac n wass akk-d ț-țlata n tmeddit.

<span id="an_20:6">20:6</span> Iffeɣ daɣen ɣef lxemsa n tmeddit, yufa
wiyaḍ qqimen di beṛṛa yenna-yasen : Acuɣeṛ i tețɣimim ass kamel mbla
lxedma ?

<span id="an_20:7">20:7</span> Nnan-as-ed : Ulac win i ɣ-d-ifkan lxedma
! YYenna-yasen : Ṛuḥet ula d kunwi aț-țxedmem di tfeṛṛant-iw !

<span id="an_20:8">20:8</span> Mi i d-tewweḍ tmeddit, bab n tfeṛṛant
yenna i lewkil-is : Ssiwel i ixeddamen txellseḍ-ten yiwen yiwen. Zwir
seg ineggura tessegriḍ imezwura.

<span id="an_20:9">20:9</span> Usan-d wid yebdan lxedma ɣef lxemsa n
tmeddit, ixelleṣ-iten s ssuma n yiwen wass,

<span id="an_20:10">20:10</span> mi i d-tewweḍ nnuba n wid ibdan lxedma
ɣef țesɛa n ṣṣbeḥ, ɣilen ad țwaxelṣen akteṛ n wiyaḍ, meɛna ula d nutni
țwaxellṣen s ssuma n yiwen wass.

<span id="an_20:11">20:11</span> Mi ṭṭfen lexlaṣ-nsen, iɣaḍ-iten lḥal,
nnan i bab n tfeṛṛant-nni :

<span id="an_20:12">20:12</span> Ixeddamen-agi ineggura xedmen yiwet n
ssaɛa kan, txellṣeḍ ten am nukkni yenɛețțaben ass kamel i wezɣal ?

<span id="an_20:13">20:13</span> Meɛna yerra-yas i yiwen seg sen : Ay
amdakkel, acuɣeṛ i k-iɣaḍ lḥal ? Eɛni ur nemsefham ara ɣef lexlaṣ-nwen
ad yili tawizeț n lfeṭṭa d ssuma n yiwen wass ?

<span id="an_20:14">20:14</span> Awi lḥeqq-ik tṛuḥeḍ. I ma yella bɣiɣ ad
fkeɣ i uneggaru annect i k-fkiɣ i kečč ?

<span id="an_20:15">20:15</span> Eɛni ur zmireɣ ara ad xedmeɣ akken bɣiɣ
s idrimen-iw ? Neɣ iɣaḍ-ik lḥal imi ur lliɣ ara d amecḥaḥ ?

<span id="an_20:16">20:16</span> S wakka aṭas ineggura ara yuɣalen d
imezwura, aṭas n imezwura ara yuɣalen d ineggura.

<span id="an_20:17">20:17</span> Mi țeddun ad alin ɣer temdint n Lquds,
Sidna Ɛisa iṭṭef tnac-nni inelmaden-is weḥḥed-sen, yenna yasen :

<span id="an_20:18">20:18</span> Ḥesset-ed : atan a nali ɣer temdint n
Lquds, anda ara ițțusellem Mmi-s n bunadem ger ifassen n lmuqedmin
imeqqranen akk-d lɛulama n ccariɛa. Ad ḥekmen fell-as s lmut,

<span id="an_20:19">20:19</span> yerna a t-sellmen ger ifassen nn
ikafriwen iwakken ad stehzin fell-as, a t-jelkḍen ( a t-cellṭen ), a
t-semmṛen ɣef wumidag, ass wis tlata a d-iḥyu si ger lmegtin.

<span id="an_20:20">20:20</span> Imiren yemma-s n Yeɛqub d Yuḥenna,
arraw n Zabadi, tqeṛṛeb-ed ɣer Sidna Ɛisa nețțat d warraw-is, tseǧǧed
ɣer iḍaṛṛen-is.

<span id="an_20:21">20:21</span> Sidna Ɛisa yenna-yas : D acu i tebɣiḍ ?
Tenna-yas : Di leɛnaya-k a Sidi, efk-asen imukan i sin-agi n warraw-iw
di tgelda-inek, iwakken ad qqimen wa ɣer uyeffus-ik, wa ɣer uzelmaḍ-ik.

<span id="an_20:22">20:22</span> Sidna Ɛisa yerra-yasen : Ur teẓrim ara
ayen akka i d tessutrem ! Eɛni tzemrem aț-țeswem si tbuqalt-agi n lemṛaṛ
ara sweɣ ? NNnan-as : Ih a Sidi, nezmer !

<span id="an_20:23">20:23</span> Yerra-yasen : Ț-țideț, aț-țeswem si
tbuqalt-agi, meɛna ɣef wayen yeɛnan imukan ɣer tama-w tayeffust neɣ
tazelmaṭ, mačči d nekk ara ten-ifken, ad țțunefken i wid iwumi i
ten-ihegga Baba Ṛebbi.

<span id="an_20:24">20:24</span> Ɛecṛa n inelmaden-nni mi slan ayagi,
ikcem-iten zzɛaf ɣef ddemma n sin-nni watmaten.

<span id="an_20:25">20:25</span> Sidna Ɛisa yessawel-asen, yenna-yasen :
Walit igelliden n yegduden nniḍen akk-d imeqqranen-nsen amek ḥeṛsen
yerna ḥeqṛen lɣaci-nsen !

<span id="an_20:26">20:26</span> Ur ilaq ara ad yili wannect-agi
gar-awen. Ma yella yiwen seg-wen yebɣa ad yuɣal d ameqqran, ilaq ad yili
d aqeddac-nwen.

<span id="an_20:27">20:27</span> Akken daɣen, win yebɣan ad yili d
amezwaru, ilaq ad yuɣal d akli-nwen.

<span id="an_20:28">20:28</span> Daymi Mmi-s n bunadem ur d-yusi ara
iwakken ad qedcen fell-as, meɛna yusa-d iwakken ad yili d aqeddac, yerna
ad isebbel tudert-is iwakken ad isellek aṭas n yemdanen.

<span id="an_20:29">20:29</span> Mi d-ffɣen si temdint n Yiriku, aṭas n
lɣaci i d-iḍefṛen Sidna Ɛisa.

<span id="an_20:30">20:30</span> Llan sin iderɣalen qqimen rrif n
webrid, mi slan belli d Sidna Ɛisa i d-iɛeddan bdan țɛeggiḍen : A Sidi !
A mmi-s n Sidna Dawed ! Ḥunn fell-aɣ !

<span id="an_20:31">20:31</span> Lɣaci-nni țlumun-ten, qqaṛen asen ad
ssusmen, ma d nutni țkemmilen leɛyaḍ : Ḥunn fell-aɣ a Sidi, a mmi-s n
Sidna Dawed !

<span id="an_20:32">20:32</span> Sidna Ɛisa iḥbes, issawel-asen,
yenna-yasen : D acu i tebɣam a wen-t- xedmeɣ ?

<span id="an_20:33">20:33</span> Rran-as : Nebɣa a ɣ-d-yuɣal yeẓri a
Sidi !

<span id="an_20:34">20:34</span> Ɣaḍen aṭas Sidna Ɛisa, yennul
allen-nsen, imiren kan yuɣal-iten-id yeẓri, dɣa ddan yid-es.

<span id="an_21:1">21:1</span> Mi qṛib ad kecmen ɣer temdint n Lquds,
wwḍen ɣer yiɣil n uzemmur yellan tama n taddart n Bitfaji, Sidna Ɛisa
iceggeɛ sin inelmaden-is,

<span id="an_21:2">21:2</span> yenna-yasen : Ṛuḥet ɣer taddart yellan
ɣer zdat, dinna aț-țafem taɣyult akk-d mmi-s, brut-asen-d,
tawim-iyi-ten-id.

<span id="an_21:3">21:3</span> Ma yella win i wen-d-yennan kra, init-as
: d Ssid-nneɣ i ten-iḥwaǧen, imiren a sen-d-iserreḥ.

<span id="an_21:4">21:4</span> Ayagi yedṛa-d am akken i t-id yenna nnbi
Zakarya di tira iqedsen :

<span id="an_21:5">21:5</span> Init i wat wedrar n Siyun : AA taya
ugellid-nwen iteddu-d ɣuṛ-wen s wannuz, irkeb-ed ɣef weɣyul amecṭuḥ
mmi-s n teɣyult.

<span id="an_21:6">21:6</span> Inelmaden-nni ṛuḥen, xedmen ayen i
sen-d-yenna Sidna Ɛisa.

<span id="an_21:7">21:7</span> Wwin-d taɣyult-nni d mmi-s, sburren-asen
llebsa-nsen, dɣa srekben Sidna Ɛisa.

<span id="an_21:8">21:8</span> Aṭas n lɣaci ssan iceṭṭiḍen-nsen deg
ubrid, wiyaḍ țṛuẓun-d tiseḍwa si ttjuṛ, țessun-tent ula d nutni deg
ubrid.

<span id="an_21:9">21:9</span> Lɣaci yezwaren zdat Sidna Ɛisa d wid i
t-id-iḍefṛen, țɛeggiḍen s lfeṛḥ qqaṛen : Ḥusana i mmi-s n Sidna Dawed !
Ițțubarek win i d-yusan s yisem n Sidi Ṛebbi ! Ḥusana deg imukan
eɛlayen.

<span id="an_21:10">21:10</span> Mi gekcem Sidna Ɛisa ɣer temdint n
Lquds, imezdaɣ meṛṛa nhewwalen, qqaṛen : Anwa-t wagi ?

<span id="an_21:11">21:11</span> Lɣaci-nni țțaran-asen : D Sidna Ɛisa,
nnbi-nni n taddart n Naṣaret i d-yusan si tmurt n Jlili !

<span id="an_21:12">21:12</span> Sidna Ɛisa yekcem ɣer lǧameɛ iqedsen,
iqecceɛ meṛṛa wid yețțaɣen znuzun dinna deg ufrag n lǧameɛ. Iqleb-asen
ṭṭwabel i wid yețbeddilen idrimen akk-d wid yeznuzun itbiren.

<span id="an_21:13">21:13</span> dɣa yenna-yasen : Yura : Axxam-iw ad
ițțusemmi d axxam n tẓallit, ma d kunwi terram-t d lɣaṛ n imakaren.

<span id="an_21:14">21:14</span> Di lǧameɛ-nni, qeṛṛben-d ɣuṛ-es
iderɣalen d iquḍaren, dɣa yesseḥla ten.

<span id="an_21:15">21:15</span> Lmuqedmin imeqqranen d lɛulama n
ccariɛa rfan mi walan leɛǧayeb i gxeddem akk-d warrac ițɛeggiḍen di
lǧameɛ : Ḥusana i mmi-s n Sidna Dawed !

<span id="an_21:16">21:16</span> Imiren nnan i Sidna Ɛisa : Tesliḍ d acu
i d-qqaṛen ? SSidna Ɛisa yerra-yasen : Sliɣ ih ! Eɛni ur teɣṛim ara
imeslayen-agi yuran di tira iqedsen : Tessufɣeḍ-ed leḥmadi seg imawen n
warrac akk-d wid n llufanat iteṭṭḍen .

<span id="an_21:17">21:17</span> Imiren yeǧǧa-ten dinna, yeffeɣ si
temdint, iṛuḥ ɣer taddart n Bitanya, dinna i gensa.

<span id="an_21:18">21:18</span> Azekka-nni taṣebḥit mi d-yuɣal ɣer
temdint, Sidna Ɛisa yelluẓ ;

<span id="an_21:19">21:19</span> iwala yiwet n tneqleț rrif n webrid,
iqeṛṛeb ɣuṛ-es, ur yufi deg-s acemma anagar afriwen ; dɣa yenna-yas :
Seg wass-a, ur tețțuɣaleḍ ara a d-tefkeḍ lfakya ! IImiren kan,
taneqleț-nni teqquṛ.

<span id="an_21:20">21:20</span> Inelmaden-is mi walan ayagi tɛeǧben,
nnan : Amek akka teqquṛ tneqleț-agi deg yiwet n teswiɛt ?

<span id="an_21:21">21:21</span> Sidna Ɛisa yerra-yasen : A wen-iniɣ
tideț, ma yella tesɛam liman ur tețcukkum ara, aț-țizmirem aț-țxedmem
akteṛ n wayen xedmeɣ i tneqleț-agi ! AAț-ținim i wedrar-agi qleɛ iman-ik
syagi tḍeggṛeḍ iman-ik ɣer lebḥeṛ, ayagi a d-yedṛu !

<span id="an_21:22">21:22</span> Ayen akk ara tessutrem s liman di
tẓallit, a wen-d-ițunefk !

<span id="an_21:23">21:23</span> Sidna Ɛisa yekcem ɣer lǧameɛ ibda
yesselmad. Lmuqedmin akk-d imeqqranen n wegdud qeṛṛben ɣuṛ-es nnan-as :
Ansi i k-d-tekka tezmert s wayes i txeddmeḍ ayagi ? Anwa i k-d-yefkan
tazmert-agi ?

<span id="an_21:24">21:24</span> Sidna Ɛisa yerra-yasen : A wen-fkeɣ
asteqsi ula d nekk, yiwen kan ; ma tǧawbem-iyi-d, ula d nekk a wen-iniɣ
ansi i yi-d-tekka tezmert-agi.

<span id="an_21:25">21:25</span> Aɣḍas n Yeḥya, s ɣuṛ Ṛebbi i d-ikka neɣ
s ɣuṛ yemdanen ? DDɣa bdan qqaṛen wway gar-asen : Ma nenna-yas seg
igenwan, a ɣ-d-yini acuɣeṛ ihi ur tuminem ara yis,

<span id="an_21:26">21:26</span> ma nenna-yas daɣen seg imdanen, nuggad
lɣaci-agi, axaṭer ḥesben akk Yeḥya d nnbi.

<span id="an_21:27">21:27</span> Dɣa nnan-as i Sidna Ɛisa : Ur neẓri ara
! YYerra-yasen : Ihi ula d nekk ur wen-d-qqaṛeɣ ara ansi i yi-d-tekka
tezmert s wayes i xeddmeɣ ayagi !

<span id="an_21:28">21:28</span> D acu twalam ? Yiwen wergaz yesɛa sin
warraw-is, yenṭeq ɣer umezwaru, yenna-yas : A mmi, ṛuḥ aț-țxedmeḍ
ass-agi di tfeṛṛant-iw.

<span id="an_21:29">21:29</span> Yerra-yas : Ur țṛuḥuɣ ara ! MMeɛna
yuɣal yendem, iṛuḥ ad ixdem di tfeṛṛant.

<span id="an_21:30">21:30</span> Yenna-yas daɣen i mmi-s wi sin ad iṛuḥ
ad ixdem, yerra-yas-d : Ih a baba ad ṛuḥeɣ ! MMeɛna ur iṛuḥ ara.

<span id="an_21:31">21:31</span> Anwa deg sen i gxedmen lebɣi n baba-s ?
RRran-as-ed : D amezwaru a Sidi ! SSidna Ɛisa yenna-yasen : A wen-d-iniɣ
tideț, imekkasen imakaren akk-d yir tilawin a kkun zwiren ɣer tgelda n
igenwan !

<span id="an_21:32">21:32</span> Axaṭer Yeḥya yusa-d ɣuṛ-wen
yesken-awen-d abrid n tideț, meɛna ur t-tuminem ara ; ma d imekkasen d
yir tilawin umnen yis. Yerna ɣas akken twalam ayagi, ur d-tuɣalem ara
ɣer webrid teggumam aț-țamnem yis.

<span id="an_21:33">21:33</span> A wen-d-rnuɣ daɣen lemtel nniḍen :
yella yiwen umɛellem, yeẓẓa tafeṛṛant, izzi-yas-ed s zzeṛb, yeɣza amkan
i tɛeṣṣart n tẓurin, yebna taɛrict i tɛessast, issekra tafeṛṛant-is i
ixemmasen, imiren iṛuḥ ɣer lɣeṛba.

<span id="an_21:34">21:34</span> Mi d-yewweḍ lweqt n tẓurin, iceggeɛ
iqeddacen-is ɣer ixemmasen nni iwakken a s-d-fken amur-is n lɣella.

<span id="an_21:35">21:35</span> Meɛna ixemmasen-nni ṭṭfen
iqeddacen-nni, wa wten-t, wa nɣan-t, wayeḍ ṛejmen-t.

<span id="an_21:36">21:36</span> Iceggeɛ-asen daɣen tarbaɛt nniḍen n
iqeddacen yugaren tamezwarut. Meɛna tedṛa yid-sen am imezwura-nni.

<span id="an_21:37">21:37</span> Taggara, iceggeɛ-asen mmi-s, yenna :
Ahat imi d mmi a t-qadṛen !

<span id="an_21:38">21:38</span> Lameɛna mi walan mmi-s, ixemmasen-nni
nnan wway gar-asen : Ataya win ara iweṛten, kkret a t-nenneɣ iwakken a
nawi lweṛt-is.

<span id="an_21:39">21:39</span> Sṭfen-t, ḍeggṛen-t ɣer beṛṛa n
tfeṛṛant, dɣa nɣan-t.

<span id="an_21:40">21:40</span> Sidna Ɛisa yenna i lɣaci : Ihi tura,
m'ara d-yas bab n tfeṛṛant-nni, d acu ara sen-yexdem i ixemmasen-agi ?

<span id="an_21:41">21:41</span> Rran-as-ed : Ad ineɣ ixemmasen imcumen,
ma ț-țafeṛṛant a ț-issekru i ixemmasen nniḍen ara s-d-ifken amur-is di
lweqt n lɣella.

<span id="an_21:42">21:42</span> Sidna Ɛisa yenna-yasen : Leɛmeṛ teɣṛim
imeslayen-agi i d-nnant tira iqedsen : Adɣaɣ-nni i ḍeggṛen wid ibennun,
d nețța i guɣalen d azṛu alemmas , WWin yeṭṭfen lebni. AA yagi yekka-d s
ɣuṛ Ṛebbi, d ayen i ɣ-istɛeǧben .

<span id="an_21:43">21:43</span> Daymi i wen-qqaṛeɣ : Tagelda n igenwan
a wen tețwakkes, aț-țețțunefk i leǧnas nniḍen ara d-ifken lɣella.

<span id="an_21:44">21:44</span> Win ara yeɣlin ɣef wusalas-agi ad
yerreẓ, daɣen win i ɣef ara d-yeɣli usalas-agi ad yețwamḥeq.

<span id="an_21:45">21:45</span> Mi slan i imeslayen-agi, ifariziyen d
lmuqedmin imeqqranen fehmen belli fell-asen i d-iheddeṛ Sidna Ɛisa.

<span id="an_21:46">21:46</span> Meɛna ɣas akken bɣan a t-ṭṭfen, ur
zmiren ara axaṭer uggaden lɣaci-nni i t-iḥesben d nnbi.

<span id="an_22:1">22:1</span> Sidna Ɛisa imeslay-asen-d daɣen s lemtel,
yenna-yasen : --

<span id="an_22:2">22:2</span> Tagelda n igenwan tcuba ɣer yiwen ugellid
i gxedmen tameɣṛa i mmi-s.

<span id="an_22:3">22:3</span> Iceggeɛ iqeddacen-is ad ssiwlen i wid
yețwaɛeṛden, meɛna ugin a d-asen.

<span id="an_22:4">22:4</span> Yerna iceggeɛ-asen iqeddacen nniḍen a
sen-inin : Heggaɣ imensi, zliɣ izgaren-iw d wakraren-iw, kullec ihegga,
aset-ed ɣer tmeɣṛa !

<span id="an_22:5">22:5</span> Meɛna widak-nni ițwaɛeṛḍen ur s-fkin ara
azal, yal yiwen yelha d ccɣel-is, wa iṛuḥ ɣer yiger-is, wa ɣer ssuq-is.

<span id="an_22:6">22:6</span> Wiyaḍ ṭṭfen iqeddacen-nni, regmen-ten,
nɣan-ten.

<span id="an_22:7">22:7</span> Agellid-nni ikcem-it zzɛaf d ameqqran,
dɣa iceggeɛ lɛeskeṛ-is nɣan iqettalen-nni, sseṛɣen tamdint-nsen.

<span id="an_22:8">22:8</span> Imiren yenna i iqeddacen-is : Imensi n
tmeɣṛa ihegga, meɛna widak-nni ițwaɛeṛḍen ur t-uklalen ara ;

<span id="an_22:9">22:9</span> ṛuḥet ɣer izenqan, tɛeṛḍem-d ɣer tmeɣṛa
wid akk ara tafem deg iberdan.

<span id="an_22:10">22:10</span> Iqeddacen-nni ṛuḥen ɣer izenqan
jemɛen-d wid akk ufan, ama d amcum ama d win yelhan, s wakka axxam n
tmeɣṛa yeččuṛ-ed d lɣaci.

<span id="an_22:11">22:11</span> Mi d-ikcem ugellid ad iwali inebgawen,
iwala yiwen wergaz ur yelsi ara llebsa n tmeɣṛa.

<span id="an_22:12">22:12</span> yenna-yas : Ay amdakkel, amek i
d-tkecmeḍ ɣer dagi mbla llebsa n tmeɣṛa yețwaheggan i yinebgawen ?
AArgaz-nni yessusem, ur yufi d acu ara s-yini.

<span id="an_22:13">22:13</span> Agellid-nni yefka lameṛ i iqeddacen-is
yenna-yasen : Cuddet-as ifassen d iḍaṛṛen, tḍeggṛem-t ɣer ṭṭlam n beṛṛa,
anda llan imeṭṭawen d nndama tameqqrant.

<span id="an_22:14">22:14</span> Axaṭer aṭas i gețwaɛerḍen, meɛna drus
ara yețwaqeblen.

<span id="an_22:15">22:15</span> Imiren ṛuḥen ifariziyen ad mcawaṛen
amek ara d-sseɣlin Sidna Ɛisa deg wawal.

<span id="an_22:16">22:16</span> Ceggɛen-as kra seg inelmaden-nsen akk-d
kra si terbaɛt n Hiṛudus, nnan-as : A Sidi, neẓra-k d bab n lḥeqq i
telliḍ, tesselmadeḍ iberdan n Ṛebbi s tideț, ur tuggadeḍ ula d yiwen, ur
txeddmeḍ ara lxilaf ger yemdanen.

<span id="an_22:17">22:17</span> Ini-yaɣ-d ihi d acu twalaḍ : d leḥlal
neɣ d leḥṛam a nxelleṣ tabzert ( leɣṛama ) i ugellid Qayṣar (yestɛemṛen
tamurt-nneɣ) ?

<span id="an_22:18">22:18</span> Meɛna Sidna Ɛisa yeẓran ayen i
țxemmimen, yenna-yasen : Ay at sin wudmawen ! Acuɣeṛ tebɣam a yi-tjeṛbem
?

<span id="an_22:19">22:19</span> Seknet-iyi-d aṣurdi s wacu țxelliṣen
tabzert ! FFkan-as-d aṣurdi n lfeṭṭa.

<span id="an_22:20">22:20</span> Dɣa isteqsa-ten : Udem akk-d tira
yellan deg uṣuṛdi-agi, wi ten-ilan ?

<span id="an_22:21">22:21</span> Rran-as : N Qayṣer ! IImiren
yenna-yasen : Erret ihi i Qayṣer ayen yellan n Qayṣer, terrem i Ṛebbi
ayen yellan n Ṛebbi !

<span id="an_22:22">22:22</span> Mi slan i imeslayen-agi, wehmen, dɣa
ṛuḥen ǧǧan-t.

<span id="an_22:23">22:23</span> Ass-nni, isaduqiyen i gellan d imdanen
ur nețțamen ara s ḥeggu n lmegtin, usan-d ɣer Sidna Ɛisa, steqsan-t,
nnan-as :

<span id="an_22:24">22:24</span> A Sidi, Sidna Musa yenna-d : ma yella
yemmut wergaz d amengur, ilaq gma-s ad yaɣ taǧǧalt-nni iwakken a d-isɛu
yid-es dderya ara iweṛten gma-s-nni yemmuten.

<span id="an_22:25">22:25</span> Yuɣ lḥal llan ɣuṛ-nneɣ sebɛa watmaten,
amezwaru izewǧen yemmut ur d-yeǧǧi dderya, dɣa gma-s yerra ( yuɣa )
tameṭṭut-nni.

<span id="an_22:26">22:26</span> Akkenni i tedṛa d wis sin, d wis tlata,
armi d wis sebɛa.

<span id="an_22:27">22:27</span> Mi mmuten irkulli, temmut ula
ț-țameṭṭut-nni ;

<span id="an_22:28">22:28</span> ass n ḥeggu n lmegtin anwa deg-sen ara
ț-yesɛun ț-țameṭṭut-is imi i ț-uɣen di sebɛa yid-sen ?

<span id="an_22:29">22:29</span> Sidna Ɛisa yerra-yasen : Tɣelṭem !
Axaṭer ur tefhimem tira iqedsen, ur tessinem tazmert n Ṛebbi.

<span id="an_22:30">22:30</span> Ass n ḥeggu n lmegtin, irgazen
ț-țilawin ur zeggjen ara, meɛna ad uɣalen am lmalayekkat deg igenni.

<span id="an_22:31">22:31</span> Ɣef wayen yeɛnan ḥeggu n lmegtin, ur
teɣṛim ara acu i d-yenna Sidi Ṛebbi ? :

<span id="an_22:32">22:32</span> D nekk i d Illu n Ibṛahim, n Isḥaq, n
Yeɛqub. Sidi Ṛebbi mačči d Ṛebbi n lmegtin, meɛna d Ṛebbi n wid yeddren.

<span id="an_22:33">22:33</span> Mi s-slan, lɣaci qqimen țweḥḥiden deg
imeslayen-is !

<span id="an_22:34">22:34</span> Mi slan ifariziyen belli Sidna Ɛisa
yeɣleb isaduqiyen deg wawal, nnejmaɛen wway gar-asen.

<span id="an_22:35">22:35</span> Yiwen seg-sen d lɛalem n ccariɛa,
isteqsa-t iwakken a t-ijeṛṛeb :

<span id="an_22:36">22:36</span> A Sidi, anwa i d lameṛ ameqqran meṛṛa
di ccariɛa ?

<span id="an_22:37">22:37</span> Sidna Ɛisa yerra-yas : -- Aț-țḥemleḍ
Illu Sidi Ṛebbi-inek seg wul-ik, s teṛwiḥt-ik, s wayen yellan di
tezmert-ik.

<span id="an_22:38">22:38</span> D wagi i d lameṛ yellan d amezwaru
yerna d ameqqran akk di ccariɛa.

<span id="an_22:39">22:39</span> Atan wayeḍ yesɛan azal annect
umezwaru-agi : Aț-țḥemleḍ lɣiṛ-ik am yiman-ik.

<span id="an_22:40">22:40</span> D sin lumuṛat-agi i d lsas n ccariɛa
akk-d lenbiya.

<span id="an_22:41">22:41</span> Mi llan ifariziyen nnejmaɛen, Sidna
Ɛisa isteqsa-ten yenna :

<span id="an_22:42">22:42</span> D acu ara d-tinim ɣef Lmasiḥ ? Ansi ara
d-yekk, yeɛni anwi i d lejdud-is ? NNnan-as : D mmi-s n Sidna Dawed.

<span id="an_22:43">22:43</span> Sidna Ɛisa yenna-yasen : Amek ihi i
s-isemma Dawed s tezmert n Ṛṛuḥ iqedsen « Sidi » mi genna :

<span id="an_22:44">22:44</span> Sidi Ṛebbi yenna i Ssid-iw : ṭṭef amkan
ɣer tama-w tayeffust, alamma rriɣ iɛdawen-ik seddaw iḍaṛṛen-ik.

<span id="an_22:45">22:45</span> Ma yella ihi Dawed yessawel-as « Sidi »
amek ara yili ihi d mmi-s ?

<span id="an_22:46">22:46</span> Yiwen deg-sen ur izmir a s-d yerr awal,
seg wass-nni țțaggaden a t-steqsin.

<span id="an_23:1">23:1</span> Imiren Sidna Ɛisa yenṭeq ɣer lɣaci d
inelmaden-is yenna yasen :

<span id="an_23:2">23:2</span> Lɛulama d ifariziyen sselmaden ccariɛa n
Musa.

<span id="an_23:3">23:3</span> Xedmet ayen akk ara wen-d-inin, meɛna ur
xeddmet ara wayen xeddmen nutni, axaṭer ayen i d-qqaṛen ur t-xeddmen
ara.

<span id="an_23:4">23:4</span> Țcuddun tiɛekkmin ẓẓayen țɛebbin-tent ɣef
tuyat n yemdanen, ma d nutni țțagin a ten-ɛiwnen ula s yixef n
iḍuḍan-nsen.

<span id="an_23:5">23:5</span> Ayen akk i xeddmen, xeddmen-t iwakken a
ten-walin yemdanen, țɛelliqen tiḥerztin ț-țeɣṛisin ɣef yiman-nsen.

<span id="an_23:6">23:6</span> Ḥemmlen ad ṭṭfen imukan imezwura ama di
tmeɣṛiwin ama di leǧwameɛ, ḥemmlen m'ara țsellimen fell-asen yemdanen di
tejmuyaɛ akk-d leswaq ;

<span id="an_23:7">23:7</span> ḥemmlen daɣen m'ara sen-qqaṛen yemdanen :
« a Sidi ».

<span id="an_23:8">23:8</span> Ma d kunwi ɣuṛ-wat a wen qqaṛen : « a
Sidi » axaṭer d atmaten i tellam yerna yiwen kan i d Ssid-nwen.

<span id="an_23:9">23:9</span> Ur qqaṛet ula i yiwen di ddunit : « Baba
» axaṭer anagar yiwen i d baba-wen, d Baba Ṛebbi yellan deg igenwan.

<span id="an_23:10">23:10</span> Ur qebblet ara aț-țețțusemmim : «
imeqqranen » axaṭer anagar yiwen i d ameqqran : d Lmasiḥ !

<span id="an_23:11">23:11</span> Ameqqran deg-wen, d win iqeddcen
fell-awen.

<span id="an_23:12">23:12</span> Kra n win issimɣuṛen iman-is a d-yers,
ma d win issimẓiyen iman is ad ițwarfed !

<span id="an_23:13">23:13</span> A nnger-nwen ay ifariziyen d lɛulama n
ccariɛa, ay at sin wudmawen ! AAxaṭer tmeddlem tiwwura n igenwan i
yemdanen, ur tkeččmem kunwi, ur tețțaǧǧam ad kecmen wid yebɣan !

<span id="an_23:14">23:14</span> A nnger-nwen ay ifariziyen d lɛulama n
ccariɛa, ay at sin wudmawen ! Axaṭer tettețțem ayla n tuǧǧal,
tesṭuqqutem awal di tẓallit-nwen iwakken a d-tesbegnem iman-nwen telham.
Ɣef wayagi, lɛiqab i kkun-ițṛaǧun d ameqqran !

<span id="an_23:15">23:15</span> A nnger-nwen ay ifariziyen d lɛulama n
ccariɛa, ay at sin udmawen ! Tețnadim timura, tzeggrem lebḥuṛ iwakken a
d-rebḥem ɣas ula d yiwen ɣer ddin i tettabaɛem; mi t-id-rnam ɣuṛ-wen,
tețțaram-t d win yuklalen ǧahennama akteṛ-nwen !

<span id="an_23:16">23:16</span> A nnger-nwen ay iderɣalen iteṭṭfen afus
i wiyaḍ ! Teqqaṛem : « Ma yella yeggul bunadem s lǧameɛ iqedsen, ɣas
yeḥnet ulac fell-as ; ma d win ara yegallen s ddheb yellan di lǧameɛ, ur
s-ilaq ara ad iḥnet, ilaq ad iṭṭef di limin-ines ! »

<span id="an_23:17">23:17</span> Ay imehbal, ay iderɣalen ! D acu i
gesɛan azal, d ddheb neɣ d lǧameɛ i gețțarran ddheb-nni d imqeddes ?

<span id="an_23:18">23:18</span> Teqqaṛem daɣen : « Win ara yegallen s
udekkan n iseflawen, ɣas iḥnet ulac fell-as, ma d win ara yegallen s
iseflawen nni, ur s-ilaq ara ad iḥnet, ilaq ad iṭṭef di limin-ines.»

<span id="an_23:19">23:19</span> Ay iderɣalen ! Anwa i gesɛan azal, d
iseflawen neɣ d udekkan-nni i gerran iseflawen d imqedsen ?

<span id="an_23:20">23:20</span> Win ara yegallen s udekkan n iseflawen,
yeggul s udekkan-nni d wayen akk yersen fell-as.

<span id="an_23:21">23:21</span> Win ara yegallen daɣen s lǧameɛ, yeggul
s lǧameɛ akk-d Win i gellan deg-s.

<span id="an_23:22">23:22</span> Win ara yegallen s igenwan, yeggul
daɣen s igenwan akk-d Sidi Ṛebbi iḥekkmen deg-sen.

<span id="an_23:23">23:23</span> A nnger-nwen ay ifariziyen d lɛulama n
ccariɛa, ay at sin udmawen ! tețțakem leɛcuṛ ɣef nneɛneɛ, abesbas d
lkemmun, lameɛna tețțaǧǧam ɣer deffir lḥeqq, ṛṛeḥma d laman. DD
annect-agi i gețṛaǧu deg-wen Sidi Ṛebbi aț-țezwirem deg-sen a
ten-txedmem, mbla ma terram deg idis ayen nniḍen.

<span id="an_23:24">23:24</span> Ay iderɣalen iteṭṭfen afus i wiyaḍ !
Tețṣeffim tissit-nwen ɣef yizi, tesseblaɛem alɣem.

<span id="an_23:25">23:25</span> A nnger-wen ay ifariziyen d lɛulama n
ccariɛa, ay at sin wudmawen ! Axaṭer tessizdigem taqbuct d uḍebsi s
ufella kan, meɛna ɣer daxel-nsen ččuṛen ț-țukeṛdiwin d ṭṭmeɛ.

<span id="an_23:26">23:26</span> Ay afarizi aderɣal ! Ssizdeg uqbel
daxel n teqbuct d uḍebsi, iwakken ula s ufella-nsen ad izdigen !

<span id="an_23:27">23:27</span> A nnger-nwen ay ifariziyen d lɛulama n
ccariɛa, ay at sin udmawen ! TTețțemcabim ɣer iẓekwan isebɣen s lǧir ; s
ufella cebḥen, ɣer daxel ččuṛen d iɣsan n lmegtin d rekku.

<span id="an_23:28">23:28</span> Akka ula d kunwi, tețbegginem-d
iman-nwen telham ɣer yemdanen, lameɛna zdaxel teččuṛem d leɣruṛ d cceṛ.

<span id="an_23:29">23:29</span> A nnger-nwen ay ifariziyen d lɛulama n
ccariɛa, ay at sin wudmawen ! Tbennum iẓekwan n lenbiya, tețcebbiḥem
iẓekwan n wid iḍuɛen Sidi Ṛebbi,

<span id="an_23:30">23:30</span> teqqaṛem lemmer i nɛac di zzman n
lejdud-nneɣ, tili ur neqbil ara a nțekki yid-sen deg ussizel n idammen n
lenbiya.

<span id="an_23:31">23:31</span> S wakka tețcehhidem belli kunwi ț-țarwa
n wid ineqqen lenbiya

<span id="an_23:32">23:32</span> yerna kunwi tețkemmilem ayen xedmen
lejdud-nwen !

<span id="an_23:33">23:33</span> A ccetla n izerman ! Amek ara tmenɛem
si lɛiqab n ǧahennama ?

<span id="an_23:34">23:34</span> Daymi ara wen-d-ceggɛeɣ lenbiya,
imusnawen akk-d lɛulama. KKra seg-sen a ten-tenɣem, kra a ten-tsemmṛem
ɣef wumidag, kra nniḍen a ten-tejlekḍem di leǧwameɛ nwen yerna a
ten-tețqehhiṛem si temdint ɣer tayeḍ.

<span id="an_23:35">23:35</span> Ihi, idammen n iḥeqqiyen yuzzlen di
lqaɛa, si Habil aḥeqqi mmi-s n Adem armi d Zakarya mmi-s n Birikya, i
tenɣam ger lǧameɛ iqedsen d udekkan iseflawen, a d-uɣalen ɣer yiri-nwen.

<span id="an_23:36">23:36</span> A wen-d-iniɣ tideț : ayagi meṛṛa a
d-yeɣli ɣef lǧil-agi !

<span id="an_23:37">23:37</span> A tamdint n Lquds ! A tamdint n Lquds
ineqqen lenbiya, ireǧǧmen wid i m-d-ițuceggɛen s ɣuṛ Ṛebbi, acḥal n
tikkal i bɣiɣ a d-jemɛeɣ arraw-im akken tjemmeɛ tyaziṭ ifṛax-is ddaw
wafriwen-is, meɛna tegummaḍ !

<span id="an_23:38">23:38</span> Ihi atan wexxam-im ad yexlu !

<span id="an_23:39">23:39</span> Axaṭer aql-i a wen-iniɣ : ur tețțuɣalem
ara a yi-twalim, alamma d ass i deg ara d-tinim : Yețțubarek win i
d-yusan s yisem n Sidi Ṛebbi !

<span id="an_24:1">24:1</span> Mi d-iffeɣ si lǧameɛ iqedsen, Sidna Ɛisa
iteddu ad iṛuḥ. Inelmaden-is qeṛṛben-d ɣuṛ-es, țwehhin-as iwakken ad
yerr ddehn-is ɣer cbaḥa akk-d lebni n lǧameɛ iqedsen.

<span id="an_24:2">24:2</span> Meɛna Sidna Ɛisa yenna-yasen : Twalam
annect-agi meṛṛa ? A wen-iniɣ tideț : ur d-yețɣimi wezṛu ɣef wayeḍ,
kullec ad ihudd.

<span id="an_24:3">24:3</span> Yuli ɣer yiɣil n uzemmur iqqim weḥd-es,
inelmaden-is usan-d a t-steqsin nnan-as : Melmi ara d-idṛu wayen i d
tenniḍ, amek ara neɛqel ass ameqqran n tuɣalin-ik akk-d taggara n ddunit
?

<span id="an_24:4">24:4</span> Sidna Ɛisa yenna-yasen : Ɣuṛ-wat win ara
wen-ikellxen !

<span id="an_24:5">24:5</span> Axaṭer aṭas n yemdanen ara d-yasen s
yisem-iw, a d-inin : «\` D nekk i d Lmasiḥ ! » Yerna ad kellxen aṭas n
lɣaci.

<span id="an_24:6">24:6</span> Aț-țeslem s ṭradat ț-țegrawliwin, meɛna
ɣuṛ-wat a kkun-iffeɣ leɛqel. Ur țțaggadet ara, axaṭer ilaq a d-yedṛu
wannect-a, meɛna mazal mačči d nnger n ddunit.

<span id="an_24:7">24:7</span> Agdud ad yennaɣ d wayeḍ, tagelda
aț-țeẓdem ɣef tayeḍ, a d-yili laẓ d zzelzlat deg waṭas n imukan.

<span id="an_24:8">24:8</span> Ayagi akk ara yedṛun, ad yili am lqeṛḥ
amezwaru n tmeṭṭut iṭṭfen addud.

<span id="an_24:9">24:9</span> Imiren a kkun-fken iwakken
aț-țețțuɛetbem, a kkun-nɣen, leǧnas meṛṛa a kkun-keṛhen ɣef ddemma n
yisem-iw.

<span id="an_24:10">24:10</span> Aṭas ara yeǧǧen liman-nsen, ad
msekṛahen, ad țemyexdaɛen wway gar-asen.

<span id="an_24:11">24:11</span> A d-nnulfun lenbiya n lekdeb, ad ɣuṛṛen
aṭas n lɣaci,

<span id="an_24:12">24:12</span> simmal ad yețzad lbaṭel, simmal
lmaḥibba n waṭas n yemdanen aț-țenqes.

<span id="an_24:13">24:13</span> Ma d win ara yeṭṭfen di liman-is alamma
ț-țaggara, ad ițțusellek.

<span id="an_24:14">24:14</span> Lexbaṛ-agi n lxiṛ ɣef tgelda n Sidi
Ṛebbi, ad ițțubecceṛ di ddunit meṛṛa iwakken leǧnas ad slen yis. Imiren
ara d-taweḍ taggara n ddunit.

<span id="an_24:15">24:15</span> M'ara twalim deg wemkan iqedsen win
iwumi semman lmuṣiba issengaren i ɣef d-ihḍeṛ nnbi Danyel ; ( win ara
yeɣṛen taktabt-agi n nnbi Danyel ad ifhem !)

<span id="an_24:16">24:16</span> Imiren, wid ara yilin di tmurt n Yahuda
ilaq ad rewlen ɣer idurar,

<span id="an_24:17">24:17</span> win ara yilin s ufella n ssqef, ur ilaq
ara ad ikcem ɣer wexxam iwakken a d-iddem lqecc-is,

<span id="an_24:18">24:18</span> win daɣen ara yilin di lexla, ur ilaq
ara ad yuɣal ɣer deffir iwakken a d-iddem abeṛnus-is !

<span id="an_24:19">24:19</span> A tawaɣit n tilawin ara yilin s tadist
akk-d țid ara yessuṭuḍen deg ussan-nni !

<span id="an_24:20">24:20</span> Dɛut ɣer Ṛebbi iwakken tarewla agi-nwen
ur d-tdeṛṛu ara di ccetwa neɣ deg wass n westeɛfu.

<span id="an_24:21">24:21</span> Axaṭer « ad yili yiwen n leɛtab ur
d-nelli seg wasmi d-tebda ddunit ar ass-a yerna ur ițțuɣal ara a d-yili
! »

<span id="an_24:22">24:22</span> Lemmer ur issenqes ara Sidi Ṛebbi deg
wussan-nni, tili yiwen ur imenneɛ, meɛna ɣef ddemma n wid yextaṛ ara
yeṣṣenqes i wussan-agi.

<span id="an_24:23">24:23</span> Imiren ma yenna-yawen-d yiwen : Lmasiḥ
atan dagi neɣ atan, dihin, ur țțamnet ara !

<span id="an_24:24">24:24</span> Axaṭer a d-asen wid ara yerren
iman-nsen d Lmasiḥ neɣ d lenbiya, ad xedmen lbeṛhanat d leɛǧayeb akk-d
licaṛat iwakken ad kelxen ma zemren ula d wid yextaṛ Sidi Ṛebbi.

<span id="an_24:25">24:25</span> Atan nniɣ-awen-t-id ihi :

<span id="an_24:26">24:26</span> ma nnan-awen Lmasiḥ atan deg unezṛuf,
ur țṛuḥut ara, neɣ ma nnan-awen walit, atan deg umkan-ihin yeffren, ur
țțamnet ara.

<span id="an_24:27">24:27</span> Axaṭer asm'ara d-yas Mmi-s n bunadem,
ad yili am tafat n lbeṛeq m'ara d-tfeǧǧeǧ si cceṛq alamma d lɣeṛb.

<span id="an_24:28">24:28</span> Anda yella umuṛḍus ( lǧifa ), dinna ara
nnejmaɛen igudar.

<span id="an_24:29">24:29</span> M'ara ɛeddin wussan-nni n leɛtab, iṭij
ad inqes, aggur ur d-ițțak ara tiziri-ines, itran a d-ɣlin seg igenni,
tizmar n igenwan ad rgagint.

<span id="an_24:30">24:30</span> Imiren a d-iban Mmi-s n bunadem deg
igenni, leɛṛac meṛṛa n ddunit ad meǧden, a d wwten deg idmaren-nsen
m'ara walin Mmi-s n bunadem deg igenwan, yusa-d ɣef wusigna s tezmert
akk-d lɛaḍima tameqqrant.

<span id="an_24:31">24:31</span> A d-iceggeɛ lmalayekkat-is ad berrḥent
s ṣṣut n lbuq, a d snejmaɛent wid akk yextaṛ Sidi Ṛebbi, si yal amkan,
seg ixef n ddunit ɣer wayeḍ.

<span id="an_24:32">24:32</span> Meyzet ɣef lemtel n tneqleț : mi lqaqit
isegman-is, fsan wafriwen-is, teḥsam yewweḍ-d unebdu !

<span id="an_24:33">24:33</span> Ula d kunwi, m'ara twalim yewweḍ-ed
wannect-agi meṛṛa, ḥṣut belli Mmi-s n bunadem ițeddu-d, atan ɣer
tewwurt.

<span id="an_24:34">24:34</span> A wen-d-iniɣ tideț : lǧil-agi ur
ițɛedday ara alamma ideṛṛu-d wannect agi meṛṛa.

<span id="an_24:35">24:35</span> Igenni d lqaɛa ad fnun, ma d
imeslayen-iw ur fennun ara !

<span id="an_24:36">24:36</span> Meɛna ɣef wayen yeɛnan ass neɣ ssaɛa n
wannect-agi meṛṛa, yiwen ur ten-issin, ama d lmalayekkat n igenwan, ama
d Mmi-s n Ṛebbi, anagar Baba Ṛebbi i geẓran.

<span id="an_24:37">24:37</span> Am akken i tedṛa di zzman n nnbi Nuḥ,
akken daɣen ara tedṛu di lweqt n Mmi-s n bunadem.

<span id="an_24:38">24:38</span> Axaṭer deg ussan-nni uqbel a d-neflen
waman ɣef ddunit, imdanen llan tețțen, tessen, țemyezwaǧen, zeggjen i
warraw-nsen, armi d ass i deg yekcem nnbi Nuḥ ɣer lbabuṛ.

<span id="an_24:39">24:39</span> Yiwen ur ifaq s wacemma armi d-ḥemlen
waman i ten-yewwin, snegren-ten akk. AAkken ara tedṛu di lweqt n tuɣalin
n Mmi-s n bunadem !

<span id="an_24:40">24:40</span> Imiren, ger sin yergazen ara yilin deg
iger, yiwen ad ițwarfed wayeḍ a d-iqqim.

<span id="an_24:41">24:41</span> Ger snat n tilawin yeẓẓaden s tsirt,
yiwet aț-țețwarfed tayeḍ a d-teqqim !

<span id="an_24:42">24:42</span> Ɛasset ihi ur ɣefflet ara ! Axaṭer ur
teẓrim ara lweqt i deg ara d-yas Ssid-nwen !

<span id="an_24:43">24:43</span> Rret ddehn-nwen ɣer wayagi : lemmer
yeẓri bab n wexxam lweqt i deg ara d-yas umakar, tili ad iɛiwez ur iggan
ara, iwakken ur t-țțakren ara.

<span id="an_24:44">24:44</span> Daymi ula d kunwi heggit iman-nwen
axaṭer di lweqt i ɣef ur tebnim ara, ara d-yas Mmi-s n bunadem.

<span id="an_24:45">24:45</span> Anwa i d aqeddac aɛeqli i ɣef ara
yețkel bab n wexxam ? D win ara iwekkel ɣef wat wexxam-is meṛṛa, iwakken
a sen-yefk lqut-nsen di lawan.

<span id="an_24:46">24:46</span> Amarezg n uqeddac-agi ara d-yaf bab n
wexxam m'ara d-yaweḍ, yelha d ccɣel-nni.

<span id="an_24:47">24:47</span> A wen-iniɣ tideț : a t-yerr d lewkil
ɣef wayla-s meṛṛa !

<span id="an_24:48">24:48</span> Meɛna ma yella axeddam-agi diri-t, ad
yini deg ul-is : bab n wexxam iɛeṭṭel, mazal ur d-ițas ara ;

<span id="an_24:49">24:49</span> dɣa ad ibdu ad ikkat iqeddacen n
wexxam-nni, ad iteț, ad itess nețța d isekṛanen.

<span id="an_24:50">24:50</span> Bab n wexxam a d-yas deg wass i ɣef ur
ibni ara uqeddac-nni, di lawan ur yeẓri.

<span id="an_24:51">24:51</span> A t-iqecceɛ, a t-iɛaqeb akken țwaɛaqben
at sin udmawen : imiren ara yilin imeṭṭawen d nndama tameqqrant.

<span id="an_25:1">25:1</span> Daymi deg wussan-nni, tagelda n igenwan
aț-țecbu ɣer ɛecṛa telmeẓyin i geddmen tiftilin-nsent iwakken ad ṛuḥent
ad mmagrent isli.

<span id="an_25:2">25:2</span> Xemsa seg-sent ț-țuḥṛicin, xemsa nniḍen
ț-țungifin.

<span id="an_25:3">25:3</span> Mi d-ddment tungifin-nni tiftilin nsent,
ur d-wwint ara zzit yid-sent.

<span id="an_25:4">25:4</span> Ma ț-țuḥṛicin-nni, wwint-ed yid-sent
tiqbucin n zzit.

<span id="an_25:5">25:5</span> Imi i gɛeṭṭel yesli, tilmeẓyin-nni
nuddment dɣa ṭsent.

<span id="an_25:6">25:6</span> Di tlemmast n yiḍ, yiwet n taɣect
tɛeggeḍ-ed : Ataya yesli iteddu-d, ffɣemt a t-temmagremt !

<span id="an_25:7">25:7</span> Imiren kan ukint-ed akk telmeẓyin-nni,
heggant tiftilin-nsent.

<span id="an_25:8">25:8</span> Tungifin-nni nnant i tuḥṛicin :
Fkemt-aɣ-d kra si zzit-nkunt, tiftilin-nneɣ qṛib ad xsint.

<span id="an_25:9">25:9</span> Tuḥṛicin rrant-asent : Ulamek, ur
aɣ-d-tkeffu ara i nekkunti d kunemti, ṛuḥemt a d taɣemt i yiman-nkunt
ɣer wid yeznuzun.

<span id="an_25:10">25:10</span> Mi ṛuḥent a d-aɣent, isli yewweḍ-ed,
tuḥṛicin-nni iheggan iman-nsent kecment yid-es ɣer wexxam n tmeɣṛa, dɣa
rran-d tawwurt.

<span id="an_25:11">25:11</span> Mi i d-wwḍent tungifin-nni, bdant
țɛeggiḍent : A Sidi, a Sidi ldi-yaɣ-d tawwurt.

<span id="an_25:12">25:12</span> Meɛna nețța yerra-yasent-ed : A
kunt-iniɣ tideț : ur kkunt ssineɣ ara !

<span id="an_25:13">25:13</span> Daymi a wen-iniɣ : Ɛasset, imi ur
teẓrim ass, ur teẓrim lweqt.

<span id="an_25:14">25:14</span> Ass n tuɣalin n Mmi-s n bunadem ad yili
daɣen am yiwen wergaz i gțeddun ad iṛuḥ ɣer lɣeṛba, yesnejmaɛ-ed
iqeddacen-is, iwekkel iten ɣef wayen akk yesɛa.

<span id="an_25:15">25:15</span> Ifka i umezwaru xemsmeyya twiztin n
ddheb, wi sin yefka-yas mitin, wis tlata yefka-yas meyya ; yefka i yal
yiwen s wakken tella tezmert-is, dɣa iṛuḥ.

<span id="an_25:16">25:16</span> Imiren kan, aqeddac-nni iwumi yefka
xemsmeyya twiztin, iṛuḥ yetjeṛ yis-sent, irbeḥ-ed xemsmeyya nniḍen.

<span id="an_25:17">25:17</span> Ula d win iwumi yefka mitin, ixdem
akken, irbeḥ-ed mitin nniḍen.

<span id="an_25:18">25:18</span> Ma d win iwumi yefka meyya, iṛuḥ yeɣza
di lqaɛa, yeffer tiwiztin-nni i s-d-ifka umɛellem-is.

<span id="an_25:19">25:19</span> Mi gɛedda lweqt, yuɣal-ed umɛellem-nni,
isnejmaɛ-iten-id iwakken ad imḥasab yid-sen.

<span id="an_25:20">25:20</span> Win akken iwumi yefka xemsmeyya
twiztin, yusa-d yewwi-d yid-es xemsmeyya twiztin nniḍen, yenna-yas : A
Sidi tefkiḍ-iyi-d xemsmeyya twiztin n ddheb, a tent-ih xemsmeyya nniḍen
i d-rebḥeɣ yis-sent.

<span id="an_25:21">25:21</span> Amɛellem-is yenna-yas : D ayen yelhan i
txedmeḍ ay aqeddac unṣiḥ, imi deg-ek laman ɣef tɣawsiwin timecṭuḥin, sya
d asawen a k-wekkleɣ ɣef timeqqranin ! Ili-k di lfeṛḥ yid-i !

<span id="an_25:22">25:22</span> Aqeddac-nni iwumi yefka mitin twiztin n
ddheb, iqeṛṛeb-ed ula d nețța, yenna-yas : A Sidi tefkiḍ-iyi mitin
twiztin n ddheb, a tent-ih mitin nniḍen i d-rebḥeɣ yis-sent.

<span id="an_25:23">25:23</span> Amɛellem-is yenna-yas : D ayen yelhan i
txedmeḍ, ay aqeddac unṣiḥimi deg-k laman ɣef tɣawsiwin timecṭuḥin, sya d
asawen a k-wekkleɣ ɣef timeqqranin ! Ili-k di lfeṛḥ yid-i !

<span id="an_25:24">25:24</span> Iwweḍ-ed win akken iwumi yefka meyya
twiztin, yenna yas : A Sidi ẓriɣ-k d argaz iweɛṛen, tmeggreḍ anda ur
tezriɛeḍ, tjemmɛeḍ seg wennar ayen ur tesrewteḍ ,

<span id="an_25:25">25:25</span> dɣa uggadeɣ-k, daymi i ṛuḥeɣ ffreɣ deg
wakal tiwiztin-nni i yi-tefkiḍ. Atan wayla-k, ddem-it !

<span id="an_25:26">25:26</span> Amɛellem-is yenna-yas : Ay aqeddac
amcum, ameɛdaz ! Imi iyi-teẓriḍ meggreɣ-d anda ur zriɛeɣ, jemmɛeɣ-ed
daɣen anda ur srewteɣ,

<span id="an_25:27">25:27</span> acuɣeṛ ihi ur tessekraḍ ara idrimin-iw
iwakken m'ara d-uɣaleɣ a ten-id-erreɣ s lfayda.

<span id="an_25:28">25:28</span> Imiren amɛellem-nni yumeṛ i
iqeddacen-is yenna-yasen : Kkset-as meyya-nni twiztin ternum-tent i win
yesɛan ɛecṛa alef n twiztin !

<span id="an_25:29">25:29</span> Axaṭer kra win yesɛan, a s-nernu ad
yili di tawant, ma d win ur nesɛi ara, a s-nekkes ula d ayen yesɛa.

<span id="an_25:30">25:30</span> Ma d aqeddac-agi ur nemɛin, ḍeggṛet-eț
ɣer ṭṭlam n beṛṛa anda ara yilin imeṭṭawen d nndama tameqqrant.

<span id="an_25:31">25:31</span> Asm'ara d-yas Mmi-s n bunadem di
tmanegt-is nețța d lmalayekkat meṛṛa, ad iḥkem di lɛaḍima-s ;

<span id="an_25:32">25:32</span> leǧnas meṛṛa a d-nnejmaɛen zdat-es, a
ten-ifṛeq am umeksa iɛeSlen ulli ɣef tɣeṭṭen.

<span id="an_25:33">25:33</span> Ad yerr ulli ɣer uyeffus-is, tiɣeṭṭen
ɣer uzelmaḍ-is.

<span id="an_25:34">25:34</span> Imiren agellid ad yini i wid yellan ɣer
uyeffus-is : Aset-ed a kunwi iburek Baba, aț-țweṛtem tagelda i
wen-ițțuheggan seg wasmi i tebda ddunit.

<span id="an_25:35">25:35</span> Axaṭer lliɣ lluẓeɣ tefkam-iyi ččiɣ,
ffudeɣ tefkam-iyi swiɣ, usiɣ-ed d abeṛṛani testeṛḥbem yis-i,

<span id="an_25:36">25:36</span> lliɣ d aɛeryan tesselsem-iyi, d amuḍin
telham-d yid-i, lliɣ daɣen d ameḥbus tusam-d teẓram-iyi.

<span id="an_25:37">25:37</span> Imiren iḥeqqiyen a s-d-rren : A Sidi
melmi i k-neẓra telluẓeḍ, nefka-yak teččiḍ ? Neɣ neẓra-k teffuḍeḍ
nefka-yak teswiḍ ?

<span id="an_25:38">25:38</span> Melmi daɣen i d-tusiḍ d abeṛṛani
nesṭeṛḥeb yis-ek, neɣ melmi i k-nwala d aɛeryan, nessels-ik ?

<span id="an_25:39">25:39</span> Melmi i k-neẓra d amuḍin neɣ di lḥebs
nusa-d ɣuṛ-ek ?

<span id="an_25:40">25:40</span> Agellid a sen-d-yerr : A wen-iniɣ
tideț, yal tikkelt i deg txedmem ayagi i yiwen seg imecṭuḥen-agi yellan
d atmaten-iw, i nekk iwumi t-txedmem.

<span id="an_25:41">25:41</span> Imiren ad yini i wid yellan ɣer
uẓelmaḍ-is : Beɛdet akkin fell-i a kunwi yețwaneɛlen, ṛuḥet ɣer tmes n
dayem yețwaheggan i Cciṭan d wid i t- tebɛen.

<span id="an_25:42">25:42</span> Axaṭer lliɣ lluẓeɣ ur iyi tesseččem
ara, ffudeɣ ur iyi-tefkim ara ad sweɣ,

<span id="an_25:43">25:43</span> usiɣ-ed d abeṛṛani ur tesṭerḥbem ara
yis-i, lliɣ d aɛeryan ur iyi tesselsem ara, lliɣ daɣen d amuḍin, d
ameḥbus, ur d-tusim ara aț-țesteqsim fell-i.

<span id="an_25:44">25:44</span> Imiren ula d nutni a s-d-rren : A Sidi,
melmi i k-neẓra telluẓeḍ neɣ teffudeḍ d abeṛṛani neɣ d aɛeryan, d amuḍin
neɣ d ameḥbus, ur d-nelhi ara yid-ek ?

<span id="an_25:45">25:45</span> Nețța a sen-d-yerr : A wen-iniɣ tideț :
yal tikkelt i deg ur texdimem ara ayagi i yiwen seg imecṭuḥen-agi, i
nekk iwumi ur t-texdimem ara.

<span id="an_25:46">25:46</span> Imiren widak-agi ad kecmen ɣer lɛiqab
ur nfennu, ma d iḥeqqiyen ad kecmen ɣer tudert n dayem !

<span id="an_26:1">26:1</span> Mi gfukk Sidna Ɛisa imeslayen-agi, yenna
i inelmaden-is : --

<span id="an_26:2">26:2</span> Mazal sin wussan i lɛid n Tuffɣa, Mmi-s n
bunadem ad ițțuzenz iwakken ad ițuṣemmer ɣef wumidag.

<span id="an_26:3">26:3</span> Dɣa lmuqedmin imeqqranen akk-d imeqqranen
n wegdud nnejmaɛen deg ufrag n Kayef, i gellan d lmuqeddem ameqqran.

<span id="an_26:4">26:4</span> Msefhamen ad ṭṭfen Sidna Ɛisa s tḥila
iwakken a t-nɣen.

<span id="an_26:5">26:5</span> Meɛna nnan : « mačči deg ussan-agi n lɛid
n Tuffɣa ara t-neḥbes, neɣ m'ulac ad yekker ccwal ger lɣaci .»

<span id="an_26:6">26:6</span> Mi gella Sidna Ɛisa di taddart n Bitanya,
deg wexxam n Semɛun abeṛsi,

<span id="an_26:7">26:7</span> ațaya yiwet n tmeṭṭut tewwi-d tabuqalt
yețwaxedmen s wedɣaɣ amellal, teččuṛ d leɛṭeṛ ɣlayen. Mi geqqim Sidna
Ɛisa ɣer ṭṭabla, tameṭṭut-nni tusa-d tesmar leɛṭeṛ-nni ɣef wuqeṛṛuy-is.

<span id="an_26:8">26:8</span> Mi walan ayagi, inelmaden iɣaḍ-iten lḥal,
nnan : Iwumi lexsaṛa-yagi ?

<span id="an_26:9">26:9</span> Lemmer nezzenz leɛṭeṛ-nni, tili yewwi-d
ssuma tameqqrant ara nefṛeq i igellilen !

<span id="an_26:10">26:10</span> Sidna Ɛisa yeẓran wayen nnan
wway-gar-asen, yenna-yasen : Acuɣeṛ i tesḥeznem tameṭṭut agi ? D ayen
yelhan i yi-texdem !

<span id="an_26:11">26:11</span> Axaṭer aț-țesɛum daymen igellilen
yid-wen, meɛna nekk ur țțiliɣ ara daymen yid-wen.

<span id="an_26:12">26:12</span> Mi d-tesmar leɛṭeṛ-agi fell-i, d
lǧețța-w i thegga i temḍelt-iw.

<span id="an_26:13">26:13</span> A wen-iniɣ tideț : di yal amkan n
ddunit i deg ara ițțubecceṛ lexbaṛ n lxiṛ, a d țmektayen tameṭṭut-agi d
wayen texdem.

<span id="an_26:14">26:14</span> Imiren Yudas n Qeṛyut, yiwen si
tnac-nni inelmaden n Sidna Ɛisa, iṛuḥ ɣer lmuqedmin imeqqranen,

<span id="an_26:15">26:15</span> yenna yasen : Ma wwiɣ-kkun ɣuṛ-es a
t-id teṭṭfem, d acu ara yi-tefkem ? FFkan-as tlatin iṣurdiyen n lfeṭṭa.

<span id="an_26:16">26:16</span> Seg imiren, Yudas yețɛassa tagniț i deg
ara yizmir ad izzenz Sidna Ɛisa.

<span id="an_26:17">26:17</span> Ass amezwaru n lɛid n weɣṛum mbla iɣes
n temtunt , inelmaden usan-d ɣer Sidna Ɛisa nnan-as : A Sidi, anda
tebɣiḍ a k-nheggi imensi n lɛid n Izimer n leslak ?

<span id="an_26:18">26:18</span> Yerra-yasen : Ṛuḥet ɣer temdint, ɣer
leflani, init-as : yenna-yak Ssid-nneɣ, lweqt-iw yewweḍ-ed, deg uxxam-ik
ara sɛeddiɣ lɛid n Izimer n leslak nekk d inelmaden-iw.

<span id="an_26:19">26:19</span> Inelmaden-nni xedmen ayen i sen-yenna
Sidna Ɛisa, heggan imensi n lɛid n Izimer n leslak.

<span id="an_26:20">26:20</span> Mi d-teɣli tmeddit, Sidna Ɛisa yeqqim
ad yečč nețța d inelmaden-is.

<span id="an_26:21">26:21</span> Mi llan tețțen yenna-yasen : A wen-iniɣ
tideț : yiwen seg-wen ad iyi-izzenz.

<span id="an_26:22">26:22</span> Mi d-yenna ayagi, ikcem-iten akk leḥzen
d ameqqran, bdan qqaṛen as yiwen yiwen : Neɣ mačči d nekk a Sidi ?

<span id="an_26:23">26:23</span> Yerra-yasen : Win igren afus-is yid-i
deg uḍebsi, d nețța ara yi-izzenzen.

<span id="an_26:24">26:24</span> Ad yedṛu d Mmi-s n bunadem akken yura
fell-as ; mmeɛna a nnger n win ara t-izzenzen, lemmer ur d-ilul ara
axiṛ-is.

<span id="an_26:25">26:25</span> Yudas ara t-ixedɛen yenṭeq yenna-yas :
Eɛni d nekk a Sidi ? SSidna Ɛisa yerra-yas : Atan tenniḍ-t-id !

<span id="an_26:26">26:26</span> Mi llan tețțen, Sidna Ɛisa yeddem-d
aɣṛum, iḥmed Ṛebbi, icekkeṛ-it, dɣa yebḍa-t, ifṛeq-it i inelmaden-is,
yenna-yasen : Eččet aɣṛum-agi : d lǧețța-w.

<span id="an_26:27">26:27</span> Iddem-ed daɣen taqbuct, iḥmed Ṛebbi,
icekkeṛ-it, yefka-yasen-ț, yenna-yasen : Swet akk si teqbuct-agi,

<span id="an_26:28">26:28</span> axaṭer ayagi d idammen-iw, d idammen n
lemɛahda ara yazzlen ɣef yizumal n lɣaci ɣef ddemma n leɛfu n
ddnubat-nsen.

<span id="an_26:29">26:29</span> A wen-d-iniɣ : ur țțuɣaleɣ ara ad sweɣ
seg waman-agi n tẓurin alamma d ass i deg ara ten-sweɣ d ijdiden
yid-wen, di tgelda n Baba Ṛebbi.

<span id="an_26:30">26:30</span> Mi ḥemden Sidi Ṛebbi s ccnawi d isefra,
ṛuḥen ulin ɣer yiɣil n uzemmur,

<span id="an_26:31">26:31</span> dinna Sidna Ɛisa yenna-yasen : Iḍ-agi
ad a wen-iliɣ akk d sebba n tuccḍa, axaṭer yura di tira iqedsen ad wwteɣ
ameksa, ulli n tqeḍɛit-is ad rewlent ɣer yal tama .

<span id="an_26:32">26:32</span> Meɛna m'ara d-ḥyuɣ si ger lmegtin, ad
iyi-tafem zwareɣ ɣer tmurt n Jlili.

<span id="an_26:33">26:33</span> Buṭrus yenṭeq, yenna : Ɣas a sen-tiliḍ
d sebba n tuccḍa i wiyaḍ akk, nekk d lmuḥal ad ccḍeɣ.

<span id="an_26:34">26:34</span> Sidna Ɛisa yenna-yas : A k-iniɣ tideț :
deg iḍ-agi uqbel ad iskkuɛ uyaziḍ, ad iyi-tnekṛeḍ tlata iberdan.

<span id="an_26:35">26:35</span> Buṭrus yerra-yas : Ɣas lukan d lmut ara
mmteɣ yid-ek, d lmuḥal a k-nekkṛeɣ ! UUla d inelmaden nniḍen, nnan-as am
nețța.

<span id="an_26:36">26:36</span> Imiren Sidna Ɛisa iṛuḥ yid-sen ɣer
yiwen wemkan ițțusemman Jitsimani, yenna i inelmaden-is : Qqimet dagi,
nekk ad ṛuḥeɣ ad dɛuɣ ɣer Sidi Ṛebbi.

<span id="an_26:37">26:37</span> Yewwi yid-es Buṭrus akk-d sin
warraw-nni n Zabadi ; yebda ikcem-it leḥzen d leɣben d ameqqran.

<span id="an_26:38">26:38</span> Dɣa yenna-yasen : Ḥusseɣ s leḥzen n
lmut, qqimet dagi, ɛiwzet yid-i !

<span id="an_26:39">26:39</span> Iṛuḥ yeɣli ɣef wudem, ibda yețẓalla
yeqqaṛ : A Baba Ṛebbi, ma yella wamek , ssebɛed fell-i leɛtab-agi !
Meɛna akken tebɣiḍ keččini, mačči akken bɣiɣ nekkini.

<span id="an_26:40">26:40</span> Yuɣal-ed ɣer inelmaden-is, yufa-ten-id
ṭṭsen, yenna i Buṭrus : Ur tezmirem ara aț-țɛiwzem yid-i ula d yiwet n
ssaɛa ?

<span id="an_26:41">26:41</span> Ɛiwzet, ẓallet, iwakken ur tɣellim ara
deg ujeṛṛeb ! Axaṭer ṛṛuḥ n wemdan yeǧhed ma d lǧețța ur tezmir ara !

<span id="an_26:42">26:42</span> Ibɛed akkin tikkelt tis snat iwakken ad
iẓẓal, yenna : A Baba, ma yella ulamek ara tesbeɛdeḍ fell-i leɛtab-agi ,
ma ilaq ad iyi-d-yaweḍ ! Ad yedṛu lebɣi-k !

<span id="an_26:43">26:43</span> Mi d-yuɣal, yufa-ten-id daɣen ṭṭsen,
iɣleb-iten nuddam.

<span id="an_26:44">26:44</span> Yeǧǧa-ten, issebɛed iman-is daɣen
fell-asen, yedɛa tikkelt tis tlata am tikkelt-nni tamezwarut.

<span id="an_26:45">26:45</span> Mi d-yuɣal ɣer inelmaden-is,
yufa-ten-id mazal-iten ṭṭsen ; yenna yasen : Lweqt i deg ara yețwasellem
Mmi-s n bunadem ɣer ifassen n yemcumen iwweḍ-ed, kunwi mazal ikkun
teṭṭsem ?

<span id="an_26:46">26:46</span> Dɣa yenna-yasen : Ekkret fell-awen,
ataya iteddu-d win i yi-izzenzen !

<span id="an_26:47">26:47</span> Mazal-it ițmeslay mi d-iwweḍ Yudas
yellan d yiwen si tnac-nni inelmaden. Ddan-d yid-es aṭas n lɣaci s
iɛekkzan d ijenwiyen, ceggɛen ten-id imeqqranen n lmuqedmin akk-d
imeqqranen n wegdud.

<span id="an_26:48">26:48</span> Win akken i t-izzenzen, imsefham
yid-sen, yenna-yasen : Win i ɣef ara selmeɣ, d win ara teṭṭfem !

<span id="an_26:49">26:49</span> Imiren, iqeṛṛeb ɣer Sidna Ɛisa
yenna-yas : Sslam fell-ak a Sidi ! DDɣa isellem fell-as.

<span id="an_26:50">26:50</span> Sidna Ɛisa yenna-yas : Ay amdakkel ,
ayen ɣef i d-tusiḍ a t-txedmeḍ, xdem-it ! DDɣa lɣaci-nni qeṛṛben ɣer
Sidna Ɛisa ṭṭfen-t.

<span id="an_26:51">26:51</span> Yiwen seg wid yeddan d Sidna Ɛisa
ijbed-ed ajenwi-ines, yewwet aqeddac n lmuqeddem ameqqran, igzem-as-d
ameẓẓuɣ-is.

<span id="an_26:52">26:52</span> Sidna Ɛisa yenṭeq yenna-yas : Err
ajenwi-inek ɣer wemkan-is, axaṭer kra win ara irefden ajenwi, ad immet s
ujenwi !

<span id="an_26:53">26:53</span> Eɛni tɣileḍ ur zmireɣ ara ad ssutreɣ i
Baba ad iyi-d-iceggeɛ luluf n lmalayekkat ?

<span id="an_26:54">26:54</span> Amek ihi ara țwakemlent tira iqedsen i
d-ixebbṛen belli ilaq a d-yedṛu wayagi meṛṛa ?

<span id="an_26:55">26:55</span> Imiren Sidna Ɛisa yenna i lɣaci : Kull
ass țțiliɣ yid-wen di lǧameɛ sselmadeɣ, ur iyi-teṭṭifem ara, ass-agi
tusam-d ɣuṛ-i s iɛekkzan d ijenwiyen am akken d bu tmegṛaḍ i lliɣ !

<span id="an_26:56">26:56</span> Meɛna annect-agi meṛṛa yedṛa-d iwakken
ad țwakemlent tira n lenbiya. IImiren, inelmaden meṛṛa ǧǧan-t, yal yiwen
ɣer wanda yerwel.

<span id="an_26:57">26:57</span> Wid yeṭṭfen Sidna Ɛisa wwin-t ɣer
Kayef, ameqqran n lmuqedmin, anda i nnejmaɛen lɛulama n ccariɛa d
imeqqranen n wegdud.

<span id="an_26:58">26:58</span> Buṭrus iḍfeṛ-it, ikcem ɣer wefrag n
lmuqeddem ameqqran, yeqqim akk-d iɛessasen n lǧameɛ iwakken ad iẓer amek
ara tefru temsalt.

<span id="an_26:59">26:59</span> Imiren lmuqedmin imeqqranen akk-d
usqamu n imeqqranen n ccariɛa, țnadin inigan ara icehden fell-as s ẓẓuṛ,
iwakken ad ḥekmen fell-as s lmut,

<span id="an_26:60">26:60</span> meɛna ur s-d-ufin ara sebba, ɣas akken
aṭas i d-icehden fell-as.

<span id="an_26:61">26:61</span> A ten-aya sin yergazen qeṛṛben d nnan :
D wagi i d-yennan : « zemreɣ ad huddeɣ lǧameɛ iqedsen n Sidi Ṛebbi, a
s-ɛiwdeɣ lebni di tlata wussan.»

<span id="an_26:62">26:62</span> Ameqqran n lmuqedmin ikker, yenna-yas :
Ulac ayen ara d-terreḍ ɣef wayen akka i d-ccetkan fell-ak ?

<span id="an_26:63">26:63</span> Sidna Ɛisa yessusem. Dɣa ameqqran n
lmuqedmin yenna-yas : Wekkleɣ-ak Sidi Ṛebbi yeddren, m'ur aɣ-d-tenniḍ ma
d kečč i d Lmasiḥ, Mmi-s n Sidi Ṛebbi !

<span id="an_26:64">26:64</span> Sidna Ɛisa yerra-yas : Tenniḍ-t-id !
Yerna a wen-iniɣ, ssya d asawen : Mmi-s n bunadem aa d iḥkem ɣɣ er
uyeffus n Bab n tezmert, a t-twalim iteddu-d ɣef wusigna seg yigenni.

<span id="an_26:65">26:65</span> Imiren ameqqran n lmuqedmin icerreg
aqenduṛ-is yenna : Ikfeṛ ! Iwumi neḥwaǧ inigan tura ? Teslam akk d acu i
d-yenna ! D acu tennam ?

<span id="an_26:66">26:66</span> Rran-as-d : Yuklal lmut !

<span id="an_26:67">26:67</span> Dɣa bdan ssusufen-t, țțaken-as
tiyitiwin d ibeqqayen,

<span id="an_26:68">26:68</span> qqaṛen-as : Eɛqel a Lmasiḥ, ini-yaɣ-d
anwa i k-iwwten !

<span id="an_26:69">26:69</span> Buṭrus yella yeqqim deg ufrag,
tqeṛṛeb-ed ɣuṛ-es yiwet n tqeddact tenna-yas : Ula d kečč telliḍ d Ɛisa
ajlili !

<span id="an_26:70">26:70</span> Meɛna yenkeṛ zdat-sen meṛṛa yenna-yas :
Ur ẓriɣ ara d acu tebɣiḍ a d tiniḍ !

<span id="an_26:71">26:71</span> Akken ițeddu ɣer tewwurt, twala-t
tqeddact nniḍen, tenna i wid akk yellan dinna : Wagi yella akk-d Ɛisa
anaṣari !

<span id="an_26:72">26:72</span> Inkeṛ daɣen s limin : Qqaṛeɣ-awen ur
ssineɣ ara argaz-agi !

<span id="an_26:73">26:73</span> Taswiɛt kan, wid yellan dinna qeṛṛben
daɣen ɣer Buṭrus nnan-as : Mbla ccekk, kečč telliḍ seg-sen, tameslayt-ik
tbeggen-ed belli d ajlili i telliḍ !

<span id="an_26:74">26:74</span> Ibda yețgalla irennu : Di leɛmeṛ ur
ssineɣ argaz-agi ! IImiren kan yeskkuɛ uyaziḍ.

<span id="an_26:75">26:75</span> Dɣa Buṭrus immekta-d imeslayen-nni i
s-d-yenna Sidna Ɛisa : uqbel ad iskkuɛ uyaziḍ, ad iyi-tnekṛeḍ tlata n
tikkal . Yeffeɣ ɣer beṛṛa s nndama tameqqrant, iṭṭerḍeq d imeṭṭawen.

<span id="an_27:1">27:1</span> Taṣebḥit, nnejmaɛen-d akk imeqqranen n
lmuqedmin akk-d imeqqranen n wegdud, mcawaṛen iwakken ad nɣen Sidna
Ɛisa.

<span id="an_27:2">27:2</span> Dɣa urzen-t, wwin-t i Bilaṭus, yellan d
lḥakem n Ṛuman yesteɛemṛen tamurt.

<span id="an_27:3">27:3</span> Mi gwala ḥekmen ɣef Sidna Ɛisa, Yudas-nni
i t-ixedɛen yendem. DDi nndama-nni-ines tameqqrant, iṛuḥ ɣer imeqqranen
n lmuqedmin d imeqqranen n wegdud, yerra-yasen tlatin-nni twiztin n
lfeṭṭa, dɣa

<span id="an_27:4">27:4</span> yenna yasen : Denbeɣ, nekk i
wen-d-izzenzen amdan aḥeqqi. RRran-as-d : Ur aɣ-d-tewqiɛ ara lmeɛna,
wagi d ccɣel-ik.

<span id="an_27:5">27:5</span> Yudas iḍeggeṛ tiwiztin-nni di lǧameɛ
iqedsen, imiren iṛuḥ iɛelleq iman-is.

<span id="an_27:6">27:6</span> Imeqqranen n lmuqedmin leqḍen-d
tiwiztin-nni n lfeṭṭa, nnan : Ur yeḥlil ara a tent-nerr ɣer usenduq n
lǧameɛ iqedsen, imi d lexlaṣ n temgeṛt.

<span id="an_27:7">27:7</span> Mi mcawaṛen d acu ara xedmen s
twiztin-nni, msefhamen iwakken ad aɣen iger n yiwen wergaz ixeddmen
afexxaṛ, iwakken a t-erren ț-țimeqbeṛt i ibeṛṛaniyen.

<span id="an_27:8">27:8</span> Daymi iger-agi ițțusemma ar ass-a : «
Iger n idammen ».

<span id="an_27:9">27:9</span> S wakka i gedṛa wayen i d-yenna nnbi
Irmiya : Ddmen-d tlatin n twiztin n lfeṭṭa, d wagi i d azal i s-fkan
warraw n wat Isṛail ;

<span id="an_27:10">27:10</span> uɣen-d yis iger ɣer win ixeddmen
afexxaṛ, akken i yi-d-yumeṛ Sidi Ṛebbi.

<span id="an_27:11">27:11</span> Sidna Ɛisa ibedd zdat lḥakem Bilaṭus.
Yesteqsa-t lḥakem-nni yenna-yas : D kečč i d agellid n wat Isṛail ?
SSidna Ɛisa yerra-yas : Tenniḍ-t-id !

<span id="an_27:12">27:12</span> Lmuqedmin imeqqranen akk-d imeqqranen n
wegdud sseḍlamen deg-s, ma d nețța ur sen-d-yerri ula d acemma.

<span id="an_27:13">27:13</span> Bilaṭus yenna i Sidna Ɛisa : Eɛni ur
tesliḍ ara ayen akk ɣef i d-țcetkin fell-ak ?

<span id="an_27:14">27:14</span> Sidna Ɛisa yessusem, ur as-d yerri ula
d yiwen wawal, ayagi d ayen iswehmen lḥakem.

<span id="an_27:15">27:15</span> Lḥakem yennum di mkul lɛid n Tuffɣa
ițserriḥ-ed i yiwen umeḥbus i gextaṛ lɣaci.

<span id="an_27:16">27:16</span> Yella yakan yiwen umeḥbus mechuṛen,
ițțusemman Barabas.

<span id="an_27:17">27:17</span> Mi d-nnejmaɛen akk lɣaci, Bilaṭus
isteqsa-ten : Anwa i tebɣam a s-d-serrḥeɣ : i Barabas neɣ i Ɛisa
ițțusemman Lmasiḥ ?

<span id="an_27:18">27:18</span> Axaṭer yeẓra s tismin i s-d-wwin Ɛisa.

<span id="an_27:19">27:19</span> Mi gella Bilaṭus ițcaṛaɛ, tceggeɛ-as-d
tmeṭṭut-is, tenna-yas-d : Ur ssekcam ara iman-ik di temsalt n
uḥeqqi-agi, axaṭer ass-agi targit urgaɣ fell-as terwi-yi.

<span id="an_27:20">27:20</span> Imeqqranen n lmuqedmin akk-d imeqqranen
n wegdud sḥeṛcen-d lɣaci iwakken ad ssutren a d-serrḥen i Barabas, ad
nɣen Sidna Ɛisa.

<span id="an_27:21">27:21</span> Lḥakem yenna-yasen : Anwa ger sin-agi
iwumi tebɣam ad serrḥeɣ ? RRran-as : I Barabas ! Serreḥ-ed i Barabas !

<span id="an_27:22">27:22</span> Bilaṭus yenna-yasen : D acu ara xedmeɣ
ihi i Ɛisa ițțusemman Lmasiḥ ? RRran-as-d akk : Ad ițțusemmeṛ ɣef
wumidag !

<span id="an_27:23">27:23</span> Lḥakem yenna : D acu i gexdem n diri ?
RRnan țɛeggiḍen : Semmeṛ-it ɣef wumidag !

<span id="an_27:24">27:24</span> Mi gwala lɣaci ugin a s-d ḥessen, yerna
ccwal simmal yețțimɣuṛ, Bilaṭus yeddem-ed aman, issared ifassen-is zdat
lɣaci, yenna : Nekk ur țekkiɣ ara di tazzla n idammen n uḥeqqi-agi, wagi
d ccɣel-nwen.

<span id="an_27:25">27:25</span> Lɣaci meṛṛa nnan-as : Tazzla n
idammen-is a d-tuɣal ɣef yirawen-nneɣ d yirawen n warraw-nneɣ.

<span id="an_27:26">27:26</span> Imiren Bilaṭus iserreḥ-ed i Barabas,
jelkḍen Sidna Ɛisa, dɣa yefka lameṛ a t-semmṛen ɣef wumidag.

<span id="an_27:27">27:27</span> Iɛsekṛiyen n lḥakem ssufɣen Sidna Ɛisa
ɣer ufrag, snejmaɛen-d akk iɛsekṛiyen nniḍen, zzin-as.

<span id="an_27:28">27:28</span> Imiren kksen-as llebsa-s, sselsen as
abeṛnus azeggaɣ.

<span id="an_27:29">27:29</span> Zḍan taɛeṣṣabt s isennanen,
ssersen-as-ț ɣef wuqeṛṛuy is, fkan-as aɣanim ɣer ufus-is ayeffus. Bdan
kennun zdat-es, stehzayen fell-as, qqaṛen-as : Sslam fell-ak ay agellid
n wat Isṛail !

<span id="an_27:30">27:30</span> Ssusufen-t, kkaten-t s uɣanim ɣer
uqeṛṛuy.

<span id="an_27:31">27:31</span> Mi ɛyan deg ustehzi fell-as, kksen-as
abeṛnus-nni, rran-as llebsa-s, wwin-t a t-semmṛen ɣef wumidag.

<span id="an_27:32">27:32</span> Mi d-ffɣen, mlalen-d yiwen wergaz n
tmurt n Qiṛwan, isem-is semɛun, ḥettmen fell-as ad ibbib amidag n Sidna
Ɛisa.

<span id="an_27:33">27:33</span> Mi wwḍen ɣer yiwen wemkan ițțusemman
Gulguṭa, yeɛni « amkan n uxecxuc »,

<span id="an_27:34">27:34</span> fkan-as ad isew ccṛab i deg yexleḍ
yiwen uɛeqqaṛ aṛzagan. Iɛreḍ-it, yugi a t-isew.

<span id="an_27:35">27:35</span> Mi t-semmṛen ɣef wumidag, gren tasɣaṛt
iwakken ad feṛqen llebsa-ines, s wakka, yedṛa-d wayen yuran di tira
iqedsen : feṛqen llebsa-w, gren tasɣart ɣef wuqenduṛ-iw.

<span id="an_27:36">27:36</span> Imiren qqimen a t-ɛassen,

<span id="an_27:37">27:37</span> ɛelqen sennig uqeṛṛuy-is talwiḥt i ɣef
uran sebba n lmut-is : Wagi d Ɛisa, agellid n wat Isṛail

<span id="an_27:38">27:38</span> Țwasemmṛen yid-es sin imcumen, yiwen
ɣer uyeffus-is wayeḍ ɣer uẓelmaḍ-is.

<span id="an_27:39">27:39</span> Imsebriden țhuzzun iqeṛṛay-nsen
reggmen-t,

<span id="an_27:40">27:40</span> qqaṛen-as : A win ițhuddun lǧameɛ
iqedsen ibennu-t di tlata wussan, sellek iman-ik ma d Mmi-s n Ṛebbi i
telliḍ, ers-ed seg umidag-nni.

<span id="an_27:41">27:41</span> Imeqqranen n lmuqedmin, lɛulama n
ccariɛa akk-d imeqqranen n wegdud, stehzayen fell-as ula d nutni, qqaṛen
:

<span id="an_27:42">27:42</span> Isellek wiyaḍ ur yezmir ad isellek
iman-is ! Ma d agellid n wat Isṛail i gella, a d-yers ihi seg umidag
iwakken a namen yis.

<span id="an_27:43">27:43</span> Yețkel ɣef Ṛebbi, a t-isellek ihi Ṛebbi
ma iḥemmel-it aaxaṭer yenna-d : « Nekk d Mmi-s n Ṛebbi.»

<span id="an_27:44">27:44</span> Ula d imcumen-nni ițțusemmṛen yid-es,
regmen-t am wiyaḍ.

<span id="an_27:45">27:45</span> Deg uzzal si tnac armi d țlata n
tmeddit, yeɣli-d ṭṭlam ɣef ddunit meṛṛa.

<span id="an_27:46">27:46</span> Ɣef leǧwahi n țlata, Sidna Ɛisa iɛeggeḍ
s tɛibṛanit, yenna : Ilya, Ilya, lama sabaqtani ? Yeɛni : Illu-iw,
Illu-iw, acuɣeṛ i yi-teǧǧiḍ ?

<span id="an_27:47">27:47</span> Kra seg wid iḥedṛen dinna slan d acu i
genna, qqaṛen : Issawal i nnbi Ilyas !

<span id="an_27:48">27:48</span> Imiren kan yiwen seg-sen yuzzel
yeddem-ed ameččim n taḍuṭ isselxes-it di lxell, icudd-it ɣef wuɣanim
yefka-yas ad isew.

<span id="an_27:49">27:49</span> Wiyaḍ qqaṛen : Anfet-as, a nwali ma
yella a d-yas nnbi Ilyas a t-isellek.

<span id="an_27:50">27:50</span> Sidna Ɛisa iɛeggeḍ tikkelt nniḍen, dɣa
iffeɣ-it Ṛṛuḥ.

<span id="an_27:51">27:51</span> Imiren kan abeḥnuq n leḥjab yellan di
lǧameɛ iqedsen icerreg ɣef sin, seg ixef ufella armi d akessar. Lqaɛa
tergagi, idurar ceqqeqen,

<span id="an_27:52">27:52</span> iẓekwan ldin, aṭas seg iḥeqqiyen
yemmuten, ḥyan-d

<span id="an_27:53">27:53</span> ffɣen-d seg iẓekwan-nsen. Mi d-iḥya
Sidna Ɛisa, kecmen ɣer temdint iqedsen, aṭas n lɣaci iwumi i d-ḍehṛen.

<span id="an_27:54">27:54</span> Lḥakem yellan d aqeṛṛuy ɣef meyya
iɛsekṛiyen akk-d iɛsekṛiyen iɛussen Sidna Ɛisa, tekcem-iten tugdi mi
walan tergagi lqaɛa d wayen akk yedṛan, nnan : Ț-țideț, argaz-agi d
Mmi-s n Ṛebbi !

<span id="an_27:55">27:55</span> Aṭas n tilawin i gellan dinna,
țmuqulent-ed si lebɛid. Ț-țiggad-nni i d-yeddan d Sidna Ɛisa si tmurt n
Jlili iwakken a s-qedcent.

<span id="an_27:56">27:56</span> Tella gar-asent Meryem tamagdalit,
Meryem yemma-s n Yeɛqub d Yusef akk-d d yemma-s n warraw n Zabadi.

<span id="an_27:57">27:57</span> Mi d-tewweḍ tmeddit, yusa-d yiwen
umeṛkanti n temdint n Arimati isem-is Yusef, ula d nețța d anelmad n
Sidna Ɛisa.

<span id="an_27:58">27:58</span> Iṛuḥ ɣer Bilaṭus yessuter-as lǧețța n
Sidna Ɛisa. Bilaṭus yumeṛ ad a s-ț-id-fken.

<span id="an_27:59">27:59</span> Yusef yeddem-ed lǧețța n Sidna Ɛisa,
ițțel-iț di lekfen zeddigen,

<span id="an_27:60">27:60</span> issers-iț deg yiwen uẓekka ajdid, i
geɣza deg uzṛu. Yeɣleq tawwurt n uẓekka-nni s weblaḍ ameqqran, dɣa iṛuḥ.

<span id="an_27:61">27:61</span> Meryem tamagdalit akk-d Meryem-nni
nniḍen, llant dinna qqiment, qublent-ed aẓekka.

<span id="an_27:62">27:62</span> Azekka nni yellan d ass n uheggi n wass
n westeɛfu, imeqqranen n lmuqedmin d ifariziyen ṛuḥen ɣer Bilaṭus

<span id="an_27:63">27:63</span> nnan-as : A Sidi, necfa ɣef wayen i
d-yenna ukeddab-agi asmi yedder, yenna-d : Ad ɛeddin tlata wussan, a
d-ḥyuɣ si ger lmegtin .

<span id="an_27:64">27:64</span> Ceggeɛ iɛessasen ad ɛassen aẓekka-s
alamma d ass wis tlata, iwakken inelmaden-is ur d-țasen ara ad akren
lǧețța-s, ad inin i wegdud : « iḥya-d si ger lmegtin. » Neɣ m'ulac
lekdeb-agi aneggaru ad yaggar amezwaru.

<span id="an_27:65">27:65</span> Bilaṭus yenna-yasen-d : Awit iɛessasen,
ṛuḥet ɛasset-ț akken tebɣam.

<span id="an_27:66">27:66</span> Ṛuḥen, zemmemen aken ilaq tawwurt n
uẓekka-nni s weblaḍ, imiren sbedden taɛessast zdat-es.

<span id="an_28:1">28:1</span> Mi gɛedda wass n westeɛfu, taṣebḥit n
wass amezwaru n dduṛt, Meryem tamagdalit akk-d meryem-nni nniḍen, ṛuḥent
a d-ẓuṛent aẓekka n Sidna Ɛisa.

<span id="an_28:2">28:2</span> Deg yiwet n teswiɛt, tergagi lqaɛa ;
ataya yiwen n lmelk n Sidi Ṛebbi, iṣubb-ed seg igenni, iqeṛṛeb ɣer
uẓekka, iswexxeṛ ablaḍ-nni, yeqqim fell-as.

<span id="an_28:3">28:3</span> Ițfeǧǧiǧ am lebṛaq, llebsa-s ț-țamellalt
am udfel.

<span id="an_28:4">28:4</span> Iɛessasen yellan dinna, ikcem-iten lxuf d
ameqqran, qquṛen amzun mmuten.

<span id="an_28:5">28:5</span> Yenṭeq lmelk ɣer tilawin-nni,
yenna-yasent : Kunemti ur țțaggademt ara, axaṭer ẓriɣ ɣef Ɛisa i
yețțusemmṛen ɣef wumidag i tețnadimt.

<span id="an_28:6">28:6</span> Ulac-it dagi, iḥya-d si ger lmegtin akken
i t-id-yenna. Asemt-ed aț-țwalimt amkan anda akken yeḍleq !

<span id="an_28:7">28:7</span> Azlemt aț-ținimt i inelmaden-is belli
yeḥya-d si ger lmegtin. Atan a kkun-yezwir ɣer tmurt n Jlili ; dinna ara
t-teẓrem. AAtan nniɣ-akunt-ț-id !

<span id="an_28:8">28:8</span> Imiren kan, ṛuḥent seg uẓekka-nni s lfeṛḥ
d ameqqran ɣas akken uggadent. Uzzlent ad awint lexbaṛ i inelmaden n
Sidna Ɛisa.

<span id="an_28:9">28:9</span> Ataya Sidna Ɛisa imuger-itent-id,
yenna-yasent : Sslam fell-akunt ! QQeṛṛbent, seǧǧdent zdat-es, ssudnent
iḍaṛṛen-is.

<span id="an_28:10">28:10</span> Imiren Sidna Ɛisa yenna-yasent : Ur
țțaggademt ! Ṛuḥemt inimt i watmaten-iw ad ṛuḥen ɣer tmurt n Jlili,
dinna ara yi-ẓren.

<span id="an_28:11">28:11</span> Mi țeddunt deg ubrid, kra seg
iɛessasen-nni n uẓekka kecmen ɣer temdint, xebbṛen imeqqranen n
lmuqedmin ɣef wayen akk yedṛan.

<span id="an_28:12">28:12</span> Mi nnejmaɛen imeqqranen n wegdud akk-d
imeqqranen n lmuqedmin, msefhamen ad fken i iɛessasen-nni ssuma
tameqqrant n yedrimen,

<span id="an_28:13">28:13</span> nnan-asen : Init belli d inelmaden-is i
d-yusan deg yiḍ, ukren lǧețța-s mi nella neṭṭes.

<span id="an_28:14">28:14</span> Ma yella yewweḍ lexbaṛ-agi ɣer lḥakem,
d nukkni ara t-iqablen iwakken ur awen-ixeddem ula d acemma.

<span id="an_28:15">28:15</span> Iɛsekṛiyen-nni ṭṭfen idrimen-nni,
xedmen ayen akk i sen-d-nnan lmuqedmin. Tamsalt-agi țɛawaden-ț-id wat
Isṛail ar ass-a.

<span id="an_28:16">28:16</span> Ḥdac inelmaden-nni ṛuḥen ɣer tmurt n
Jlili, ɣer wedrar-nni anda i sen-yenna Sidna Ɛisa ad mlilen.

<span id="an_28:17">28:17</span> Mi t-walan seǧǧden zdat-es, meɛna kra
seg-sen mazal țcukkuten.

<span id="an_28:18">28:18</span> Sidna Ɛisa iqeṛṛeb-ed ɣuṛ-sen,
yenna-yasen : Tețțunefk-iyi-d tezmert ama di lqaɛa ama deg igenwan.

<span id="an_28:19">28:19</span> Ṛuḥet ɣer tmura meṛṛa n ddunit, slemdet
imdanen iwakken ad uɣalen d inelmaden-iw, ad țwaɣedṣen s yisem n Baba
Ṛebbi, s yisem n Mmi-s akk-d yisem n Ṛṛuḥ iqedsen.

<span id="an_28:20">28:20</span> Slemdet-asen ad tebɛen ayen akk i
wen-slemdeɣ. MMa d nekk ad iliɣ yid-wen yal ass alamma ț-țaggara n
ddunit.

------------------------------------------------------------------------

[Next: Mark](mar.md)
