[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](mar)  [Next](joh.md) 

------------------------------------------------------------------------

### Turkish Bible: Luke

<span id="an_1:1">1:1</span> Sayın Teofilos, Birçok kişi aramızda olup
bitenlerin tarihçesini yazmaya girişti. Nitekim başlangıçtan beri bu
olayların görgü tanığı ve Tanrı sözünün hizmetkârı olanlar bunları bize
ilettiler. Ben de bütün bu olayları ta başından özenle araştırmış biri
olarak bunları sana sırasıyla yazmayı uygun gördüm.

<span id="an_1:4">1:4</span> Öyle ki, sana verilen bilgilerin
doğruluğunu bilesin.

<span id="an_1:5">1:5</span> Yahudiye Kralı Hirodes zamanında, Aviya
bölüğünden Zekeriya adında bir kâhin vardı. Harun soyundan gelen
karısının adı ise Elizabetti.

<span id="an_1:6">1:6</span> Her ikisi de Tanrının gözünde doğru
kişilerdi, Rabbin bütün buyruk ve kurallarına eksiksizce uyarlardı.

<span id="an_1:7">1:7</span> Elizabet kısır olduğu için çocukları
olmuyordu. İkisinin de yaşı ilerlemişti.

<span id="an_1:8">1:8</span> Zekeriya, hizmet sırasının kendi bölüğünde
olduğu bir gün, Tanrının önünde kâhinlik görevini yerine getiriyordu.

<span id="an_1:9">1:9</span> Kâhinlik geleneği uyarınca Rabbin
Tapınağına girip buhur yakma görevi kurayla ona verilmişti.

<span id="an_1:10">1:10</span> Buhur yakma saatinde bütün halk topluluğu
dışarıda dua ediyordu.

<span id="an_1:11">1:11</span> Bu sırada, Rabbin bir meleği buhur
sunağının sağında durup Zekeriyaya göründü.

<span id="an_1:12">1:12</span> Zekeriya onu görünce şaşırdı, korkuya
kapıldı.

<span id="an_1:13">1:13</span> Melek, ‹‹Korkma, Zekeriya›› dedi, ‹‹Duan
kabul edildi. Karın Elizabet sana bir oğul doğuracak, adını Yahya
koyacaksın.

<span id="an_1:14">1:14</span> Sevinip coşacaksın. Birçokları da onun
doğumuna sevinecek.

<span id="an_1:15">1:15</span> O, Rabbin gözünde büyük olacak. Hiç şarap
ve içki içmeyecek; daha annesinin rahmindeyken Kutsal Ruhla dolacak.

<span id="an_1:16">1:16</span> İsrailoğullarından birçoğunu, Tanrıları
Rabbe döndürecek.

<span id="an_1:17">1:17</span> Babaların yüreklerini çocuklarına
döndürmek, söz dinlemeyenleri doğru kişilerin anlayışına yöneltmek ve
Rab için hazırlanmış bir halk yetiştirmek üzere, İlyasın ruhu ve gücüyle
Rabbin önünden gidecektir.››

<span id="an_1:18">1:18</span> Zekeriya meleğe, ‹‹Bundan nasıl emin
olabilirim?›› dedi. ‹‹Çünkü ben yaşlandım, karımın da yaşı ilerledi.››

<span id="an_1:19">1:19</span> Melek ona şöyle karşılık verdi: ‹‹Ben
Tanrının huzurunda duran Cebrailim. Seninle konuşmak ve bu müjdeyi sana
bildirmek için gönderildim.

<span id="an_1:20">1:20</span> İşte, belirlenen zamanda yerine gelecek
olan sözlerime inanmadığın için dilin tutulacak, bunların gerçekleşeceği
güne dek konuşamayacaksın.››

<span id="an_1:21">1:21</span> Zekeriyayı bekleyen halk, onun tapınakta
bu kadar uzun süre kalmasına şaştı.

<span id="an_1:22">1:22</span> Zekeriya ise dışarı çıktığında onlarla
konuşamadı. O zaman tapınakta bir görüm gördüğünü anladılar. Kendisi
onlara işaretler yapıyor, ama konuşamıyordu.

<span id="an_1:23">1:23</span> Görev süresi bitince Zekeriya evine
döndü.

<span id="an_1:24">1:24</span> Bir süre sonra karısı Elizabet gebe kaldı
ve beş ay evine kapandı.

<span id="an_1:25">1:25</span> ‹‹Bunu benim için yapan Rabdir›› dedi.
‹‹Bu günlerde benimle ilgilenerek insanlar arasında utancımı giderdi.››

<span id="an_1:26">1:26</span> Elizabetin hamileliğinin altıncı ayında
Tanrı, Melek Cebraili Celilede bulunan Nasıra adlı kente, Davutun
soyundan Yusuf adındaki adamla nişanlı kıza gönderdi. Kızın adı
Meryemdi.

<span id="an_1:28">1:28</span> Onun yanına giren melek, ‹‹Selam, ey
Tanrının lütfuna erişen kız! Rab seninledir›› dedi.

<span id="an_1:29">1:29</span> Söylenenlere çok şaşıran Meryem, bu
selamın ne anlama gelebileceğini düşünmeye başladı.

<span id="an_1:30">1:30</span> Ama melek ona, ‹‹Korkma Meryem›› dedi,
‹‹Sen Tanrının lütfuna eriştin.

<span id="an_1:31">1:31</span> Bak, gebe kalıp bir oğul doğuracak, adını
İsa koyacaksın.

<span id="an_1:32">1:32</span> O büyük olacak, kendisine ‹Yüceler
Yücesinin Oğlu› denecek. Rab Tanrı Ona, atası Davutun tahtını verecek.

<span id="an_1:33">1:33</span> O da sonsuza dek Yakupun soyu üzerinde
egemenlik sürecek, egemenliğinin sonu gelmeyecektir.››

<span id="an_1:34">1:34</span> Meryem meleğe, ‹‹Bu nasıl olur? Ben
erkeğe varmadım ki›› dedi.

<span id="an_1:35">1:35</span> Melek ona şöyle yanıt verdi: ‹‹Kutsal Ruh
senin üzerine gelecek, Yüceler Yücesinin gücü sana gölge salacak. Bunun
için doğacak olana kutsal, Tanrı Oğlu denecek.

<span id="an_1:36">1:36</span> Bak, senin akrabalarından Elizabet de
yaşlılığında bir oğula gebe kaldı. Kısır bilinen bu kadın şimdi altıncı
ayındadır.

<span id="an_1:37">1:37</span> Tanrının yapamayacağı hiçbir şey
yoktur.››

<span id="an_1:38">1:38</span> ‹‹Ben Rabbin kuluyum›› dedi Meryem,
‹‹Bana dediğin gibi olsun.›› Bundan sonra melek onun yanından ayrıldı.

<span id="an_1:39">1:39</span> O günlerde Meryem kalkıp aceleyle
Yahudanın dağlık bölgesindeki bir kente gitti.

<span id="an_1:40">1:40</span> Zekeriyanın evine girip Elizabeti
selamladı.

<span id="an_1:41">1:41</span> Elizabet Meryemin selamını duyunca
rahmindeki çocuk hopladı. Kutsal Ruhla dolan Elizabet yüksek sesle şöyle
dedi: ‹‹Kadınlar arasında kutsanmış bulunuyorsun, rahminin ürünü de
kutsanmıştır!

<span id="an_1:43">1:43</span> Nasıl oldu da Rabbimin annesi yanıma
geldi?

<span id="an_1:44">1:44</span> Bak, selamın kulaklarıma eriştiği an,
çocuk rahmimde sevinçle hopladı.

<span id="an_1:45">1:45</span> İman eden kadına ne mutlu! Çünkü Rabbin
ona söylediği sözler gerçekleşecektir.››

<span id="an_1:46">1:46</span> Meryem de şöyle dedi: ‹‹Canım Rabbi
yüceltir; Ruhum, Kurtarıcım Tanrı sayesinde sevinçle coşar.

<span id="an_1:48">1:48</span> Çünkü O, sıradan biri olan kuluyla
ilgilendi. İşte, bundan böyle bütün kuşaklar beni mutlu sayacak.

<span id="an_1:49">1:49</span> Çünkü Güçlü Olan, benim için büyük işler
yaptı. Onun adı kutsaldır.

<span id="an_1:50">1:50</span> Kuşaklar boyunca kendisinden korkanlara
merhamet eder.

<span id="an_1:51">1:51</span> Bileğiyle büyük işler yaptı; Gururluları
yüreklerindeki kuruntularla darmadağın etti.

<span id="an_1:52">1:52</span> Hükümdarları tahtlarından indirdi,
Sıradan insanları yükseltti.

<span id="an_1:53">1:53</span> Aç olanları iyiliklerle doyurdu,
Zenginleri ise elleri boş çevirdi.

<span id="an_1:54">1:54</span> Atalarımıza söz verdiği gibi, İbrahime ve
onun soyuna sonsuza dek Merhamet etmeyi unutmayarak Kulu İsrailin
yardımına yetişti.››

<span id="an_1:56">1:56</span> Meryem, üç ay kadar Elizabetin yanında
kaldı, sonra kendi evine döndü.

<span id="an_1:57">1:57</span> Elizabetin doğurma vakti geldi ve bir
oğul doğurdu.

<span id="an_1:58">1:58</span> Komşularıyla akrabaları, Rabbin ona ne
büyük merhamet gösterdiğini duyunca, onun sevincine katıldılar.

<span id="an_1:59">1:59</span> Sekizinci gün çocuğun sünnetine geldiler.
Ona babası Zekeriyanın adını vereceklerdi.

<span id="an_1:60">1:60</span> Ama annesi, ‹‹Hayır, adı Yahya olacak››
dedi.

<span id="an_1:61">1:61</span> Ona, ‹‹Akrabaların arasında bu adı
taşıyan kimse yok ki›› dediler.

<span id="an_1:62">1:62</span> Bunun üzerine babasına işaretle çocuğun
adını ne koymak istediğini sordular.

<span id="an_1:63">1:63</span> Zekeriya bir yazı levhası istedi ve,
‹‹Adı Yahyadır›› diye yazdı. Herkes şaşakaldı.

<span id="an_1:64">1:64</span> O anda Zekeriyanın ağzı açıldı, dili
çözüldü. Tanrıyı överek konuşmaya başladı.

<span id="an_1:65">1:65</span> Çevrede oturanların hepsi korkuya
kapıldı. Bütün bu olaylar, Yahudiyenin dağlık bölgesinin her yanında
konuşulur oldu.

<span id="an_1:66">1:66</span> Duyan herkes derin derin düşünüyor,
‹‹Acaba bu çocuk ne olacak?›› diyordu. Çünkü Rab onunla birlikteydi.

<span id="an_1:67">1:67</span> Çocuğun babası Zekeriya, Kutsal Ruhla
dolarak şu peygamberlikte bulundu:

<span id="an_1:68">1:68</span> ‹‹İsrailin Tanrısı Rabbe övgüler olsun!
Çünkü halkının yardımına gelip onları fidyeyle kurtardı.

<span id="an_1:69">1:69</span> Eski çağlardan beri Kutsal
peygamberlerinin ağzından bildirdiği gibi, Kulu Davutun soyundan Bizim
için güçlü bir kurtarıcı çıkardı; Düşmanlarımızdan, Bizden nefret
edenlerin hepsinin elinden Kurtuluşumuzu sağladı.

<span id="an_1:72">1:72</span> Böylece atalarımıza merhamet ederek
Kutsal antlaşmasını anmış oldu.

<span id="an_1:73">1:73</span> Nitekim bizi düşmanlarımızın elinden
kurtaracağına Ve ömrümüz boyunca Kendi önünde kutsallık ve doğruluk
içinde, Korkusuzca kendisine tapınmamızı sağlayacağına dair Atamız
İbrahime ant içerek söz vermişti.

<span id="an_1:76">1:76</span> Sen de, ey çocuk, Yüceler Yücesinin
peygamberi diye anılacaksın. Rabbin yollarını hazırlamak üzere önünden
gidecek Ve Onun halkına, Günahlarının bağışlanmasıyla kurtulacaklarını
bildireceksin.

<span id="an_1:78">1:78</span> Çünkü Tanrımızın yüreği merhamet doludur.
Onun merhameti sayesinde, Yücelerden doğan Güneş, Karanlıkta ve ölümün
gölgesinde yaşayanlara ışık saçmak Ve ayaklarımızı esenlik yoluna
yöneltmek üzere Yardımımıza gelecektir.››

<span id="an_1:80">1:80</span> Çocuk büyüyor, ruhsal yönden
güçleniyordu. İsrail halkına görüneceği güne dek ıssız yerlerde yaşadı.

<span id="an_2:1">2:1</span> O günlerde Sezar Avgustus bütün Roma
dünyasında bir nüfus sayımının yapılması için buyruk çıkardı.

<span id="an_2:2">2:2</span> Bu ilk sayım, Kiriniusun Suriye valiliği
zamanında yapıldı.

<span id="an_2:3">2:3</span> Herkes yazılmak için kendi kentine gitti.

<span id="an_2:4">2:4</span> Böylece Yusuf da, Davutun soyundan ve
torunlarından olduğu için Celilenin Nasıra Kentinden Yahudiye bölgesine,
Davutun kenti Beytleheme gitti.

<span id="an_2:5">2:5</span> Orada, hamile olan nişanlısı Meryemle
birlikte yazılacaktı.

<span id="an_2:6">2:6</span> Onlar oradayken, Meryemin doğurma vakti
geldi ve ilk oğlunu doğurdu. Onu kundağa sarıp bir yemliğe yatırdı.
Çünkü handa yer yoktu.

<span id="an_2:8">2:8</span> Aynı yörede, sürülerinin yanında nöbet
tutarak geceyi kırlarda geçiren çobanlar vardı.

<span id="an_2:9">2:9</span> Rabbin bir meleği onlara göründü ve Rabbin
görkemi çevrelerini aydınlattı. Büyük bir korkuya kapıldılar.

<span id="an_2:10">2:10</span> Melek onlara, ‹‹Korkmayın!›› dedi.
‹‹Size, bütün halkı çok sevindirecek bir haber müjdeliyorum: Bugün size,
Davutun kentinde bir Kurtarıcı doğdu. Bu, Rab olan Mesihtir.

<span id="an_2:12">2:12</span> İşte size bir işaret: Kundağa sarılmış ve
yemlikte yatan bir bebek bulacaksınız.››

<span id="an_2:13">2:13</span> Birdenbire meleğin yanında, göksel
ordulardan oluşan büyük bir topluluk belirdi. Tanrıyı överek, ‹‹En
yücelerde Tanrıya yücelik olsun, Yeryüzünde Onun hoşnut kaldığı
insanlara Esenlik olsun!›› dediler.

<span id="an_2:15">2:15</span> Melekler yanlarından ayrılıp göğe
çekildikten sonra çobanlar birbirlerine, ‹‹Haydi, Beytleheme gidelim,
Rabbin bize bildirdiği bu olayı görelim›› dediler.

<span id="an_2:16">2:16</span> Aceleyle gidip Meryemle Yusufu ve
yemlikte yatan bebeği buldular.

<span id="an_2:17">2:17</span> Onları görünce, çocukla ilgili
kendilerine anlatılanları bildirdiler.

<span id="an_2:18">2:18</span> Bunu duyanların hepsi, çobanların
söylediklerine şaşıp kaldılar.

<span id="an_2:19">2:19</span> Meryem ise bütün bu sözleri derin derin
düşünerek yüreğinde saklıyordu.

<span id="an_2:20">2:20</span> Çobanlar, işitip gördüklerinin tümü için
Tanrıyı yüceltip överek geri döndüler. Her şeyi, kendilerine anlatıldığı
gibi bulmuşlardı.

<span id="an_2:21">2:21</span> Sekizinci gün, çocuğu sünnet etme zamanı
gelince, Ona İsa adı verildi. Bu, Onun anne rahmine düşmesinden önce
meleğin kendisine verdiği isimdi.

<span id="an_2:22">2:22</span> Musanın Yasasına göre arınma günlerinin
bitiminde Yusufla Meryem çocuğu Rabbe adamak için Yeruşalime götürdüler.

<span id="an_2:23">2:23</span> Nitekim Rabbin Yasasında, ‹‹İlk doğan her
erkek çocuk Rabbe adanmış sayılacak›› diye yazılmıştır.

<span id="an_2:24">2:24</span> Ayrıca Rabbin Yasasında buyrulduğu gibi,
kurban olarak ‹‹bir çift kumru ya da iki güvercin yavrusu››
sunacaklardı.

<span id="an_2:25">2:25</span> O sırada Yeruşalimde Şimon adında bir
adam vardı. Doğru ve dindar biriydi. İsrailin avutulmasını özlemle
bekliyordu. Kutsal Ruh onun üzerindeydi.

<span id="an_2:26">2:26</span> Rabbin Mesihini görmeden ölmeyeceği
Kutsal Ruh aracılığıyla kendisine bildirilmişti.

<span id="an_2:27">2:27</span> Böylece Şimon, Ruhun yönlendirmesiyle
tapınağa geldi. Küçük İsanın annesi babası, Kutsal Yasanın ilgili
kuralını yerine getirmek üzere Onu içeri getirdiklerinde, Şimon Onu
kucağına aldı, Tanrıyı överek şöyle dedi:

<span id="an_2:29">2:29</span> ‹‹Ey Rabbim, verdiğin sözü tuttun; Artık
ben, kulun huzur içinde ölebilirim.

<span id="an_2:30">2:30</span> Çünkü senin sağladığın, Bütün halkların
gözü önünde hazırladığın kurtuluşu, Ulusları aydınlatıp Halkın İsraile
yücelik kazandıracak ışığı Gözlerimle gördüm.››

<span id="an_2:33">2:33</span> İsanın annesiyle babası, Onun hakkında
söylenenlere şaştılar.

<span id="an_2:34">2:34</span> Şimon onları kutsayıp çocuğun annesi
Meryeme şöyle dedi: ‹‹Bu çocuk, İsrailde birçok kişinin düşmesine ya da
yükselmesine yol açmak ve aleyhinde konuşulacak bir belirti olmak üzere
belirlenmiştir.

<span id="an_2:35">2:35</span> Senin kalbine de adeta bir kılıç
saplanacak. Bütün bunlar, birçoklarının yüreğindeki düşüncelerin açığa
çıkması için olacak.››

<span id="an_2:36">2:36</span> Anna adında çok yaşlı bir kadın peygamber
vardı. Aşer oymağından Fanuelin kızıydı. Genç kız olarak evlenip
kocasıyla yedi yıl yaşadıktan sonra dul kalmıştı. Şimdi seksen dört
yaşındaydı. Tapınaktan ayrılmaz, oruç tutup dua ederek gece gündüz
Tanrıya tapınırdı.

<span id="an_2:38">2:38</span> Tam o sırada ortaya çıkan Anna, Tanrıya
şükrederek Yeruşalimin kurtuluşunu bekleyen herkese İsadan söz etmeye
başladı.

<span id="an_2:39">2:39</span> Yusufla Meryem, Rabbin Yasasında
öngörülen her şeyi yerine getirdikten sonra Celileye, kendi kentleri
Nasıraya döndüler.

<span id="an_2:40">2:40</span> Çocuk büyüyor, güçleniyor ve bilgelikte
yetkinleşiyordu. Tanrının lütfu Onun üzerindeydi.

<span id="an_2:41">2:41</span> İsanın annesi babası her yıl Fısıh
Bayramında Yeruşalime giderlerdi.

<span id="an_2:42">2:42</span> İsa on iki yaşına gelince, bayram
geleneğine uyarak yine gittiler.

<span id="an_2:43">2:43</span> Bayramdan sonra eve dönerlerken küçük İsa
Yeruşalimde kaldı. Bunu farketmeyen annesiyle babası, çocuğun yol
arkadaşlarıyla birlikte olduğunu sanarak bir günlük yol gittiler. Sonra
Onu akrabalar ve dostlar arasında aramaya başladılar.

<span id="an_2:45">2:45</span> Bulamayınca Onu araya araya Yeruşalime
döndüler.

<span id="an_2:46">2:46</span> Üç gün sonra Onu tapınakta buldular. Din
öğretmenleri arasında oturmuş, onları dinliyor, sorular soruyordu.

<span id="an_2:47">2:47</span> Onu dinleyen herkes, zekâsına ve verdiği
yanıtlara hayran kalıyordu.

<span id="an_2:48">2:48</span> Annesiyle babası Onu görünce şaşırdılar.
Annesi, ‹‹Çocuğum, bize bunu niçin yaptın? Bak, babanla ben büyük kaygı
içinde seni arayıp durduk›› dedi.

<span id="an_2:49">2:49</span> O da onlara, ‹‹Beni niçin arayıp
durdunuz?›› dedi. ‹‹Babamın evinde bulunmam gerektiğini bilmiyor
muydunuz?››

<span id="an_2:50">2:50</span> Ne var ki onlar ne demek istediğini
anlamadılar.

<span id="an_2:51">2:51</span> İsa onlarla birlikte yola çıkıp Nasıraya
döndü. Onların sözünü dinlerdi. Annesi bütün bu olup bitenleri yüreğinde
sakladı.

<span id="an_2:52">2:52</span> İsa bilgelikte ve boyda gelişiyor,
Tanrı'nın ve insanların beğenisini kazanıyordu.

<span id="an_3:1">3:1</span> Sezar Tiberiusun egemenliğinin on beşinci
yılıydı. Yahudiyede Pontius Pilatus valilik yapıyordu. Celileyi Hirodes,
İtureya ve Trahonitis bölgesini Hirodesin kardeşi Filipus, Aviliniyi
Lisanias yönetiyordu.

<span id="an_3:2">3:2</span> Hanan ile Kayafa başkâhinlik ediyorlardı.
Bu sırada Tanrı çölde bulunan Zekeriya oğlu Yahyaya seslendi.

<span id="an_3:3">3:3</span> O da Şeria Irmağının çevresindeki bütün
bölgeyi dolaşarak insanları, günahlarının bağışlanması için tövbe edip
vaftiz olmaya çağırdı.

<span id="an_3:4">3:4</span> Nitekim Peygamber Yeşayanın sözlerini
içeren kitapta şöyle yazılmıştır: ‹‹Çölde haykıran, ‹Rabbin yolunu
hazırlayın, Geçeceği patikaları düzleyin› diye sesleniyor.

<span id="an_3:5">3:5</span> ‹Her vadi doldurulacak, Her dağ ve her tepe
alçaltılacak. Dolambaçlı yollar doğrultulacak, Engebeli yollar
düzleştirilecek.

<span id="an_3:6">3:6</span> Ve bütün insanlar Tanrının sağladığı
kurtuluşu görecektir.› ››

<span id="an_3:7">3:7</span> Yahya, vaftiz olmak için kendisine gelen
kalabalıklara şöyle seslendi: ‹‹Ey engerekler soyu! Gelecek gazaptan
kaçmak için sizi kim uyardı?

<span id="an_3:8">3:8</span> Bundan böyle tövbeye yaraşır meyveler
verin! Kendi kendinize, ‹Biz İbrahimin soyundanız› demeye kalkmayın. Ben
size şunu söyleyeyim: Tanrı, İbrahime şu taşlardan da çocuk yaratabilir.

<span id="an_3:9">3:9</span> Balta ağaçların köküne dayanmış bile. İyi
meyve vermeyen her ağaç kesilip ateşe atılır.››

<span id="an_3:10">3:10</span> Halk ona, ‹‹Öyleyse biz ne yapalım?››
diye sordu.

<span id="an_3:11">3:11</span> Yahya onlara, ‹‹İki mintanı olan birini
mintanı olmayana versin; yiyeceği olan yiyeceği olmayanla paylaşsın››
yanıtını verdi.

<span id="an_3:12">3:12</span> Bazı vergi görevlileri de vaftiz olmaya
gelerek, ‹‹Öğretmenimiz, biz ne yapalım?›› dediler.

<span id="an_3:13">3:13</span> Yahya, ‹‹Size buyrulandan çok vergi
almayın›› dedi.

<span id="an_3:14">3:14</span> Bazı askerler de, ‹‹Ya biz ne yapalım?››
diye sordular. O da, ‹‹Kaba kuvvetle ya da yalan suçlamalarla kimseden
para koparmayın›› dedi, ‹‹Ücretinizle yetinin.››

<span id="an_3:15">3:15</span> Halk umut içinde bekliyordu. Yahyayla
ilgili olarak herkesin aklında, ‹‹Acaba Mesih bu mu?›› sorusu vardı.

<span id="an_3:16">3:16</span> Yahya ise hepsine şöyle yanıt verdi:
‹‹Ben sizi suyla vaftiz ediyorum, ama benden daha güçlü Olan geliyor.
Ben Onun çarıklarının bağını çözmeye bile layık değilim. O sizi Kutsal
Ruhla ve ateşle vaftiz edecek.

<span id="an_3:17">3:17</span> Harman yerini temizlemek ve buğdayı
toplayıp ambarına yığmak için yabası elinde hazır duruyor. Samanı ise
sönmeyen ateşte yakacak.››

<span id="an_3:18">3:18</span> Yahya başka birçok konuda halka çağrıda
bulunuyor, Müjdeyi duyuruyordu.

<span id="an_3:19">3:19</span> Ne var ki bölgenin kralı Hirodes,
kardeşinin karısı Hirodiyayla ilgili olayı ve kendi yapmış olduğu bütün
kötülükleri yüzüne vuran Yahyayı hapse attırarak kötülüklerine bir
yenisini ekledi.

<span id="an_3:21">3:21</span> Bütün halk vaftiz olduktan sonra İsa da
vaftiz oldu. Dua ederken gök açıldı ve Kutsal Ruh, bedensel görünümde,
güvercin gibi Onun üzerine indi. Gökten, ‹‹Sen benim sevgili Oğlumsun,
senden hoşnudum›› diyen bir ses duyuldu.

<span id="an_3:23">3:23</span> İsa görevine başladığı zaman otuz
yaşlarındaydı. Yusufun oğlu olduğu sanılıyordu. Yusuf da Eli oğlu,

<span id="an_3:24">3:24</span> Mattat oğlu, Levi oğlu, Malki oğlu,
Yannay oğlu, Yusuf oğlu,

<span id="an_3:25">3:25</span> Mattitya oğlu, Amos oğlu, Nahum oğlu,
Hesli oğlu, Nagay oğlu,

<span id="an_3:26">3:26</span> Mahat oğlu, Mattitya oğlu, Şimi oğlu,
Yosek oğlu, Yoda oğlu,

<span id="an_3:27">3:27</span> Yohanan oğlu, Reşa oğlu, Zerubbabil oğlu,
Şealtiel oğlu, Neri oğlu,

<span id="an_3:28">3:28</span> Malki oğlu, Addi oğlu, Kosam oğlu,
Elmadam oğlu, Er oğlu,

<span id="an_3:29">3:29</span> Yeşu oğlu, Eliezer oğlu, Yorim oğlu,
Mattat oğlu, Levi oğlu,

<span id="an_3:30">3:30</span> Şimon oğlu, Yahuda oğlu, Yusuf oğlu,
Yonam oğlu, Elyakim oğlu,

<span id="an_3:31">3:31</span> Mala oğlu, Menna oğlu, Mattata oğlu,
Natan oğlu, Davut oğlu,

<span id="an_3:32">3:32</span> İşay oğlu, Ovet oğlu, Boaz oğlu, Salmon
oğlu, Nahşon oğlu,

<span id="an_3:33">3:33</span> Amminadav oğlu, Ram oğlu, Hesron oğlu,
Peres oğlu, Yahuda oğlu,

<span id="an_3:34">3:34</span> Yakup oğlu, İshak oğlu, İbrahim oğlu,
Terah oğlu, Nahor oğlu,

<span id="an_3:35">3:35</span> Seruk oğlu, Reu oğlu, Pelek oğlu, Ever
oğlu, Şelah oğlu,

<span id="an_3:36">3:36</span> Kenan oğlu, Arpakşat oğlu, Sam oğlu, Nuh
oğlu, Lemek oğlu,

<span id="an_3:37">3:37</span> Metuşelah oğlu, Hanok oğlu, Yeret oğlu,
Mahalalel oğlu, Kenan oğlu,

<span id="an_3:38">3:38</span> Enoş oğlu, Şit oğlu, Adem oğlu, Tanrı
Oğlu'ydu.

<span id="an_4:1">4:1</span> Kutsal Ruhla dolu olarak Şeria Irmağından
dönen İsa, Ruhun yönlendirmesiyle çölde dolaştırılarak kırk gün İblis
tarafından denendi. O günlerde hiçbir şey yemedi. Dolayısıyla bu süre
sonunda acıktı.

<span id="an_4:3">4:3</span> Bunun üzerine İblis Ona, ‹‹Tanrının
Oğluysan, şu taşa söyle ekmek olsun›› dedi.

<span id="an_4:4">4:4</span> İsa, ‹‹ ‹İnsan yalnız ekmekle yaşamaz› diye
yazılmıştır›› karşılığını verdi.

<span id="an_4:5">4:5</span> Sonra İblis İsayı yükseklere çıkararak bir
anda Ona dünyanın bütün ülkelerini gösterdi.

<span id="an_4:6">4:6</span> Ona, ‹‹Bütün bunların yönetimini ve
zenginliğini sana vereceğim›› dedi. ‹‹Bunlar bana teslim edildi, ben de
dilediğim kişiye veririm.

<span id="an_4:7">4:7</span> Bana taparsan, hepsi senin olacak.››

<span id="an_4:8">4:8</span> İsa ona şu karşılığı verdi: ‹‹ ‹Tanrın
Rabbe tapacak, yalnız Ona kulluk edeceksin› diye yazılmıştır.››

<span id="an_4:9">4:9</span> İblis Onu Yeruşalime götürüp tapınağın
tepesine çıkardı. ‹‹Tanrının Oğluysan, kendini buradan aşağı at›› dedi.

<span id="an_4:10">4:10</span> ‹‹Çünkü şöyle yazılmıştır: ‹Tanrı, seni
korumaları için Meleklerine buyruk verecek.›

<span id="an_4:11">4:11</span> ‹Ayağın bir taşa çarpmasın diye Seni
elleri üzerinde taşıyacaklar.› ››

<span id="an_4:12">4:12</span> İsa ona şöyle karşılık verdi: ‹‹ ‹Tanrın
Rabbi denemeyeceksin!› diye buyrulmuştur.››

<span id="an_4:13">4:13</span> İblis, İsayı her bakımdan denedikten
sonra bir süre için Onun yanından ayrıldı.

<span id="an_4:14">4:14</span> İsa, Ruhun gücüyle donanmış olarak
Celileye döndü. Haber bütün bölgeye yayıldı.

<span id="an_4:15">4:15</span> Oranın havralarında öğretiyor, herkes
tarafından övülüyordu.

<span id="an_4:16">4:16</span> İsa, büyüdüğü Nasıra Kentine geldiğinde
her zamanki gibi Şabat Günü havraya gitti. Kutsal Yazıları okumak üzere
ayağa kalkınca Ona Peygamber Yeşayanın Kitabı verildi. Kitabı açarak şu
sözlerin yazılı olduğu yeri buldu:

<span id="an_4:18">4:18</span> ‹‹Rabbin Ruhu üzerimdedir. Çünkü O beni
yoksullara Müjdeyi iletmek için meshetti. Tutsaklara serbest
bırakılacaklarını, Körlere gözlerinin açılacağını duyurmak için,
Ezilenleri özgürlüğe kavuşturmak Ve Rabbin lütuf yılını ilan etmek için
Beni gönderdi.››

<span id="an_4:20">4:20</span> Sonra kitabı kapattı, görevliye geri
verip oturdu. Havradakilerin hepsi dikkatle Ona bakıyordu.

<span id="an_4:21">4:21</span> İsa, ‹‹Dinlediğiniz bu Yazı bugün yerine
gelmiştir›› diye konuşmaya başladı.

<span id="an_4:22">4:22</span> Herkes İsayı övüyor, ağzından çıkan
lütufkâr sözlere hayran kalıyordu. ‹‹Yusufun oğlu değil mi bu?››
diyorlardı.

<span id="an_4:23">4:23</span> İsa onlara şöyle dedi: ‹‹Kuşkusuz bana şu
deyimi hatırlatacaksınız: ‹Ey hekim, önce kendini iyileştir!
Kefarnahumda yaptıklarını duyduk. Aynısını burada, kendi memleketinde de
yap.› ››

<span id="an_4:24">4:24</span> ‹‹Size doğrusunu söyleyeyim›› diye devam
etti İsa, ‹‹Hiçbir peygamber kendi memleketinde kabul görmez.

<span id="an_4:25">4:25</span> Yine size gerçeği söyleyeyim, gökyüzünün
üç yıl altı ay kapalı kaldığı, bütün ülkede korkunç bir kıtlığın baş
gösterdiği İlyas zamanında İsrailde çok sayıda dul kadın vardı.

<span id="an_4:26">4:26</span> İlyas bunlardan hiçbirine gönderilmedi;
yalnız Sayda bölgesinin Sarefat Kentinde bulunan dul bir kadına
gönderildi.

<span id="an_4:27">4:27</span> Peygamber Elişanın zamanında İsrailde çok
sayıda cüzamlı vardı. Bunlardan hiçbiri iyileştirilmedi; yalnız Suriyeli
Naaman iyileştirildi.››

<span id="an_4:28">4:28</span> Havradakiler bu sözleri duyunca öfkeden
kudurdular.

<span id="an_4:29">4:29</span> Ayağa kalkıp İsayı kentin dışına
kovdular. Onu uçurumdan aşağı atmak için kentin kurulduğu tepenin
yamacına götürdüler.

<span id="an_4:30">4:30</span> Ama İsa onların arasından geçerek oradan
uzaklaştı.

<span id="an_4:31">4:31</span> Sonra İsa Celilenin Kefarnahum Kentine
gitti. Şabat Günü halka öğretiyordu.

<span id="an_4:32">4:32</span> Yetkiyle konuştuğu için Onun öğretişine
şaşıp kaldılar.

<span id="an_4:33">4:33</span> Havrada cinli, içinde kötü ruh olan bir
adam vardı. Adam yüksek sesle, ‹‹Ey Nasıralı İsa, bırak bizi! Bizden ne
istiyorsun?›› diye bağırdı. ‹‹Bizi mahvetmeye mi geldin? Senin kim
olduğunu biliyorum, Tanrının Kutsalısın sen!››

<span id="an_4:35">4:35</span> İsa, ‹‹Sus, çık adamdan!›› diyerek cini
azarladı. Cin adamı herkesin önünde yere vurduktan sonra, ona hiç zarar
vermeden içinden çıktı.

<span id="an_4:36">4:36</span> Herkes şaşkına dönmüştü. Birbirlerine,
‹‹Bu nasıl söz? Güç ve yetkiyle kötü ruhlara çıkmalarını buyuruyor,
onlar da çıkıyor!›› diyorlardı.

<span id="an_4:37">4:37</span> İsayla ilgili haber o bölgenin her
yanında yankılandı.

<span id="an_4:38">4:38</span> İsa havradan ayrılarak Simunun evine
gitti. Simunun kaynanası hastaydı, ateşler içindeydi. Onun için İsadan
yardım istediler.

<span id="an_4:39">4:39</span> İsa kadının başucunda durup ateşi
azarladı, kadının ateşi düştü. Kadın hemen ayağa kalkıp onlara hizmet
etmeye başladı.

<span id="an_4:40">4:40</span> Güneş batarken herkes çeşitli
hastalıklara yakalanmış akrabalarını İsaya getirdi. İsa her birinin
üzerine ellerini koyarak onları iyileştirdi.

<span id="an_4:41">4:41</span> Birçoğunun içinden cinler de, ‹‹Sen
Tanrının Oğlusun!›› diye bağırarak çıkıyordu. Ne var ki, İsa onları
azarladı, konuşmalarına izin vermedi. Çünkü kendisinin Mesih olduğunu
biliyorlardı.

<span id="an_4:42">4:42</span> Sabah olunca İsa dışarı çıkıp ıssız bir
yere gitti. Halk ise Onu arıyordu. Bulunduğu yere geldiklerinde Onu
yanlarında alıkoymaya çalıştılar.

<span id="an_4:43">4:43</span> Ama İsa, ‹‹Öbür kentlerde de Tanrının
Egemenliğiyle ilgili Müjdeyi yaymam gerek›› dedi. ‹‹Çünkü bunun için
gönderildim.››

<span id="an_4:44">4:44</span> Böylece Yahudiye'deki havralarda Tanrı
sözünü duyurmaya devam etti.

<span id="an_5:1">5:1</span> Halk, Ginnesar Gölünün kıyısında duran
İsanın çevresini sarmış, Tanrının sözünü dinliyordu.

<span id="an_5:2">5:2</span> İsa, gölün kıyısında iki tekne gördü.
Balıkçılar teknelerinden inmiş ağlarını yıkıyorlardı.

<span id="an_5:3">5:3</span> İki tekneden Simuna ait olanına binen İsa,
ona kıyıdan biraz açılmasını rica etti. Sonra oturdu, teknenin içinden
halka öğretmeye devam etti.

<span id="an_5:4">5:4</span> Konuşmasını bitirince Simuna, ‹‹Derin
sulara açılın, balık tutmak için ağlarınızı atın›› dedi.

<span id="an_5:5">5:5</span> Simun şu karşılığı verdi: ‹‹Efendimiz,
bütün gece çabaladık, hiçbir şey tutamadık. Yine de senin sözün üzerine
ağları atacağım.››

<span id="an_5:6">5:6</span> Bunu yapınca öyle çok balık yakaladılar ki,
ağları yırtılmaya başladı.

<span id="an_5:7">5:7</span> Öbür teknedeki ortaklarına işaret ederek
gelip yardım etmelerini istediler. Onlar da geldiler ve her iki tekneyi
balıkla doldurdular; tekneler neredeyse batıyordu.

<span id="an_5:8">5:8</span> Simun Petrus bunu görünce, ‹‹Ya Rab, benden
uzak dur, ben günahlı bir adamım›› diyerek İsanın dizlerine kapandı.

<span id="an_5:9">5:9</span> Kendisi ve yanındakiler, tutmuş oldukları
balıkların çokluğuna şaşıp kalmışlardı.

<span id="an_5:10">5:10</span> Simunun ortakları olan Zebedi oğulları
Yakupla Yuhannayı da aynı şaşkınlık almıştı. İsa Simuna, ‹‹Korkma››
dedi, ‹‹Bundan böyle balık yerine insan tutacaksın.››

<span id="an_5:11">5:11</span> Sonra onlar tekneleri karaya çektiler ve
her şeyi bırakıp İsanın ardından gittiler.

<span id="an_5:12">5:12</span> İsa kentlerden birindeyken, her yanını
cüzam kaplamış bir adamla karşılaştı. Adam İsayı görünce yüzüstü yere
kapanıp yalvardı: ‹‹Ya Rab, istersen beni temiz kılabilirsin›› dedi.

<span id="an_5:13">5:13</span> İsa elini uzatıp adama dokundu,
‹‹İsterim, temiz ol!›› dedi. Adam anında cüzamdan kurtuldu.

<span id="an_5:14">5:14</span> İsa ona, bundan kimseye söz etmemesini
buyurdu. ‹‹Git, kâhine görün ve cüzamdan temizlendiğini herkese
kanıtlamak için Musanın buyurduğu sunuları sun›› dedi.

<span id="an_5:15">5:15</span> Ne var ki, İsayla ilgili haber daha da
çok yayıldı. Kalabalık halk toplulukları İsayı dinlemek ve
hastalıklarından kurtulmak amacıyla akın akın geliyordu.

<span id="an_5:16">5:16</span> Kendisi ise ıssız yerlere çekilip dua
ediyordu.

<span id="an_5:17">5:17</span> Bir gün İsa öğretiyordu. Celilenin ve
Yahudiyenin bütün köylerinden ve Yeruşalimden gelen Ferisilerle Kutsal
Yasa öğretmenleri Onun çevresinde oturuyorlardı. İsa, Rabbin gücü
sayesinde hastaları iyileştiriyordu.

<span id="an_5:18">5:18</span> O sırada birkaç kişi, yatak üzerinde
taşıdıkları felçli bir adamı evden içeri sokup İsanın önüne koymaya
çalışıyordu.

<span id="an_5:19">5:19</span> Kalabalıktan ötürü onu içeri sokacak yol
bulamayınca dama çıktılar, kiremitleri kaldırıp adamı yatakla birlikte
orta yere, İsanın önüne indirdiler.

<span id="an_5:20">5:20</span> İsa onların imanını görünce, ‹‹Dostum,
günahların bağışlandı›› dedi.

<span id="an_5:21">5:21</span> Din bilginleriyle Ferisiler, ‹‹Tanrıya
küfreden bu adam kim? Tanrıdan başka kim günahları bağışlayabilir?››
diye düşünmeye başladılar.

<span id="an_5:22">5:22</span> Akıllarından geçenleri bilen İsa onlara
şöyle seslendi: ‹‹Aklınızdan neden böyle şeyler geçiriyorsunuz?

<span id="an_5:23">5:23</span> Hangisi daha kolay, ‹Günahların
bağışlandı› demek mi, yoksa ‹Kalk, yürü› demek mi?

<span id="an_5:24">5:24</span> Ne var ki, İnsanoğlunun yeryüzünde
günahları bağışlama yetkisine sahip olduğunu bilesiniz diye...›› Sonra
felçli adama, ‹‹Sana söylüyorum, kalk, yatağını toplayıp evine git!››
dedi.

<span id="an_5:25">5:25</span> Adam onların gözü önünde hemen ayağa
kalktı, üzerinde yattığı yatağı topladı ve Tanrıyı yücelterek evine
gitti.

<span id="an_5:26">5:26</span> Herkesi bir şaşkınlık almıştı. Tanrıyı
yüceltiyor, büyük korku içinde, ‹‹Bugün şaşılacak işler gördük!››
diyorlardı.

<span id="an_5:27">5:27</span> Bu olaydan sonra İsa dışarı çıktı, vergi
toplama yerinde oturan Levi adında bir vergi görevlisini gördü. Adama,
‹‹Ardımdan gel›› dedi.

<span id="an_5:28">5:28</span> O da kalktı, her şeyi bırakıp İsanın
ardından gitti.

<span id="an_5:29">5:29</span> Sonra Levi, evinde İsanın onuruna büyük
bir şölen verdi. Vergi görevlileriyle başka kişilerden oluşan büyük bir
kalabalık onlarla birlikte yemeğe oturmuştu.

<span id="an_5:30">5:30</span> Ferisilerle onların din bilginleri
söylenmeye başladılar. İsanın öğrencilerine, ‹‹Siz neden vergi
görevlileri ve günahkârlarla birlikte yiyip içiyorsunuz?›› dediler.

<span id="an_5:31">5:31</span> İsa onlara şu karşılığı verdi: ‹‹Sağlıklı
olanların değil, hastaların hekime ihtiyacı var.

<span id="an_5:32">5:32</span> Ben doğru kişileri değil, günahkârları
tövbeye çağırmaya geldim.››

<span id="an_5:33">5:33</span> Onlar İsaya, ‹‹Yahyanın öğrencileri sık
sık oruç tutup dua ediyorlar, Ferisilerin öğrencileri de öyle.
Seninkiler ise yiyip içiyor›› dediler.

<span id="an_5:34">5:34</span> İsa şöyle karşılık verdi: ‹‹Güvey
aralarında olduğu sürece davetlilere oruç tutturabilir misiniz?

<span id="an_5:35">5:35</span> Ama güveyin aralarından alınacağı günler
gelecek, onlar işte o zaman, o günler oruç tutacaklar.››

<span id="an_5:36">5:36</span> İsa onlara şu benzetmeyi de anlattı:
‹‹Hiç kimse yeni giysiden bir parça yırtıp eski giysiyi yamamaz. Yoksa
hem yeni giysi yırtılır, hem de o giysiden koparılan yama eskisine
uymaz.

<span id="an_5:37">5:37</span> Hiç kimse yeni şarabı eski tulumlara
doldurmaz. Yoksa yeni şarap tulumları patlatır; hem şarap dökülür, hem
de tulumlar mahvolur.

<span id="an_5:38">5:38</span> Yeni şarabı yeni tulumlara doldurmak
gerek.

<span id="an_5:39">5:39</span> Üstelik hiç kimse eski şarabı içtikten
sonra yenisini istemez. ‹Eskisi güzel› der.››

<span id="an_6:1">6:1</span> Bir Şabat Günü İsa ekinler arasından
geçiyordu. Öğrencileri başakları koparıyor, avuçlarında ufalayıp
yiyorlardı.

<span id="an_6:2">6:2</span> Ferisilerden bazıları, ‹‹Şabat Günü yasak
olanı neden yapıyorsunuz?›› dediler.

<span id="an_6:3">6:3</span> İsa onlara şöyle karşılık verdi: ‹‹Davutla
yanındakiler acıkınca Davutun ne yaptığını okumadınız mı?

<span id="an_6:4">6:4</span> Tanrının evine girdi, kâhinlerden
başkasının yemesi yasak olan adak ekmeklerini alıp yedi ve yanındakilere
de verdi.››

<span id="an_6:5">6:5</span> Sonra İsa onlara, ‹‹İnsanoğlu Şabat Gününün
de Rabbidir›› dedi.

<span id="an_6:6">6:6</span> Bir başka Şabat Günü İsa havraya girmiş
öğretiyordu. Orada sağ eli sakat bir adam vardı.

<span id="an_6:7">6:7</span> İsayı suçlamak için fırsat kollayan din
bilginleriyle Ferisiler, Şabat Günü hastaları iyileştirecek mi diye Onu
gözlüyorlardı.

<span id="an_6:8">6:8</span> İsa, onların ne düşündüklerini biliyordu.
Eli sakat olan adama, ‹‹Ayağa kalk, öne çık›› dedi. O da kalktı, orta
yerde durdu.

<span id="an_6:9">6:9</span> İsa onlara, ‹‹Size sorayım›› dedi, ‹‹Kutsal
Yasaya göre Şabat Günü iyilik yapmak mı doğru, kötülük yapmak mı? Can
kurtarmak mı doğru, öldürmek mi?››

<span id="an_6:10">6:10</span> Gözlerini hepsinin üzerinde gezdirdikten
sonra adama, ‹‹Elini uzat›› dedi. Adam elini uzattı, eli yine sapasağlam
oluverdi.

<span id="an_6:11">6:11</span> Onlar ise öfkeden deliye döndüler ve
aralarında İsaya ne yapabileceklerini tartışmaya başladılar.

<span id="an_6:12">6:12</span> O günlerde İsa, dua etmek için dağa çıktı
ve bütün geceyi Tanrıya dua ederek geçirdi.

<span id="an_6:13">6:13</span> Gün doğunca öğrencilerini yanına çağırdı
ve onların arasından, elçi diye adlandırdığı şu on iki kişiyi seçti:
Petrus adını verdiği Simun, onun kardeşi Andreas, Yakup, Yuhanna,
Filipus, Bartalmay, Matta, Tomas, Alfay oğlu Yakup, Yurtsever diye
tanınan Simun, Yakup oğlu Yahuda ve İsaya ihanet eden Yahuda İskariot.

<span id="an_6:17">6:17</span> İsa bunlarla birlikte aşağı inip düzlük
bir yerde durdu. Öğrencilerinden büyük bir kalabalık ve bütün
Yahudiyeden, Yeruşalimden, Surla Sayda yakınlarındaki kıyı bölgesinden
gelen büyük bir halk topluluğu da oradaydı.

<span id="an_6:18">6:18</span> İsayı dinlemek ve hastalıklarına şifa
bulmak için gelmişlerdi. Kötü ruhlar yüzünden sıkıntı çekenler de
iyileştiriliyordu.

<span id="an_6:19">6:19</span> Kalabalıkta herkes İsaya dokunmak için
çabalıyordu. Çünkü Onun içinden akan bir güç herkese şifa veriyordu.

<span id="an_6:20">6:20</span> İsa, gözlerini öğrencilerine çevirerek
şöyle dedi: ‹‹Ne mutlu size, ey yoksullar! Çünkü Tanrının Egemenliği
sizindir.

<span id="an_6:21">6:21</span> Ne mutlu size, şimdi açlık çekenler!
Çünkü doyurulacaksınız. Ne mutlu size, şimdi ağlayanlar! Çünkü
güleceksiniz.

<span id="an_6:22">6:22</span> İnsanoğluna bağlılığınız yüzünden
İnsanlar sizden nefret ettikleri, Sizi toplum dışı edip aşağıladıkları
Ve adınızı kötüleyip sizi reddettikleri zaman Ne mutlu size!

<span id="an_6:23">6:23</span> O gün sevinin, coşkuyla zıplayın! Çünkü
gökteki ödülünüz büyüktür. Nitekim onların ataları da Peygamberlere
böyle davrandılar.

<span id="an_6:24">6:24</span> Ama vay halinize, ey zenginler, Çünkü
tesellinizi almış bulunuyorsunuz!

<span id="an_6:25">6:25</span> Vay halinize, şimdi karnı tok olan
sizler, Çünkü açlık çekeceksiniz! Vay halinize, ey şimdi gülenler, Çünkü
yas tutup ağlayacaksınız!

<span id="an_6:26">6:26</span> Bütün insanlar sizin için iyi sözler
söyledikleri zaman, Vay halinize! Çünkü onların ataları da Sahte
peygamberlere böyle davrandılar.››

<span id="an_6:27">6:27</span> ‹‹Ama beni dinleyen sizlere şunu
söylüyorum: Düşmanlarınızı sevin, sizden nefret edenlere iyilik yapın,
size lanet edenler için iyilik dileyin, size hakaret edenler için dua
edin.

<span id="an_6:29">6:29</span> Bir yanağınıza vurana öbür yanağınızı da
çevirin. Abanızı alandan mintanınızı da esirgemeyin.

<span id="an_6:30">6:30</span> Sizden bir şey dileyen herkese verin,
malınızı alandan onu geri istemeyin.

<span id="an_6:31">6:31</span> İnsanların size nasıl davranmasını
istiyorsanız, siz de onlara öyle davranın.

<span id="an_6:32">6:32</span> ‹‹Eğer yalnız sizi sevenleri severseniz,
bu size ne övgü kazandırır? Günahkârlar bile kendilerini sevenleri
sever.

<span id="an_6:33">6:33</span> Size iyilik yapanlara iyilik yaparsanız,
bu size ne övgü kazandırır? Günahkârlar bile böyle yapar.

<span id="an_6:34">6:34</span> Geri alacağınızı umduğunuz kişilere ödünç
verirseniz, bu size ne övgü kazandırır? Günahkârlar bile verdiklerini
geri almak koşuluyla günahkârlara ödünç verirler.

<span id="an_6:35">6:35</span> Ama siz düşmanlarınızı sevin, iyilik
yapın, hiçbir karşılık beklemeden ödünç verin. Alacağınız ödül büyük
olacak, Yüceler Yücesinin oğulları olacaksınız. Çünkü O, nankör ve kötü
kişilere karşı iyi yüreklidir.

<span id="an_6:36">6:36</span> Babanız merhametli olduğu gibi, siz de
merhametli olun.››

<span id="an_6:37">6:37</span> ‹‹Başkasını yargılamayın, siz de
yargılanmazsınız. Suçlu çıkarmayın, siz de suçlu çıkarılmazsınız.
Başkasını bağışlayın, siz de bağışlanırsınız.

<span id="an_6:38">6:38</span> Verin, size verilecektir. İyice
bastırılmış, silkelenmiş ve taşmış, dolu bir ölçekle kucağınıza
boşaltılacak. Hangi ölçekle verirseniz, aynı ölçekle alacaksınız.››

<span id="an_6:39">6:39</span> İsa onlara şu benzetmeyi de anlattı:
‹‹Kör köre kılavuzluk edebilir mi? İkisi de çukura düşmez mi?

<span id="an_6:40">6:40</span> Öğrenci öğretmeninden üstün değildir, ama
eğitimini tamamlayan her öğrenci öğretmeni gibi olacaktır.

<span id="an_6:41">6:41</span> ‹‹Sen neden kardeşinin gözündeki çöpü
görürsün de kendi gözündeki merteği farketmezsin?

<span id="an_6:42">6:42</span> Kendi gözündeki merteği görmezken,
kardeşine nasıl, ‹Kardeş, izin ver, gözündeki çöpü çıkarayım› dersin?
Seni ikiyüzlü! Önce kendi gözündeki merteği çıkar, o zaman kardeşinin
gözündeki çöpü çıkarmak için daha iyi görürsün.››

<span id="an_6:43">6:43</span> ‹‹İyi ağaç kötü meyve, kötü ağaç da iyi
meyve vermez.

<span id="an_6:44">6:44</span> Her ağaç meyvesinden tanınır. Dikenli
bitkilerden incir toplanmaz, çalılardan üzüm devşirilmez.

<span id="an_6:45">6:45</span> İyi insan yüreğindeki iyilik hazinesinden
iyilik, kötü insan içindeki kötülük hazinesinden kötülük çıkarır.
İnsanın ağzı, yüreğinden taşanı söyler.

<span id="an_6:46">6:46</span> ‹‹Niçin beni ‹Ya Rab, ya Rab› diye
çağırıyorsunuz da söylediklerimi yapmıyorsunuz?

<span id="an_6:47">6:47</span> Bana gelen ve sözlerimi duyup uygulayan
kişinin kime benzediğini size anlatayım.

<span id="an_6:48">6:48</span> Böyle bir kişi, evini yaparken toprağı
kazan, derinlere inip temeli kaya üzerine atan adama benzer. Sel
sularıyla kabaran ırmak o eve saldırsa da, onu sarsamaz. Çünkü ev sağlam
yapılmıştır.

<span id="an_6:49">6:49</span> Ama sözlerimi duyup da uygulamayan kişi,
evini temel koymaksızın toprağın üzerine kuran adama benzer. Kabaran
ırmak saldırınca ev hemen çöker. Evin yıkılışı da korkunç olur.››

<span id="an_7:1">7:1</span> İsa, kendisini dinleyen halka bütün bu
sözleri söyledikten sonra Kefarnahuma gitti.

<span id="an_7:2">7:2</span> Orada bir yüzbaşının çok değer verdiği
kölesi ölüm döşeğinde hasta yatıyordu.

<span id="an_7:3">7:3</span> İsayla ilgili haberleri duyan yüzbaşı,
gelip kölesini iyileştirmesini rica etmek üzere Ona Yahudilerin bazı
ileri gelenlerini gönderdi.

<span id="an_7:4">7:4</span> Bunlar İsanın yanına gelince içten bir
yalvarışla Ona şöyle dediler: ‹‹Bu adam senin yardımına layıktır.

<span id="an_7:5">7:5</span> Çünkü ulusumuzu seviyor. Havramızı yaptıran
da kendisidir.››

<span id="an_7:6">7:6</span> İsa onlarla birlikte yola çıktı. Eve
yaklaştığı sırada, yüzbaşı bazı dostlarını yollayıp Ona şu haberi
gönderdi: ‹‹Ya Rab, zahmet etme; evime girmene layık değilim.

<span id="an_7:7">7:7</span> Bu yüzden yanına gelmeye de kendimi layık
görmedim. Sen yeter ki bir söz söyle, uşağım iyileşir.

<span id="an_7:8">7:8</span> Ben de buyruk altında bir görevliyim, benim
de buyruğumda askerlerim var. Birine, ‹Git› derim, gider; ötekine, ‹Gel›
derim, gelir; köleme, ‹Şunu yap› derim, yapar.››

<span id="an_7:9">7:9</span> Bu sözleri duyan İsa yüzbaşıya hayran
kaldı. Ardından gelen kalabalığa dönerek, ‹‹Size şunu söyleyeyim›› dedi,
‹‹İsrailde bile böyle iman görmedim.››

<span id="an_7:10">7:10</span> Gönderilenler eve döndüklerinde köleyi
iyileşmiş buldular.

<span id="an_7:11">7:11</span> Bundan kısa bir süre sonra İsa, Nain
denilen bir kente gitti. Öğrencileriyle büyük bir kalabalık Ona eşlik
ediyordu.

<span id="an_7:12">7:12</span> İsa kentin kapısına tam yaklaştığı
sırada, dul annesinin tek oğlu olan bir adamın cenazesi kaldırılıyordu.
Kent halkından büyük bir kalabalık da kadınla birlikteydi.

<span id="an_7:13">7:13</span> Rab kadını görünce ona acıdı. Kadına,
‹‹Ağlama›› dedi.

<span id="an_7:14">7:14</span> Yaklaşıp cenaze sedyesine dokununca
sedyeyi taşıyanlar durdu. İsa, ‹‹Delikanlı›› dedi, ‹‹Sana söylüyorum,
kalk!››

<span id="an_7:15">7:15</span> Ölü doğrulup oturdu ve konuşmaya başladı.
İsa onu annesine geri verdi.

<span id="an_7:16">7:16</span> Herkesi bir korku almıştı. ‹‹Aramızda
büyük bir peygamber ortaya çıktı!›› ve ‹‹Tanrı, halkının yardımına
geldi!›› diyerek Tanrıyı yüceltmeye başladılar.

<span id="an_7:17">7:17</span> İsayla ilgili bu haber bütün Yahudiyeye
ve çevre bölgelere yayıldı.

<span id="an_7:18">7:18</span> Yahyanın öğrencileri bütün bu olup
bitenleri kendisine bildirdiler. Öğrencilerinden ikisini yanına çağıran
Yahya, ‹‹Gelecek Olan sen misin, yoksa başkasını mı bekleyelim?›› diye
sormaları için onları Rabbe gönderdi.

<span id="an_7:20">7:20</span> Adamlar İsanın yanına gelince şöyle
dediler: ‹‹Bizi sana Vaftizci Yahya gönderdi. ‹Gelecek Olan sen misin,
yoksa başkasını mı bekleyelim?› diye soruyor.››

<span id="an_7:21">7:21</span> Tam o sırada İsa, çeşitli hastalıklara,
illetlere ve kötü ruhlara tutulmuş birçok kişiyi iyileştirdi, birçok
körün gözünü açtı.

<span id="an_7:22">7:22</span> Sonra Yahyanın öğrencilerine şöyle
karşılık verdi: ‹‹Gidin, görüp işittiklerinizi Yahyaya bildirin.
Körlerin gözleri açılıyor, kötürümler yürüyor, cüzamlılar temiz
kılınıyor, sağırlar işitiyor, ölüler diriliyor ve Müjde yoksullara
duyuruluyor.

<span id="an_7:23">7:23</span> Benden ötürü sendeleyip düşmeyene ne
mutlu!››

<span id="an_7:24">7:24</span> Yahyanın gönderdiği haberciler gittikten
sonra İsa, halka Yahyadan söz etmeye başladı. ‹‹Çöle ne görmeye
gittiniz?›› dedi. ‹‹Rüzgarda sallanan bir kamış mı?

<span id="an_7:25">7:25</span> Söyleyin, ne görmeye gittiniz? Pahalı
giysiler giymiş bir adam mı? Oysa şahane giysiler giyip bolluk içinde
yaşayanlar kral saraylarında bulunur.

<span id="an_7:26">7:26</span> Öyleyse ne görmeye gittiniz? Bir
peygamber mi? Evet! Size şunu söyleyeyim, gördüğünüz kişi peygamberden
de üstündür.

<span id="an_7:27">7:27</span> İşte, habercimi senin önünden
gönderiyorum; O önden gidip senin yolunu hazırlayacak

<span id="an_7:28">7:28</span> Size şunu söyleyeyim, kadından doğanlar
arasında Yahyadan daha üstün olanı yoktur. Bununla birlikte, Tanrının
Egemenliğinde en küçük olan ondan üstündür.››

<span id="an_7:29">7:29</span> Yahya tarafından vaftiz edilen halk,
hatta vergi görevlileri bile bunu duyunca Tanrının adil olduğunu
doğruladılar.

<span id="an_7:30">7:30</span> Oysa Yahya tarafından vaftiz edilmeye
yanaşmayan Ferisilerle Kutsal Yasa uzmanları, Tanrının kendileriyle
ilgili tasarısını reddettiler.

<span id="an_7:31">7:31</span> İsa, ‹‹Bu kuşağın insanlarını neye
benzeteyim? Bunlar neye benziyorlar?›› dedi.

<span id="an_7:32">7:32</span> ‹‹Çarşı meydanında oturup birbirlerine,
‹Size kaval çaldık, oynamadınız; Ağıt yaktık, ağlamadınız›

<span id="an_7:33">7:33</span> Vaftizci Yahya geldiği zaman oruç tutup
şaraptan kaçındı, ona ‹cinli› diyorsunuz.

<span id="an_7:34">7:34</span> İnsanoğlu geldiği zaman yiyip içti. Bu
kez de diyorsunuz ki, ‹Şu obur ve ayyaş adama bakın! Vergi görevlileri
ve günahkârlarla dost oldu!›

<span id="an_7:35">7:35</span> Ne var ki bilgelik, onu benimseyen herkes
tarafından doğrulanır.››

<span id="an_7:36">7:36</span> Ferisilerden biri İsayı yemeğe çağırdı. O
da Ferisinin evine gidip sofraya oturdu.

<span id="an_7:37">7:37</span> O sırada, kentte günahkâr olarak tanınan
bir kadın, İsanın, Ferisinin evinde yemek yediğini öğrenince
kaymaktaşından bir kap içinde güzel kokulu yağ getirdi. İsanın
arkasında, ayaklarının dibinde durup ağlayarak, gözyaşlarıyla Onun
ayaklarını ıslatmaya başladı. Saçlarıyla ayaklarını sildi, öptü ve yağı
üzerlerine sürdü.

<span id="an_7:39">7:39</span> İsayı evine çağırmış olan Ferisi bunu
görünce kendi kendine, ‹‹Bu adam peygamber olsaydı, kendisine dokunan bu
kadının kim ve ne tür bir kadın olduğunu, günahkâr biri olduğunu
anlardı›› dedi.

<span id="an_7:40">7:40</span> Bunun üzerine İsa Ferisiye, ‹‹Simun››
dedi, ‹‹Sana bir söyleyeceğim var.›› O da, ‹‹Buyur, öğretmenim›› dedi.

<span id="an_7:41">7:41</span> ‹‹Tefeciye borçlu iki kişi vardı. Biri
beş yüz, öbürü de elli dinar borçluydu.

<span id="an_7:42">7:42</span> Borçlarını ödeyecek güçte
olmadıklarından, tefeci her ikisinin de borcunu bağışladı. Buna göre,
hangisi onu çok sever?››

<span id="an_7:43">7:43</span> Simun, ‹‹Sanırım, kendisine daha çok
bağışlanan›› diye yanıtladı. İsa ona, ‹‹Doğru söyledin›› dedi.

<span id="an_7:44">7:44</span> Sonra kadına bakarak Simuna şunları
söyledi: ‹‹Bu kadını görüyor musun? Ben senin evine geldim, ayaklarım
için bana su vermedin. Bu kadın ise ayaklarımı gözyaşlarıyla ıslatıp
saçlarıyla sildi.

<span id="an_7:45">7:45</span> Sen beni öpmedin, ama bu kadın eve
girdiğimden beri ayaklarımı öpüp duruyor.

<span id="an_7:46">7:46</span> Sen başıma zeytinyağı sürmedin, ama bu
kadın ayaklarıma güzel kokulu yağ sürdü.

<span id="an_7:47">7:47</span> Bu nedenle sana şunu söyleyeyim,
kendisinin çok olan günahları bağışlanmıştır. Çok sevgi göstermesinin
nedeni budur. Oysa kendisine az bağışlanan, az sever.››

<span id="an_7:48">7:48</span> Sonra kadına, ‹‹Günahların bağışlandı››
dedi.

<span id="an_7:49">7:49</span> İsayla birlikte sofrada oturanlar kendi
aralarında, ‹‹Kim bu adam? Günahları bile bağışlıyor!›› şeklinde
konuşmaya başladılar.

<span id="an_7:50">7:50</span> İsa ise kadına, ‹‹İmanın seni kurtardı,
esenlikle git›› dedi.

<span id="an_8:1">8:1</span> Bundan kısa bir süre sonra İsa on iki
öğrencisiyle birlikte köy kent dolaşmaya başladı. Tanrının Egemenliğini
duyurup müjdeliyordu.

<span id="an_8:2">8:2</span> Kötü ruhlardan ve hastalıklardan kurtulan
bazı kadınlar, içinden yedi cin çıkmış olan Mecdelli denilen Meryem,
Hirodesin kâhyası Kuzanın karısı Yohanna, Suzanna ve daha birçokları
İsayla birlikte dolaşıyordu. Bunlar, kendi olanaklarıyla İsaya ve
öğrencilerine yardım ediyorlardı.

<span id="an_8:4">8:4</span> Büyük bir kalabalığın toplandığı,
insanların her kentten kendisine akın akın geldiği bir sırada İsa şu
benzetmeyi anlattı: ‹‹Ekincinin biri tohum ekmeye çıktı. Ektiği
tohumlardan kimi yol kenarına düştü, ayak altında çiğnenip gökteki
kuşlara yem oldu.

<span id="an_8:6">8:6</span> Kimi kayalık yere düştü, filizlenince
susuzluktan kuruyup gitti.

<span id="an_8:7">8:7</span> Kimi, dikenler arasına düştü. Filizlerle
birlikte büyüyen dikenler filizleri boğdu.

<span id="an_8:8">8:8</span> Kimi ise iyi toprağa düştü, büyüyünce yüz
kat ürün verdi.›› Bunları söyledikten sonra, ‹‹İşitecek kulağı olan
işitsin!›› diye seslendi.

<span id="an_8:9">8:9</span> İsa, bu benzetmenin anlamını kendisinden
soran öğrencilerine, ‹‹Tanrı Egemenliğinin sırlarını bilme ayrıcalığı
size verildi›› dedi. ‹‹Ama başkalarına benzetmelerle sesleniyorum. Öyle
ki, ‹Gördükleri halde görmesinler, Duydukları halde anlamasınlar.›

<span id="an_8:11">8:11</span> ‹‹Benzetmenin anlamı şudur: Tohum
Tanrının sözüdür.

<span id="an_8:12">8:12</span> Yol kenarındakiler sözü işiten
kişilerdir. Ama sonra İblis gelir, inanıp kurtulmasınlar diye sözü
yüreklerinden alır götürür.

<span id="an_8:13">8:13</span> Kayalık yere düşenler, işittikleri sözü
sevinçle kabul eden, ama kök salamadıkları için ancak bir süre inanan
kişilerdir. Böyleleri denendikleri zaman imandan dönerler.

<span id="an_8:14">8:14</span> Dikenler arasına düşenler, sözü işiten
ama zamanla yaşamın kaygıları, zenginlikleri ve zevkleri içinde boğulan,
dolayısıyla olgun ürün vermeyenlerdir.

<span id="an_8:15">8:15</span> İyi toprağa düşenler ise, sözü işitince
onu iyi ve sağlam bir yürekte saklayanlardır. Bunlar sabırla dayanarak
ürün verirler.››

<span id="an_8:16">8:16</span> ‹‹Hiç kimse kandil yakıp bunu bir kapla
örtmez, ya da yatağın altına koymaz. Tersine, içeri girenler ışığı
görsünler diye onu kandilliğe koyar.

<span id="an_8:17">8:17</span> Çünkü açığa çıkarılmayacak gizli hiçbir
şey yok; bilinmeyecek, aydınlığa çıkmayacak saklı hiçbir şey yoktur.

<span id="an_8:18">8:18</span> Bunun için, nasıl dinlediğinize dikkat
edin. Kimde varsa, ona daha çok verilecek. Ama kimde yoksa, kendisinde
var sandığı bile elinden alınacak.››

<span id="an_8:19">8:19</span> İsanın annesiyle kardeşleri Ona geldiler,
ama kalabalıktan ötürü kendisine yaklaşamadılar.

<span id="an_8:20">8:20</span> İsaya, ‹‹Annenle kardeşlerin dışarıda
duruyor, seni görmek istiyorlar›› diye haber verildi.

<span id="an_8:21">8:21</span> İsa haberi getirenlere şöyle karşılık
verdi: ‹‹Annemle kardeşlerim, Tanrının sözünü duyup yerine
getirenlerdir.››

<span id="an_8:22">8:22</span> Bir gün İsa öğrencileriyle birlikte bir
tekneye binerek onlara, ‹‹Gölün karşı yakasına geçelim›› dedi. Böylece
kıyıdan açıldılar.

<span id="an_8:23">8:23</span> Teknede giderlerken İsa uykuya daldı. O
sırada gölde fırtına koptu. Tekne su almaya başlayınca tehlikeli bir
duruma düştüler.

<span id="an_8:24">8:24</span> Gidip İsayı uyandırarak, ‹‹Efendimiz,
Efendimiz, öleceğiz!›› dediler. İsa kalkıp rüzgarı ve kabaran dalgaları
azarladı. Fırtına dindi ve ortalık sütliman oldu.

<span id="an_8:25">8:25</span> İsa öğrencilerine, ‹‹Nerede imanınız?››
dedi. Onlar korku ve şaşkınlık içindeydiler. Birbirlerine, ‹‹Bu adam kim
ki, rüzgara, suya bile buyruk veriyor, onlar da sözünü dinliyor!››
dediler.

<span id="an_8:26">8:26</span> Celilenin karşısında bulunan
Gerasalıların memleketine vardılar.

<span id="an_8:27">8:27</span> İsa karaya çıkınca kentten bir adam Onu
karşıladı. Cinli ve uzun zamandan beri giysi giymeyen bu adam evde
değil, mezarlık mağaralarda yaşıyordu.

<span id="an_8:28">8:28</span> Adam İsayı görünce çığlık atıp önünde
yere kapandı. Yüksek sesle, ‹‹Ey İsa, yüce Tanrının Oğlu, benden ne
istiyorsun?›› dedi. ‹‹Sana yalvarırım, bana işkence etme!››

<span id="an_8:29">8:29</span> Çünkü İsa, kötü ruha adamın içinden
çıkmasını buyurmuştu. Kötü ruh adamı sık sık etkisi altına alıyordu.
Adam zincir ve kösteklerle bağlanıp başına nöbetçi konulduğu halde
bağlarını paralıyor ve cin tarafından ıssız yerlere sürülüyordu.

<span id="an_8:30">8:30</span> İsa ona, ‹‹Adın ne?›› diye sordu. O da,
‹‹Tümen›› diye yanıtladı. Çünkü onun içine bir sürü cin girmişti.

<span id="an_8:31">8:31</span> Cinler, dipsiz derinliklere gitmelerini
buyurmasın diye İsaya yalvarıp durdular.

<span id="an_8:32">8:32</span> Orada, dağın yamacında otlayan büyük bir
domuz sürüsü vardı. Cinler, domuzların içine girmelerine izin vermesi
için İsaya yalvardılar. O da onlara izin verdi.

<span id="an_8:33">8:33</span> Adamdan çıkan cinler domuzların içine
girdiler. Sürü dik yamaçtan aşağı koşuşarak göle atlayıp boğuldu.

<span id="an_8:34">8:34</span> Domuzları güdenler olup biteni görünce
kaçtılar, kentte ve köylerde olayın haberini yaydılar.

<span id="an_8:35">8:35</span> Bunun üzerine halk olup biteni görmeye
çıktı. İsanın yanına geldikleri zaman, cinlerden kurtulan adamı giyinmiş
ve aklı başına gelmiş olarak İsanın ayakları dibinde oturmuş buldular ve
korktular.

<span id="an_8:36">8:36</span> Olayı görenler, cinli adamın nasıl
kurtulduğunu halka anlattılar.

<span id="an_8:37">8:37</span> O zaman Gerasa yöresinden gelen bütün
kalabalık büyük bir korkuya kapılarak İsanın yanlarından ayrılmasını
rica ettiler. O da geri dönmek üzere tekneye bindi.

<span id="an_8:38">8:38</span> Cinlerden kurtulan adam İsanın yanında
kalmak için Ona yalvardı. Ama İsa, ‹‹Evine dön, Tanrının senin için
neler yaptığını anlat›› diyerek onu salıverdi. Adam da gitti, İsanın
kendisi için neler yaptığını bütün kentte duyurdu.

<span id="an_8:40">8:40</span> Karşı yakaya dönen İsayı halk karşıladı.
Çünkü herkes Onu bekliyordu.

<span id="an_8:41">8:41</span> O sırada, havra yöneticisi olan Yair
adında bir adam gelip İsanın ayaklarına kapandı, evine gelmesi için
yalvardı.

<span id="an_8:42">8:42</span> Çünkü on iki yaşlarındaki biricik kızı
ölmek üzereydi. İsa oraya giderken kalabalık Onu her yandan
sıkıştırıyordu.

<span id="an_8:43">8:43</span> On iki yıldır kanaması olan bir kadın da
oradaydı. Varını yoğunu hekimlere harcamıştı; ama hiçbiri onu
iyileştirememişti.

<span id="an_8:44">8:44</span> İsanın arkasından yetişip giysisinin
eteğine dokundu ve o anda kanaması kesildi.

<span id="an_8:45">8:45</span> İsa, ‹‹Bana kim dokundu?›› dedi. Herkes
inkâr ederken Petrus, ‹‹Efendimiz, kalabalık seni çepeçevre sarmış
sıkıştırıyor›› dedi.

<span id="an_8:46">8:46</span> Ama İsa, ‹‹Birisi bana dokundu›› dedi.
‹‹İçimden bir gücün akıp gittiğini hissettim.››

<span id="an_8:47">8:47</span> Yaptığını gizleyemeyeceğini anlayan kadın
titreyerek geldi, İsanın ayaklarına kapandı. Bütün halkın önünde, Ona
neden dokunduğunu ve o anda nasıl iyileştiğini anlattı.

<span id="an_8:48">8:48</span> İsa ona, ‹‹Kızım›› dedi, ‹‹İmanın seni
kurtardı. Esenlikle git.››

<span id="an_8:49">8:49</span> İsa daha konuşurken havra yöneticisinin
evinden biri geldi. Yöneticiye, ‹‹Kızın öldü›› dedi, ‹‹Artık öğretmeni
rahatsız etme.››

<span id="an_8:50">8:50</span> İsa bunu duyunca havra yöneticisine şöyle
dedi: ‹‹Korkma, yalnız iman et, kızın kurtulacak.››

<span id="an_8:51">8:51</span> İsa adamın evine gelince Petrus, Yuhanna,
Yakup ve kızın annesi babası dışında hiç kimsenin kendisiyle birlikte
içeri girmesine izin vermedi.

<span id="an_8:52">8:52</span> Herkes kız için ağlıyor, dövünüyordu.
İsa, ‹‹Ağlamayın›› dedi, ‹‹Kız ölmedi, uyuyor.››

<span id="an_8:53">8:53</span> Kızın öldüğünü bildikleri için İsayla
alay ettiler.

<span id="an_8:54">8:54</span> O ise kızın elini tutarak, ‹‹Kızım,
kalk!›› diye seslendi.

<span id="an_8:55">8:55</span> Ruhu yeniden bedenine dönen kız hemen
ayağa kalktı. İsa, kıza yemek verilmesini buyurdu.

<span id="an_8:56">8:56</span> Kızın annesiyle babası şaşkınlık
içindeydi. İsa, olanları hiç kimseye anlatmamaları için onları uyardı.

<span id="an_9:1">9:1</span> İsa, Onikileri yanına çağırıp onlara bütün
cinler üzerinde ve hastalıkları iyileştirmek için güç ve yetki verdi.

<span id="an_9:2">9:2</span> Sonra onları Tanrının Egemenliğini
duyurmaya ve hastalara şifa vermeye gönderdi.

<span id="an_9:3">9:3</span> Onlara şöyle dedi: ‹‹Yolculuk için yanınıza
hiçbir şey almayın: Ne değnek, ne torba, ne ekmek, ne para, ne de yedek
mintan.

<span id="an_9:4">9:4</span> Hangi eve girerseniz, kentten ayrılıncaya
dek orada kalın.

<span id="an_9:5">9:5</span> Sizi kabul etmeyenlere gelince, kentten
ayrılırken onlara uyarı olsun diye ayaklarınızın tozunu silkin.››

<span id="an_9:6">9:6</span> Onlar da yola çıktılar, her yerde Müjdeyi
yayarak ve hastaları iyileştirerek köy köy dolaştılar.

<span id="an_9:7">9:7</span> Bölgenin kralı Hirodes bütün bu olanları
duyunca şaşkına döndü. Çünkü bazıları Yahyanın ölümden dirildiğini,
bazıları İlyasın göründüğünü, başkaları ise eski peygamberlerden birinin
dirildiğini söylüyordu.

<span id="an_9:9">9:9</span> Hirodes, ‹‹Yahyanın başını ben kestirdim.
Şimdi hakkında böyle haberler duyduğum bu adam kim?›› diyor ve İsayı
görmenin bir yolunu arıyordu.

<span id="an_9:10">9:10</span> Elçiler geri dönünce, yaptıkları her şeyi
İsaya anlattılar. Sonra İsa yalnızca onları yanına alıp Beytsayda
denilen bir kente çekildi.

<span id="an_9:11">9:11</span> Bunu öğrenen halk Onun ardından gitti.
İsa onları ilgiyle karşıladı, kendilerine Tanrının Egemenliğinden söz
etti ve şifaya ihtiyacı olanları iyileştirdi.

<span id="an_9:12">9:12</span> Günbatımına doğru Onikiler gelip Ona,
‹‹Halkı salıver de çevredeki köylere ve çiftliklere gidip kendilerine
barınak ve yiyecek bulsunlar. Çünkü ıssız bir yerdeyiz›› dediler.

<span id="an_9:13">9:13</span> İsa, ‹‹Onlara siz yiyecek verin›› dedi.
‹‹Beş ekmekle iki balıktan başka bir şeyimiz yok›› dediler. ‹‹Yoksa
bunca halk için yiyecek almaya biz mi gidelim?››

<span id="an_9:14">9:14</span> Orada yaklaşık beş bin erkek vardı. İsa
öğrencilerine, ‹‹Halkı yaklaşık ellişer kişilik kümeler halinde yere
oturtun›› dedi.

<span id="an_9:15">9:15</span> Öğrenciler öyle yapıp herkesi yere
oturttular.

<span id="an_9:16">9:16</span> İsa, beş ekmekle iki balığı aldı,
gözlerini göğe kaldırarak şükretti; sonra bunları böldü ve halka
dağıtmaları için öğrencilerine verdi.

<span id="an_9:17">9:17</span> Herkes yiyip doydu. Artakalan parçalardan
on iki sepet dolusu toplandı.

<span id="an_9:18">9:18</span> Bir gün İsa tek başına dua ediyordu,
öğrencileri de yanındaydı. İsa onlara, ‹‹Halk benim kim olduğumu
söylüyor?›› diye sordu.

<span id="an_9:19">9:19</span> Şöyle yanıtladılar: ‹‹Vaftizci Yahya
diyorlar. Ama kimi İlyas, kimi de eski peygamberlerden biri dirilmiş,
diyor.››

<span id="an_9:20">9:20</span> İsa onlara, ‹‹Siz ne dersiniz›› dedi,
‹‹Sizce ben kimim?›› Petrus, ‹‹Sen Tanrının Mesihisin›› yanıtını verdi.

<span id="an_9:21">9:21</span> İsa, onları uyararak bunu hiç kimseye
söylememelerini buyurdu.

<span id="an_9:22">9:22</span> İnsanoğlunun çok acı çekmesi, ileri
gelenler, başkâhinler ve din bilginlerince reddedilmesi, öldürülmesi ve
üçüncü gün dirilmesi gerektiğini söyledi.

<span id="an_9:23">9:23</span> Sonra hepsine, ‹‹Ardımdan gelmek isteyen
kendini inkâr etsin, her gün çarmıhını yüklenip beni izlesin›› dedi,

<span id="an_9:24">9:24</span> ‹‹Canını kurtarmak isteyen onu yitirecek,
canını benim uğruma yitiren ise onu kurtaracaktır.

<span id="an_9:25">9:25</span> İnsan bütün dünyayı kazanıp da canını
yitirirse, canından olursa, bunun kendisine ne yararı olur?

<span id="an_9:26">9:26</span> Kim benden ve benim sözlerimden utanırsa,
İnsanoğlu da kendisinin, Babasının ve kutsal meleklerin görkemi içinde
geldiğinde o kişiden utanacaktır.

<span id="an_9:27">9:27</span> Size gerçeği söyleyeyim, burada
bulunanlar arasında, Tanrının Egemenliğini görmeden ölümü tatmayacak
olanlar var.››

<span id="an_9:28">9:28</span> Bu sözleri söyledikten yaklaşık sekiz gün
sonra İsa, yanına Petrus, Yuhanna ve Yakupu alarak dua etmek üzere dağa
çıktı.

<span id="an_9:29">9:29</span> İsa dua ederken yüzünün görünümü değişti,
giysileri şimşek gibi parıldayan bir beyazlığa büründü.

<span id="an_9:30">9:30</span> O anda görkem içinde beliren iki kişi
İsayla konuşmaya başladılar. Bunlar Musa ile İlyastı. İsanın yakında
Yeruşalimde gerçekleşecek olan ayrılışını konuşuyorlardı.

<span id="an_9:32">9:32</span> Petrus ile yanındakilerin üzerine uyku
çökmüştü. Ama uykuları iyice dağılınca İsanın görkemini ve yanında duran
iki kişiyi gördüler.

<span id="an_9:33">9:33</span> Bunlar İsanın yanından ayrılırken Petrus
İsaya, ‹‹Efendimiz›› dedi, ‹‹Burada bulunmamız ne iyi oldu! Üç çardak
kuralım: Biri sana, biri Musaya, biri de İlyasa.›› Aslında ne
söylediğinin farkında değildi.

<span id="an_9:34">9:34</span> Petrus daha bunları söylerken bir bulut
gelip onlara gölge saldı. Bulut onları sarınca korktular.

<span id="an_9:35">9:35</span> Buluttan gelen bir ses, ‹‹Bu benim
Oğlumdur, seçilmiş Olandır. Onu dinleyin!›› dedi.

<span id="an_9:36">9:36</span> Ses kesilince İsanın tek başına olduğu
görüldü. Öğrenciler bunu gizli tuttular ve o günlerde hiç kimseye
gördüklerinden söz etmediler.

<span id="an_9:37">9:37</span> Ertesi gün dağdan indikleri zaman, İsayı
büyük bir kalabalık karşıladı.

<span id="an_9:38">9:38</span> Kalabalığın içinden bir adam,
‹‹Öğretmenim›› diye seslendi, ‹‹Yalvarırım, oğlumu bir gör, o tek
çocuğumdur.

<span id="an_9:39">9:39</span> Bir ruh onu yakalıyor, o da birdenbire
çığlık atıyor. Ruh onu, ağzından köpükler gelene dek şiddetle sarsıyor.
Bedenini yara bere içinde bırakarak güçbela ayrılıyor.

<span id="an_9:40">9:40</span> Ruhu kovmaları için öğrencilerine
yalvardım, ama başaramadılar.››

<span id="an_9:41">9:41</span> İsa şöyle karşılık verdi: ‹‹Ey imansız ve
sapmış kuşak! Sizinle daha ne kadar kalıp size katlanacağım? Oğlunu
buraya getir.››

<span id="an_9:42">9:42</span> Çocuk daha İsaya yaklaşırken cin onu yere
vurup şiddetle sarstı. Ama İsa kötü ruhu azarladı, çocuğu iyileştirerek
babasına geri verdi.

<span id="an_9:43">9:43</span> Herkes Tanrının büyük gücüne şaşıp kaldı.
Herkes İsanın bütün yaptıkları karşısında hayret içindeyken, İsa
öğrencilerine, ‹‹Şu sözlerime iyice kulak verin›› dedi. ‹‹İnsanoğlu,
insanların eline teslim edilecek.››

<span id="an_9:45">9:45</span> Onlar bu sözü anlamadılar. Sözü
kavramasınlar diye anlamı kendilerinden gizlenmişti. Üstelik İsaya bu
sözle ilgili soru sormaktan korkuyorlardı.

<span id="an_9:46">9:46</span> Öğrenciler, aralarında kimin en büyük
olduğunu tartışmaya başladılar.

<span id="an_9:47">9:47</span> Akıllarından geçeni bilen İsa, küçük bir
çocuğu tutup yanına çekti ve onlara şöyle dedi: ‹‹Bu çocuğu benim adım
uğruna kabul eden, beni kabul etmiş olur. Beni kabul eden de beni
göndereni kabul etmiş olur. Aranızda en küçük kim ise, işte en büyük
odur.››

<span id="an_9:49">9:49</span> Yuhanna buna karşılık, ‹‹Efendimiz››
dedi, ‹‹Senin adınla cin kovan birini gördük, ama bizimle birlikte seni
izlemediği için ona engel olmaya çalıştık.››

<span id="an_9:50">9:50</span> İsa, ‹‹Ona engel olmayın!›› dedi. ‹‹Size
karşı olmayan, sizden yanadır.››

<span id="an_9:51">9:51</span> Göğe alınacağı gün yaklaşınca İsa,
kararlı adımlarla Yeruşalime doğru yola çıktı.

<span id="an_9:52">9:52</span> Kendi önünden haberciler gönderdi.
Bunlar, kendisi için hazırlık yapmak üzere gidip Samiriyelilere ait bir
köye girdiler.

<span id="an_9:53">9:53</span> Ama Samiriyeliler İsayı kabul etmediler.
Çünkü Yeruşalime doğru gidiyordu.

<span id="an_9:54">9:54</span> Öğrencilerden Yakupla Yuhanna bunu
görünce, ‹‹Rab, bunları yok etmek için bir buyrukla gökten ateş
yağdırmamızı ister misin?›› dediler.

<span id="an_9:55">9:55</span> Ama İsa dönüp onları azarladı.

<span id="an_9:56">9:56</span> Sonra başka bir köye gittiler.

<span id="an_9:57">9:57</span> Yolda giderlerken bir adam İsaya,
‹‹Nereye gidersen, senin ardından geleceğim›› dedi.

<span id="an_9:58">9:58</span> İsa ona, ‹‹Tilkilerin ini, kuşların
yuvası var, ama İnsanoğlunun başını yaslayacak bir yeri yok›› dedi.

<span id="an_9:59">9:59</span> Bir başkasına, ‹‹Ardımdan gel›› dedi.
Adam ise, ‹‹İzin ver, önce gidip babamı gömeyim›› dedi.

<span id="an_9:60">9:60</span> İsa ona şöyle dedi: ‹‹Bırak ölüleri,
kendi ölülerini kendileri gömsün. Sen gidip Tanrının Egemenliğini
duyur.››

<span id="an_9:61">9:61</span> Bir başkası, ‹‹Ya Rab›› dedi, ‹‹Senin
ardından geleceğim ama, izin ver, önce evimdekilerle vedalaşayım.››

<span id="an_9:62">9:62</span> İsa ona, ‹‹Sabanı tutup da geriye bakan,
Tanrı'nın Egemenliği'ne layık değildir›› dedi.

<span id="an_10:1">10:1</span> Bu olaylardan sonra Rab yetmiş kişi daha
görevlendirdi. Bunları ikişer ikişer, kendisinin gideceği her kente, her
yere kendi önünden gönderdi.

<span id="an_10:2">10:2</span> Onlara, ‹‹Ürün bol, ama işçi az›› dedi,
‹‹Bu nedenle ürünün sahibi Rabbe yalvarın, ürününü kaldıracak işçiler
göndersin.

<span id="an_10:3">10:3</span> Haydi gidin! İşte, sizi kuzular gibi
kurtların arasına gönderiyorum.

<span id="an_10:4">10:4</span> Yanınıza ne kese, ne torba, ne de çarık
alın. Yolda hiç kimseyle selamlaşmayın.

<span id="an_10:5">10:5</span> Hangi eve girerseniz, önce, ‹Bu eve
esenlik olsun!› deyin.

<span id="an_10:6">10:6</span> Orada esenliksever biri varsa,
dilediğiniz esenlik onun üzerinde kalacak; yoksa, size dönecektir.

<span id="an_10:7">10:7</span> Girdiğiniz evde kalın, size ne verirlerse
onu yiyip için. Çünkü işçi ücretini hak eder. Evden eve taşınmayın.

<span id="an_10:8">10:8</span> ‹‹Bir kente girdiğinizde sizi kabul
ederlerse, önünüze konulanı yiyin.

<span id="an_10:9">10:9</span> Orada bulunan hastaları iyileştirin ve
kendilerine, ‹Tanrının Egemenliği size yaklaştı› deyin.

<span id="an_10:10">10:10</span> Ama bir kente girdiğinizde sizi kabul
etmezlerse, o kentin caddelerine çıkıp şöyle deyin: ‹Kentinizden
ayaklarımızda kalan tozu bile size karşı silkiyoruz. Yine de şunu bilin
ki, Tanrının Egemenliği yaklaştı.›

<span id="an_10:12">10:12</span> Size şunu söyleyeyim, yargı günü o
kentin hali Sodom Kentinin halinden beter olacaktır.

<span id="an_10:13">10:13</span> ‹‹Vay haline, ey Horazin! Vay haline,
ey Beytsayda! Sizlerde yapılan mucizeler Sur ve Saydada yapılmış
olsaydı, çoktan çul kuşanıp kül içinde oturarak tövbe etmiş olurlardı.

<span id="an_10:14">10:14</span> Ama yargı günü sizin haliniz Sur ve
Saydanın halinden beter olacaktır.

<span id="an_10:15">10:15</span> Ya sen, ey Kefarnahum, göğe mi
çıkarılacaksın? Hayır, ölüler diyarına indirileceksin!

<span id="an_10:16">10:16</span> ‹‹Sizi dinleyen beni dinlemiş olur,
sizi reddeden beni reddetmiş olur. Beni reddeden de beni göndereni
reddetmiş olur.››

<span id="an_10:17">10:17</span> Yetmişler sevinç içinde döndüler. ‹‹Ya
Rab›› dediler, ‹‹Senin adını andığımızda cinler bile bize boyun
eğiyor.››

<span id="an_10:18">10:18</span> İsa onlara şöyle dedi: ‹‹Şeytanın
gökten yıldırım gibi düştüğünü gördüm.

<span id="an_10:19">10:19</span> Ben size, yılanları ve akrepleri ayak
altında ezmek ve düşmanın bütün gücünü alt etmek için yetki verdim.
Hiçbir şey size zarar vermeyecektir.

<span id="an_10:20">10:20</span> Bununla birlikte, ruhların size boyun
eğmesine sevinmeyin, adlarınızın gökte yazılmış olmasına sevinin.››

<span id="an_10:21">10:21</span> O anda İsa Kutsal Ruhun etkisiyle
coşarak şöyle dedi: ‹‹Baba, yerin ve göğün Rabbi! Bu gerçekleri bilge ve
akıllı kişilerden gizleyip küçük çocuklara açtığın için sana şükrederim.
Evet Baba, senin isteğin buydu.

<span id="an_10:22">10:22</span> ‹‹Babam her şeyi bana teslim etti.
Oğulun kim olduğunu Babadan başka kimse bilmez. Babanın kim olduğunu da
Oğuldan ve Oğulun Onu tanıtmak istediği kişilerden başkası bilmez.››

<span id="an_10:23">10:23</span> Sonra öğrencilerine dönüp özel olarak
şöyle dedi: ‹‹Sizin gördüklerinizi gören gözlere ne mutlu!

<span id="an_10:24">10:24</span> Size şunu söyleyeyim, nice
peygamberler, nice krallar sizin gördüklerinizi görmek istediler, ama
göremediler. Sizin işittiklerinizi işitmek istediler, ama
işitemediler.››

<span id="an_10:25">10:25</span> Bir Kutsal Yasa uzmanı İsayı denemek
amacıyla gelip şöyle dedi: ‹‹Öğretmenim, sonsuz yaşamı miras almak için
ne yapmalıyım?››

<span id="an_10:26">10:26</span> İsa ona, ‹‹Kutsal Yasada ne
yazılmıştır?›› diye sordu. ‹‹Orada ne okuyorsun?››

<span id="an_10:27">10:27</span> Adam şöyle karşılık verdi: ‹‹Tanrın
Rabbi bütün yüreğinle, bütün canınla, bütün gücünle ve bütün aklınla
seveceksin. Komşunu da kendin gibi seveceksin.››

<span id="an_10:28">10:28</span> İsa ona, ‹‹Doğru yanıt verdin›› dedi.
‹‹Bunu yap ve yaşayacaksın.››

<span id="an_10:29">10:29</span> Oysa adam kendini haklı çıkarmak
isteyerek İsaya, ‹‹Peki, komşum kim?›› dedi.

<span id="an_10:30">10:30</span> İsa şöyle yanıt verdi: ‹‹Adamın biri
Yeruşalimden Erihaya inerken haydutların eline düştü. Onu soyup
dövdüler, yarı ölü bırakıp gittiler.

<span id="an_10:31">10:31</span> Bir rastlantı olarak o yoldan bir kâhin
geçiyordu. Adamı görünce yolun öbür yanından geçip gitti.

<span id="an_10:32">10:32</span> Bir Levili de oraya varıp adamı görünce
aynı şekilde geçip gitti.

<span id="an_10:33">10:33</span> O yoldan geçen bir Samiriyeli ise
adamın bulunduğu yere gelip onu görünce, yüreği sızladı.

<span id="an_10:34">10:34</span> Adamın yanına gitti, yaralarının
üzerine yağla şarap dökerek sardı. Sonra adamı kendi hayvanına bindirip
hana götürdü, onunla ilgilendi.

<span id="an_10:35">10:35</span> Ertesi gün iki dinar çıkararak hancıya
verdi. ‹Ona iyi bak› dedi, ‹Bundan fazla ne harcarsan, dönüşümde sana
öderim.›

<span id="an_10:36">10:36</span> ‹‹Sence bu üç kişiden hangisi haydutlar
arasına düşen adama komşu gibi davrandı?››

<span id="an_10:37">10:37</span> Yasa uzmanı, ‹‹Ona acıyıp yardım eden››
dedi. İsa, ‹‹Git, sen de öyle yap›› dedi.

<span id="an_10:38">10:38</span> İsa, öğrencileriyle birlikte yola devam
edip bir köye girdi. Marta adında bir kadın İsayı evinde konuk etti.

<span id="an_10:39">10:39</span> Martanın Meryem adındaki kızkardeşi,
Rabbin ayakları dibine oturmuş Onun konuşmasını dinliyordu.

<span id="an_10:40">10:40</span> Marta ise işlerinin çokluğundan ötürü
telaş içindeydi. İsanın yanına gelerek, ‹‹Ya Rab›› dedi, ‹‹Kardeşimin
beni hizmet işlerinde yalnız bırakmasına aldırmıyor musun? Ona söyle de
bana yardım etsin.››

<span id="an_10:41">10:41</span> Rab ona şu karşılığı verdi: ‹‹Marta,
Marta, sen çok şey için kaygılanıp telaşlanıyorsun.

<span id="an_10:42">10:42</span> Oysa gerekli olan tek bir şey vardır.
Meryem iyi olanı seçti ve bu kendisinden alınmayacak.››

<span id="an_11:1">11:1</span> İsa bir yerde dua ediyordu. Duasını
bitirince öğrencilerinden biri, ‹‹Ya Rab›› dedi, ‹‹Yahyanın kendi
öğrencilerine öğrettiği gibi sen de bize dua etmesini öğret.››

<span id="an_11:2">11:2</span> İsa onlara, ‹‹Dua ederken şöyle
söyleyin›› dedi: ‹‹Baba, adın kutsal kılınsın. Egemenliğin gelsin.

<span id="an_11:3">11:3</span> Her gün bize gündelik ekmeğimizi ver.

<span id="an_11:4">11:4</span> Günahlarımızı bağışla. Çünkü biz de bize
karşı suç işleyen herkesi bağışlıyoruz. Ayartılmamıza izin verme.››

<span id="an_11:5">11:5</span> Sonra şöyle dedi: ‹‹Sizlerden birinin bir
arkadaşı olur da gece yarısı ona gidip, ‹Arkadaş, bana üç ekmek ödünç
ver. Bir arkadaşım yoldan geldi, önüne koyacak bir şeyim yok› derse,
öbürü içerden, ‹Beni rahatsız etme! Kapı kilitli, çocuklarım da yanımda
yatıyor. Kalkıp sana bir şey veremem› der mi hiç?

<span id="an_11:8">11:8</span> Size şunu söyleyeyim, arkadaşlık gereği
kalkıp ona istediğini vermese bile, adamın yüzsüzlüğünden ötürü kalkar,
ihtiyacı neyse ona verir.

<span id="an_11:9">11:9</span> ‹‹Ben size şunu söyleyeyim: Dileyin, size
verilecek; arayın, bulacaksınız; kapıyı çalın, size açılacaktır.

<span id="an_11:10">11:10</span> Çünkü her dileyen alır, arayan bulur,
kapı çalana açılır.

<span id="an_11:11">11:11</span> ‹‹Aranızda hangi baba, ekmek isteyen
oğluna taş verir? Ya da balık isterse balık yerine yılan verir?

<span id="an_11:12">11:12</span> Ya da yumurta isterse ona akrep verir?

<span id="an_11:13">11:13</span> Sizler kötü yürekli olduğunuz halde
çocuklarınıza güzel armağanlar vermeyi biliyorsanız, gökteki Babanın,
kendisinden dileyenlere Kutsal Ruhu vereceği çok daha kesin değil mi?››

<span id="an_11:14">11:14</span> İsa adamın birinden dilsiz bir cini
kovuyordu. Cin çıkınca adamın dili çözüldü. Halk hayret içinde kaldı.

<span id="an_11:15">11:15</span> Ama içlerinden bazıları, ‹‹Cinleri,
cinlerin önderi Baalzevulun gücüyle kovuyor›› dediler.

<span id="an_11:16">11:16</span> Bazıları ise Onu denemek amacıyla
gökten bir belirti göstermesini istediler.

<span id="an_11:17">11:17</span> Onların ne düşündüğünü bilen İsa şöyle
dedi: ‹‹Kendi içinde bölünen ülke yıkılır, kendi içinde bölünen ev
çöker.

<span id="an_11:18">11:18</span> Şeytan da kendi içinde bölünmüşse, onun
egemenliği nasıl ayakta kalabilir? Siz, benim Baalzevulun gücüyle
cinleri kovduğumu söylüyorsunuz.

<span id="an_11:19">11:19</span> Eğer ben cinleri Baalzevulun gücüyle
kovuyorsam, sizin adamlarınız kimin gücüyle kovuyor? Sizi bu durumda
kendi adamlarınız yargılayacak.

<span id="an_11:20">11:20</span> Ama ben cinleri Tanrının eliyle
kovuyorsam, Tanrının Egemenliği üzerinize gelmiş demektir.

<span id="an_11:21">11:21</span> ‹‹Tepeden tırnağa silahlanmış güçlü bir
adam kendi evini koruduğu sürece, malları güvenlik içinde olur.

<span id="an_11:22">11:22</span> Ne var ki, ondan daha güçlü biri
saldırıp onu alt ettiğinde güvendiği bütün silahları elinden alır ve
mallarını yağmalayarak bölüştürür.

<span id="an_11:23">11:23</span> Benden yana olmayan bana karşıdır,
benimle birlikte toplamayan dağıtıyor demektir.

<span id="an_11:24">11:24</span> ‹‹Kötü ruh insandan çıkınca kurak
yerlerde dolanıp huzur arar. Bulamayınca da, ‹Çıktığım eve, kendi evime
döneyim› der.

<span id="an_11:25">11:25</span> Eve gelince orayı süpürülmüş,
düzeltilmiş bulur.

<span id="an_11:26">11:26</span> Bunun üzerine gider, kendisinden kötü
yedi ruh daha alır ve eve girip yerleşirler. Böylece o kişinin son
durumu ilkinden beter olur.››

<span id="an_11:27">11:27</span> İsa bu sözleri söylerken kalabalığın
içinden bir kadın Ona, ‹‹Ne mutlu seni taşımış olan rahme, emzirmiş olan
memelere!›› diye seslendi.

<span id="an_11:28">11:28</span> İsa, ‹‹Daha doğrusu, ne mutlu Tanrının
sözünü dinleyip uygulayanlara!›› dedi.

<span id="an_11:29">11:29</span> Çevredeki kalabalık büyürken İsa
konuşmaya başladı. ‹‹Şimdiki kuşak kötü bir kuşaktır›› dedi. ‹‹Doğaüstü
bir belirti istiyor, ama ona Yunusun belirtisinden başka bir belirti
gösterilmeyecek.

<span id="an_11:30">11:30</span> Yunus nasıl Ninova halkına bir belirti
olduysa, İnsanoğlu da bu kuşak için öyle olacaktır.

<span id="an_11:31">11:31</span> Güney Kraliçesi, yargı günü bu kuşağın
adamlarıyla birlikte kalkıp onları yargılayacak. Çünkü kraliçe,
Süleymanın bilgece sözlerini dinlemek için dünyanın ta öbür ucundan
gelmişti. Bakın, Süleymandan daha üstün olan buradadır.

<span id="an_11:32">11:32</span> Ninova halkı, yargı günü bu kuşakla
birlikte kalkıp bu kuşağı yargılayacak. Çünkü Ninovalılar, Yunusun
çağrısı üzerine tövbe ettiler. Bakın, Yunustan daha üstün olan
buradadır.››

<span id="an_11:33">11:33</span> ‹‹Hiç kimse kandil yakıp onu gizli yere
ya da tahıl ölçeğinin altına koymaz. Tersine, içeri girenler ışığı
görsünler diye onu kandilliğe koyar.

<span id="an_11:34">11:34</span> Bedenin ışığı gözdür. Gözün sağlamsa,
bütün bedenin de aydınlık olur. Gözün bozuksa, bedenin de karanlık olur.

<span id="an_11:35">11:35</span> Öyleyse dikkat et, sendeki ‹ışık›
karanlık olmasın.

<span id="an_11:36">11:36</span> Eğer bütün bedenin aydınlık olur ve
hiçbir yanı karanlık kalmazsa, kandilin seni ışınlarıyla aydınlattığı
zamanki gibi, bedenin tümden aydınlık olur.››

<span id="an_11:37">11:37</span> İsa konuşmasını bitirince bir Ferisi
Onu evine yemeğe çağırdı. O da içeri girerek sofraya oturdu.

<span id="an_11:38">11:38</span> İsanın yemekten önce yıkanmadığını
gören Ferisi şaştı.

<span id="an_11:39">11:39</span> Rab ona şöyle dedi: ‹‹Siz Ferisiler,
bardağın ve tabağın dışını temizlersiniz, ama içiniz açgözlülük ve
kötülükle doludur.

<span id="an_11:40">11:40</span> Ey akılsızlar! Dışı yapanla içi yapan
aynı değil mi?

<span id="an_11:41">11:41</span> Siz kaplarınızın içindekini sadaka
olarak verin, o zaman sizin için her şey temiz olur.

<span id="an_11:42">11:42</span> ‹‹Ama vay halinize, ey Ferisiler! Siz
nanenin, sedefotunun ve her tür sebzenin ondalığını verirsiniz de,
adaleti ve Tanrı sevgisini ihmal edersiniz. Ondalık vermeyi ihmal
etmeden esas bunları yerine getirmeniz gerekirdi.

<span id="an_11:43">11:43</span> Vay halinize, ey Ferisiler! Havralarda
en seçkin yerlere kurulmaya, meydanlarda selamlanmaya bayılırsınız.

<span id="an_11:44">11:44</span> Vay halinize! İnsanların, farkında
olmadan üzerlerinde gezindiği belirsiz mezarlara benziyorsunuz.››

<span id="an_11:45">11:45</span> Kutsal Yasa uzmanlarından biri söz alıp
İsaya, ‹‹Öğretmenim, bunları söylemekle bize de hakaret etmiş
oluyorsun›› dedi.

<span id="an_11:46">11:46</span> İsa, ‹‹Sizin de vay halinize, ey Yasa
uzmanları!›› dedi. ‹‹İnsanlara taşınması güç yükler yüklersiniz,
kendiniz ise bu yükleri kaldırmak için parmağınızı bile
kıpırdatmazsınız.

<span id="an_11:47">11:47</span> Vay halinize! Peygamberlerin anıtlarını
yaparsınız, oysa onları sizin atalarınız öldürmüştür.

<span id="an_11:48">11:48</span> Böylelikle atalarınızın yaptıklarına
tanıklık ederek bunları onaylamış oluyorsunuz. Çünkü onlar peygamberleri
öldürdüler, siz de anıtlarını yapıyorsunuz.

<span id="an_11:49">11:49</span> İşte bunun için Tanrının Bilgeliği
şöyle demiştir: ‹Ben onlara peygamberler ve elçiler göndereceğim,
bunlardan kimini öldürecek, kimine zulmedecekler.›

<span id="an_11:50">11:50</span> Böylece bu kuşak, Habilin kanından
tutun da, sunakla tapınak arasında öldürülen Zekeriyanın kanına değin,
dünyanın kuruluşundan beri akıtılan bütün peygamberlerin kanından
sorumlu tutulacaktır. Evet, size söylüyorum, bu kuşak sorumlu
tutulacaktır.

<span id="an_11:52">11:52</span> Vay halinize, ey Yasa uzmanları! Bilgi
kapısının anahtarını alıp götürdünüz. Kendiniz bu kapıdan girmediniz,
girmek isteyenlere de engel oldunuz.››

<span id="an_11:53">11:53</span> İsa oradan ayrılınca, din bilginleriyle
Ferisiler Onu şiddetle sıkıştırarak birçok konuda ağzını aramaya
başladılar.

<span id="an_11:54">11:54</span> Ağzından çıkacak bir sözle O'nu tuzağa
düşürmek için fırsat kolluyorlardı.

<span id="an_12:1">12:1</span> O sırada halktan binlerce kişi
birbirlerini ezercesine toplanmıştı. İsa önce kendi öğrencilerine
şunları söylemeye başladı: ‹‹Ferisilerin mayasından -yani,
ikiyüzlülükten- kaçının.

<span id="an_12:2">12:2</span> Örtülü olup da açığa çıkarılmayacak,
gizli olup da bilinmeyecek hiçbir şey yoktur.

<span id="an_12:3">12:3</span> Bunun için karanlıkta söylediğiniz her
söz gün ışığında duyulacak, kapalı kapılar ardında kulağa
fısıldadıklarınız damlardan duyurulacaktır.

<span id="an_12:4">12:4</span> ‹‹Siz dostlarıma söylüyorum, bedeni
öldüren, ama ondan sonra başka bir şey yapamayanlardan korkmayın.

<span id="an_12:5">12:5</span> Kimden korkmanız gerektiğini size
açıklayayım: Kişiyi öldürdükten sonra cehenneme atma yetkisine sahip
olan Tanrıdan korkun. Evet, size söylüyorum, Ondan korkun.

<span id="an_12:6">12:6</span> Beş serçe iki meteliğe satılmıyor mu? Ama
bunlardan bir teki bile Tanrı katında unutulmuş değildir.

<span id="an_12:7">12:7</span> Nitekim başınızdaki bütün saçlar bile
sayılıdır. Korkmayın, siz birçok serçeden daha değerlisiniz.

<span id="an_12:8">12:8</span> ‹‹Size şunu söyleyeyim, insanların önünde
beni açıkça kabul eden herkesi, İnsanoğlu da Tanrının melekleri önünde
açıkça kabul edecek.

<span id="an_12:9">12:9</span> Ama kim beni insanlar önünde inkâr
ederse, kendisi de Tanrının melekleri önünde inkâr edilecek.

<span id="an_12:10">12:10</span> İnsanoğluna karşı bir söz söyleyen
herkes bağışlanacak. Oysa Kutsal Ruha küfreden bağışlanmayacaktır.

<span id="an_12:11">12:11</span> ‹‹Sizi havra topluluklarının,
yöneticilerin ve yetkililerin önüne çıkardıklarında, ‹Kendimizi neyle,
nasıl savunacağız?› ya da, ‹Ne söyleyeceğiz?› diye kaygılanmayın.

<span id="an_12:12">12:12</span> Kutsal Ruh o anda size ne söylemeniz
gerektiğini öğretecektir.››

<span id="an_12:13">12:13</span> Kalabalığın içinden biri İsaya,
‹‹Öğretmenim, kardeşime söyle de mirası benimle paylaşsın›› dedi.

<span id="an_12:14">12:14</span> İsa ona şöyle dedi: ‹‹Ey adam! Kim beni
üzerinizde yargıç ya da hakem yaptı?››

<span id="an_12:15">12:15</span> Sonra onlara, ‹‹Dikkatli olun!›› dedi.
‹‹Her türlü açgözlülükten sakının. Çünkü insanın yaşamı, malının
çokluğuna bağlı değildir.››

<span id="an_12:16">12:16</span> İsa onlara şu benzetmeyi anlattı:
‹‹Zengin bir adamın toprakları bol ürün verdi.

<span id="an_12:17">12:17</span> Adam kendi kendine, ‹Ne yapacağım?
Ürünlerimi koyacak yerim yok› diye düşündü.

<span id="an_12:18">12:18</span> Sonra, ‹Şöyle yapacağım› dedi.
‹Ambarlarımı yıkıp daha büyüklerini yapacağım, bütün tahıllarımı ve
mallarımı oraya yığacağım.

<span id="an_12:19">12:19</span> Kendime, ey canım, yıllarca yetecek
kadar bol malın var. Rahatına bak, ye, iç, yaşamın tadını çıkar
diyeceğim.›

<span id="an_12:20">12:20</span> ‹‹Ama Tanrı ona, ‹Ey akılsız!› dedi.
‹Bu gece canın senden istenecek. Biriktirdiğin bu şeyler kime kalacak?›

<span id="an_12:21">12:21</span> ‹‹Kendisi için servet biriktiren, ama
Tanrı katında zengin olmayan kişinin sonu böyle olur.››

<span id="an_12:22">12:22</span> İsa öğrencilerine şöyle dedi: ‹‹Bu
nedenle size şunu söylüyorum: ‹Ne yiyeceğiz?› diye canınız için, ‹Ne
giyeceğiz?› diye bedeniniz için kaygılanmayın.

<span id="an_12:23">12:23</span> Can yiyecekten, beden de giyecekten
daha önemlidir.

<span id="an_12:24">12:24</span> Kargalara bakın! Ne eker, ne biçerler;
ne kilerleri, ne ambarları vardır. Tanrı yine de onları doyurur. Siz
kuşlardan çok daha değerlisiniz!

<span id="an_12:25">12:25</span> Hangi biriniz kaygılanmakla ömrünü bir
anlık uzatabilir?

<span id="an_12:26">12:26</span> Bu küçücük işe bile gücünüz yetmediğine
göre, öbür konularda neden kaygılanıyorsunuz?

<span id="an_12:27">12:27</span> ‹‹Zambakların nasıl büyüdüğüne bakın!
Ne çalışırlar, ne de iplik eğirirler. Ama size şunu söyleyeyim, bütün
görkemine karşın Süleyman bile bunlardan biri gibi giyinmiş değildi.

<span id="an_12:28">12:28</span> Ey kıt imanlılar, bugün var olup yarın
ocağa atılacak olan kır otunu böyle giydiren Tanrının sizi de
giydireceği çok daha kesindir.

<span id="an_12:29">12:29</span> ‹Ne yiyeceğiz, ne içeceğiz?› diye
düşünüp tasalanmayın.

<span id="an_12:30">12:30</span> Dünya ulusları hep bu şeylerin peşinden
giderler. Oysa Babanız, bunlara gereksinmeniz olduğunu bilir.

<span id="an_12:31">12:31</span> Siz Onun egemenliğinin ardından gidin,
o zaman size bunlar da verilecektir.

<span id="an_12:32">12:32</span> ‹‹Korkma, ey küçük sürü! Çünkü Babanız,
egemenliği size vermeyi uygun gördü.

<span id="an_12:33">12:33</span> Mallarınızı satın, sadaka olarak verin.
Kendinize eskimeyen keseler, göklerde tükenmeyen bir hazine edinin.
Orada ne hırsız ona yaklaşır, ne de güve onu yer.

<span id="an_12:34">12:34</span> Hazineniz neredeyse, yüreğiniz de orada
olacaktır.››

<span id="an_12:35">12:35</span> ‹‹Kuşaklarınız belinizde bağlı ve
kandilleriniz yanar durumda hazır olun.

<span id="an_12:36">12:36</span> Düğün şenliğinden dönecek olan
efendilerinin gelip kapıyı çaldığı an kapıyı açmak için hazır bekleyen
köleler gibi olun.

<span id="an_12:37">12:37</span> Efendileri geldiğinde uyanık bulunan
kölelere ne mutlu! Size doğrusunu söyleyeyim, efendileri beline kuşağını
bağlayacak, kölelerini sofraya oturtacak ve gelip onlara hizmet edecek.

<span id="an_12:38">12:38</span> Efendi gecenin ister ikinci, ister
üçüncü nöbetinde gelsin, uyanık bulacağı kölelere ne mutlu!

<span id="an_12:39">12:39</span> Ama şunu bilin ki, ev sahibi, hırsızın
hangi saatte geleceğini bilse, evinin soyulmasına fırsat vermez.

<span id="an_12:40">12:40</span> Siz de hazır olun. Çünkü İnsanoğlu
beklemediğiniz saatte gelecektir.››

<span id="an_12:41">12:41</span> Petrus, ‹‹Ya Rab›› dedi, ‹‹Bu
benzetmeyi bizim için mi anlatıyorsun, yoksa herkes için mi?››

<span id="an_12:42">12:42</span> Rab de şöyle dedi: ‹‹Efendinin,
uşaklarına vaktinde azık vermek için başlarına atadığı güvenilir ve
akıllı kâhya kimdir?

<span id="an_12:43">12:43</span> Efendisi eve döndüğünde işinin başında
bulacağı o köleye ne mutlu!

<span id="an_12:44">12:44</span> Size gerçeği söyleyeyim, efendisi onu
bütün malının üzerinde yetkili kılacak.

<span id="an_12:45">12:45</span> Ama o köle içinden, ‹Efendim gecikiyor›
der, kadın ve erkek hizmetkârları dövmeye, yiyip içip sarhoş olmaya
başlarsa, efendisi, onun beklemediği günde, ummadığı saatte gelecek, onu
şiddetle cezalandırıp imansızlarla bir tutacaktır.

<span id="an_12:47">12:47</span> ‹‹Efendisinin isteğini bilip de
hazırlık yapmayan, onun isteğini yerine getirmeyen köle çok dayak
yiyecek.

<span id="an_12:48">12:48</span> Oysa bilmeden dayağı hak eden
davranışlarda bulunan, az dayak yiyecek. Kime çok verilmişse, ondan çok
istenecek. Kime çok şey emanet edilmişse, kendisinden daha fazlası
istenecektir.

<span id="an_12:49">12:49</span> ‹‹Ben dünyaya ateş yağdırmaya geldim.
Keşke bu ateş daha şimdiden alevlenmiş olsaydı!

<span id="an_12:50">12:50</span> Katlanmam gereken bir vaftiz var. Bu
vaftiz gerçekleşinceye dek nasıl da sıkıntı çekiyorum!

<span id="an_12:51">12:51</span> Yeryüzüne barış getirmeye mi geldiğimi
sanıyorsunuz? Size hayır diyorum, ayrılık getirmeye geldim.

<span id="an_12:52">12:52</span> Bundan böyle bir evde beş kişi, ikiye
karşı üç, üçe karşı iki bölünmüş olacak.

<span id="an_12:53">12:53</span> Baba oğluna karşı, oğul babasına karşı,
anne kızına karşı, kız annesine karşı, kaynana gelinine karşı, gelin
kaynanasına karşı olacaktır.››

<span id="an_12:54">12:54</span> İsa halka şunları da söyledi: ‹‹Batıda
bir bulutun yükseldiğini görünce siz hemen, ‹Sağanak geliyor›
diyorsunuz, ve öyle oluyor.

<span id="an_12:55">12:55</span> Rüzgarın güneyden estiğini görünce,
‹Çok sıcak olacak› diyorsunuz, ve öyle oluyor.

<span id="an_12:56">12:56</span> Sizi ikiyüzlüler! Yeryüzünün ve
gökyüzünün görünümünden bir anlam çıkarabiliyorsunuz da, şimdiki zamanın
anlamını nasıl oluyor da çıkaramıyorsunuz?

<span id="an_12:57">12:57</span> ‹‹Doğru olana neden kendiniz karar
vermiyorsunuz?

<span id="an_12:58">12:58</span> Sizden davacı olanla birlikte yargıca
giderken, yolda onunla anlaşmak için elinizden geleni yapın. Yoksa o
sizi yargıcın önüne sürükler, yargıç gardiyanın eline verir, gardiyan da
sizi hapse atar.

<span id="an_12:59">12:59</span> Size şunu söyleyeyim, borcunuzun son
kuruşunu ödemedikçe oradan asla çıkamazsınız.››

<span id="an_13:1">13:1</span> O sırada bazı kişiler gelip İsaya bir
haber getirdiler. Pilatusun nasıl bazı Celilelileri öldürüp kanlarını
kendi kestikleri kurbanların kanına kattığını anlattılar.

<span id="an_13:2">13:2</span> İsa onlara şöyle karşılık verdi: ‹‹Böyle
acı çeken bu Celilelilerin, bütün öbür Celilelilerden daha günahlı
olduğunu mu sanıyorsunuz?

<span id="an_13:3">13:3</span> Size hayır diyorum. Ama tövbe etmezseniz,
hepiniz böyle mahvolacaksınız.

<span id="an_13:4">13:4</span> Ya da, Şiloahtaki kule üzerlerine
yıkılınca ölen o on sekiz kişinin, Yeruşalimde yaşayan öbür insanların
hepsinden daha suçlu olduğunu mu sanıyorsunuz?

<span id="an_13:5">13:5</span> Size hayır diyorum. Ama tövbe etmezseniz,
hepiniz böyle mahvolacaksınız.››

<span id="an_13:6">13:6</span> İsa şu benzetmeyi anlattı: ‹‹Adamın
birinin bağında dikili bir incir ağacı vardı. Adam gelip ağaçta meyve
aradı, ama bulamadı.

<span id="an_13:7">13:7</span> Bağcıya, ‹Bak› dedi, ‹Ben üç yıldır gelip
bu incir ağacında meyve arıyorum, bulamıyorum. Onu kes. Toprağın
besinini neden boş yere tüketsin?›

<span id="an_13:8">13:8</span> ‹‹Bağcı, ‹Efendim› diye karşılık verdi,
‹Ağacı bir yıl daha bırak, bu arada ben çevresini kazıp gübreleyeyim.

<span id="an_13:9">13:9</span> Gelecek yıl meyve verirse, ne iyi;
vermezse, onu kesersin.› ››

<span id="an_13:10">13:10</span> Bir Şabat Günü İsa, havralardan birinde
öğretiyordu.

<span id="an_13:11">13:11</span> On sekiz yıldır içinde hastalık ruhu
bulunan bir kadın da oradaydı. İki büklüm olmuş, belini hiç
doğrultamıyordu.

<span id="an_13:12">13:12</span> İsa onu görünce yanına çağırdı.
‹‹Kadın›› dedi, ‹‹Hastalığından kurtuldun.››

<span id="an_13:13">13:13</span> Ellerini kadının üzerine koydu. Kadın
hemen doğruldu ve Tanrıyı yüceltmeye başladı.

<span id="an_13:14">13:14</span> İsanın hastayı Şabat Günü
iyileştirmesine kızan havra yöneticisi kalabalığa seslenerek, ‹‹Çalışmak
için altı gün vardır›› dedi. ‹‹O günler gelip iyileşin, Şabat Günü
değil.››

<span id="an_13:15">13:15</span> Rab ona şu karşılığı verdi: ‹‹Sizi
ikiyüzlüler! Her biriniz Şabat Günü kendi öküzünü ya da eşeğini
yemlikten çözüp suya götürmez mi?

<span id="an_13:16">13:16</span> Buna göre, Şeytanın on sekiz yıldır
bağlı tuttuğu, İbrahimin bir kızı olan bu kadının da Şabat Günü bu
bağdan çözülmesi gerekmez miydi?››

<span id="an_13:17">13:17</span> İsanın bu sözleri, kendisine karşı
gelenlerin hepsini utandırdı. Bütün kalabalık ise Onun yaptığı görkemli
işlerin tümünü sevinçle karşıladı.

<span id="an_13:18">13:18</span> Sonra İsa şunları söyledi: ‹‹Tanrının
Egemenliği neye benzer, onu neye benzeteyim?

<span id="an_13:19">13:19</span> Tanrının Egemenliği, bir adamın
bahçesine ektiği hardal tanesine benzer. Tane gelişip ağaç olur, kuşlar
dallarında barınır.››

<span id="an_13:20">13:20</span> İsa yine, ‹‹Tanrının Egemenliğini neye
benzeteyim?›› dedi.

<span id="an_13:21">13:21</span> ‹‹O, bir kadının üç ölçek una
karıştırdığı mayaya benzer. Sonunda bütün hamur kabarır.››

<span id="an_13:22">13:22</span> İsa köy kent dolaşarak öğretiyor,
Yeruşalime doğru ilerliyordu.

<span id="an_13:23">13:23</span> Biri Ona, ‹‹Ya Rab›› dedi,
‹‹Kurtulanların sayısı az mı olacak?›› İsa oradakilere şöyle dedi: ‹‹Dar
kapıdan girmeye gayret edin. Size şunu söyleyeyim, çok kişi içeri girmek
isteyecek, ama giremeyecek.

<span id="an_13:25">13:25</span> Ev sahibi kalkıp kapıyı kapattıktan
sonra dışarıda durup, ‹Ya Rab, kapıyı aç bize!› diyerek kapıyı vurmaya
başlayacaksınız. ‹‹O da size, ‹Kim olduğunuzu, nereden geldiğinizi
bilmiyorum› diye karşılık verecek.

<span id="an_13:26">13:26</span> ‹‹O zaman, ‹Biz senin önünde yiyip
içtik, sen de bizim sokaklarımızda öğrettin› demeye başlayacaksınız.

<span id="an_13:27">13:27</span> ‹‹O da size şöyle diyecek: ‹Kim
olduğunuzu, nereden geldiğinizi bilmiyorum. Çekilin önümden, ey kötülük
yapanlar!›

<span id="an_13:28">13:28</span> ‹‹İbrahimi, İshakı, Yakupu ve bütün
peygamberleri Tanrının Egemenliğinde, kendinizi ise dışarı atılmış
gördüğünüz zaman, aranızda ağlayış ve diş gıcırtısı olacaktır.

<span id="an_13:29">13:29</span> İnsanlar doğudan batıdan, kuzeyden
güneyden gelecek ve Tanrının Egemenliğinde sofraya oturacaklar.

<span id="an_13:30">13:30</span> Ve işte, sonuncu olan bazıları birinci,
birinci olan bazıları da sonuncu olacak.››

<span id="an_13:31">13:31</span> Tam o sırada bazı Ferisiler gelip
İsaya, ‹‹Buradan ayrılıp başka yere git. Hirodes seni öldürmek istiyor››
dediler.

<span id="an_13:32">13:32</span> İsa onlara şöyle dedi: ‹‹Gidin, o
tilkiye söyleyin, ‹Bugün ve yarın cinleri kovup hastaları
iyileştireceğim ve üçüncü gün hedefime ulaşacağım.›

<span id="an_13:33">13:33</span> Yine de bugün, yarın ve öbür gün yoluma
devam etmeliyim. Çünkü bir peygamberin Yeruşalimin dışında ölmesi
düşünülemez!

<span id="an_13:34">13:34</span> ‹‹Ey Yeruşalim! Peygamberleri öldüren,
kendisine gönderilenleri taşlayan Yeruşalim! Tavuğun civcivlerini
kanatları altına topladığı gibi ben de kaç kez senin çocuklarını
toplamak istedim, ama siz istemediniz.

<span id="an_13:35">13:35</span> Bakın, eviniz ıssız bırakılacak! Size
şunu söyleyeyim: ‹Rab'bin adıyla gelene övgüler olsun!› diyeceğiniz
zamana dek beni bir daha görmeyeceksiniz.››

<span id="an_14:1">14:1</span> Bir Şabat Günü İsa Ferisilerin ileri
gelenlerinden birinin evine yemek yemeye gitti. Herkes Onu dikkatle
gözlüyordu.

<span id="an_14:2">14:2</span> Önünde, vücudu su toplamış bir adam
vardı.

<span id="an_14:3">14:3</span> İsa, Kutsal Yasa uzmanlarına ve
Ferisilere, ‹‹Şabat Günü bir hastayı iyileştirmek Kutsal Yasaya uygun
mudur, değil midir?›› diye sordu.

<span id="an_14:4">14:4</span> Onlar ses çıkarmadılar. İsa adamı tutup
iyileştirdi, sonra eve gönderdi.

<span id="an_14:5">14:5</span> İsa onlara şöyle dedi: ‹‹Hanginiz oğlu ya
da öküzü Şabat Günü kuyuya düşer de hemen çıkarmaz?››

<span id="an_14:6">14:6</span> Onlar buna hiçbir karşılık veremediler.

<span id="an_14:7">14:7</span> Yemeğe çağrılanların başköşeleri
seçtiğini farkeden İsa, onlara şu benzetmeyi anlattı: ‹‹Biri seni düğüne
çağırdığı zaman başköşeye kurulma. Belki senden daha saygın birini de
çağırmıştır. İkinizi de çağıran gelip, ‹Yerini bu adama ver› diyebilir.
O zaman utançla kalkıp en arkaya geçersin.

<span id="an_14:10">14:10</span> Bir yere çağrıldığın zaman git, en
arkada otur. Öyle ki, seni çağıran gelince, ‹Arkadaşım, daha öne
buyurmaz mısın?› desin. O zaman seninle birlikte sofrada oturan herkesin
önünde onurlandırılmış olursun.

<span id="an_14:11">14:11</span> Kendini yücelten herkes alçaltılacak,
kendini alçaltan yüceltilecektir.››

<span id="an_14:12">14:12</span> İsa kendisini yemeğe çağırmış olana da
şöyle dedi: ‹‹Bir öğlen ya da akşam yemeği verdiğin zaman dostlarını,
kardeşlerini, akrabalarını ve zengin komşularını çağırma. Yoksa onlar da
seni çağırarak karşılık verirler.

<span id="an_14:13">14:13</span> Ama ziyafet verdiğin zaman yoksulları,
kötürümleri, sakatları, körleri çağır.

<span id="an_14:14">14:14</span> Böylece mutlu olursun. Çünkü bunlar
sana karşılık verecek durumda değildirler. Karşılığı sana, doğru kişiler
dirildiği zaman verilecektir.››

<span id="an_14:15">14:15</span> Sofrada oturanlardan biri bunu duyunca
İsaya, ‹‹Tanrının Egemenliğinde yemek yiyecek olana ne mutlu!›› dedi.

<span id="an_14:16">14:16</span> İsa ona şöyle dedi: ‹‹Adamın biri büyük
bir şölen hazırlayıp birçok konuk çağırdı.

<span id="an_14:17">14:17</span> Şölen saati gelince davetlilere,
‹Buyurun, her şey hazır› diye haber vermek üzere kölesini gönderdi.

<span id="an_14:18">14:18</span> ‹‹Ne var ki, hepsi anlaşmışçasına özür
dilemeye başladılar. Birincisi, ‹Bir tarla satın aldım, gidip görmek
zorundayım. Rica ederim, beni hoş gör› dedi.

<span id="an_14:19">14:19</span> ‹‹Bir başkası, ‹Beş çift öküz aldım,
onları denemeye gidiyorum. Rica ederim, beni hoş gör› dedi.

<span id="an_14:20">14:20</span> ‹‹Yine bir başkası, ‹Yeni evlendim, bu
nedenle gelemiyorum› dedi.

<span id="an_14:21">14:21</span> ‹‹Köle geri dönüp durumu efendisine
bildirdi. Bunun üzerine ev sahibi öfkelenerek kölesine, ‹Koş› dedi,
‹Kentin caddelerine, sokaklarına çık; yoksulları, kötürümleri, körleri,
sakatları buraya getir.›

<span id="an_14:22">14:22</span> ‹‹Köle, ‹Efendim, buyruğun yerine
getirilmiştir, ama daha yer var› dedi.

<span id="an_14:23">14:23</span> ‹‹Efendisi köleye, ‹Çıkıp yolları ve
çit boylarını dolaş, bulduklarını gelmeye zorla da evim dolsun› dedi.

<span id="an_14:24">14:24</span> ‹Size şunu söyleyeyim, ilk çağrılan o
adamlardan hiçbiri benim yemeğimden tatmayacaktır.› ››

<span id="an_14:25">14:25</span> Kalabalık halk toplulukları İsayla
birlikte yol alıyordu. İsa dönüp onlara şöyle dedi: ‹‹Biri bana gelip de
babasını, annesini, karısını, çocuklarını, kardeşlerini, hatta kendi
canını bile gözden çıkarmazsa, öğrencim olamaz.

<span id="an_14:27">14:27</span> Çarmıhını yüklenip ardımdan gelmeyen,
öğrencim olamaz.

<span id="an_14:28">14:28</span> ‹‹Aranızdan biri bir kule yapmak
isterse, bunu tamamlayacak kadar parası var mı yok mu diye önce oturup
yapacağı masrafı hesap etmez mi?

<span id="an_14:29">14:29</span> Çünkü temel atıp da işi bitiremezse,
durumu gören herkes, ‹Bu adam inşaata başladı, ama bitiremedi› diyerek
onunla eğlenmeye başlar.

<span id="an_14:31">14:31</span> ‹‹Ya da hangi kral başka bir kralla
savaşa gittiğinde, üzerine yirmi bin askerle yürüyen düşmana on bin
askerle karşı koyabilir miyim diye önce oturup bir değerlendirme yapmaz?

<span id="an_14:32">14:32</span> Eğer karşı koyamayacaksa, öbürü henüz
uzaktayken elçiler gönderip barış koşullarını ister.

<span id="an_14:33">14:33</span> Aynı şekilde sizden kim varını yoğunu
gözden çıkarmazsa, öğrencim olamaz.

<span id="an_14:34">14:34</span> ‹‹Tuz yararlıdır. Ama tuz tadını
yitirirse, bir daha nasıl o tadı kazanabilir?

<span id="an_14:35">14:35</span> Ne toprağa, ne de gübreye yarar; onu
çöpe atarlar. İşitecek kulağı olan işitsin.››

<span id="an_15:1">15:1</span> Bütün vergi görevlileriyle günahkârlar
İsayı dinlemek için Ona akın ediyordu.

<span id="an_15:2">15:2</span> Ferisilerle din bilginleri ise, ‹‹Bu adam
günahkârları kabul ediyor, onlarla birlikte yemek yiyor›› diye
söyleniyorlardı.

<span id="an_15:3">15:3</span> Bunun üzerine İsa onlara şu benzetmeyi
anlattı: ‹‹Sizlerden birinin yüz koyunu olsa ve bunlardan bir tanesini
kaybetse, doksan dokuzu bozkırda bırakarak kaybolanı bulana dek onun
ardına düşmez mi?

<span id="an_15:5">15:5</span> Onu bulunca da sevinç içinde omuzlarına
alır, evine döner; arkadaşlarını, komşularını çağırıp onlara, ‹Benimle
birlikte sevinin, kaybolan koyunumu buldum!› der.

<span id="an_15:7">15:7</span> Size şunu söyleyeyim, aynı şekilde gökte,
tövbe eden tek bir günahkâr için, tövbeyi gereksinmeyen doksan dokuz
doğru kişi için duyulandan daha büyük sevinç duyulacaktır.››

<span id="an_15:8">15:8</span> ‹‹Ya da on gümüş parası olan bir kadın
bunlardan bir tanesini kaybetse, kandil yakıp evi süpürerek parayı
bulana dek her tarafı dikkatle aramaz mı?

<span id="an_15:9">15:9</span> Parayı bulunca da arkadaşlarını,
komşularını çağırıp, ‹Benimle birlikte sevinin, kaybettiğim parayı
buldum!› der.

<span id="an_15:10">15:10</span> Size şunu söyleyeyim, aynı şekilde
Tanrının melekleri de tövbe eden bir tek günahkâr için sevinç
duyacaklar.››

<span id="an_15:11">15:11</span> İsa, ‹‹Bir adamın iki oğlu vardı››
dedi.

<span id="an_15:12">15:12</span> ‹‹Bunlardan küçüğü babasına, ‹Baba›
dedi, ‹Malından payıma düşeni ver bana.› Baba da servetini iki oğlu
arasında paylaştırdı.

<span id="an_15:13">15:13</span> ‹‹Bundan birkaç gün sonra küçük oğul
her şeyini toplayıp uzak bir ülkeye gitti. Orada sefahat içinde bir
yaşam sürerek varını yoğunu çarçur etti.

<span id="an_15:14">15:14</span> Delikanlı her şeyini harcadıktan sonra,
o ülkede şiddetli bir kıtlık baş gösterdi, o da yokluk çekmeye başladı.

<span id="an_15:15">15:15</span> Bunun üzerine gidip o ülkenin
vatandaşlarından birinin hizmetine girdi. Adam onu, domuz gütmek üzere
otlaklarına yolladı.

<span id="an_15:16">15:16</span> Delikanlı, domuzların yediği
keçiboynuzlarıyla karnını doyurmaya can atıyordu. Ama hiç kimse ona bir
şey vermedi.

<span id="an_15:17">15:17</span> ‹‹Aklı başına gelince şöyle dedi:
‹Babamın nice işçisinin fazlasıyla yiyeceği var, bense burada açlıktan
ölüyorum.

<span id="an_15:18">15:18</span> Kalkıp babamın yanına döneceğim, ona,
Baba diyeceğim, Tanrıya ve sana karşı günah işledim.

<span id="an_15:19">15:19</span> Ben artık senin oğlun olarak anılmaya
layık değilim. Beni işçilerinden biri gibi kabul et.›

<span id="an_15:20">15:20</span> ‹‹Böylece kalkıp babasının yanına
döndü. Kendisi daha uzaktayken babası onu gördü, ona acıdı, koşup
boynuna sarıldı ve onu öptü.

<span id="an_15:21">15:21</span> Oğlu ona, ‹Baba› dedi, ‹Tanrıya ve sana
karşı günah işledim. Ben artık senin oğlun olarak anılmaya layık
değilim.›

<span id="an_15:22">15:22</span> ‹‹Babası ise kölelerine, ‹Çabuk, en iyi
kaftanı getirip ona giydirin!› dedi. ‹Parmağına yüzük takın, ayaklarına
çarık giydirin!

<span id="an_15:23">15:23</span> Besili danayı getirip kesin, yiyelim,
eğlenelim.

<span id="an_15:24">15:24</span> Çünkü benim bu oğlum ölmüştü, yaşama
döndü; kaybolmuştu, bulundu.› Böylece eğlenmeye başladılar.

<span id="an_15:25">15:25</span> ‹‹Babanın büyük oğlu ise tarladaydı.
Gelip eve yaklaştığında çalgı ve oyun seslerini duydu.

<span id="an_15:26">15:26</span> Uşaklardan birini yanına çağırıp, ‹Ne
oluyor?› diye sordu.

<span id="an_15:27">15:27</span> ‹‹O da, ‹Kardeşin geldi, baban da ona
sağ salim kavuştuğu için besili danayı kesti› dedi.

<span id="an_15:28">15:28</span> ‹‹Büyük oğul öfkelendi, içeri girmek
istemedi. Babası dışarı çıkıp ona yalvardı. Ama o, babasına şöyle yanıt
verdi: ‹Bak, bunca yıl senin için köle gibi çalıştım, hiçbir zaman
buyruğundan çıkmadım. Ne var ki sen bana, arkadaşlarımla eğlenmem için
hiçbir zaman bir oğlak bile vermedin.

<span id="an_15:30">15:30</span> Oysa senin malını fahişelerle yiyen şu
oğlun eve dönünce, onun için besili danayı kestin.›

<span id="an_15:31">15:31</span> ‹‹Babası ona, ‹Oğlum, sen her zaman
yanımdasın, neyim varsa senindir› dedi.

<span id="an_15:32">15:32</span> ‹Ama sevinip eğlenmek gerekiyordu.
Çünkü bu kardeşin ölmüştü, yaşama döndü; kaybolmuştu, bulundu!› ››

<span id="an_16:1">16:1</span> İsa öğrencilerine şunları da anlattı:
‹‹Zengin bir adamın bir kâhyası vardı. Kâhya, efendisinin mallarını
çarçur ediyor diye efendisine ihbar edildi.

<span id="an_16:2">16:2</span> Efendisi kâhyayı çağırıp ona, ‹Nedir bu
senin hakkında duyduklarım? Kâhyalığının hesabını ver. Çünkü sen artık
kâhyalık edemezsin› dedi.

<span id="an_16:3">16:3</span> ‹‹Kâhya kendi kendine, ‹Ne yapacağım
ben?› dedi. ‹Efendim kâhyalığı elimden alıyor. Toprak kazmaya gücüm
yetmez, dilenmekten utanırım.

<span id="an_16:4">16:4</span> Kâhyalıktan kovulduğum zaman başkaları
beni evlerine kabul etsinler diye ne yapacağımı biliyorum.›

<span id="an_16:5">16:5</span> ‹‹Böylelikle efendisine borcu olanların
hepsini tek tek yanına çağırdı. Birincisine, ‹Efendime ne kadar borcun
var?› dedi.

<span id="an_16:6">16:6</span> ‹‹Adam, ‹Yüz ölçek zeytinyağı›
karşılığını verdi. ‹‹Kâhya ona, ‹Borç senedini al ve hemen otur, elli
ölçek diye yaz› dedi.

<span id="an_16:7">16:7</span> ‹‹Sonra bir başkasına, ‹Senin borcun ne
kadar?› dedi. ‹‹ ‹Yüz ölçek buğday› dedi öteki. ‹‹Ona da, ‹Borç senedini
al, seksen ölçek diye yaz› dedi.

<span id="an_16:8">16:8</span> ‹‹Efendisi, dürüst olmayan kâhyayı,
akıllıca davrandığı için övdü. Gerçekten bu çağın insanları, kendilerine
benzer kişilerle ilişkilerinde, ışıkta yürüyenlerden daha akıllı
oluyorlar.

<span id="an_16:9">16:9</span> Size şunu söyleyeyim, dünyanın aldatıcı
servetini kendinize dost edinmek için kullanın ki, bu servet yok olunca
sizi sonsuza dek kalacak konutlara kabul etsinler.››

<span id="an_16:10">16:10</span> ‹‹En küçük işte güvenilir olan kişi,
büyük işte de güvenilir olur. En küçük işte dürüst olmayan kişi, büyük
işte de dürüst olmaz.

<span id="an_16:11">16:11</span> Dünyanın aldatıcı serveti konusunda
güvenilir değilseniz, gerçek serveti size kim emanet eder?

<span id="an_16:12">16:12</span> Başkasının malı konusunda güvenilir
değilseniz, kendi malınız olmak üzere size kim bir şey verir?

<span id="an_16:13">16:13</span> ‹‹Hiçbir uşak iki efendiye kulluk
edemez. Ya birinden nefret edip öbürünü sever, ya da birine bağlanıp
öbürünü hor görür. Siz hem Tanrıya, hem paraya kulluk edemezsiniz.››

<span id="an_16:14">16:14</span> Parayı seven Ferisiler bütün bu sözleri
duyunca İsayla alay etmeye başladılar.

<span id="an_16:15">16:15</span> O da onlara şöyle dedi: ‹‹Siz insanlar
önünde kendinizi temize çıkarıyorsunuz, ama Tanrı yüreğinizi biliyor.
İnsanların gururlandıkları ne varsa, Tanrıya iğrenç gelir.

<span id="an_16:16">16:16</span> ‹‹Kutsal Yasa ve peygamberlerin devri
Yahyanın zamanına dek sürdü. O zamandan bu yana Tanrının Egemenliği
müjdeleniyor ve herkes oraya zorla girmeye çalışıyor.

<span id="an_16:17">16:17</span> Yerin ve göğün ortadan kalkması, Kutsal
Yasanın ufacık bir noktasının yok olmasından daha kolaydır.

<span id="an_16:18">16:18</span> ‹‹Karısını boşayıp başkasıyla evlenen
zina etmiş olur. Kocasından boşanmış bir kadınla evlenen de zina etmiş
olur.››

<span id="an_16:19">16:19</span> ‹‹Zengin bir adam vardı. Mor, ince
keten giysiler giyer, bolluk içinde her gün eğlenirdi.

<span id="an_16:20">16:20</span> Her tarafı yara içinde olan Lazar
adında yoksul bir adam bu zenginin kapısının önüne bırakılırdı; zenginin
sofrasından düşen kırıntılarla karnını doyurmaya can atardı. Bir yandan
da köpekler gelip onun yaralarını yalardı.

<span id="an_16:22">16:22</span> ‹‹Bir gün yoksul adam öldü, melekler
onu alıp İbrahimin yanına götürdüler. Sonra zengin adam da öldü ve
gömüldü.

<span id="an_16:23">16:23</span> Ölüler diyarında ıstırap çeken zengin
adam başını kaldırıp uzakta İbrahimi ve onun yanında Lazarı gördü.

<span id="an_16:24">16:24</span> ‹Ey babamız İbrahim, acı bana!› diye
seslendi. ‹Lazarı gönder de parmağının ucunu suya batırıp dilimi
serinletsin. Bu alevlerin içinde azap çekiyorum.›

<span id="an_16:25">16:25</span> ‹‹İbrahim, ‹Oğlum› dedi, ‹Yaşamın
boyunca senin iyilik payını, Lazarın da kötülük payını aldığını unutma.
Şimdiyse o burada teselli ediliyor, sen de azap çekiyorsun.

<span id="an_16:26">16:26</span> Üstelik, aramıza öyle bir uçurum kondu
ki, ne buradan size gelmek isteyenler gelebilir, ne de oradan kimse bize
gelebilir.›

<span id="an_16:27">16:27</span> ‹‹Zengin adam şöyle dedi: ‹Öyleyse
baba, sana rica ederim, Lazarı babamın evine gönder.

<span id="an_16:28">16:28</span> Çünkü beş kardeşim var. Lazar onları
uyarsın ki, onlar da bu ıstırap yerine düşmesinler.›

<span id="an_16:29">16:29</span> ‹‹İbrahim, ‹Onlarda Musanın ve
peygamberlerin sözleri var, onları dinlesinler› dedi.

<span id="an_16:30">16:30</span> ‹‹Zengin adam, ‹Hayır, İbrahim baba,
dinlemezler!› dedi. ‹Ancak ölüler arasından biri onlara giderse, tövbe
ederler.›

<span id="an_16:31">16:31</span> ‹‹İbrahim ona, ‹Eğer Musa ile
peygamberleri dinlemezlerse, ölüler arasından biri dirilse bile ikna
olmazlar› dedi.››

<span id="an_17:1">17:1</span> İsa öğrencilerine şöyle dedi: ‹‹İnsanı
günaha düşüren tuzakların olması kaçınılmazdır. Ama bu tuzaklara
aracılık eden kişinin vay haline!

<span id="an_17:2">17:2</span> Böyle bir kişi bu küçüklerden birini
günaha düşüreceğine, boynuna bir değirmen taşı geçirilip denize atılsa,
kendisi için daha iyi olur.

<span id="an_17:3">17:3</span> Yaşantınıza dikkat edin! Kardeşiniz günah
işlerse, onu azarlayın; tövbe ederse, bağışlayın.

<span id="an_17:4">17:4</span> Günde yedi kez size karşı günah işler ve
yedi kez size gelip, ‹Tövbe ediyorum› derse, onu bağışlayın.››

<span id="an_17:5">17:5</span> Elçiler Rabbe, ‹‹İmanımızı artır!››
dediler.

<span id="an_17:6">17:6</span> Rab şöyle dedi: ‹‹Bir hardal tanesi kadar
imanınız olsa, şu dut ağacına, ‹Kökünden sökül ve denizin içine dikil›
dersiniz, o da sözünüzü dinler.

<span id="an_17:7">17:7</span> ‹‹Hanginizin çift süren ya da çobanlık
eden bir kölesi olur da, tarladan dönüşünde ona, ‹Çabuk gel, sofraya
otur› der?

<span id="an_17:8">17:8</span> Tersine ona, ‹Yemeğimi hazırla, kuşağını
bağla, ben yiyip içerken bana hizmet et. Sonra sen yiyip içersin› demez
mi?

<span id="an_17:9">17:9</span> Verdiği buyrukları yerine getirdi diye
köleye teşekkür eder mi?

<span id="an_17:10">17:10</span> Siz de böylece, size verilen
buyrukların hepsini yerine getirdikten sonra, ‹Biz değersiz kullarız;
sadece yapmamız gerekeni yaptık› deyin.››

<span id="an_17:11">17:11</span> Yeruşalime doğru yoluna devam eden İsa,
Samiriye ile Celile arasındaki sınır bölgesinden geçiyordu.

<span id="an_17:12">17:12</span> Köyün birine girerken Onu cüzamlı on
adam karşıladı. Bunlar uzakta durarak, ‹‹İsa, Efendimiz, halimize acı!››
diye seslendiler.

<span id="an_17:14">17:14</span> İsa onları görünce, ‹‹Gidin, kâhinlere
görünün›› dedi. Adamlar yolda giderken cüzamdan temizlendiler.

<span id="an_17:15">17:15</span> Onlardan biri, iyileştiğini görünce
yüksek sesle Tanrıyı yücelterek geri döndü, yüzüstü İsanın ayaklarına
kapanıp Ona teşekkür etti. Bu adam Samiriyeliydi.

<span id="an_17:17">17:17</span> İsa, ‹‹İyileşenler on kişi değil
miydi?›› diye sordu. ‹‹Öbür dokuzu nerede?

<span id="an_17:18">17:18</span> Tanrıyı yüceltmek için bu yabancıdan
başka geri dönen olmadı mı?››

<span id="an_17:19">17:19</span> Sonra adama, ‹‹Ayağa kalk, git›› dedi.
‹‹İmanın seni kurtardı.››

<span id="an_17:20">17:20</span> Ferisiler İsaya, ‹‹Tanrının Egemenliği
ne zaman gelecek?›› diye sordular. İsa onlara şöyle yanıt verdi:
‹‹Tanrının Egemenliği göze görünür bir şekilde gelmez.

<span id="an_17:21">17:21</span> İnsanlar da, ‹İşte burada› ya da, ‹İşte
şurada› demeyecekler. Çünkü Tanrının Egemenliği içinizdedir.››

<span id="an_17:22">17:22</span> İsa öğrencilerine şöyle dedi: ‹‹Öyle
günler gelecek ki, İnsanoğlunun günlerinden birini görmeyi
özleyeceksiniz, ama görmeyeceksiniz.

<span id="an_17:23">17:23</span> İnsanlar size, ‹İşte orada›, ‹İşte
burada› diyecekler. Gitmeyin, onların arkasından koşmayın.

<span id="an_17:24">17:24</span> Şimşek çakıp göğü bir ucundan öbür
ucuna dek nasıl aydınlatırsa, İnsanoğlu kendi gününde öyle olacaktır.

<span id="an_17:25">17:25</span> Ama önce Onun çok acı çekmesi ve bu
kuşak tarafından reddedilmesi gerekir.

<span id="an_17:26">17:26</span> ‹‹Nuhun günlerinde nasıl olduysa,
İnsanoğlunun günlerinde de öyle olacak.

<span id="an_17:27">17:27</span> Nuhun gemiye bindiği güne dek insanlar
yiyip içiyor, evlenip evlendiriliyorlardı. Sonra tufan gelip hepsini yok
etti.

<span id="an_17:28">17:28</span> Lutun günlerinde de durum aynıydı.
İnsanlar yiyip içiyor, alıp satıyor, tohum ekiyor, ev yapıyorlardı.

<span id="an_17:29">17:29</span> Ama Lutun Sodomdan ayrıldığı gün gökten
ateşle kükürt yağdı ve hepsini yok etti.

<span id="an_17:30">17:30</span> ‹‹İnsanoğlunun ortaya çıkacağı gün
durum aynı olacaktır.

<span id="an_17:31">17:31</span> O gün damda olan, evdeki eşyalarını
almak için aşağı inmesin. Tarlada olan da geri dönmesin.

<span id="an_17:32">17:32</span> Lutun karısını hatırlayın!

<span id="an_17:33">17:33</span> Canını esirgemek isteyen onu yitirecek.
Canını yitiren ise onu yaşatacaktır.

<span id="an_17:34">17:34</span> Size şunu söyleyeyim, o gece aynı
yatakta olan iki kişiden biri alınacak, öbürü bırakılacak.

<span id="an_17:35">17:35</span> Birlikte buğday öğüten iki kadından
biri alınacak, öbürü bırakılacak.››

<span id="an_17:37">17:37</span> Onlar İsa'ya, ‹‹Bu olaylar nerede
olacak, Rab?›› diye sordular. O da onlara, ‹‹Leş neredeyse, akbabalar da
oraya üşüşecek›› dedi.

<span id="an_18:1">18:1</span> İsa öğrencilerine, hiç usanmadan, her
zaman dua etmeleri gerektiğini belirten şu benzetmeyi anlattı: ‹‹Kentin
birinde Tanrıdan korkmayan, insana saygı duymayan bir yargıç vardı.

<span id="an_18:3">18:3</span> Yine o kentte bir dul kadın vardı.
Yargıca sürekli gidip, ‹Davacı olduğum kişiden hakkımı al› diyordu.

<span id="an_18:4">18:4</span> ‹‹Yargıç bir süre ilgisiz kaldı. Ama
sonunda kendi kendine, ‹Ben her ne kadar Tanrıdan korkmaz, insana saygı
duymazsam da, bu dul kadın beni rahatsız ettiği için hakkını alacağım.
Yoksa sürekli gelip beni canımdan bezdirecek› dedi.››

<span id="an_18:6">18:6</span> Rab şöyle devam etti: ‹‹Adaletsiz
yargıcın ne söylediğini duydunuz.

<span id="an_18:7">18:7</span> Tanrı da, gece gündüz kendisine yakaran
seçilmişlerinin hakkını almayacak mı? Onları çok bekletecek mi?

<span id="an_18:8">18:8</span> Size şunu söyleyeyim, onların hakkını tez
alacaktır. Ama İnsanoğlu geldiği zaman acaba yeryüzünde iman bulacak
mı?››

<span id="an_18:9">18:9</span> Kendi doğruluklarına güvenip başkalarına
tepeden bakan bazı kişilere İsa şu benzetmeyi anlattı: ‹‹Biri Ferisi,
öbürü vergi görevlisi iki kişi dua etmek üzere tapınağa çıktı.

<span id="an_18:11">18:11</span> Ferisi ayakta kendi kendine şöyle dua
etti: ‹Tanrım, öbür insanlara -soygunculara, hak yiyenlere, zina
edenlere- ya da şu vergi görevlisine benzemediğim için sana şükrederim.

<span id="an_18:12">18:12</span> Haftada iki gün oruç tutuyor, bütün
kazancımın ondalığını veriyorum.›

<span id="an_18:13">18:13</span> ‹‹Vergi görevlisi ise uzakta durdu,
gözlerini göğe kaldırmak bile istemiyordu, ancak göğsünü döverek,
‹Tanrım, ben günahkâra merhamet et› diyordu.

<span id="an_18:14">18:14</span> ‹‹Size şunu söyleyeyim, Ferisi değil,
bu adam aklanmış olarak evine döndü. Çünkü kendini yücelten herkes
alçaltılacak, kendini alçaltan ise yüceltilecektir.››

<span id="an_18:15">18:15</span> Bazıları bebekleri bile İsaya
getiriyor, onlara dokunmasını istiyorlardı. Bunu gören öğrenciler onları
azarladılar.

<span id="an_18:16">18:16</span> Ama İsa çocukları yanına çağırarak,
‹‹Bırakın, çocuklar bana gelsin, onlara engel olmayın!›› dedi. ‹‹Çünkü
Tanrının Egemenliği böylelerinindir.

<span id="an_18:17">18:17</span> Size doğrusunu söyleyeyim, Tanrının
Egemenliğini bir çocuk gibi kabul etmeyen, bu egemenliğe asla giremez.››

<span id="an_18:18">18:18</span> İleri gelenlerden biri İsaya, ‹‹İyi
öğretmenim, sonsuz yaşama kavuşmak için ne yapmalıyım?›› diye sordu.

<span id="an_18:19">18:19</span> İsa, ‹‹Bana neden iyi diyorsun?›› dedi.
‹‹İyi olan yalnız biri var, O da Tanrıdır.

<span id="an_18:20">18:20</span> Onun buyruklarını biliyorsun: ‹Zina
etmeyeceksin, adam öldürmeyeceksin, çalmayacaksın, yalan yere tanıklık
etmeyeceksin, annene babana saygı göstereceksin.› ››

<span id="an_18:21">18:21</span> ‹‹Bunların hepsini gençliğimden beri
yerine getiriyorum›› dedi adam.

<span id="an_18:22">18:22</span> İsa bunu duyunca ona, ‹‹Hâlâ bir
eksiğin var›› dedi. ‹‹Neyin varsa hepsini sat, parasını yoksullara
dağıt; böylece göklerde hazinen olur. Sonra gel, beni izle.››

<span id="an_18:23">18:23</span> Adam bu sözleri duyunca çok üzüldü.
Çünkü son derece zengindi.

<span id="an_18:24">18:24</span> Onun üzüntüsünü gören İsa, ‹‹Varlıklı
kişilerin Tanrı Egemenliğine girmesi ne kadar güç!›› dedi.

<span id="an_18:25">18:25</span> ‹‹Nitekim devenin iğne deliğinden
geçmesi, zenginin Tanrı Egemenliğine girmesinden daha kolaydır.››

<span id="an_18:26">18:26</span> Bunu işitenler, ‹‹Öyleyse kim
kurtulabilir?›› dediler.

<span id="an_18:27">18:27</span> İsa, ‹‹İnsanlar için imkânsız olan,
Tanrı için mümkündür›› dedi.

<span id="an_18:28">18:28</span> Petrus, ‹‹Bak, biz her şeyimizi bırakıp
senin ardından geldik›› dedi.

<span id="an_18:29">18:29</span> İsa onlara şöyle dedi: ‹‹Size doğrusunu
söyleyeyim, Tanrının Egemenliği uğruna evini, karısını, kardeşlerini,
annesiyle babasını ya da çocuklarını bırakıp da bu çağda bunların kat
kat fazlasına ve gelecek çağda sonsuz yaşama kavuşmayacak hiç kimse
yoktur.››

<span id="an_18:31">18:31</span> İsa, Onikileri bir yana çekip onlara
şöyle dedi: ‹‹Şimdi Yeruşalime gidiyoruz. Peygamberlerin İnsanoğluyla
ilgili yazdıklarının tümü yerine gelecektir.

<span id="an_18:32">18:32</span> O, öteki uluslara teslim edilecek.
Onunla alay edecek, Ona hakaret edecekler; üzerine tükürecek ve Onu
kamçılayıp öldürecekler. Ne var ki O, üçüncü gün dirilecek.››

<span id="an_18:34">18:34</span> Öğrenciler bu sözlerden hiçbir şey
anlamadılar. Bu sözlerin anlamı onlardan gizlenmişti, anlatılanları
kavrayamıyorlardı.

<span id="an_18:35">18:35</span> İsa Erihaya yaklaşırken kör bir adam
yol kenarında oturmuş dileniyordu.

<span id="an_18:36">18:36</span> Adam oradan geçen kalabalığı duyunca,
‹‹Ne oluyor?›› diye sordu.

<span id="an_18:37">18:37</span> Ona, ‹‹Nasıralı İsa geçiyor›› dediler.

<span id="an_18:38">18:38</span> O da, ‹‹Ey Davut Oğlu İsa, halime
acı!›› diye bağırdı.

<span id="an_18:39">18:39</span> Önden gidenler onu azarlayarak
susturmak istedilerse de o, ‹‹Ey Davut Oğlu, halime acı!›› diyerek daha
çok bağırdı.

<span id="an_18:40">18:40</span> İsa durup adamın kendisine
getirilmesini buyurdu. Adam yaklaşınca İsa, ‹‹Senin için ne yapmamı
istiyorsun?›› diye sordu. O da, ‹‹Ya Rab, gözlerim görsün›› dedi.

<span id="an_18:42">18:42</span> İsa, ‹‹Gözlerin görsün›› dedi. ‹‹İmanın
seni kurtardı.››

<span id="an_18:43">18:43</span> Adam o anda yeniden görmeye başladı ve
Tanrı'yı yücelterek İsa'nın ardından gitti. Bunu gören bütün halk
Tanrı'ya övgüler sundu.

<span id="an_19:1">19:1</span> İsa Erihaya girdi. Kentin içinden
geçiyordu.

<span id="an_19:2">19:2</span> Orada vergi görevlilerinin başı olan,
Zakkay adında zengin bir adam vardı.

<span id="an_19:3">19:3</span> İsanın kim olduğunu görmek istiyor, ama
boyu kısa olduğu için kalabalıktan ötürü göremiyordu.

<span id="an_19:4">19:4</span> İsayı görebilmek için önden koşup bir
yabanıl incir ağacına tırmandı. Çünkü İsa oradan geçecekti.

<span id="an_19:5">19:5</span> İsa oraya varınca yukarı bakıp, ‹‹Zakkay,
çabuk aşağı in!›› dedi. ‹‹Bugün senin evinde kalmam gerekiyor.››

<span id="an_19:6">19:6</span> Zakkay hızla aşağı indi ve sevinç içinde
İsayı evine buyur etti.

<span id="an_19:7">19:7</span> Bunu görenlerin hepsi söylenmeye başladı:
‹‹Gidip günahkâr birine konuk oldu!›› dediler.

<span id="an_19:8">19:8</span> Zakkay ayağa kalkıp Rabbe şöyle dedi:
‹‹Ya Rab, işte malımın yarısını yoksullara veriyorum. Bir kimseden
haksızlıkla bir şey aldımsa, dört katını geri vereceğim.››

<span id="an_19:9">19:9</span> İsa dedi ki, ‹‹Bu ev bugün kurtuluşa
kavuştu. Çünkü bu adam da İbrahimin oğludur.

<span id="an_19:10">19:10</span> Nitekim İnsanoğlu, kaybolanı arayıp
kurtarmak için geldi.››

<span id="an_19:11">19:11</span> Oradakiler bu sözleri dinlerken İsa
konuşmasını bir benzetmeyle sürdürdü. Çünkü Yeruşalime yaklaşmıştı ve
onlar, Tanrının Egemenliğinin hemen ortaya çıkacağını sanıyorlardı.

<span id="an_19:12">19:12</span> Bu nedenle İsa şöyle dedi: ‹‹Soylu bir
adam, kral atanıp dönmek üzere uzak bir ülkeye gitti.

<span id="an_19:13">19:13</span> Gitmeden önce kölelerinden onunu
çağırıp onlara birer mina verdi. ‹Ben dönünceye dek bu paraları işletin›
dedi.

<span id="an_19:14">19:14</span> ‹‹Ne var ki, ülkesinin halkı adamdan
nefret ediyordu. Arkasından temsilciler göndererek, ‹Bu adamın üzerimize
kral olmasını istemiyoruz› diye haber ilettiler.

<span id="an_19:15">19:15</span> ‹‹Adam kral atanmış olarak geri
döndüğünde, parayı vermiş olduğu köleleri çağırtıp ne kazandıklarını
öğrenmek istedi.

<span id="an_19:16">19:16</span> Birincisi geldi, ‹Efendimiz› dedi,
‹Senin bir minan on mina daha kazandı.›

<span id="an_19:17">19:17</span> ‹‹Efendisi ona, ‹Aferin, iyi köle!›
dedi. ‹En küçük işte güvenilir olduğunu gösterdiğin için on kent
üzerinde yetkili olacaksın.›

<span id="an_19:18">19:18</span> ‹‹İkincisi gelip, ‹Efendimiz, senin bir
minan beş mina daha kazandı› dedi.

<span id="an_19:19">19:19</span> ‹‹Efendisi ona da, ‹Sen beş kent
üzerinde yetkili olacaksın› dedi.

<span id="an_19:20">19:20</span> ‹‹Başka biri geldi, ‹Efendimiz› dedi,
‹İşte senin minan! Onu bir mendile sarıp sakladım.

<span id="an_19:21">19:21</span> Çünkü senden korktum, sert adamsın;
kendinden koymadığını alır, ekmediğini biçersin.›

<span id="an_19:22">19:22</span> ‹‹Efendisi ona, ‹Ey kötü köle, seni
kendi ağzından çıkan sözle yargılayacağım› dedi. ‹Kendinden koymadığını
alan, ekmediğini biçen sert bir adam olduğumu bildiğine göre,

<span id="an_19:23">19:23</span> neden paramı faize vermedin? Ben de
geldiğimde onu faiziyle geri alırdım.›

<span id="an_19:24">19:24</span> ‹‹Sonra çevrede duranlara, ‹Elindeki
minayı alın, on minası olana verin› dedi.

<span id="an_19:25">19:25</span> ‹‹Ona, ‹Efendimiz› dediler, ‹Onun zaten
on minası var!›

<span id="an_19:26">19:26</span> ‹‹O da, ‹Size şunu söyleyeyim, kimde
varsa ona daha çok verilecek. Ama kimde yoksa, kendisinde olan da
elinden alınacak› dedi.

<span id="an_19:27">19:27</span> ‹Beni kral olarak istemeyen o
düşmanlarıma gelince, onları buraya getirin ve gözümün önünde kılıçtan
geçirin!› ››

<span id="an_19:28">19:28</span> İsa, bu sözleri söyledikten sonra önden
yürüyerek Yeruşalime doğru ilerledi.

<span id="an_19:29">19:29</span> Zeytin Dağının yamacındaki Beytfaci ile
Beytanyaya yaklaştığında iki öğrencisini önden gönderdi. Onlara,
‹‹Karşıdaki köye gidin›› dedi, ‹‹Köye girince, üzerine daha hiç kimsenin
binmediği, bağlı duran bir sıpa bulacaksınız. Onu çözüp bana getirin.

<span id="an_19:31">19:31</span> Biri size, ‹Onu niçin çözüyorsunuz?›
diye sorarsa, ‹Rabbin ona ihtiyacı var› dersiniz.››

<span id="an_19:32">19:32</span> Gönderilen öğrenciler gittiler, her
şeyi İsanın kendilerine anlattığı gibi buldular.

<span id="an_19:33">19:33</span> Sıpayı çözerlerken hayvanın sahipleri
onlara, ‹‹Sıpayı niye çözüyorsunuz?›› dediler.

<span id="an_19:34">19:34</span> Onlar da, ‹‹Rabbin ona ihtiyacı var››
karşılığını verdiler.

<span id="an_19:35">19:35</span> Sıpayı İsaya getirdiler, üzerine kendi
giysilerini atarak İsayı üstüne bindirdiler.

<span id="an_19:36">19:36</span> İsa ilerlerken halk, giysilerini yola
seriyordu.

<span id="an_19:37">19:37</span> İsa Zeytin Dağından aşağı inen yola
yaklaştığı sırada, öğrencilerinden oluşan kalabalığın tümü, görmüş
oldukları bütün mucizelerden ötürü, sevinç içinde yüksek sesle Tanrıyı
övmeye başladılar.

<span id="an_19:38">19:38</span> ‹‹Rabbin adıyla gelen Krala övgüler
olsun! Gökte esenlik, en yücelerde yücelik olsun!›› diyorlardı.

<span id="an_19:39">19:39</span> Kalabalığın içinden bazı Ferisiler Ona,
‹‹Öğretmen, öğrencilerini sustur!›› dediler.

<span id="an_19:40">19:40</span> İsa, ‹‹Size şunu söyleyeyim, bunlar
susacak olsa, taşlar bağıracaktır!›› diye karşılık verdi.

<span id="an_19:41">19:41</span> İsa Yeruşalime yaklaşıp kenti görünce
ağladı.

<span id="an_19:42">19:42</span> ‹‹Keşke bugün sen de esenliğe giden
yolu bilseydin›› dedi. ‹‹Ama şimdilik bu senin gözlerinden gizlendi.

<span id="an_19:43">19:43</span> Senin için öyle günler gelecek ki,
düşmanların seni setlerle çevirecek, kuşatıp her yandan sıkıştıracaklar.

<span id="an_19:44">19:44</span> Seni de, bağrındaki çocukları da yere
çalacaklar. Sende taş üstünde taş bırakmayacaklar. Çünkü Tanrının senin
yardımına geldiği zamanı farketmedin.››

<span id="an_19:45">19:45</span> Sonra İsa tapınağın avlusuna girerek
satıcıları dışarı kovmaya başladı.

<span id="an_19:46">19:46</span> Onlara, ‹‹ ‹Evim dua evi olacak› diye
yazılmıştır. Ama siz onu haydut inine çevirdiniz›› dedi.

<span id="an_19:47">19:47</span> İsa her gün tapınakta öğretiyordu.
Başkâhinler, din bilginleri ve halkın ileri gelenleri ise O'nu yok etmek
istiyor, ama bunu nasıl yapacaklarını bilemiyorlardı. Çünkü bütün halk
O'nu can kulağıyla dinliyordu.

<span id="an_20:1">20:1</span> O günlerden birinde, İsa tapınakta halka
öğretip Müjdeyi duyururken, başkâhinler ve din bilginleri, ileri
gelenlerle birlikte çıkageldiler.

<span id="an_20:2">20:2</span> Ona, ‹‹Söyle bize, bunları hangi yetkiyle
yapıyorsun? Bu yetkiyi sana kim verdi?›› diye sordular.

<span id="an_20:3">20:3</span> İsa onlara şu karşılığı verdi: ‹‹Ben de
size bir soru soracağım. Söyleyin bana, Yahyanın vaftiz etme yetkisi
Tanrıdan mıydı, insanlardan mı?››

<span id="an_20:5">20:5</span> Bunu aralarında şöyle tartıştılar: ‹‹
‹Tanrıdan› dersek, ‹Ona niçin inanmadınız?› diyecek.

<span id="an_20:6">20:6</span> Yok eğer ‹İnsanlardan› dersek, bütün halk
bizi taşa tutacak. Çünkü Yahyanın peygamber olduğuna inanmışlardır.››

<span id="an_20:7">20:7</span> Sonunda, ‹‹Nereden olduğunu bilmiyoruz››
yanıtını verdiler.

<span id="an_20:8">20:8</span> İsa da onlara, ‹‹Ben de size bunları
hangi yetkiyle yaptığımı söylemeyeceğim›› dedi.

<span id="an_20:9">20:9</span> İsa sözüne devam ederek halka şu
benzetmeyi anlattı: ‹‹Adamın biri bağ dikti, bunu bağcılara kiralayıp
uzun süre yolculuğa çıktı.

<span id="an_20:10">20:10</span> Mevsimi gelince, bağın ürününden payına
düşeni vermeleri için bağcılara bir köle yolladı. Ama bağcılar köleyi
dövüp eli boş gönderdiler.

<span id="an_20:11">20:11</span> Bağ sahibi başka bir köle daha yolladı.
Bağcılar onu da dövdüler, aşağılayıp eli boş gönderdiler.

<span id="an_20:12">20:12</span> Adam bir üçüncüsünü yolladı, bağcılar
onu da yaralayıp kovdular.

<span id="an_20:13">20:13</span> ‹‹Bağın sahibi, ‹Ne yapacağım?› dedi.
‹Sevgili oğlumu göndereyim. Belki onu sayarlar.›

<span id="an_20:14">20:14</span> ‹‹Ama bağcılar onu görünce aralarında
şöyle konuştular: ‹Mirasçı budur; onu öldürelim de miras bize kalsın.›

<span id="an_20:15">20:15</span> Böylece, onu bağdan dışarı atıp
öldürdüler. ‹‹Bu durumda bağın sahibi onlara ne yapacak?

<span id="an_20:16">20:16</span> Gelip o bağcıları yok edecek, bağı da
başkalarına verecek.›› Halk bunu duyunca, ‹‹Tanrı korusun!›› dedi.

<span id="an_20:17">20:17</span> İsa gözlerinin içine bakarak şöyle
dedi: ‹‹Öyleyse Kutsal Yazılardaki şu sözün anlamı nedir? ‹Yapıcıların
reddettiği taş, İşte köşenin baş taşı oldu.›

<span id="an_20:18">20:18</span> O taşın üzerine düşen herkes paramparça
olacak, taş da kimin üzerine düşerse onu ezip toz edecek.››

<span id="an_20:19">20:19</span> İsanın bu benzetmeyi kendilerine karşı
anlattığını farkeden din bilginleriyle başkâhinler Onu o anda yakalamak
istediler, ama halkın tepkisinden korktular.

<span id="an_20:20">20:20</span> İsayı dikkatle gözlüyorlardı. Ona,
kendilerine dürüst süsü veren muhbirler gönderdiler. Onu, söyleyeceği
bir sözle tuzağa düşürmek ve böylelikle valinin yetki ve yargısına
teslim etmek istiyorlardı.

<span id="an_20:21">20:21</span> Muhbirler Ona, ‹‹Öğretmenimiz, senin
doğru olanı söyleyip öğrettiğini, insanlar arasında ayrım yapmaksızın
Tanrı yolunu dürüstçe öğrettiğini biliyoruz. Sezara vergi vermemiz
Kutsal Yasaya uygun mu, değil mi?›› diye sordular.

<span id="an_20:23">20:23</span> Onların hilesini anlayan İsa, ‹‹Bana
bir dinar gösterin›› dedi. ‹‹Üzerindeki resim ve yazı kimin?››
‹‹Sezarın›› dediler.

<span id="an_20:25">20:25</span> O da, ‹‹Öyleyse Sezarın hakkını Sezara,
Tanrının hakkını Tanrıya verin›› dedi.

<span id="an_20:26">20:26</span> İsayı, halkın önünde söylediği sözlerle
tuzağa düşüremediler. Verdiği yanıta şaşarak susup kaldılar.

<span id="an_20:27">20:27</span> Ölümden sonra dirilişi yadsıyan
Sadukilerden bazıları İsaya gelip şunu sordular: ‹‹Öğretmenimiz, Musa
yazılarında bize şöyle buyurmuştur: ‹Eğer bir adamın evli kardeşi
çocuksuz ölürse, adam ölenin karısını alıp soyunu sürdürsün.›

<span id="an_20:29">20:29</span> Yedi kardeş vardı. Birincisi kendine
bir eş aldı, ama çocuksuz öldü.

<span id="an_20:30">20:30</span> İkincisi de, üçüncüsü de kadını aldı;
böylece kardeşlerin yedisi de çocuk bırakmadan öldü.

<span id="an_20:32">20:32</span> Son olarak kadın da öldü.

<span id="an_20:33">20:33</span> Buna göre, diriliş günü kadın bunlardan
hangisinin karısı olacak? Çünkü yedisi de onunla evlendi.››

<span id="an_20:34">20:34</span> İsa onlara şöyle dedi: ‹‹Bu çağın
insanları evlenip evlendirilirler.

<span id="an_20:35">20:35</span> Ama gelecek çağa ve ölülerin dirilişine
erişmeye layık görülenler ne evlenir, ne evlendirilir.

<span id="an_20:36">20:36</span> Bir daha ölmeleri de söz konusu
değildir. Çünkü meleklere benzerler ve dirilişin çocukları olarak
Tanrının çocuklarıdırlar.

<span id="an_20:37">20:37</span> Musa bile alevlenen çalıyla ilgili
bölümde Rab için, ‹İbrahimin Tanrısı, İshakın Tanrısı ve Yakupun
Tanrısı› deyimini kullanarak ölülerin dirileceğine işaret etmişti.

<span id="an_20:38">20:38</span> Tanrı ölülerin değil, dirilerin
Tanrısıdır. Çünkü Ona göre bütün insanlar yaşamaktadır.››

<span id="an_20:39">20:39</span> Artık Ona başka soru sormaya cesaret
edemeyen din bilginlerinden bazıları, ‹‹Öğretmenimiz, güzel konuştun››
dediler.

<span id="an_20:41">20:41</span> İsa onlara şöyle dedi: ‹‹Nasıl oluyor
da, ‹Mesih Davutun Oğludur› diyorlar?

<span id="an_20:42">20:42</span> Çünkü Davutun kendisi Mezmurlar
Kitabında şöyle diyor: ‹Rab Rabbime dedi ki, Ben düşmanlarını
Ayaklarının altına serinceye dek Sağımda otur.›

<span id="an_20:44">20:44</span> Davut Ondan ‹Rab› diye söz ettiğine
göre, O nasıl Davutun Oğlu olur?››

<span id="an_20:45">20:45</span> Bütün halk dinlerken İsa öğrencilerine
şöyle dedi: ‹‹Uzun kaftanlar içinde dolaşmaktan hoşlanan, meydanlarda
selamlanmaya, havralarda en seçkin yerlere, şölenlerde başköşelere
kurulmaya bayılan din bilginlerinden sakının.

<span id="an_20:47">20:47</span> Dul kadınların malını mülkünü sömüren,
gösteriş için uzun uzun dua eden bu kişilerin cezası daha ağır
olacaktır.››

<span id="an_21:1">21:1</span> İsa başını kaldırdı ve bağış toplanan
yerde bağışlarını bırakan zenginleri gördü.

<span id="an_21:2">21:2</span> Yoksul bir dul kadının oraya iki bakır
para attığını görünce, ‹‹Size gerçeği söyleyeyim›› dedi, ‹‹Bu yoksul dul
kadın herkesten daha çok verdi.

<span id="an_21:4">21:4</span> Çünkü bunların hepsi kutuya,
zenginliklerinden artanı attılar. Bu kadın ise yoksulluğuna karşın,
geçinmek için elinde ne varsa hepsini verdi.››

<span id="an_21:5">21:5</span> Bazı kişiler tapınağın nasıl güzel taşlar
ve adaklarla süslenmiş olduğundan söz edince İsa, ‹‹Burada
gördüklerinize gelince, öyle günler gelecek ki, taş üstünde taş
kalmayacak, hepsi yıkılacak!›› dedi.

<span id="an_21:7">21:7</span> Onlar da, ‹‹Peki, öğretmenimiz, bu
dediklerin ne zaman olacak? Bunların gerçekleşmek üzere olduğunu
gösteren belirti ne olacak?›› diye sordular.

<span id="an_21:8">21:8</span> İsa, ‹‹Sakın sizi saptırmasınlar›› dedi.
‹‹Birçokları, ‹Ben Oyum› ve ‹Zaman yaklaştı› diyerek benim adımla
gelecekler. Onların ardından gitmeyin.

<span id="an_21:9">21:9</span> Savaş ve isyan haberleri duyunca
telaşlanmayın. Önce bunların olması gerek, ama son hemen gelmeyecek.››

<span id="an_21:10">21:10</span> Sonra onlara şöyle dedi: ‹‹Ulus ulusa,
devlet devlete savaş açacak.

<span id="an_21:11">21:11</span> Şiddetli depremler, yer yer kıtlıklar
ve salgın hastalıklar, korkunç olaylar ve gökte olağanüstü belirtiler
olacak.

<span id="an_21:12">21:12</span> ‹‹Ama bütün bu olaylardan önce sizi
yakalayıp zulmedecekler. Sizi havralara teslim edecek, zindanlara
atacaklar. Benim adımdan ötürü kralların, valilerin önüne
çıkarılacaksınız.

<span id="an_21:13">21:13</span> Bu size tanıklık etme fırsatı olacak.

<span id="an_21:14">21:14</span> Buna göre kendinizi nasıl
savunacağınızı önceden düşünmemekte kararlı olun.

<span id="an_21:15">21:15</span> Çünkü ben size öyle bir konuşma
yeteneği, öyle bir bilgelik vereceğim ki, size karşı çıkanların hiçbiri
buna karşı direnemeyecek, bir şey diyemeyecek.

<span id="an_21:16">21:16</span> Anne babanız, kardeşleriniz, akraba ve
dostlarınız bile sizi ele verecek ve bazılarınızı öldürtecekler.

<span id="an_21:17">21:17</span> Benim adımdan ötürü herkes sizden
nefret edecek.

<span id="an_21:18">21:18</span> Ne var ki, başınızdaki saçlardan bir
tel bile yok olmayacaktır.

<span id="an_21:19">21:19</span> Dayanmakla canlarınızı kazanacaksınız.

<span id="an_21:20">21:20</span> ‹‹Yeruşalimin ordular tarafından
kuşatıldığını görünce bilin ki, kentin yıkılacağı zaman yaklaşmıştır.

<span id="an_21:21">21:21</span> O zaman Yahudiyede bulunanlar dağlara
kaçsın, kentte olanlar dışarı çıksın, kırdakiler kente dönmesin.

<span id="an_21:22">21:22</span> Çünkü o günler, yazılmış olanların
tümünün gerçekleşeceği ceza günleridir.

<span id="an_21:23">21:23</span> O günlerde gebe olan, çocuk emziren
kadınların vay haline! Çünkü ülke büyük sıkıntıya düşecek ve bu halk
gazaba uğrayacaktır.

<span id="an_21:24">21:24</span> Kılıçtan geçirilecek, tutsak olarak
bütün uluslar arasına sürülecekler. Yeruşalim, öteki ulusların dönemleri
tamamlanıncaya dek onların ayakları altında çiğnenecektir.

<span id="an_21:25">21:25</span> ‹‹Güneşte, ayda ve yıldızlarda
belirtiler görülecek. Yeryüzünde uluslar denizin ve dalgaların
uğultusundan şaşkına dönecek, dehşete düşecekler.

<span id="an_21:26">21:26</span> Dünyanın üzerine gelecek felaketleri
bekleyen insanlar korkudan bayılacak. Çünkü göksel güçler sarsılacak.

<span id="an_21:27">21:27</span> O zaman İnsanoğlunun bulut içinde büyük
güç ve görkemle geldiğini görecekler.

<span id="an_21:28">21:28</span> Bu olaylar gerçekleşmeye başlayınca
doğrulun ve başlarınızı kaldırın. Çünkü kurtuluşunuz yakın demektir.››

<span id="an_21:29">21:29</span> İsa onlara şu benzetmeyi anlattı:
‹‹İncir ağacına ya da herhangi bir ağaca bakın.

<span id="an_21:30">21:30</span> Bunların yapraklandığını gördüğünüz
zaman yaz mevsiminin yakın olduğunu kendiliğinizden anlarsınız.

<span id="an_21:31">21:31</span> Aynı şekilde, bu olayların
gerçekleştiğini gördüğünüzde bilin ki, Tanrının Egemenliği yakındır.

<span id="an_21:32">21:32</span> Size doğrusunu söyleyeyim, bütün bunlar
olmadan, bu kuşak ortadan kalkmayacak.

<span id="an_21:33">21:33</span> Yer ve gök ortadan kalkacak, ama benim
sözlerim asla ortadan kalkmayacaktır.

<span id="an_21:34">21:34</span> ‹‹Kendinize dikkat edin! Yürekleriniz
sefahat, sarhoşluk ve bu yaşamın kaygılarıyla ağırlaşmasın. O gün,
üzerinize bir tuzak gibi aniden inmesin. Çünkü o gün bütün yeryüzünde
yaşayan herkesin üzerine gelecektir.

<span id="an_21:36">21:36</span> Her an uyanık kalın, gerçekleşmek üzere
olan bütün bu olaylardan kurtulabilmek ve İnsanoğlunun önünde durabilmek
için dua edin.››

<span id="an_21:37">21:37</span> İsa gündüz tapınakta öğretiyor,
geceleri ise kentten dışarı çıkıp Zeytin Dağında sabahlıyordu.

<span id="an_21:38">21:38</span> Sabah erkenden bütün halk O'nu
tapınakta dinlemek için O'na akın ediyordu.

<span id="an_22:1">22:1</span> Fısıh denilen Mayasız Ekmek Bayramı
yaklaşmıştı.

<span id="an_22:2">22:2</span> Başkâhinlerle din bilginleri İsayı
ortadan kaldırmak için bir yol arıyor, ama halktan korkuyorlardı.

<span id="an_22:3">22:3</span> Şeytan, Onikilerden biri olup İskariot
diye adlandırılan Yahudanın yüreğine girdi.

<span id="an_22:4">22:4</span> Yahuda gitti, başkâhinler ve tapınak
koruyucularının komutanlarıyla İsayı nasıl ele verebileceğini görüştü.

<span id="an_22:5">22:5</span> Onlar buna sevindiler ve kendisine para
vermeye razı oldular.

<span id="an_22:6">22:6</span> Bunu kabul eden Yahuda, kalabalığın
olmadığı bir zamanda İsayı ele vermek için fırsat kollamaya başladı.

<span id="an_22:7">22:7</span> Fısıh kurbanının kesilmesi gereken
Mayasız Ekmek Günü geldi.

<span id="an_22:8">22:8</span> İsa, Petrusla Yuhannayı, ‹‹Gidin, Fısıh
yemeğini yiyebilmemiz için hazırlık yapın›› diyerek önden gönderdi.

<span id="an_22:9">22:9</span> Ona, ‹‹Nerede hazırlık yapmamızı
istersin?›› diye sordular.

<span id="an_22:10">22:10</span> İsa onlara, ‹‹Bakın›› dedi, ‹‹Kente
girdiğinizde karşınıza su testisi taşıyan bir adam çıkacak. Adamı,
gideceği eve kadar izleyin ve evin sahibine şöyle deyin: ‹Öğretmen,
öğrencilerimle birlikte Fısıh yemeğini yiyeceğim konuk odası nerede?
diye soruyor.›

<span id="an_22:12">22:12</span> Ev sahibi size üst katta, döşenmiş
büyük bir oda gösterecek. Orada hazırlık yapın.››

<span id="an_22:13">22:13</span> Onlar da gittiler, her şeyi İsanın
kendilerine söylediği gibi buldular ve Fısıh yemeği için hazırlık
yaptılar.

<span id="an_22:14">22:14</span> Yemek saati gelince İsa, elçileriyle
birlikte sofraya oturdu ve onlara şöyle dedi: ‹‹Ben acı çekmeden önce bu
Fısıh yemeğini sizinle birlikte yemeyi çok arzulamıştım.

<span id="an_22:16">22:16</span> Size şunu söyleyeyim, Fısıh yemeğini,
Tanrının Egemenliğinde yetkinliğe erişeceği zamana dek, bir daha
yemeyeceğim.››

<span id="an_22:17">22:17</span> Sonra kâseyi alarak şükretti ve, ‹‹Bunu
alın, aranızda paylaşın›› dedi.

<span id="an_22:18">22:18</span> ‹‹Size şunu söyleyeyim, Tanrının
Egemenliği gelene dek, asmanın ürününden bir daha içmeyeceğim.››

<span id="an_22:19">22:19</span> Sonra eline ekmek aldı, şükredip ekmeği
böldü ve onlara verdi. ‹‹Bu sizin uğrunuza feda edilen bedenimdir. Beni
anmak için böyle yapın›› dedi.

<span id="an_22:20">22:20</span> Aynı şekilde, yemekten sonra kâseyi
alıp şöyle dedi: ‹‹Bu kâse, sizin uğrunuza akıtılan kanımla gerçekleşen
yeni antlaşmadır.

<span id="an_22:21">22:21</span> Ama bana ihanet edecek kişinin eli şu
anda benimkiyle birlikte sofradadır.

<span id="an_22:22">22:22</span> İnsanoğlu, belirlenmiş olan yoldan
gidiyor. Ama Ona ihanet eden adamın vay haline!››

<span id="an_22:23">22:23</span> Elçiler, aralarında bunu kimin
yapabileceğini tartışmaya başladılar.

<span id="an_22:24">22:24</span> Ayrıca aralarında hangisinin en üstün
sayılacağı konusunda bir çekişme oldu.

<span id="an_22:25">22:25</span> İsa onlara, ‹‹Ulusların kralları, kendi
uluslarına egemen kesilirler. İleri gelenleri de kendilerine iyiliksever
unvanını yakıştırırlar›› dedi.

<span id="an_22:26">22:26</span> ‹‹Ama siz böyle olmayacaksınız.
Aranızda en büyük olan, en küçük gibi olsun; yöneten, hizmet eden gibi
olsun.

<span id="an_22:27">22:27</span> Hangisi daha büyük, sofrada oturan mı,
hizmet eden mi? Sofrada oturan değil mi? Oysa ben aranızda hizmet eden
biri gibi oldum.

<span id="an_22:28">22:28</span> Denendiğim zamanlar benimle birlikte
dayanmış olanlar sizlersiniz.

<span id="an_22:29">22:29</span> Babam bana nasıl bir egemenlik
verdiyse, ben de size bir egemenlik veriyorum.

<span id="an_22:30">22:30</span> Öyle ki, egemenliğimde benim soframda
yiyip içesiniz ve tahtta oturarak İsrailin on iki oymağını
yargılayasınız.

<span id="an_22:31">22:31</span> ‹‹Simun, Simun, Şeytan sizleri buğday
gibi kalburdan geçirmek için izin almıştır.

<span id="an_22:32">22:32</span> Ama ben, imanını yitirmeyesin diye
senin için dua ettim. Geri döndüğün zaman kardeşlerini güçlendir.››

<span id="an_22:33">22:33</span> Simun İsaya, ‹‹Ya Rab, ben seninle
birlikte zindana da, ölüme de gitmeye hazırım›› dedi.

<span id="an_22:34">22:34</span> İsa, ‹‹Sana şunu söyleyeyim, Petrus, bu
gece horoz ötmeden beni tanıdığını üç kez inkâr edeceksin›› dedi.

<span id="an_22:35">22:35</span> Sonra İsa onlara, ‹‹Ben sizi kesesiz,
torbasız ve çarıksız gönderdiğim zaman, herhangi bir eksiğiniz oldu
mu?›› diye sordu. ‹‹Hiçbir eksiğimiz olmadı›› dediler.

<span id="an_22:36">22:36</span> O da onlara, ‹‹Şimdi ise kesesi olan
da, torbası olan da yanına alsın›› dedi. ‹‹Kılıcı olmayan, abasını satıp
bir kılıç alsın.

<span id="an_22:37">22:37</span> Size şunu söyleyeyim, yazılmış olan şu
sözün yaşamımda yerine gelmesi gerekiyor: ‹O, suçlularla bir sayıldı.›
Gerçekten de benimle ilgili yazılmış olanlar yerine gelmektedir.››

<span id="an_22:38">22:38</span> ‹‹Ya Rab, işte burada iki kılıç var››
dediler. O da onlara, ‹‹Yeter!›› dedi.

<span id="an_22:39">22:39</span> İsa dışarı çıktı, her zamanki gibi
Zeytin Dağına gitti. Öğrenciler de Onun ardından gittiler.

<span id="an_22:40">22:40</span> Oraya varınca İsa onlara, ‹‹Dua edin ki
ayartılmayasınız›› dedi.

<span id="an_22:41">22:41</span> Onlardan bir taş atımı kadar uzaklaştı
ve diz çökerek şöyle dua etti: ‹‹Baba, senin isteğine uygunsa, bu kâseyi
benden uzaklaştır. Yine de benim değil, senin istediğin olsun.››

<span id="an_22:43">22:43</span> Gökten bir melek İsaya görünerek Onu
güçlendirdi.

<span id="an_22:44">22:44</span> Derin bir acı içinde olan İsa daha
hararetle dua etti. Teri, toprağa düşen kan damlalarını andırıyordu.

<span id="an_22:45">22:45</span> İsa duadan kalkıp öğrencilerin yanına
dönünce onları üzüntüden uyumuş buldu.

<span id="an_22:46">22:46</span> Onlara, ‹‹Niçin uyuyorsunuz?›› dedi.
‹‹Kalkıp dua edin ki ayartılmayasınız.››

<span id="an_22:47">22:47</span> İsa daha konuşurken bir kalabalık
çıkageldi. Onikilerden biri, Yahuda adındaki kişi, kalabalığa öncülük
ediyordu. İsayı öpmek üzere yaklaşınca İsa, ‹‹Yahuda›› dedi,
‹‹İnsanoğluna bir öpücükle mi ihanet ediyorsun?››

<span id="an_22:49">22:49</span> İsanın çevresindekiler olacakları
anlayınca, ‹‹Ya Rab, kılıçla vuralım mı?›› dediler.

<span id="an_22:50">22:50</span> İçlerinden biri başkâhinin kölesine
vurarak sağ kulağını uçurdu.

<span id="an_22:51">22:51</span> Ama İsa, ‹‹Bırakın, yeter!›› dedi,
sonra kölenin kulağına dokunarak onu iyileştirdi.

<span id="an_22:52">22:52</span> İsa, üzerine yürüyen başkâhinlere,
tapınak koruyucularının komutanlarına ve ileri gelenlere şöyle dedi:
‹‹Niçin bir haydutmuşum gibi kılıç ve sopalarla geldiniz?

<span id="an_22:53">22:53</span> Her gün tapınakta sizinle birlikteydim,
bana el sürmediniz. Ama bu saat sizindir, karanlığın egemen olduğu
saattir.››

<span id="an_22:54">22:54</span> İsayı tutukladılar, alıp başkâhinin
evine götürdüler. Petrus onları uzaktan izliyordu.

<span id="an_22:55">22:55</span> Avlunun ortasında ateş yakıp çevresinde
oturduklarında Petrus da gelip onlarla birlikte oturdu.

<span id="an_22:56">22:56</span> Bir hizmetçi kız ateşin ışığında oturan
Petrusu gördü. Onu dikkatle süzerek, ‹‹Bu da Onunla birlikteydi›› dedi.

<span id="an_22:57">22:57</span> Ama Petrus, ‹‹Ben Onu tanımıyorum,
kadın!›› diye inkâr etti.

<span id="an_22:58">22:58</span> Biraz sonra onu gören başka biri, ‹‹Sen
de onlardansın›› dedi. Petrus, ‹‹Değilim, arkadaş!›› dedi.

<span id="an_22:59">22:59</span> Yaklaşık bir saat sonra yine bir
başkası ısrarla, ‹‹Gerçekten bu da Onunla birlikteydi›› dedi. ‹‹Çünkü
Celilelidir.››

<span id="an_22:60">22:60</span> Petrus, ‹‹Sen ne diyorsun be adam,
anlamıyorum!›› dedi. Tam o anda, Petrus daha konuşurken horoz öttü.

<span id="an_22:61">22:61</span> Rab arkasına dönüp Petrusa baktı. O
zaman Petrus, Rabbin kendisine, ‹‹Bu gece horoz ötmeden beni üç kez
inkâr edeceksin›› dediğini hatırladı ve dışarı çıkıp acı acı ağladı.

<span id="an_22:63">22:63</span> İsayı göz altında tutan adamlar Onunla
alay ediyor, Onu dövüyorlardı.

<span id="an_22:64">22:64</span> Gözlerini bağlayıp, ‹‹Peygamberliğini
göster bakalım, sana vuran kim?›› diye soruyorlardı.

<span id="an_22:65">22:65</span> Kendisine daha bir sürü küfür
yağdırdılar.

<span id="an_22:66">22:66</span> Gün doğunca halkın ileri gelenleri,
başkâhinler ve din bilginleri toplandılar. İsa, bunlardan oluşan Yüksek
Kurulun önüne çıkarıldı.

<span id="an_22:67">22:67</span> Ona, ‹‹Sen Mesih isen, söyle bize››
dediler. İsa onlara şöyle dedi: ‹‹Size söylesem, inanmazsınız.

<span id="an_22:68">22:68</span> Size soru sorsam, yanıt vermezsiniz.

<span id="an_22:69">22:69</span> Ne var ki, bundan böyle İnsanoğlu,
kudretli Tanrının sağında oturacaktır.››

<span id="an_22:70">22:70</span> Onların hepsi, ‹‹Yani, sen Tanrının
Oğlu musun?›› diye sordular. O da onlara, ‹‹Söylediğiniz gibi, ben
Oyum›› dedi.

<span id="an_22:71">22:71</span> ‹‹Artık tanıklığa ne ihtiyacımız var?››
dediler. ‹‹İşte kendi ağzından duyduk!››

<span id="an_23:1">23:1</span> Sonra bütün kurul üyeleri kalkıp İsayı
Pilatusa götürdüler.

<span id="an_23:2">23:2</span> Onu şöyle suçlamaya başladılar: ‹‹Bu
adamın ulusumuzu yoldan saptırdığını gördük. Sezara vergi ödenmesine
engel oluyor, kendisinin de Mesih, yani bir kral olduğunu söylüyor.››

<span id="an_23:3">23:3</span> Pilatus İsaya, ‹‹Sen Yahudilerin Kralı
mısın?›› diye sordu. İsa, ‹‹Söylediğin gibidir›› yanıtını verdi.

<span id="an_23:4">23:4</span> Pilatus, başkâhinlerle halka, ‹‹Bu adamda
hiçbir suç görmüyorum›› dedi.

<span id="an_23:5">23:5</span> Ama onlar üstelediler: ‹‹Yahudiyenin her
tarafında öğretisini yayarak halkı kışkırtıyor; Celileden başlayıp ta
buraya kadar geldi›› dediler.

<span id="an_23:6">23:6</span> Pilatus bunu duyunca, ‹‹Bu adam Celileli
mi?›› diye sordu.

<span id="an_23:7">23:7</span> İsanın, Hirodesin yönetimindeki bölgeden
geldiğini öğrenince, kendisini o sırada Yeruşalimde bulunan Hirodese
gönderdi.

<span id="an_23:8">23:8</span> Hirodes İsayı görünce çok sevindi. Ona
ilişkin haberleri duyduğu için çoktandır Onu görmek istiyor,
gerçekleştireceği bir belirtiye tanık olmayı umuyordu.

<span id="an_23:9">23:9</span> Ona birçok soru sordu, ama O hiç karşılık
vermedi.

<span id="an_23:10">23:10</span> Orada duran başkâhinlerle din
bilginleri, İsayı ağır bir dille suçladılar.

<span id="an_23:11">23:11</span> Hirodes de askerleriyle birlikte Onu
aşağılayıp alay etti. Ona gösterişli bir kaftan giydirip Pilatusa geri
gönderdi.

<span id="an_23:12">23:12</span> Bu olaydan önce birbirine düşman olan
Hirodesle Pilatus, o gün dost oldular.

<span id="an_23:13">23:13</span> Pilatus, başkâhinleri, yöneticileri ve
halkı toplayarak onlara, ‹‹Siz bu adamı bana, halkı saptırıyor diye
getirdiniz›› dedi. ‹‹Oysa ben bu adamı sizin önünüzde sorguya çektim ve
kendisinde öne sürdüğünüz suçlardan hiçbirini bulmadım.

<span id="an_23:15">23:15</span> Hirodes de bulmamış olmalı ki, Onu bize
geri gönderdi. Görüyorsunuz, ölüm cezasını gerektiren hiçbir şey
yapmadı.

<span id="an_23:16">23:16</span> Bu nedenle ben Onu dövdürüp
salıvereceğim.››

<span id="an_23:18">23:18</span> Ama onlar hep bir ağızdan, ‹‹Yok et bu
adamı, bize Barabbayı salıver!›› diye bağırdılar.

<span id="an_23:19">23:19</span> Barabba, kentte çıkan bir ayaklanmaya
katılmaktan ve adam öldürmekten hapse atılmıştı.

<span id="an_23:20">23:20</span> İsayı salıvermek isteyen Pilatus onlara
yeniden seslendi.

<span id="an_23:21">23:21</span> Onlar ise, ‹‹Onu çarmıha ger, çarmıha
ger!›› diye bağrışıp durdular.

<span id="an_23:22">23:22</span> Pilatus üçüncü kez, ‹‹Bu adam ne
kötülük yaptı ki?›› dedi. ‹‹Ölüm cezasını gerektirecek hiçbir suç
bulmadım Onda. Bu nedenle Onu dövdürüp salıvereceğim.››

<span id="an_23:23">23:23</span> Ne var ki onlar, yüksek sesle
bağrışarak İsanın çarmıha gerilmesi için direttiler. Sonunda bağırışları
baskın çıktı ve Pilatus, onların isteğinin yerine getirilmesine karar
verdi.

<span id="an_23:25">23:25</span> İstedikleri kişiyi, ayaklanmaya
katılmak ve adam öldürmekten hapse atılan kişiyi salıverdi. İsayı ise
onların isteğine bıraktı.

<span id="an_23:26">23:26</span> Askerler İsayı götürürken, kırdan
gelmekte olan Simun adında Kireneli bir adamı yakaladılar, çarmıhı
sırtına yükleyip İsanın arkasından yürüttüler.

<span id="an_23:27">23:27</span> Büyük bir halk topluluğu da İsanın
ardından gidiyordu. Aralarında İsa için dövünüp ağıt yakan kadınlar
vardı.

<span id="an_23:28">23:28</span> İsa bu kadınlara dönerek, ‹‹Ey
Yeruşalim kızları, benim için ağlamayın›› dedi. ‹‹Kendiniz ve
çocuklarınız için ağlayın.

<span id="an_23:29">23:29</span> Çünkü öyle günler gelecek ki, ‹Kısır
kadınlara, hiç doğurmamış rahimlere, emzirmemiş memelere ne mutlu!›
diyecekler.

<span id="an_23:30">23:30</span> O zaman dağlara, ‹Üzerimize düşün!› ve
tepelere, ‹Bizi örtün!› diyecekler.

<span id="an_23:31">23:31</span> Çünkü yaş ağaca böyle yaparlarsa,
kuruya neler olacaktır?››

<span id="an_23:32">23:32</span> İsayla birlikte idam edilmek üzere
ayrıca iki suçlu da götürülüyordu.

<span id="an_23:33">23:33</span> Kafatası denilen yere vardıklarında
İsayı, biri sağında öbürü solunda olmak üzere, iki suçluyla birlikte
çarmıha gerdiler.

<span id="an_23:34">23:34</span> İsa, ‹‹Baba, onları bağışla›› dedi.
‹‹Çünkü ne yaptıklarını bilmiyorlar.›› Onun giysilerini aralarında
paylaşmak için kura çektiler.

<span id="an_23:35">23:35</span> Halk orada durmuş, olanları
seyrediyordu. Yöneticiler İsayla alay ederek, ‹‹Başkalarını kurtardı;
eğer Tanrının Mesihi, Tanrının seçtiği O ise, kendini de kurtarsın››
diyorlardı.

<span id="an_23:36">23:36</span> Askerler de yaklaşıp İsayla eğlendiler.
Ona ekşi şarap sunarak, ‹‹Sen Yahudilerin Kralıysan, kurtar kendini!››
dediler.

<span id="an_23:38">23:38</span> Başının üzerinde şu yafta vardı:

<span id="an_23:39">23:39</span> Çarmıha asılan suçlulardan biri, ‹‹Sen
Mesih değil misin? Haydi, kendini de bizi de kurtar!›› diye küfür etti.

<span id="an_23:40">23:40</span> Ne var ki, öbür suçlu onu azarladı.
‹‹Sende Tanrı korkusu da mı yok?›› diye karşılık verdi. ‹‹Sen de aynı
cezayı çekiyorsun.

<span id="an_23:41">23:41</span> Nitekim biz haklı olarak
cezalandırılıyor, yaptıklarımızın karşılığını alıyoruz. Oysa bu adam
hiçbir kötülük yapmadı.››

<span id="an_23:42">23:42</span> Sonra, ‹‹Ey İsa, kendi egemenliğine
girdiğinde beni an›› dedi.

<span id="an_23:43">23:43</span> İsa ona, ‹‹Sana doğrusunu söyleyeyim,
sen bugün benimle birlikte cennette olacaksın›› dedi.

<span id="an_23:44">23:44</span> Öğleyin on iki sularında güneş karardı,
üçe kadar bütün ülkenin üzerine karanlık çöktü. Tapınaktaki perde
ortasından yırtıldı.

<span id="an_23:46">23:46</span> İsa yüksek sesle, ‹‹Baba, ruhumu
ellerine bırakıyorum!›› diye seslendi. Bunu söyledikten sonra son
nefesini verdi.

<span id="an_23:47">23:47</span> Olanları gören yüzbaşı, ‹‹Bu adam
gerçekten doğru biriydi›› diyerek Tanrıyı yüceltmeye başladı.

<span id="an_23:48">23:48</span> Olayı seyretmek için biriken halkın
tümü olup bitenleri görünce göğüslerini döve döve geri döndüler.

<span id="an_23:49">23:49</span> Ama İsanın bütün tanıdıkları ve
Celileden Onun ardından gelen kadınlar uzakta durmuş, olanları
seyrediyorlardı.

<span id="an_23:50">23:50</span> Yüksek Kurul üyelerinden Yusuf adında
iyi ve doğru bir adam vardı.

<span id="an_23:51">23:51</span> Bir Yahudi kenti olan Aramatyadan olup
Tanrının Egemenliğini umutla bekleyen Yusuf, Kurulun kararını ve
eylemini onaylamamıştı.

<span id="an_23:52">23:52</span> Pilatusa gidip İsanın cesedini istedi.

<span id="an_23:53">23:53</span> Cesedi çarmıhtan indirip keten beze
sardı, hiç kimsenin konulmadığı, kayaya oyulmuş bir mezara yatırdı.

<span id="an_23:54">23:54</span> Hazırlık Günüydü ve Şabat Günü başlamak
üzereydi.

<span id="an_23:55">23:55</span> İsayla birlikte Celileden gelen
kadınlar da Yusufun ardından giderek mezarı ve İsanın cesedinin oraya
nasıl konulduğunu gördüler.

<span id="an_23:56">23:56</span> Evlerine dönerek baharat ve güzel
kokulu yağlar hazırladılar. Ama Şabat Günü, Tanrı'nın buyruğu uyarınca
dinlendiler.

<span id="an_24:1">24:1</span> Kadınlar haftanın ilk günü, sabah çok
erkenden, hazırlamış oldukları baharatı alıp mezara gittiler.

<span id="an_24:2">24:2</span> Taşı mezarın girişinden yuvarlanmış
buldular.

<span id="an_24:3">24:3</span> Ama içeri girince Rab İsanın cesedini
bulamadılar.

<span id="an_24:4">24:4</span> Onlar bu durum karşısında şaşırıp
kalmışken, şimşek gibi parıldayan giysilere bürünmüş iki kişi yanlarında
belirdi.

<span id="an_24:5">24:5</span> Korkuya kapılan kadınlar başlarını yere
eğdiler. Adamlar ise onlara, ‹‹Diri olanı neden ölüler arasında
arıyorsunuz?›› dediler.

<span id="an_24:6">24:6</span> ‹‹O burada yok, dirildi. Daha
Celiledeyken size söylediğini anımsayın.

<span id="an_24:7">24:7</span> İnsanoğlunun günahlı insanların eline
verilmesi, çarmıha gerilmesi ve üçüncü gün dirilmesi gerektiğini
bildirmişti.››

<span id="an_24:8">24:8</span> O zaman İsanın sözlerini anımsadılar.

<span id="an_24:9">24:9</span> Mezardan dönen kadınlar bütün bunları
Onbirlere ve ötekilerin hepsine bildirdiler.

<span id="an_24:10">24:10</span> Bunları elçilere anlatanlar, Mecdelli
Meryem, Yohanna, Yakupun annesi Meryem ve bunlarla birlikte bulunan öbür
kadınlardı.

<span id="an_24:11">24:11</span> Ne var ki, bu sözler elçilere saçma
geldi ve kadınlara inanmadılar.

<span id="an_24:12">24:12</span> Yine de, Petrus kalkıp mezara koştu.
Eğilip içeri baktığında keten bezlerden başka bir şey görmedi. Olay
karşısında şaşkına dönmüş bir halde oradan uzaklaştı.

<span id="an_24:13">24:13</span> Aynı gün öğrencilerden ikisi,
Yeruşalimden altmış ok atımı uzaklıkta bulunan ve Emmaus denilen bir
köye gitmekteydiler.

<span id="an_24:14">24:14</span> Bütün bu olup bitenleri kendi
aralarında konuşuyorlardı.

<span id="an_24:15">24:15</span> Bunları konuşup tartışırlarken İsa
yanlarına geldi ve onlarla birlikte yürümeye başladı.

<span id="an_24:16">24:16</span> Ama onların gözleri Onu tanıma gücünden
yoksun bırakılmıştı.

<span id="an_24:17">24:17</span> İsa, ‹‹Yolda birbirinizle ne tartışıp
duruyorsunuz?›› dedi. Üzgün bir halde, oldukları yerde durdular.

<span id="an_24:18">24:18</span> Bunlardan adı Kleopas olan Ona,
‹‹Yeruşalimde bulunup da bu günlerde orada olup bitenleri bilmeyen tek
yabancı sen misin?›› diye karşılık verdi.

<span id="an_24:19">24:19</span> İsa onlara, ‹‹Hangi olup bitenleri?››
dedi. Ona, ‹‹Nasıralı İsayla ilgili olayları›› dediler. ‹‹O adam,
Tanrının ve bütün halkın önünde gerek söz, gerek eylemde güçlü bir
peygamberdi.

<span id="an_24:20">24:20</span> Başkâhinlerle yöneticilerimiz Onu, ölüm
cezasına çarptırmak için valiye teslim ederek çarmıha gerdirdiler; oysa
biz Onun, İsraili kurtaracak kişi olduğunu ummuştuk. Dahası var, bu
olaylar olalı üç gün oldu ve aramızdan bazı kadınlar bizi şaşkına
çevirdiler. Bu sabah erkenden mezara gittiklerinde, Onun cesedini
bulamamışlar. Sonra geldiler, bir görümde, İsanın yaşamakta olduğunu
bildiren melekler gördüklerini söylediler.

<span id="an_24:24">24:24</span> Bizimle birlikte olanlardan bazıları
mezara gitmiş ve durumu, tam kadınların anlatmış olduğu gibi bulmuşlar.
Ama Onu görmemişler.››

<span id="an_24:25">24:25</span> İsa onlara, ‹‹Sizi akılsızlar!
Peygamberlerin bütün söylediklerine inanmakta ağır davranan kişiler!

<span id="an_24:26">24:26</span> Mesihin bu acıları çekmesi ve
yüceliğine kavuşması gerekli değil miydi?›› dedi.

<span id="an_24:27">24:27</span> Sonra Musanın ve bütün peygamberlerin
yazılarından başlayarak, Kutsal Yazıların hepsinde kendisiyle ilgili
olanları onlara açıkladı.

<span id="an_24:28">24:28</span> Gitmekte oldukları köye yaklaştıkları
sırada İsa, yoluna devam edecekmiş gibi davrandı. Ama onlar, ‹‹Bizimle
kal. Neredeyse akşam olacak, gün batmak üzere›› diyerek Onu zorladılar.
Böylece İsa onlarla birlikte kalmak üzere içeri girdi.

<span id="an_24:30">24:30</span> Onlarla sofrada otururken İsa ekmek
aldı, şükretti ve ekmeği bölüp onlara verdi.

<span id="an_24:31">24:31</span> O zaman onların gözleri açıldı ve
kendisini tanıdılar. İsa ise gözlerinin önünden kayboldu.

<span id="an_24:32">24:32</span> Onlar birbirine, ‹‹Yolda kendisi
bizimle konuşurken ve Kutsal Yazıları bize açıklarken yüreklerimiz nasıl
da sevinçle çarpıyordu, değil mi?›› dediler.

<span id="an_24:33">24:33</span> Kalkıp hemen Yeruşalime döndüler.
Onbirleri ve onlarla birlikte olanları toplanmış buldular.

<span id="an_24:34">24:34</span> Bunlar, ‹‹Rab gerçekten dirildi, Simuna
görünmüş!›› diyorlardı.

<span id="an_24:35">24:35</span> Kendileri de yolda olup bitenleri ve
ekmeği böldüğü zaman İsayı nasıl tanıdıklarını anlattılar.

<span id="an_24:36">24:36</span> Bunları anlatırlarken İsa gelip
aralarında durdu. Onlara, ‹‹Size esenlik olsun!›› dedi.

<span id="an_24:37">24:37</span> Ürktüler, bir hayalet gördüklerini
sanarak korkuya kapıldılar.

<span id="an_24:38">24:38</span> İsa onlara, ‹‹Neden telaşlanıyorsunuz?
Neden kuşkular doğuyor içinizde?›› dedi.

<span id="an_24:39">24:39</span> ‹‹Ellerime, ayaklarıma bakın; işte
benim! Dokunun da görün. Hayaletin eti kemiği olmaz, ama görüyorsunuz,
benim var.››

<span id="an_24:40">24:40</span> Bunu söyledikten sonra onlara ellerini
ve ayaklarını gösterdi.

<span id="an_24:41">24:41</span> Sevinçten hâlâ inanamayan, şaşkınlık
içindeki öğrencilerine, ‹‹Sizde yiyecek bir şey var mı?›› diye sordu.

<span id="an_24:42">24:42</span> Kendisine bir parça kızarmış balık
verdiler.

<span id="an_24:43">24:43</span> İsa onu alıp gözlerinin önünde yedi.

<span id="an_24:44">24:44</span> Sonra onlara şöyle dedi: ‹‹Daha
sizlerle birlikteyken, ‹Musanın Yasasında, peygamberlerin yazılarında ve
Mezmurlarda benimle ilgili yazılmış olanların tümünün gerçekleşmesi
gerektir› demiştim.››

<span id="an_24:45">24:45</span> Bundan sonra Kutsal Yazıları
anlayabilmeleri için zihinlerini açtı.

<span id="an_24:46">24:46</span> Onlara dedi ki, ‹‹Şöyle yazılmıştır:
Mesih acı çekecek ve üçüncü gün ölümden dirilecek; günahların
bağışlanması için tövbe çağrısı da Yeruşalimden başlayarak bütün
uluslara Onun adıyla duyurulacak.

<span id="an_24:48">24:48</span> Sizler bu olayların tanıklarısınız.

<span id="an_24:49">24:49</span> Ben de Babamın vaat ettiğini size
göndereceğim. Ama siz, yücelerden gelecek güçle kuşanıncaya dek kentte
kalın.››

<span id="an_24:50">24:50</span> İsa onları kentin dışına, Beytanyanın
yakınlarına kadar götürdü. Ellerini kaldırarak onları kutsadı.

<span id="an_24:51">24:51</span> Ve onları kutsarken yanlarından
ayrıldı, göğe alındı.

<span id="an_24:52">24:52</span> Öğrencileri Ona tapındılar ve büyük
sevinç içinde Yeruşalime döndüler.

<span id="an_24:53">24:53</span> Sürekli tapınakta bulunuyor, Tanrı'yı
övüyorlardı.

------------------------------------------------------------------------

[Next: John](joh.md)
