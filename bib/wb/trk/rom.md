[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](act)  [Next](co1) 

------------------------------------------------------------------------

### Turkish Bible: Romans

<span id="an_1:1">1:1</span> İsa Mesihin kulu, Tanrının Müjdesini yaymak
üzere seçilip elçi olmaya çağrılan ben Pavlustan selam!

<span id="an_1:2">1:2</span> Tanrı, Oğlu Rabbimiz İsa Mesihle ilgili bu
Müjdeyi peygamberleri aracılığıyla Kutsal Yazılarda önceden vaat etti.
Rabbimiz İsa Mesih beden açısından Davutun soyundandır; kutsallık ruhu
açısından ise ölümden dirilmekle Tanrının Oğlu olduğu kudretle ilan
edildi.

<span id="an_1:5">1:5</span> Her ulustan insanın iman edip söz
dinlemesini sağlamak için Mesih aracılığıyla ve Onun adı uğruna Tanrı
lütfuna ve elçilik görevine sahip olduk.

<span id="an_1:6">1:6</span> İsa Mesihin çağrılmışları olan sizler de bu
uluslardansınız.

<span id="an_1:7">1:7</span> Tanrının Romada bulunan, kutsal olmaya
çağrılan bütün sevdiklerine, Babamız Tanrıdan ve Rab İsa Mesihten size
lütuf ve esenlik olsun.

<span id="an_1:8">1:8</span> İlkin hepiniz için İsa Mesih aracılığıyla
Tanrıma şükrediyorum. Çünkü imanınız bütün dünyada duyuruluyor.

<span id="an_1:9">1:9</span> Oğlunun Müjdesini yaymakta bütün varlığımla
kulluk ettiğim Tanrı, sizi durmadan, her zaman dualarımda andığıma
tanıktır. Tanrının isteğiyle sonunda bir yol bulup yanınıza gelmek için
dua ediyorum.

<span id="an_1:11">1:11</span> Çünkü ruhça pekişmeniz için size ruhsal
bir armağan ulaştırmak üzere sizi görmeyi çok istiyorum.

<span id="an_1:12">1:12</span> Yani, ben aranızdayken karşılıklı olarak
birbirimizin imanıyla cesaret buluruz demek istiyorum.

<span id="an_1:13">1:13</span> Kardeşler, öteki uluslar arasında olduğu
gibi, çalışmalarımın sizin aranızda da ürün vermesi için yanınıza
gelmeyi birçok kez amaçladığımı, ama şimdiye dek hep engellendiğimi
bilmenizi istiyorum.

<span id="an_1:14">1:14</span> Greklere ve Grek olmayanlara, bilgelere
ve bilgisizlere karşı sorumluluğum var.

<span id="an_1:15">1:15</span> Bu nedenle Romada bulunan sizlere de
Müjdeyi elimden geldiğince bildirmek için sabırsızlanıyorum.

<span id="an_1:16">1:16</span> Çünkü Müjdeden utanmıyorum. Müjde iman
eden herkesin -önce Yahudilerin, sonra Yahudi olmayanların- kurtuluşu
için Tanrı gücüdür.

<span id="an_1:17">1:17</span> Tanrının insanı akladığı, Müjdede
açıklanır. Aklanma yalnız imanla olur. Yazılmış olduğu gibi, ‹‹İmanla
aklanan yaşayacaktır.››

<span id="an_1:18">1:18</span> Haksızlıkla gerçeğe engel olan insanların
bütün tanrısızlığına ve haksızlığına karşı Tanrının gazabı gökten açıkça
gösterilmektedir.

<span id="an_1:19">1:19</span> Çünkü Tanrıya ilişkin bilinen ne varsa,
gözlerinin önündedir; Tanrı hepsini gözlerinin önüne sermiştir.

<span id="an_1:20">1:20</span> Tanrının görünmeyen nitelikleri -sonsuz
gücü ve Tanrılığı- dünya yaratılalı beri Onun yaptıklarıyla
anlaşılmakta, açıkça görülmektedir. Bu nedenle özürleri yoktur.

<span id="an_1:21">1:21</span> Tanrıyı bildikleri halde Onu Tanrı olarak
yüceltmediler, Ona şükretmediler. Tersine, düşüncelerinde budalalığa
düştüler; anlayışsız yüreklerini karanlık bürüdü.

<span id="an_1:22">1:22</span> Akıllı olduklarını ileri sürerken akılsız
olup çıktılar.

<span id="an_1:23">1:23</span> Ölümsüz Tanrının yüceliği yerine ölümlü
insana, kuşlara, dört ayaklılara, sürüngenlere benzeyen putları
yeğlediler.

<span id="an_1:24">1:24</span> Bu yüzden Tanrı, birbirlerinin
bedenlerini aşağılasınlar diye, onları yüreklerinin tutkuları içinde
ahlaksızlığa teslim etti.

<span id="an_1:25">1:25</span> Tanrıyla ilgili gerçeğin yerine yalanı
koydular. Yaradanın yerine yaratığa tapıp kulluk ettiler. Oysa Tanrı
sonsuza dek övülmeye layıktır! Amin.

<span id="an_1:26">1:26</span> İşte böylece Tanrı onları utanç verici
tutkulara teslim etti. Kadınları bile doğal ilişki yerine doğal olmayanı
yeğlediler.

<span id="an_1:27">1:27</span> Aynı şekilde erkekler de kadınla doğal
ilişkilerini bırakıp birbirleri için şehvetle yanıp tutuştular. Erkekler
erkeklerle utanç verici ilişkilere girdiler ve kendi bedenlerinde
sapıklıklarına yaraşan karşılığı aldılar.

<span id="an_1:28">1:28</span> Tanrıyı tanımakta yarar görmedikleri için
Tanrı onları yararsız düşüncelere, yakışıksız davranışlara teslim etti.

<span id="an_1:29">1:29</span> Her türlü haksızlık, kötülük, açgözlülük
ve kinle doldular. Kıskançlık, öldürme hırsı, çekişme, hile, kötü
niyetle doludurlar.

<span id="an_1:30">1:30</span> Dedikoducu, yerici, Tanrıdan nefret eden,
küstah, kibirli, övüngen, kötülük üreten, anne baba sözü dinlemeyen,
anlayışsız, sözünde durmaz, sevgiden yoksun, acımasız insanlardır.

<span id="an_1:32">1:32</span> Böyle davrananların ölümü hak ettiğine
ilişkin Tanrı buyruğunu bildikleri halde, bunları yalnız yapmakla
kalmaz, yapanları da onaylarlar.

<span id="an_2:1">2:1</span> Bu nedenle sen, ey başkasını yargılayan
insan, kim olursan ol, özrün yoktur. Başkasını yargıladığın konuda
kendini mahkûm ediyorsun. Çünkü ey yargılayan sen, aynı şeyleri
yapıyorsun.

<span id="an_2:2">2:2</span> Böyle davrananları Tanrının haklı olarak
yargıladığını biliriz.

<span id="an_2:3">2:3</span> Bu gibi şeyleri yapanları yargılayan, ama
aynısını yapan ey insan, Tanrının yargısından kaçabileceğini mi
sanıyorsun?

<span id="an_2:4">2:4</span> Tanrının sınırsız iyiliğini, hoşgörüsünü,
sabrını hor mu görüyorsun? Onun iyiliğinin seni tövbeye yönelttiğini
bilmiyor musun?

<span id="an_2:5">2:5</span> İnatçılığın ve tövbesiz yüreğin yüzünden
Tanrının adil yargısının açıklanacağı gazap günü için kendine karşı
gazap biriktiriyorsun.

<span id="an_2:6">2:6</span> Tanrı ‹‹herkese, yaptıklarının karşılığını
verecektir.››

<span id="an_2:7">2:7</span> Sürekli iyilik ederek yücelik, saygınlık,
ölümsüzlük arayanlara sonsuz yaşam verecek.

<span id="an_2:8">2:8</span> Bencillerin, gerçeğe uymayıp haksızlık
peşinden gidenlerin üzerineyse gazap ve öfke yağdıracak.

<span id="an_2:9">2:9</span> Kötülük eden herkese -önce Yahudiye, sonra
Yahudi olmayana- sıkıntı ve elem verecek; iyilik eden herkese -yine önce
Yahudiye, sonra Yahudi olmayana- yücelik, saygınlık, esenlik verecektir.

<span id="an_2:11">2:11</span> Çünkü Tanrı insanlar arasında ayrım
yapmaz.

<span id="an_2:12">2:12</span> Kutsal Yasayı bilmeden günah işleyenler
Yasa olmadan da mahvolacaklar. Yasayı bilerek günah işleyenlerse Yasayla
yargılanacaklar.

<span id="an_2:13">2:13</span> Çünkü Tanrı katında aklanacak olanlar
Yasayı işitenler değil, yerine getirenlerdir.

<span id="an_2:14">2:14</span> Kutsal Yasadan yoksun uluslar Yasanın
gereklerini kendiliklerinden yaptıkça, Yasadan habersiz olsalar bile
kendi yasalarını koymuş olurlar.

<span id="an_2:15">2:15</span> Böylelikle Kutsal Yasanın
gerektirdiklerinin yüreklerinde yazılı olduğunu gösterirler. Vicdanları
buna tanıklık eder. Düşünceleriyse onları ya suçlar ya da savunur.

<span id="an_2:16">2:16</span> Yaydığım Müjdeye göre Tanrının, insanları
gizlice yaptıkları şeylerden ötürü İsa Mesih aracılığıyla yargılayacağı
gün böyle olacaktır.

<span id="an_2:17">2:17</span> Ya sen? Kendine Yahudi diyor, Kutsal
Yasaya dayanıp Tanrıyla övünüyorsun.

<span id="an_2:18">2:18</span> Tanrının isteğini biliyorsun. En üstün
değerleri ayırt etmeyi Yasadan öğrenmişsin.

<span id="an_2:19">2:19</span> Kutsal Yasada bilginin ve gerçeğin özüne
kavuşmuş olarak körlerin kılavuzu, karanlıkta kalanların ışığı,
akılsızların eğiticisi, çocukların öğretmeni olduğuna inanmışsın.

<span id="an_2:21">2:21</span> Öyleyse başkasına öğretirken, kendine de
öğretmez misin? Çalmamayı öğütlerken, çalar mısın?

<span id="an_2:22">2:22</span> ‹‹Zina etmeyin›› derken, zina eder misin?
Putlardan tiksinirken, tapınakları yağmalar mısın?

<span id="an_2:23">2:23</span> Kutsal Yasayla övünürken, Yasaya karşı
gelerek Tanrıyı aşağılar mısın?

<span id="an_2:24">2:24</span> Nitekim şöyle yazılmıştır: ‹‹Sizin
yüzünüzden uluslar arasında Tanrının adına küfrediliyor.››

<span id="an_2:25">2:25</span> Kutsal Yasayı yerine getirirsen, sünnetin
elbet yararı vardır. Ama Yasaya karşı gelirsen, sünnetli olmanın hiçbir
anlamı kalmaz.

<span id="an_2:26">2:26</span> Bu nedenle, sünnetsizler Yasanın
buyruklarına uyarsa, sünnetli sayılmayacak mı?

<span id="an_2:27">2:27</span> Sen Kutsal Yazılara ve sünnete sahip
olduğun halde Yasayı çiğnersen, bedence sünnetli olmayan ama Yasaya uyan
kişi seni yargılamayacak mı?

<span id="an_2:28">2:28</span> Çünkü ne dıştan Yahudi olan gerçek
Yahudidir, ne de görünüşte, bedensel olan sünnet gerçek sünnettir.

<span id="an_2:29">2:29</span> Ancak içten Yahudi olan Yahudi'dir.
Sünnet de yürekle ilgilidir; yazılı yasanın değil, Ruh'un işidir. İçten
Yahudi olan kişi, insanların değil, Tanrı'nın övgüsünü kazanır.

<span id="an_3:1">3:1</span> Öyleyse Yahudinin ne üstünlüğü var?
Sünnetin yararı nedir?

<span id="an_3:2">3:2</span> Her yönden çoktur. İlk olarak, Tanrının
sözleri Yahudilere emanet edilmiştir.

<span id="an_3:3">3:3</span> Peki, kimi Yahudiler güvenilmez çıkmışsa ne
olur? Onların güvenilmezliği Tanrının güvenilirliğini ortadan kaldırır
mı?

<span id="an_3:4">3:4</span> Kesinlikle hayır! Herkes yalancı olsa bile,
Tanrının doğruyu söylediği bilinmelidir. Yazılmış olduğu gibi: ‹‹Öyle
ki, sözlerinde doğru çıkasın Ve yargılandığında davayı kazanasın.››

<span id="an_3:5">3:5</span> Ama bizim haksızlığımız Tanrının adil
olduğunu ortaya çıkarıyorsa, ne diyelim? İnsanların diliyle konuşuyorum:
Gazapla cezalandıran Tanrı haksız mı?

<span id="an_3:6">3:6</span> Kesinlikle hayır! Öyle olsa Tanrı dünyayı
nasıl yargılayacak?

<span id="an_3:7">3:7</span> Ama Tanrının her zaman doğruyu söylediği
benim yalanımla yüceliği için daha açık şekilde ortaya çıkmışsa, ben
niçin yine bir günahkâr olarak yargılanıyorum?

<span id="an_3:8">3:8</span> Bazılarının bizi kötüleyerek, söylediğimizi
ileri sürdüğü gibi niçin, ‹‹Kötülük yapalım da bundan iyilik çıksın››
demeyelim? Böylelerinin yargılanması yerindedir.

<span id="an_3:9">3:9</span> Şimdi ne diyelim? Biz Yahudiler öteki
uluslardan üstün müyüz? Elbette değiliz. İster Yahudi ister Grek olsun,
daha önce herkesi günahın denetiminde olmakla suçladık.

<span id="an_3:10">3:10</span> Yazılmış olduğu gibi: ‹‹Doğru kimse yok,
tek kişi bile yok.

<span id="an_3:11">3:11</span> Anlayan kimse yok, Tanrıyı arayan yok.

<span id="an_3:12">3:12</span> Hepsi saptı, Tümü yararsız oldu. İyilik
eden yok, tek kişi bile!››

<span id="an_3:13">3:13</span> ‹‹Ağızları açık birer mezardır.
Dilleriyle aldatırlar.›› ‹‹Engerek zehiri var dudaklarının altında.››

<span id="an_3:14">3:14</span> ‹‹Ağızları lanet ve acı sözle doludur.››

<span id="an_3:15">3:15</span> ‹‹Ayakları kan dökmeye seğirtir.

<span id="an_3:16">3:16</span> Yıkım ve dert var yollarında.

<span id="an_3:17">3:17</span> Esenlik yolunu da bilmezler.››

<span id="an_3:18">3:18</span> ‹‹Tanrı korkusu yoktur onlarda.››

<span id="an_3:19">3:19</span> Kutsal Yasada söylenenlerin her ağız
kapansın, bütün dünya Tanrıya hesap versin diye Yasanın yönetimi
altındakilere söylendiğini biliyoruz.

<span id="an_3:20">3:20</span> Bu nedenle Yasanın gereklerini yapmakla
hiç kimse Tanrı katında aklanmayacaktır. Çünkü Yasa sayesinde günahın
bilincine varılır.

<span id="an_3:21">3:21</span> Ama şimdi Yasadan bağımsız olarak
Tanrının insanı nasıl aklayacağı açıklandı. Yasa ve peygamberler buna
tanıklık ediyor.

<span id="an_3:22">3:22</span> Tanrı insanları İsa Mesihe olan
imanlarıyla aklar. Bunu, iman eden herkes için yapar. Hiç ayrım yoktur.

<span id="an_3:23">3:23</span> Çünkü herkes günah işledi ve Tanrının
yüceliğinden yoksun kaldı.

<span id="an_3:24">3:24</span> İnsanlar İsa Mesihte olan kurtuluşla,
Tanrının lütfuyla, karşılıksız olarak aklanırlar.

<span id="an_3:25">3:25</span> Tanrı Mesihi, kanıyla günahları
bağışlatan ve imanla benimsenen kurban olarak sundu. Böylece adaletini
gösterdi. Çünkü sabredip daha önce işlenmiş günahları cezasız bıraktı.
Bunu, adil kalmak ve İsaya iman edeni aklamak için şimdiki zamanda kendi
adaletini göstermek amacıyla yaptı.

<span id="an_3:27">3:27</span> Öyleyse neyle övünebiliriz? Hiçbir şeyle!
Hangi ilkeye dayanarak? Yasayı yerine getirme ilkesine mi? Hayır, iman
ilkesine.

<span id="an_3:28">3:28</span> Çünkü insanın, Yasanın gereklerini
yaparak değil, iman ederek aklandığı kanısındayız.

<span id="an_3:29">3:29</span> Yoksa Tanrı yalnız Yahudilerin Tanrısı
mı? Öteki ulusların da Tanrısı değil mi? Elbet öteki ulusların da
Tanrısıdır.

<span id="an_3:30">3:30</span> Çünkü sünnetlileri imanları sayesinde,
sünnetsizleri de aynı imanla aklayacak olan Tanrı tektir.

<span id="an_3:31">3:31</span> Öyleyse biz iman aracılığıyla Kutsal
Yasa'yı geçersiz mi kılıyoruz? Hayır, tam tersine, Yasa'yı doğruluyoruz.

<span id="an_4:1">4:1</span> Şu halde soyumuzun atası İbrahimin durumu
için ne diyelim?

<span id="an_4:2">4:2</span> Eğer İbrahim yaptığı iyi işlerden dolayı
aklandıysa, övünmeye hakkı vardır; ama Tanrının önünde değil.

<span id="an_4:3">4:3</span> Kutsal Yazı ne diyor? ‹‹İbrahim Tanrıya
iman etti, böylece aklanmış sayıldı.››

<span id="an_4:4">4:4</span> Çalışana verilen ücret lütuf değil, hak
sayılır.

<span id="an_4:5">4:5</span> Ancak çalışmayan, ama tanrısızı aklayana
iman eden kişi imanı sayesinde aklanmış sayılır.

<span id="an_4:6">4:6</span> Nitekim, iyi işlerine bakmaksızın Tanrının
aklanmış saydığı kişinin mutluluğunu Davut da şöyle anlatır:

<span id="an_4:7">4:7</span> ‹‹Ne mutlu suçları bağışlanmış, Günahları
örtülmüş olanlara!

<span id="an_4:8">4:8</span> Günahı Rab tarafından sayılmayana ne
mutlu!››

<span id="an_4:9">4:9</span> Bu mutluluk yalnız sünnetliler için mi,
yoksa aynı zamanda sünnetsizler için midir? Diyoruz ki, ‹‹İbrahim, imanı
sayesinde aklanmış sayıldı.››

<span id="an_4:10">4:10</span> Hangi durumda aklanmış sayıldı? Sünnet
olduktan sonra mı, sünnetsizken mi? Sünnetliyken değil, sünnetsizken...

<span id="an_4:11">4:11</span> İbrahim daha sünnetsizken imanla
aklandığının kanıtı olarak sünnet işaretini aldı. Öyle ki, sünnetsiz
oldukları halde iman edenlerin hepsinin babası olsun, böylece onlar da
aklanmış sayılsın.

<span id="an_4:12">4:12</span> Böylelikle atamız İbrahim, yalnız
sünnetli olmakla kalmayan, ama kendisi sünnetsizken sahip olduğu imanın
izinden yürüyen sünnetlilerin de babası oldu.

<span id="an_4:13">4:13</span> Çünkü İbrahime ve soyuna dünyanın
mirasçısı olma vaadi Kutsal Yasa yoluyla değil, imandan gelen aklanma
yoluyla verildi.

<span id="an_4:14">4:14</span> Eğer Yasaya bağlı olanlar mirasçı olursa,
iman boş ve vaat geçersizdir.

<span id="an_4:15">4:15</span> Yasa, Tanrının gazabına yol açar. Ama
yasanın olmadığı yerde yasaya karşı gelmek de söz konusu değildir.

<span id="an_4:16">4:16</span> Bu nedenle vaat, Tanrının lütfuna
dayanmak ve İbrahimin bütün soyu için güvence altına alınmak üzere imana
bağlı kılınmıştır. İbrahimin soyu yalnız Kutsal Yasaya bağlı olanlar
değil, aynı zamanda İbrahimin imanına sahip olanlardır. ‹‹Seni birçok
ulusun babası yaptım›› diye yazılmış olduğu gibi İbrahim, iman ettiği
Tanrının -ölülere yaşam veren, var olmayanı buyruğuyla var eden
Tanrının- gözünde hepimizin babasıdır.

<span id="an_4:18">4:18</span> İbrahim umutsuz bir durumdayken birçok
ulusun babası olacağına umutla iman etti. ‹‹Senin soyun böyle olacak››
sözüne güveniyordu.

<span id="an_4:19">4:19</span> Yüz yaşına yaklaşmışken, ölü denebilecek
bedenini ve Saranın ölü rahmini düşündüğünde imanı zayıflamadı.

<span id="an_4:20">4:20</span> İmansızlık edip Tanrının vaadinden
kuşkulanmadı; tersine, imanı güçlendi ve Tanrıyı yüceltti.

<span id="an_4:21">4:21</span> Tanrının vaadini yerine getirecek güçte
olduğuna tümüyle güvendi.

<span id="an_4:22">4:22</span> Bunun için de aklanmış sayıldı.

<span id="an_4:23">4:23</span> ‹‹Aklanmış sayıldı›› sözü, yalnız onun
için değil, aklanmış sayılacak olan bizler -Rabbimiz İsayı ölümden
dirilten Tanrıya iman eden bizler- için de yazıldı.

<span id="an_4:25">4:25</span> İsa suçlarımız için ölüme teslim edildi
ve aklanmamız için diriltildi.

<span id="an_5:1">5:1</span> Böylece imanla aklandığımıza göre, Rabbimiz
İsa Mesih sayesinde Tanrıyla barışmış oluyoruz.

<span id="an_5:2">5:2</span> İçinde bulunduğumuz bu lütfa Mesih
aracılığıyla, imanla kavuştuk ve Tanrının yüceliğine erişmek umuduyla
övünüyoruz.

<span id="an_5:3">5:3</span> Yalnız bununla değil, sıkıntılarla da
övünüyoruz. Çünkü biliyoruz ki, sıkıntı dayanma gücünü, dayanma gücü
Tanrının beğenisini, Tanrının beğenisi de umudu yaratır.

<span id="an_5:5">5:5</span> Umut düş kırıklığına uğratmaz. Çünkü bize
verilen Kutsal Ruh aracılığıyla Tanrının sevgisi yüreklerimize
dökülmüştür.

<span id="an_5:6">5:6</span> Evet, biz daha çaresizken Mesih belirlenen
zamanda tanrısızlar için öldü.

<span id="an_5:7">5:7</span> Bir kimse doğru insan için güç ölür, ama
iyi insan için belki biri ölmeyi göze alabilir.

<span id="an_5:8">5:8</span> Tanrı ise bizi sevdiğini şununla
kanıtlıyor: Biz daha günahkârken, Mesih bizim için öldü.

<span id="an_5:9">5:9</span> Böylece şimdi Onun kanıyla aklandığımıza
göre, Onun aracılığıyla Tanrının gazabından kurtulacağımız çok daha
kesindir.

<span id="an_5:10">5:10</span> Çünkü biz Tanrının düşmanlarıyken Oğlunun
ölümü sayesinde Onunla barıştıksa, barışmış olarak Oğlunun yaşamıyla
kurtulacağımız çok daha kesindir.

<span id="an_5:11">5:11</span> Yalnız bu kadar da değil, bizi şimdi
Tanrıyla barıştırmış olan Rabbimiz İsa Mesih aracılığıyla, Tanrının
kendisiyle de övünüyoruz.

<span id="an_5:12">5:12</span> Günah bir insan aracılığıyla, ölüm de
günah aracılığıyla dünyaya girdi. Böylece ölüm bütün insanlara yayıldı.
Çünkü hepsi günah işledi.

<span id="an_5:13">5:13</span> Kutsal Yasadan önce de dünyada günah
vardı; ama yasa olmayınca günahın hesabı tutulmaz.

<span id="an_5:14">5:14</span> Oysa ölüm Ademden Musaya dek, gelecek
Kişinin örneği olan Ademin suçuna benzer bir günah işlememiş olanlar
üzerinde de egemendi.

<span id="an_5:15">5:15</span> Ne var ki, Tanrının armağanı Ademin suçu
gibi değildir. Çünkü bir kişinin suçu yüzünden birçokları öldüyse,
Tanrının lütfu ve bir tek adamın, yani İsa Mesihin lütfuyla verilen
bağış birçokları yararına daha da çoğaldı.

<span id="an_5:16">5:16</span> Tanrının bağışı o tek adamın günahının
sonucu gibi değildir. Tek suçtan sonra verilen yargı mahkûmiyet getirdi;
oysa birçok suçtan sonra verilen armağan aklanmayı sağladı.

<span id="an_5:17">5:17</span> Çünkü ölüm bir tek adamın suçu yüzünden o
tek adam aracılığıyla egemenlik sürdüyse, Tanrının bol lütfunu ve
aklanma bağışını alanların bir tek adam, yani İsa Mesih sayesinde
yaşamda egemenlik sürecekleri çok daha kesindir.

<span id="an_5:18">5:18</span> İşte, tek bir suçun bütün insanların
mahkûmiyetine yol açtığı gibi, bir doğruluk eylemi de bütün insanlara
yaşam veren aklanmayı sağladı.

<span id="an_5:19">5:19</span> Çünkü bir adamın sözdinlemezliği yüzünden
nasıl birçoğu günahkâr kılındıysa, bir adamın söz dinlemesiyle birçoğu
da doğru kılınacaktır.

<span id="an_5:20">5:20</span> Kutsal Yasa suç çoğalsın diye araya
girdi; ama günahın çoğaldığı yerde Tanrının lütfu daha da çoğaldı.

<span id="an_5:21">5:21</span> Öyle ki, günah nasıl ölüm yoluyla
egemenlik sürdüyse, Tanrı'nın lütfu da Rabbimiz İsa Mesih aracılığıyla
sonsuz yaşam vermek üzere doğrulukla egemenlik sürsün.

<span id="an_6:1">6:1</span> Öyleyse ne diyelim? Lütuf çoğalsın diye
günah işlemeye devam mı edelim?

<span id="an_6:2">6:2</span> Kesinlikle hayır! Günah karşısında ölmüş
olan bizler artık nasıl günah içinde yaşarız?

<span id="an_6:3">6:3</span> Mesih İsaya vaftiz edildiğimizde, hepimizin
Onun ölümüne vaftiz edildiğimizi bilmez misiniz?

<span id="an_6:4">6:4</span> Babanın yüceliği sayesinde Mesih nasıl
ölümden dirildiyse, biz de yeni bir yaşam sürmek üzere vaftiz yoluyla
Onunla birlikte ölüme gömüldük.

<span id="an_6:5">6:5</span> Eğer Onunkine benzer bir ölümde Onunla
birleştiysek, Onunkine benzer bir dirilişte de Onunla birleşeceğiz.

<span id="an_6:6">6:6</span> Artık günaha kölelik etmeyelim diye,
günahlı varlığımızın ortadan kaldırılması için eski yaradılışımızın
Mesihle birlikte çarmıha gerildiğini biliriz.

<span id="an_6:7">6:7</span> Çünkü ölmüş kişi günahtan özgür
kılınmıştır.

<span id="an_6:8">6:8</span> Mesihle birlikte ölmüşsek, Onunla birlikte
yaşayacağımıza da inanıyoruz.

<span id="an_6:9">6:9</span> Çünkü Mesihin ölümden dirilmiş olduğunu ve
bir daha ölmeyeceğini, ölümün artık Onun üzerinde egemenlik
sürmeyeceğini biliyoruz.

<span id="an_6:10">6:10</span> Onun ölümü günaha karşılık ilk ve son
ölüm olmuştur. Sürmekte olduğu yaşamı ise Tanrı için sürmektedir.

<span id="an_6:11">6:11</span> Siz de böylece kendinizi günah karşısında
ölü, Mesih İsada Tanrı karşısında diri sayın.

<span id="an_6:12">6:12</span> Bu nedenle bedenin tutkularına uymamak
için günahın ölümlü bedenlerinizde egemenlik sürmesine izin vermeyin.

<span id="an_6:13">6:13</span> Bedeninizin üyelerini haksızlığa araç
ederek günaha sunmayın. Ölümden dirilenler gibi kendinizi Tanrıya
adayın; bedeninizin üyelerini doğruluk araçları olarak Tanrıya sunun.

<span id="an_6:14">6:14</span> Günah size egemen olmayacaktır. Çünkü
Kutsal Yasanın yönetimi altında değil, Tanrının lütfu altındasınız.

<span id="an_6:15">6:15</span> Öyleyse ne diyelim? Yasanın yönetimi
altında değil de, Tanrının lütfu altında olduğumuz için günah mı
işleyelim? Kesinlikle hayır!

<span id="an_6:16">6:16</span> Söz dinleyen köleler gibi kendinizi kime
teslim ederseniz, sözünü dinlediğiniz kişinin köleleri olduğunuzu bilmez
misiniz? Ya ölüme götüren günahın ya da doğruluğa götüren sözdinlerliğin
kölelerisiniz.

<span id="an_6:17">6:17</span> Ama şükürler olsun Tanrıya! Eskiden
günahın köleleri olan sizler, adandığınız öğretinin özüne yürekten
bağlandınız.

<span id="an_6:18">6:18</span> Günahtan özgür kılınarak doğruluğun
köleleri oldunuz.

<span id="an_6:19">6:19</span> Doğanızın güçsüzlüğü yüzünden insan
ölçülerine göre konuşuyorum. Bedeninizin üyelerini ahlaksızlığa ve
kötülük yapmak üzere kötülüğe nasıl köle olarak sundunuzsa, şimdi de bu
üyelerinizi kutsal olmak üzere doğruluğa köle olarak sunun.

<span id="an_6:20">6:20</span> Sizler günahın kölesiyken doğruluktan
özgürdünüz.

<span id="an_6:21">6:21</span> Şimdi utandığınız şeylerden o zaman ne
kazancınız oldu? Onların sonucu ölümdür.

<span id="an_6:22">6:22</span> Ama şimdi günahtan özgür kılınıp Tanrının
kulları olduğunuza göre, kazancınız kutsallaşma ve bunun sonucu olan
sonsuz yaşamdır.

<span id="an_6:23">6:23</span> Çünkü günahın ücreti ölüm, Tanrı'nın
armağanı ise Rabbimiz Mesih İsa'da sonsuz yaşamdır.

<span id="an_7:1">7:1</span> Bilmez misiniz ki, ey kardeşler -Kutsal
Yasayı bilenlere söylüyorum- Yasa insana ancak yaşadığı sürece
egemendir?

<span id="an_7:2">7:2</span> Örneğin, evli kadın, kocası yaşadıkça
yasayla ona bağlıdır; kocası ölürse, onu kocasına bağlayan yasadan özgür
olur.

<span id="an_7:3">7:3</span> Buna göre kadın, kocası yaşarken başka bir
erkekle ilişki kurarsa, zina etmiş sayılır. Ama kocası ölürse, kadın
yasadan özgür olur. Şöyle ki, başka bir erkeğe varırsa, zina etmiş
olmaz.

<span id="an_7:4">7:4</span> Aynı şekilde kardeşlerim, siz de bir
başkasına -ölümden dirilmiş olan Mesihe- varmak üzere Mesihin bedeni
aracılığıyla Kutsal Yasa karşısında öldünüz. Bu da Tanrının hizmetinde
verimli olmamız içindir.

<span id="an_7:5">7:5</span> Çünkü biz benliğin denetimindeyken, Yasanın
kışkırttığı günah tutkuları bedenimizin üyelerinde etkindi. Bunun sonucu
olarak ölüme götüren meyveler verdik.

<span id="an_7:6">7:6</span> Şimdiyse biz, daha önce tutsağı olduğumuz
Yasa karşısında öldüğümüz için Yasadan özgür kılındık. Öyle ki, yazılı
yasanın eski yolunda değil, Ruhun yeni yolunda kulluk edelim.

<span id="an_7:7">7:7</span> Öyleyse ne diyelim? Kutsal Yasa günah mı
oldu? Kesinlikle hayır! Ama Yasa olmasaydı, günahın ne olduğunu
bilemezdim. Yasa, ‹‹Göz dikmeyeceksin›› demeseydi, başkasının malına göz
dikmenin ne olduğunu bilemezdim.

<span id="an_7:8">7:8</span> Ne var ki günah, bu buyruğun verdiği
fırsatla içimde her türlü açgözlülüğü üretti. Çünkü Kutsal Yasa
olmadıkça günah ölüdür.

<span id="an_7:9">7:9</span> Bir zamanlar, Yasanın bilincinde değilken
diriydim. Ama buyruğun bilincine vardığımda günah dirildi, bense öldüm.
Buyruk da bana yaşam getireceğine, ölüm getirdi.

<span id="an_7:11">7:11</span> Çünkü günah buyruğun verdiği fırsatla
beni aldattı, buyruk aracılığıyla beni öldürdü.

<span id="an_7:12">7:12</span> İşte böyle, Yasa gerçekten kutsaldır.
Buyruk da kutsal, doğru ve iyidir.

<span id="an_7:13">7:13</span> Öyleyse, iyi olan bana ölüm mü getirdi?
Kesinlikle hayır! Ama günah, günah olarak tanınsın diye, iyi olanın
aracılığıyla bana ölüm getiriyordu. Öyle ki, buyruk aracılığıyla günahın
ne denli günahlı olduğu anlaşılsın.

<span id="an_7:14">7:14</span> Yasanın ruhsal olduğunu biliriz. Bense
benliğin denetimindeyim, köle gibi günaha satılmışım.

<span id="an_7:15">7:15</span> Ne yaptığımı anlamıyorum. Çünkü
istediğimi yapmıyorum; nefret ettiğim ne ise, onu yapıyorum.

<span id="an_7:16">7:16</span> Ama istemediğimi yaparsam, Yasanın iyi
olduğunu kabul etmiş olurum.

<span id="an_7:17">7:17</span> Öyleyse bunu artık ben değil, içimde
yaşayan günah yapıyor.

<span id="an_7:18">7:18</span> İçimde, yani benliğimde iyi bir şey
bulunmadığını biliyorum. İçimde iyiyi yapmaya istek var, ama güç yok.

<span id="an_7:19">7:19</span> İstediğim iyi şeyi yapmıyorum,
istemediğim kötü şeyi yapıyorum.

<span id="an_7:20">7:20</span> İstemediğimi yapıyorsam, bunu yapan artık
ben değil, içimde yaşayan günahtır.

<span id="an_7:21">7:21</span> Bundan şu kuralı çıkarıyorum: Ben iyi
olanı yapmak isterken, karşımda hep kötülük vardır.

<span id="an_7:22">7:22</span> İç varlığımda Tanrının Yasasından zevk
alıyorum.

<span id="an_7:23">7:23</span> Ama bedenimin üyelerinde bambaşka bir
yasa görüyorum. Bu da aklımın onayladığı yasaya karşı savaşıyor ve beni
bedenimin üyelerindeki günah yasasına tutsak ediyor.

<span id="an_7:24">7:24</span> Ne zavallı insanım! Ölüme götüren bu
bedenden beni kim kurtaracak?

<span id="an_7:25">7:25</span> Rabbimiz İsa Mesih aracılığıyla Tanrı'ya
şükürler olsun! Sonuç olarak ben aklımla Tanrı'nın Yasası'na, ama
benliğimle günahın yasasına kulluk ediyorum.

<span id="an_8:1">8:1</span> Böylece Mesih İsaya ait olanlara artık
hiçbir mahkûmiyet yoktur.

<span id="an_8:2">8:2</span> Çünkü yaşam veren Ruhun yasası, Mesih İsa
sayesinde beni günahın ve ölümün yasasından özgür kıldı.

<span id="an_8:3">8:3</span> İnsan benliğinden ötürü güçsüz olan Kutsal
Yasanın yapamadığını Tanrı yaptı. Öz Oğlunu günahlı insan benzerliğinde
günah sunusu olarak gönderip günahı insan benliğinde yargıladı.

<span id="an_8:4">8:4</span> Öyle ki, Yasanın gereği, benliğe göre
değil, Ruha göre yaşayan bizlerde yerine gelsin.

<span id="an_8:5">8:5</span> Benliğe uyanlar benlikle ilgili, Ruha
uyanlarsa Ruhla ilgili işleri düşünürler.

<span id="an_8:6">8:6</span> Benliğe dayanan düşünce ölüm, Ruha dayanan
düşünceyse yaşam ve esenliktir.

<span id="an_8:7">8:7</span> Çünkü benliğe dayanan düşünce Tanrıya
düşmandır; Tanrının Yasasına boyun eğmez, eğemez de...

<span id="an_8:8">8:8</span> Benliğin denetiminde olanlar Tanrıyı hoşnut
edemezler.

<span id="an_8:9">8:9</span> Ne var ki, Tanrının Ruhu içinizde
yaşıyorsa, benliğin değil, Ruhun denetimindesiniz. Ama içinde Mesihin
Ruhu olmayan kişi Mesihin değildir.

<span id="an_8:10">8:10</span> Eğer Mesih içinizdeyse, bedeniniz günah
yüzünden ölü olmakla birlikte, aklanmış olduğunuz için ruhunuz diridir.

<span id="an_8:11">8:11</span> Mesih İsayı ölümden dirilten Tanrının
Ruhu içinizde yaşıyorsa, Mesihi ölümden dirilten Tanrı, içinizde yaşayan
Ruhuyla ölümlü bedenlerinize de yaşam verecektir.

<span id="an_8:12">8:12</span> Öyleyse kardeşlerim, borçluyuz ama,
benliğe göre yaşamak için benliğe borçlu değiliz.

<span id="an_8:13">8:13</span> Çünkü benliğe göre yaşarsanız
öleceksiniz; ama bedenin kötü işlerini Ruhla öldürürseniz
yaşayacaksınız.

<span id="an_8:14">8:14</span> Tanrının Ruhuyla yönetilenlerin hepsi
Tanrının oğullarıdır.

<span id="an_8:15">8:15</span> Çünkü sizi yeniden korkuya sürükleyecek
kölelik ruhunu almadınız, oğulluk ruhunu aldınız. Bu ruhla, ‹‹Abba,
Baba!›› diye sesleniriz.

<span id="an_8:16">8:16</span> Ruhun kendisi, bizim ruhumuzla birlikte,
Tanrının çocukları olduğumuza tanıklık eder.

<span id="an_8:17">8:17</span> Eğer Tanrının çocuklarıysak, aynı zamanda
mirasçıyız. Mesihle birlikte yüceltilmek üzere Mesihle birlikte acı
çekiyorsak, Tanrının mirasçılarıyız, Mesihle ortak mirasçılarız.

<span id="an_8:18">8:18</span> Kanım şu ki, bu anın acıları, gözümüzün
önüne serilecek yücelikle karşılaştırılmaya değmez.

<span id="an_8:19">8:19</span> Yaratılış, Tanrı çocuklarının ortaya
çıkmasını büyük özlemle bekliyor.

<span id="an_8:20">8:20</span> Çünkü yaratılış amaçsızlığa teslim
edildi. Bu da yaratılışın isteğiyle değil, onu amaçsızlığa teslim eden
Tanrının isteğiyle oldu. Çünkü yaratılışın, yozlaşmaya köle olmaktan
kurtarılıp Tanrı çocuklarının yüce özgürlüğüne kavuşturulması umudu
vardı.

<span id="an_8:22">8:22</span> Bütün yaratılışın şu ana dek birlikte
inleyip doğum ağrısı çektiğini biliyoruz.

<span id="an_8:23">8:23</span> Yalnız yaratılış değil, biz de -evet
Ruhun turfandasına sahip olan bizler de- evlatlığa alınmayı, yani
bedenlerimizin kurtulmasını özlemle bekleyerek içimizden inliyoruz.

<span id="an_8:24">8:24</span> Çünkü bu umutla kurtulduk. Ama görülen
umut, umut değildir. Gördüğü şeyi kim umut eder?

<span id="an_8:25">8:25</span> Oysa görmediğimize umut bağlarsak,
sabırla bekleyebiliriz.

<span id="an_8:26">8:26</span> Bunun gibi, Ruh da güçsüzlüğümüzde bize
yardım eder. Ne için dua etmemiz gerektiğini bilmeyiz, ama Ruhun
kendisi, sözle anlatılamaz iniltilerle bizim için aracılık eder.

<span id="an_8:27">8:27</span> Yürekleri araştıran Tanrı, Ruhun
düşüncesinin ne olduğunu bilir. Çünkü Ruh, Tanrının isteği uyarınca
kutsallar için aracılık eder.

<span id="an_8:28">8:28</span> Tanrının, kendisini sevenlerle, amacı
uyarınca çağrılmış olanlarla birlikte her durumda iyilik için etkin
olduğunu biliriz.

<span id="an_8:29">8:29</span> Çünkü Tanrı önceden bildiği kişileri
Oğlunun benzerliğine dönüştürmek üzere önceden belirledi. Öyle ki, Oğul
birçok kardeş arasında ilk doğan olsun.

<span id="an_8:30">8:30</span> Tanrı önceden belirlediği kişileri
çağırdı, çağırdıklarını akladı ve akladıklarını yüceltti.

<span id="an_8:31">8:31</span> Öyleyse buna ne diyelim? Tanrı bizden
yanaysa, kim bize karşı olabilir?

<span id="an_8:32">8:32</span> Öz Oğlunu bile esirgemeyip Onu hepimiz
için ölüme teslim eden Tanrı, Onunla birlikte bize her şeyi
bağışlamayacak mı?

<span id="an_8:33">8:33</span> Tanrının seçtiklerini kim suçlayacak?
Onları aklayan Tanrıdır.

<span id="an_8:34">8:34</span> Kim suçlu çıkaracak? Ölmüş, üstelik
dirilmiş olan Mesih İsa, Tanrının sağındadır ve bizim için aracılık
etmektedir.

<span id="an_8:35">8:35</span> Mesihin sevgisinden bizi kim ayırabilir?
Sıkıntı mı, elem mi, zulüm mü, açlık mı, çıplaklık mı, tehlike mi, kılıç
mı?

<span id="an_8:36">8:36</span> Yazılmış olduğu gibi: ‹‹Senin uğruna
bütün gün öldürülüyoruz, Kasaplık koyun sayılıyoruz.››

<span id="an_8:37">8:37</span> Ama bizi sevenin aracılığıyla bu
durumların hepsinde galiplerden üstünüz.

<span id="an_8:38">8:38</span> Eminim ki, ne ölüm, ne yaşam, ne
melekler, ne yönetimler, ne şimdiki ne gelecek zaman, ne güçler, ne
yükseklik, ne derinlik, ne de yaratılmış başka bir şey bizi Rabbimiz
Mesih İsa'da olan Tanrı sevgisinden ayırmaya yetecektir.

<span id="an_9:1">9:1</span> Mesihe ait biri olarak gerçeği söylüyorum,
yalan söylemiyorum. Vicdanım da söylediklerimi Kutsal Ruh aracılığıyla
doğruluyor.

<span id="an_9:2">9:2</span> Yüreğimde büyük bir keder, dinmeyen bir acı
var.

<span id="an_9:3">9:3</span> Kardeşlerimin, soydaşlarım olan
İsraillilerin yerine ben kendim lanetlenip Mesihten uzaklaştırılmayı
dilerdim. Evlatlığa kabul edilenler, Tanrının yüceliğini görenler
onlardır. Antlaşmalar, buyrulan Kutsal Yasa, tapınma düzeni, vaatler
onlarındır.

<span id="an_9:5">9:5</span> Büyük atalar onların atalarıdır. Mesih de
bedence onlardandır. O her şeyin üzerinde hüküm süren, sonsuza dek
övülecek Tanrıdır! Amin.

<span id="an_9:6">9:6</span> Tanrının sözü boşa çıktı demek istemiyorum.
Çünkü İsrail soyundan gelenlerin hepsi İsrailli sayılmaz.

<span id="an_9:7">9:7</span> İbrahimin soyundan olsalar bile, hepsi onun
çocukları değildir. Ama, ‹‹Senin soyun İshakla sürecek›› diye
yazılmıştır.

<span id="an_9:8">9:8</span> Demek ki Tanrının çocukları olağan yoldan
doğan çocuklar değildir; İbrahimin soyu sayılanlar Tanrının vaadi
uyarınca doğan çocuklardır.

<span id="an_9:9">9:9</span> Çünkü vaat şöyleydi: ‹‹Gelecek yıl bu
zamanda geleceğim ve Saranın bir oğlu olacak.››

<span id="an_9:10">9:10</span> Ayrıca Rebeka bir erkekten, atamız
İshaktan ikizlere gebe kalmıştı.

<span id="an_9:11">9:11</span> Çocuklar henüz doğmamış, iyi ya da kötü
bir şey yapmamışken, Tanrı Rebekaya, ‹‹Büyüğü küçüğüne kulluk edecek››
dedi. Öyle ki, Tanrının seçim yapmaktaki amacı yapılan işlere değil,
kendi çağrısına dayanarak sürsün.

<span id="an_9:13">9:13</span> Yazılmış olduğu gibi, ‹‹Yakupu sevdim,
Esavdan ise nefret ettim.››

<span id="an_9:14">9:14</span> Öyleyse ne diyelim? Tanrı adaletsizlik mi
ediyor? Kesinlikle hayır!

<span id="an_9:15">9:15</span> Çünkü Musaya şöyle diyor: ‹‹Merhamet
ettiğime merhamet edeceğim, Acıdığıma acıyacağım.››

<span id="an_9:16">9:16</span> Demek ki bu, insanın isteğine ya da
çabasına değil, Tanrının merhametine bağlıdır.

<span id="an_9:17">9:17</span> Tanrı Kutsal Yazıda firavuna şöyle diyor:
‹‹Gücümü senin aracılığınla göstermek Ve adımı bütün dünyada duyurmak
için Seni yükselttim.››

<span id="an_9:18">9:18</span> Demek ki Tanrı dilediğine merhamet eder,
dilediğinin yüreğini nasırlaştırır.

<span id="an_9:19">9:19</span> Şimdi bana, ‹‹Öyleyse Tanrı insanı neden
hâlâ suçlu buluyor? Onun isteğine kim karşı durabilir?›› diyeceksin.

<span id="an_9:20">9:20</span> Ama, ey insan, sen kimsin ki Tanrıya
karşılık veriyorsun? ‹‹Kendisine biçim verilen, biçim verene, ‹Beni
niçin böyle yaptın› der mi?››

<span id="an_9:21">9:21</span> Ya da çömlekçinin aynı kil yığınından bir
kabı onurlu iş için, ötekini bayağı iş için yapmaya hakkı yok mu?

<span id="an_9:22">9:22</span> Eğer Tanrı gazabını göstermek ve gücünü
tanıtmak isterken, gazabına hedef olup mahvolmaya hazırlananlara büyük
sabırla katlandıysa, ne diyelim?

<span id="an_9:23">9:23</span> Yüceltmek üzere önceden hazırlayıp
merhamet ettiklerine yüceliğinin zenginliğini göstermek için bunu
yaptıysa, ne diyelim?

<span id="an_9:24">9:24</span> Yalnız Yahudiler arasından değil, öteki
uluslar arasından da çağırdığı bu insanlar biziz.

<span id="an_9:25">9:25</span> Tanrı Hoşea Kitabında şöyle diyor:
‹‹Halkım olmayana halkım, Sevgili olmayana sevgili diyeceğim.››

<span id="an_9:26">9:26</span> ‹‹Kendilerine, ‹Siz halkım değilsiniz›
denilen yerde, Yaşayan Tanrının çocukları diye adlandırılacaklar.››

<span id="an_9:27">9:27</span> Yeşaya, İsrail için şöyle sesleniyor:
‹‹İsrailoğullarının sayısı Denizin kumu kadar çok olsa da, Ancak pek azı
kurtulacak.

<span id="an_9:28">9:28</span> Çünkü Rab yeryüzündeki yargılama işini
Tez yapıp bitirecek.››

<span id="an_9:29">9:29</span> Yeşayanın önceden dediği gibi: ‹‹Her Şeye
Egemen Rab Soyumuzu sürdürecek birkaç kişiyi Sağ bırakmamış olsaydı,
Sodom gibi olur, Gomoraya benzerdik.››

<span id="an_9:30">9:30</span> Öyleyse ne diyelim? Aklanma peşinde
olmayan uluslar aklanmaya, imandan gelen aklanmaya kavuştular.

<span id="an_9:31">9:31</span> Aklanmak için Yasanın ardından giden
İsrail ise Yasayı yerine getiremedi.

<span id="an_9:32">9:32</span> Neden? Çünkü imanla değil, iyi işlerle
olurmuş gibi aklanmaya çalıştılar ve ‹‹sürçme taşı››nda sürçtüler.

<span id="an_9:33">9:33</span> Yazılmış olduğu gibi: ‹‹İşte, Siyon'a bir
sürçme taşı, Bir tökezleme kayası koyuyorum. O'na iman eden
utandırılmayacak.››

<span id="an_10:1">10:1</span> Kardeşler! İsraillilerin kurtulmasını
yürekten özlüyor, bunun için Tanrıya yalvarıyorum.

<span id="an_10:2">10:2</span> Onlara ilişkin tanıklık ederim ki, Tanrı
için gayretlidirler; ama bu bilinçli bir gayret değildir.

<span id="an_10:3">10:3</span> Tanrının öngördüğü doğruluğu
anlamadıkları ve kendi doğruluklarını yerleştirmeye çalıştıkları için
Tanrının öngördüğü doğruluğa boyun eğmediler.

<span id="an_10:4">10:4</span> Oysa her iman edenin aklanması için
Mesih, Kutsal Yasanın sonudur.

<span id="an_10:5">10:5</span> Musa, Kutsal Yasaya dayanan doğrulukla
ilgili şöyle yazıyor: ‹‹Yasanın gereklerini yapan, onlar sayesinde
yaşayacaktır.››

<span id="an_10:6">10:6</span> İmana dayanan doğruluk ise şöyle diyor:
‹‹Yüreğinde, ‹Göğe -yani Mesihi indirmeye- kim çıkacak?› ya da, ‹Dipsiz
derinliklere -yani Mesihi ölüler arasından çıkarmaya- kim inecek?›
deme.››

<span id="an_10:8">10:8</span> Ne deniyor? ‹‹Tanrı sözü sana yakındır,
Ağzında ve yüreğindedir.››

<span id="an_10:9">10:9</span> İsanın Rab olduğunu ağzınla açıkça söyler
ve Tanrının Onu ölümden dirilttiğine yürekten iman edersen,
kurtulacaksın.

<span id="an_10:10">10:10</span> Çünkü insan yürekten iman ederek
aklanır, imanını ağzıyla açıklayarak kurtulur.

<span id="an_10:11">10:11</span> Kutsal Yazı, ‹‹Ona iman eden
utandırılmayacak›› diyor.

<span id="an_10:12">10:12</span> Çünkü Yahudi Grek ayrımı yoktur, aynı
Rab hepsinin Rabbidir. Kendisini çağıranların tümüne eliaçıktır.

<span id="an_10:13">10:13</span> ‹‹Rabbi adıyla çağıran herkes
kurtulacak.››

<span id="an_10:14">10:14</span> Ama iman etmedikleri kişiyi nasıl
çağıracaklar? Duymadıkları kişiye nasıl iman edecekler? Tanrı sözünü
yayan olmazsa, nasıl duyacaklar?

<span id="an_10:15">10:15</span> Sözü yaymaya gönderilmezlerse, sözü
nasıl yayacaklar? Yazılmış olduğu gibi: ‹‹İyi haber müjdeleyenlerin
ayakları ne güzeldir!››

<span id="an_10:16">10:16</span> Ne var ki, herkes Müjdeye uymadı.
Yeşayanın dediği gibi: ‹‹Ya Rab, verdiğimiz habere kim inandı?››

<span id="an_10:17">10:17</span> Demek ki iman, haberi duymakla, duymak
da Mesihle ilgili sözün yayılmasıyla olur.

<span id="an_10:18">10:18</span> Ama soruyorum: Onlar duymadılar mı?
Elbet duydular. ‹‹Sesleri bütün yeryüzüne, Sözleri dünyanın dört
bucağına ulaştı.››

<span id="an_10:19">10:19</span> Yine soruyorum: İsrail anlamadı mı?
Önce Musa, ‹‹Ben sizi ulus olmayanla kıskandıracağım, Anlayışsız bir
ulusla sizi öfkelendireceğim›› diyor.

<span id="an_10:20">10:20</span> Sonra Yeşaya cesaretle, ‹‹Aramayanlar
beni buldu, Sormayanlara kendimi gösterdim›› diyor.

<span id="an_10:21">10:21</span> Öte yandan İsrail için şöyle diyor:
‹‹Söz dinlemeyen, asi bir halka Bütün gün ellerimi uzatıp durdum.››

<span id="an_11:1">11:1</span> Öyleyse soruyorum: Tanrı kendi halkından
yüz mü çevirdi? Kesinlikle hayır! Ben de İbrahim soyundan, Benyamin
oymağından bir İsrailliyim.

<span id="an_11:2">11:2</span> Tanrı önceden bildiği kendi halkından yüz
çevirmedi. Yoksa İlyasla ilgili bölümde Kutsal Yazının ne dediğini,
İlyasın Tanrıya nasıl İsrailden yakındığını bilmez misiniz?

<span id="an_11:3">11:3</span> ‹‹Ya Rab, senin peygamberlerini
öldürdüler, senin sunaklarını yıktılar. Yalnız ben kaldım. Beni de
öldürmeye çalışıyorlar.››

<span id="an_11:4">11:4</span> Tanrının ona verdiği yanıt nedir?
‹‹Baalın önünde diz çökmemiş yedi bin kişiyi kendime ayırdım.››

<span id="an_11:5">11:5</span> Aynı şekilde, şimdiki dönemde de Tanrının
lütfuyla seçilmiş küçük bir topluluk vardır.

<span id="an_11:6">11:6</span> Eğer bu, lütufla olmuşsa, iyi işlerle
olmamış demektir. Yoksa lütuf artık lütuf olmaktan çıkar!

<span id="an_11:7">11:7</span> Sonuç ne? İsrail aradığına kavuşamadı,
seçilmiş olanlar ise kavuştular. Geriye kalanlarınsa yürekleri
nasırlaştırıldı.

<span id="an_11:8">11:8</span> Yazılmış olduğu gibi: ‹‹Tanrı onlara
uyuşukluk ruhu verdi; Bugüne dek görmeyen gözler, duymayan kulaklar
verdi.››

<span id="an_11:9">11:9</span> Davut da şöyle diyor: ‹‹Sofraları onlara
tuzak, Kapan, tökez ve ceza olsun.

<span id="an_11:10">11:10</span> Gözleri kararsın, göremesinler.
Bellerini hep iki büklüm et!››

<span id="an_11:11">11:11</span> Öyleyse soruyorum: İsrailliler, bir
daha kalkmamak üzere mi sendeleyip düştüler? Kesinlikle hayır! Ama
onların suçu yüzünden öteki uluslara kurtuluş verildi; öyle ki,
İsrailliler onlara imrensin.

<span id="an_11:12">11:12</span> Eğer İsraillilerin suçu dünyaya
zenginlik, bozgunu uluslara zenginlik getirdiyse, bütünlüğü çok daha
büyük bir zenginlik getirecektir!

<span id="an_11:13">11:13</span> Öteki uluslardan olan sizlere
söylüyorum: Uluslara elçi olarak gönderildiğim için görevimi yüce
sayarım.

<span id="an_11:14">11:14</span> Böylelikle belki soydaşlarımı
imrendirip bazılarını kurtarırım.

<span id="an_11:15">11:15</span> Çünkü onların reddedilmesi dünyanın
Tanrıyla barışmasını sağladıysa, kabul edilmeleri ölümden yaşama geçiş
değil de nedir?

<span id="an_11:16">11:16</span> Hamurun ilk parçası kutsalsa, tümü
kutsaldır; kök kutsalsa, dallar da kutsaldır.

<span id="an_11:17">11:17</span> Ama zeytin ağacının bazı dalları
kesildiyse ve sen yabanıl bir zeytin filiziyken onların yerine aşılanıp
ağacın semiz köküne ortak oldunsa, o dallara karşı övünme. Eğer
övünüyorsan, unutma ki, sen kökü taşımıyorsun, kök seni taşıyor.

<span id="an_11:19">11:19</span> O zaman, ‹‹Ben aşılanayım diye dallar
kesildi›› diyeceksin.

<span id="an_11:20">11:20</span> Doğru, onlar imansızlık yüzünden
kesildiler. Sense imanla yerinde duruyorsun. Böbürlenme, kork!

<span id="an_11:21">11:21</span> Çünkü Tanrı asıl dalları esirgemediyse,
seni de esirgemeyecektir.

<span id="an_11:22">11:22</span> Onun için Tanrının iyiliğini de
sertliğini de gör. O, düşenlere karşı serttir; ama Onun iyiliğine bağlı
kalırsan, sana iyi davranır. Yoksa sen de kesilip atılırsın!

<span id="an_11:23">11:23</span> İmansızlıkta direnmezlerse, İsrailliler
de öz ağaca aşılanacaklar. Çünkü Tanrının onları eski yerlerine
aşılamaya gücü vardır.

<span id="an_11:24">11:24</span> Eğer sen doğal yapısı yabanıl zeytin
ağacından kesilip doğaya aykırı olarak cins zeytin ağacına aşılandınsa,
asıl dalların öz zeytin ağacına aşılanacakları çok daha kesindir!

<span id="an_11:25">11:25</span> Kardeşler, bilgiçliğe kapılmamanız için
şu sırdan habersiz kalmanızı istemem: İsraillilerden bir bölümünün
yüreği, öteki uluslardan kurtulacakların sayısı tamamlanıncaya dek
duyarsız kalacaktır.

<span id="an_11:26">11:26</span> Sonunda bütün İsrail kurtulacaktır.
Yazılmış olduğu gibi: ‹‹Kurtarıcı Siyondan gelecek, Yakupun soyundan
tanrısızlığı uzaklaştıracak.

<span id="an_11:27">11:27</span> Onların günahlarını kaldıracağım zaman
Kendileriyle yapacağım antlaşma budur.››

<span id="an_11:28">11:28</span> İsrailliler Müjdeyi reddederek sizin
uğrunuza Tanrıya düşman oldular; ama Tanrının seçimine göre, ataları
sayesinde sevilmektedirler.

<span id="an_11:29">11:29</span> Çünkü Tanrının armağanları ve çağrısı
geri alınamaz.

<span id="an_11:30">11:30</span> Bir zamanlar Tanrının sözünü dinlemeyen
sizler şimdi İsraillilerin sözdinlemezliğinin sonucu merhamete
kavuştunuz.

<span id="an_11:31">11:31</span> Bunun gibi, İsrailliler de, sizin
kavuştuğunuz merhametle merhamete erişmek için şimdi söz dinlemez
oldular.

<span id="an_11:32">11:32</span> Çünkü Tanrı, merhametini herkese
göstermek için herkesi sözdinlemezliğin tutsağı kıldı.

<span id="an_11:33">11:33</span> Tanrının zenginliği ne büyük, bilgeliği
ve bilgisi ne derindir! Onun yargıları ne denli akıl ermez, yolları ne
denli anlaşılmazdır!

<span id="an_11:34">11:34</span> ‹‹Rabbin düşüncesini kim bilebildi? Ya
da kim Onun öğütçüsü olabildi?››

<span id="an_11:35">11:35</span> ‹‹Kim Tanrıya bir şey verdi ki,
Karşılığını Ondan isteyebilsin?››

<span id="an_11:36">11:36</span> Her şeyin kaynağı O'dur; her şey O'nun
aracılığıyla ve O'nun için var oldu. O'na sonsuza dek yücelik olsun!
Amin.

<span id="an_12:1">12:1</span> Öyleyse kardeşlerim, Tanrının merhameti
adına size yalvarırım: Bedenlerinizi diri, kutsal, Tanrıyı hoşnut eden
birer kurban olarak sunun. Ruhsal tapınmanız budur.

<span id="an_12:2">12:2</span> Bu çağın gidişine uymayın; bunun yerine,
Tanrının iyi, beğenilir ve yetkin isteğinin ne olduğunu ayırt edebilmek
için düşüncenizin yenilenmesiyle değişin.

<span id="an_12:3">12:3</span> Tanrının bana bağışladığı lütufla
hepinize söylüyorum: Kimse kendisine gereğinden çok değer vermesin.
Herkes Tanrının kendisine verdiği iman ölçüsüne göre düşüncelerinde
sağduyulu olsun.

<span id="an_12:4">12:4</span> Bir bedende ayrı ayrı işlevleri olan çok
sayıda üyemiz olduğu gibi, çok sayıda olan bizler de Mesihte tek bir
bedeniz ve birbirimizin üyeleriyiz.

<span id="an_12:6">12:6</span> Tanrının bize bağışladığı lütfa göre,
ayrı ayrı ruhsal armağanlarımız vardır. Birinin armağanı peygamberlikse,
imanı oranında peygamberlik etsin.

<span id="an_12:7">12:7</span> Hizmetse, hizmet etsin. Öğretmekse,
öğretsin.

<span id="an_12:8">12:8</span> Öğüt veren, öğütte bulunsun. Bağışta
bulunan, bunu cömertçe yapsın. Yöneten, gayretle yönetsin. Merhamet
eden, bunu güler yüzle yapsın.

<span id="an_12:9">12:9</span> Sevginiz ikiyüzlü olmasın. Kötülükten
tiksinin, iyiliğe bağlanın.

<span id="an_12:10">12:10</span> Birbirinize kardeşlik sevgisiyle bağlı
olun. Birbirinize saygı göstermekte yarışın.

<span id="an_12:11">12:11</span> Gayretiniz eksilmesin. Ruhta ateşli
olun. Rabbe kulluk edin.

<span id="an_12:12">12:12</span> Umudunuzla sevinin. Sıkıntıya dayanın.
Kendinizi duaya verin.

<span id="an_12:13">12:13</span> İhtiyaç içinde olan kutsallara yardım
edin. Konuksever olmayı amaç edinin.

<span id="an_12:14">12:14</span> Size zulmedenler için iyilik dileyin.
İyilik dileyin, lanet etmeyin.

<span id="an_12:15">12:15</span> Sevinenlerle sevinin, ağlayanlarla
ağlayın.

<span id="an_12:16">12:16</span> Birbirinizle aynı düşüncede olun.
Böbürlenmeyin; tersine, hor görülenlerle arkadaşlık edin. Bilgiçlik
taslamayın.

<span id="an_12:17">12:17</span> Kötülüğe kötülükle karşılık vermeyin.
Herkesin gözünde iyi olanı yapmaya dikkat edin.

<span id="an_12:18">12:18</span> Mümkünse, elinizden geldiğince herkesle
barış içinde yaşayın.

<span id="an_12:19">12:19</span> Sevgili kardeşler, kimseden öç almayın;
bunu Tanrının gazabına bırakın. Çünkü şöyle yazılmıştır: ‹‹Rab diyor ki,
‹Öç benimdir, ben karşılık vereceğim.› ››

<span id="an_12:20">12:20</span> Ama, ‹‹Düşmanın acıkmışsa doyur,
Susamışsa su ver. Bunu yapmakla onu utanca boğarsın.››

<span id="an_12:21">12:21</span> Kötülüğe yenilme, kötülüğü iyilikle
yen.

<span id="an_13:1">13:1</span> Herkes, baştaki yönetime bağlı olsun.
Çünkü Tanrıdan olmayan yönetim yoktur. Var olanlar Tanrı tarafından
kurulmuştur.

<span id="an_13:2">13:2</span> Bu nedenle, yönetime karşı direnen, Tanrı
buyruğuna karşı gelmiş olur. Karşı gelenler yargılanır.

<span id="an_13:3">13:3</span> İyilik edenler değil, kötülük edenler
yöneticilerden korkmalıdır. Yönetimden korkmamak ister misin, öyleyse
iyi olanı yap, yönetimin övgüsünü kazanırsın.

<span id="an_13:4">13:4</span> Çünkü yönetim, senin iyiliğin için
Tanrıya hizmet etmektedir. Ama kötü olanı yaparsan, kork! Yönetim,
kılıcı boş yere taşımıyor; kötülük yapanın üzerine Tanrının gazabını
salan öç alıcı olarak Tanrıya hizmet ediyor.

<span id="an_13:5">13:5</span> Bunun için, yalnız Tanrının gazabı
nedeniyle değil, vicdan nedeniyle de yönetime bağlı olmak gerekir.

<span id="an_13:6">13:6</span> Vergi ödemenizin nedeni de budur. Çünkü
yöneticiler Tanrının bu amaç için gayretle çalışan hizmetkârlarıdır.

<span id="an_13:7">13:7</span> Herkese hakkını verin: Vergi hakkı olana
vergi, gümrük hakkı olana gümrük, saygı hakkı olana saygı, onur hakkı
olana onur verin.

<span id="an_13:8">13:8</span> Birbirinizi sevmekten başka hiç kimseye
bir şey borçlu olmayın. Çünkü başkalarını seven, Kutsal Yasayı yerine
getirmiş olur.

<span id="an_13:9">13:9</span> ‹‹Zina etmeyeceksin, adam
öldürmeyeceksin, çalmayacaksın, başkasının malına göz dikmeyeceksin››
buyrukları ve bundan başka ne buyruk varsa, şu sözde özetlenmiştir:
‹‹Komşunu kendin gibi seveceksin.››

<span id="an_13:10">13:10</span> Seven kişi komşusuna kötülük etmez. Bu
nedenle sevmek Kutsal Yasayı yerine getirmektir.

<span id="an_13:11">13:11</span> Bunu, yaşadığınız zamanın bilincinde
olarak yapın. Artık sizin için uykudan uyanma saati gelmiştir. Çünkü şu
anda kurtuluşumuz ilk iman ettiğimiz zamankinden daha yakındır.

<span id="an_13:12">13:12</span> Gece ilerledi, gündüz yaklaştı. Bunun
için karanlığın işlerini üzerimizden atıp ışığın silahlarını kuşanalım.

<span id="an_13:13">13:13</span> Çılgınca eğlenceye ve sarhoşluğa, fuhşa
ve sefahate, çekişmeye ve kıskançlığa kapılmayalım. Gün ışığında olduğu
gibi, saygın bir yaşam sürelim.

<span id="an_13:14">13:14</span> Rab İsa Mesih'i kuşanın. Benliğinizin
tutkularına uymayı düşünmeyin.

<span id="an_14:1">14:1</span> İmanı zayıf olanı aranıza kabul edin, ama
tartışmalı konulara girmeyin.

<span id="an_14:2">14:2</span> Biri her şeyi yiyebileceğine inanır;
imanı zayıf olansa yalnız sebze yer.

<span id="an_14:3">14:3</span> Her şeyi yiyen, yemeyeni hor görmesin.
Her şeyi yemeyen, yiyeni yargılamasın. Çünkü Tanrı onu kabul etmiştir.

<span id="an_14:4">14:4</span> Sen kimsin ki, başkasının kulunu
yargılıyorsun? Kulu haklı çıkaran da haksız çıkaran da efendisidir. Kul
haklı çıkacaktır. Çünkü Rabbin onu haklı çıkarmaya gücü vardır.

<span id="an_14:5">14:5</span> Kimi bir günü başka bir günden üstün
sayar, kimi her günü bir sayar. Herkesin kendi görüşüne tam güveni
olsun.

<span id="an_14:6">14:6</span> Belli bir günü kutlayan, Rab için kutlar.
Her şeyi yiyen, Tanrıya şükrederek Rab için yer. Bazı şeyleri yemeyen de
Rab için yemez ve Tanrıya şükreder.

<span id="an_14:7">14:7</span> Hiçbirimiz kendimiz için yaşamayız,
hiçbirimiz de kendimiz için ölmeyiz.

<span id="an_14:8">14:8</span> Yaşarsak Rab için yaşarız; ölürsek Rab
için ölürüz. Öyleyse, yaşasak da ölsek de Rabbe aitiz.

<span id="an_14:9">14:9</span> Mesih hem ölülerin hem yaşayanların Rabbi
olmak üzere ölüp dirildi.

<span id="an_14:10">14:10</span> Sen neden kardeşini yargılıyorsun? Ya
sen, kardeşini neden küçümsüyorsun? Tanrının yargı kürsüsü önüne hepimiz
çıkacağız.

<span id="an_14:11">14:11</span> Yazılmış olduğu gibi: ‹‹Rab şöyle
diyor: ‹Varlığım hakkı için her diz önümde çökecek, Her dil Tanrı
olduğumu açıkça söyleyecek.› ››

<span id="an_14:12">14:12</span> Böylece her birimiz kendi adına Tanrıya
hesap verecektir.

<span id="an_14:13">14:13</span> Onun için, artık birbirimizi
yargılamayalım. Bunun yerine, hiçbir kardeşin yoluna sürçme ya da
tökezleme taşı koymamaya kararlı olun.

<span id="an_14:14">14:14</span> Rab İsaya ait biri olarak kesinlikle
biliyorum ki, hiçbir şey kendiliğinden murdar değildir. Ama bir şeyi
murdar sayan için o şey murdardır.

<span id="an_14:15">14:15</span> Yediğin bir şey yüzünden kardeşin
incinmişse, artık sevgi yolunda yürümüyorsun demektir. Mesihin, uğruna
öldüğü kardeşini yediklerinle mahvetme!

<span id="an_14:16">14:16</span> Size göre iyi olanın kötülenmesine
fırsat vermeyin.

<span id="an_14:17">14:17</span> Çünkü Tanrının Egemenliği, yiyecek
içecek sorunu değil, doğruluk, esenlik ve Kutsal Ruhta sevinçtir.

<span id="an_14:18">14:18</span> Mesihe bu yolda hizmet eden, Tanrıyı
hoşnut eder, insanların da beğenisini kazanır.

<span id="an_14:19">14:19</span> Öyleyse kendimizi esenlik getiren ve
karşılıklı gelişmemizi sağlayan işlere verelim.

<span id="an_14:20">14:20</span> Yiyecek uğruna Tanrının işini bozma!
Her yiyecek temizdir, ama yedikleriyle başkasının sürçmesine yol açan
kişi kötülük etmiş olur.

<span id="an_14:21">14:21</span> Et yememen, şarap içmemen, kardeşinin
sürçmesine yol açacak bir şey yapmaman iyidir.

<span id="an_14:22">14:22</span> Bu konulardaki inancını Tanrının önünde
kendine sakla. Onayladığı şeyden ötürü kendini yargılamayan kişi ne
mutludur!

<span id="an_14:23">14:23</span> Ama bir yiyecekten kuşkulanan kişi onu
yerse yargılanır; çünkü imanla yemiyor. İmana dayanmayan her şey
günahtır.

<span id="an_15:1">15:1</span> İmanı güçlü olan bizler, kendimizi hoşnut
etmeye değil, güçsüzlerin zayıflıklarını yüklenmeye borçluyuz.

<span id="an_15:2">15:2</span> Her birimiz komşusunu ruhça geliştirmek
için komşusunun iyiliğini gözeterek onu hoşnut etsin.

<span id="an_15:3">15:3</span> Çünkü Mesih bile kendini hoşnut etmeye
çalışmadı. Yazılmış olduğu gibi: ‹‹Sana edilen hakaretlere ben
uğradım.››

<span id="an_15:4">15:4</span> Önceden ne yazıldıysa, bize öğretmek
için, sabırla ve Kutsal Yazıların verdiği cesaretle umudumuz olsun diye
yazıldı.

<span id="an_15:5">15:5</span> Sabır ve cesaret kaynağı olan Tanrının,
sizleri Mesih İsanın isteğine uygun olarak aynı düşüncede
birleştirmesini dilerim.

<span id="an_15:6">15:6</span> Öyle ki, Rabbimiz İsa Mesihin Tanrısını
ve Babasını birlik içinde hep bir ağızdan yüceltesiniz.

<span id="an_15:7">15:7</span> Bu nedenle, Mesih sizi kabul ettiği gibi,
Tanrının yüceliği için birbirinizi kabul edin.

<span id="an_15:8">15:8</span> Çünkü diyorum ki Mesih, Tanrının
güvenilir olduğunu göstermek için Yahudilerin hizmetkârı oldu. Öyle ki,
atalarımıza verilen sözler doğrulansın ve öteki uluslar merhameti için
Tanrıyı yüceltsin. Yazılmış olduğu gibi: ‹‹Bunun için uluslar arasında
sana şükredeceğim, Adını ilahilerle öveceğim.››

<span id="an_15:10">15:10</span> Yine deniyor ki, ‹‹Ey uluslar, Onun
halkıyla birlikte sevinin!›› Ve, ‹‹Ey bütün uluslar, Rabbe övgüler
sunun! Ey bütün halklar, Onu yüceltin!››

<span id="an_15:12">15:12</span> Yeşaya da şöyle diyor: ‹‹İşayın Kökü
ortaya çıkacak, Uluslara egemen olmak üzere yükselecek. Uluslar Ona umut
bağlayacak.››

<span id="an_15:13">15:13</span> Umut kaynağı olan Tanrı, Kutsal Ruhun
gücüyle umutla dolup taşmanız için iman yaşamınızda sizleri tam bir
sevinç ve esenlikle doldursun.

<span id="an_15:14">15:14</span> Size gelince, kardeşlerim, iyilikle
dolu, her bilgiyle donanmış olduğunuzdan ben eminim. Ayrıca, birbirinize
öğüt verebilecek durumdasınız.

<span id="an_15:15">15:15</span> Yine de Tanrının bana bağışladığı
lütufla bazı noktaları yeniden anımsatmak için size yazma cesaretini
gösterdim.

<span id="an_15:16">15:16</span> Ben Tanrının lütfuyla uluslar yararına
Mesih İsanın hizmetkârı oldum. Tanrının Müjdesini bir kâhin olarak
yaymaktayım. Öyle ki uluslar, Kutsal Ruhla kutsal kılınarak Tanrıyı
hoşnut eden bir sunu olsun.

<span id="an_15:17">15:17</span> Bunun için Mesih İsaya ait biri olarak
Tanrıya verdiğim hizmetle övünebilirim.

<span id="an_15:18">15:18</span> Ulusların söz dinlemesi için Mesihin
benim aracılığımla, sözle ve eylemle, mucizeler ve harikalar yaratan
güçle, Kutsal Ruhun gücüyle yaptıklarından başka şeyden söz etmeye
cesaret edemem. Yeruşalimden başlayıp İllirikum bölgesine kadar
dolaşarak Mesihin Müjdesini her yerde duyurdum.

<span id="an_15:20">15:20</span> Bir başkasının attığı temel üzerine
inşa etmemek için Müjdeyi Mesihin adının duyulmadığı yerlerde yaymayı
amaç edindim.

<span id="an_15:21">15:21</span> Yazılmış olduğu gibi: ‹‹Ondan habersiz
olanlar görecekler. Duymamış olanlar anlayacaklar.››

<span id="an_15:22">15:22</span> İşte bu yüzden yanınıza gelmem kaç kez
engellendi.

<span id="an_15:23">15:23</span> Şimdiyse bu yörelerde artık yapacağım
bir şey kalmadığından, yıllardır da yanınıza gelmeyi arzuladığımdan,
İspanyaya giderken size uğrarım. Yol üzerinde sizi görüp bir süre
arkadaşlığınıza doyduktan sonra beni oraya uğurlayacağınızı umarım.

<span id="an_15:25">15:25</span> Ama şimdi kutsallara bir hizmet için
Yeruşalime gidiyorum.

<span id="an_15:26">15:26</span> Çünkü Makedonya ve Ahayada bulunanlar,
Yeruşalimdeki kutsallar arasında yoksul olanlar için yardım toplamayı
uygun gördüler.

<span id="an_15:27">15:27</span> Evet, uygun gördüler. Gerçekte onlara
yardım borçlular. Uluslar, onların ruhsal bereketlerine ortak
olduklarına göre, maddesel bereketlerle onlara hizmet etmeye borçlular.

<span id="an_15:28">15:28</span> Bu işi bitirip sağlanan yardımı onlara
ulaştırdıktan sonra size uğrayacağım, sonra da İspanyaya gideceğim.

<span id="an_15:29">15:29</span> Yanınıza geldiğimde, Mesihin
bereketinin doluluğuyla geleceğimi biliyorum.

<span id="an_15:30">15:30</span> Kardeşler, Rabbimiz İsa Mesih ve Ruhun
sevgisi adına size yalvarıyorum, benim için Tanrıya dua ederek uğraşıma
katılın.

<span id="an_15:31">15:31</span> Yahudiyedeki imansızlardan kurtulmam
için ve Yeruşalime olan hizmetimin kutsallarca kabul edilmesi için dua
edin.

<span id="an_15:32">15:32</span> Öyle ki, Tanrının isteğiyle sevinçle
yanınıza gelip sizlerle gönlümü ferahlatayım.

<span id="an_15:33">15:33</span> Esenlik veren Tanrı hepinizle birlikte
olsun! Amin.

<span id="an_16:1">16:1</span> Kenheredeki kilisenin görevlisi olan
kızkardeşimiz Fibiyi size salık veririm.

<span id="an_16:2">16:2</span> Kutsallara yaraşır biçimde onu Rabbin
adına kabul edin. Herhangi bir ihtiyacı olursa, kendisine yardım edin.
Çünkü o, ben dahil, birçoklarına destek sağlamıştır.

<span id="an_16:3">16:3</span> Mesih İsa yolunda emektaşlarım olan
Priska ve Akvilaya selam edin.

<span id="an_16:4">16:4</span> Onlar benim uğruma yaşamlarını tehlikeye
attılar. Yalnız ben değil, öteki ulusların bütün kiliseleri de onlara
minnettardır.

<span id="an_16:5">16:5</span> Onların evindeki inanlılar topluluğuna da
selam söyleyin. Asya İlinden Mesihe ilk iman eden sevgili kardeşim
Epenetusa selam edin.

<span id="an_16:6">16:6</span> Sizin için çok çalışmış olan Meryeme
selam söyleyin.

<span id="an_16:7">16:7</span> Mesihin elçileri arasında tanınmış ve
benden önce Mesihe inanmış olan soydaşlarım ve hapishane arkadaşlarım
Andronikusla Yunyaya selam edin.

<span id="an_16:8">16:8</span> Rabbe ait olan sevgili kardeşim
Ampliatusa selam söyleyin.

<span id="an_16:9">16:9</span> Mesih yolunda emektaşımız olan Urbanusa
ve sevgili kardeşim Stakise selam edin.

<span id="an_16:10">16:10</span> Mesihin beğenisini kazanmış olan
Apellise selam söyleyin. Aristobulusun ev halkından olanlara selam edin.

<span id="an_16:11">16:11</span> Soydaşım Herodiona selam söyleyin.
Narkisin ev halkından Rabbe ait olanlara selam söyleyin.

<span id="an_16:12">16:12</span> Rabbin hizmetinde çalışan Trifenayla
Trifosaya selam edin. Rabbin hizmetinde çok çalışmış olan sevgili
Persise selam söyleyin.

<span id="an_16:13">16:13</span> Rabbin seçkin kulu olan Rufusa ve bana
da annelik etmiş olan annesine selam edin.

<span id="an_16:14">16:14</span> Asinkritus, Flegon, Hermes, Patrovas,
Hermas ve yanlarındaki kardeşlere selam edin.

<span id="an_16:15">16:15</span> Filologusla Yulyaya, Nereusla
kızkardeşine, Olimpasla yanlarındaki bütün kutsallara selam edin.

<span id="an_16:16">16:16</span> Birbirinizi kutsal öpüşle selamlayın.
Mesihin bütün kiliseleri size selam ederler.

<span id="an_16:17">16:17</span> Kardeşler, size yalvarırım, aldığınız
öğretiye karşı gelerek ayrılıklara ve sapmalara neden olanlara dikkat
edin, onlardan sakının.

<span id="an_16:18">16:18</span> Böyle kişiler Rabbimiz Mesihe değil,
kendi midelerine kulluk ediyorlar. Saf kişilerin yüreklerini kulağı
okşayan tatlı sözlerle aldatıyorlar.

<span id="an_16:19">16:19</span> Sözdinlerliğinizi herkes duydu, bu
nedenle sizin adınıza seviniyorum. İyilik konusunda bilge, kötülük
konusunda deneyimsiz olmanızı isterim.

<span id="an_16:20">16:20</span> Esenlik veren Tanrı çok geçmeden
Şeytanı ayaklarınızın altında ezecektir. Rabbimiz İsanın lütfu sizinle
birlikte olsun.

<span id="an_16:21">16:21</span> Emektaşım Timoteos, soydaşlarımdan
Lukius, Yason ve Sosipater size selam ederler.

<span id="an_16:22">16:22</span> Mektubu yazıya geçiren ben Tertius,
Rabbe ait biri olarak size selamlarımı gönderirim.

<span id="an_16:23">16:23</span> Bana ve bütün inanlılar topluluğuna
konukseverlik eden Gayus size selam eder. Kent haznedarı Erastusun ve
Kuartus kardeşin size selamları var.

<span id="an_16:25">16:25</span> Tanrı, duyurduğum Müjde ve İsa Mesihle
ilgili bildiri uyarınca, sonsuz çağlardan beri saklı tutulan sırrı
açıklayan vahiy uyarınca sizi ruhça pekiştirecek güçtedir.

<span id="an_16:26">16:26</span> O sır şimdi aydınlığa çıkarılmış ve
öncesiz Tanrının buyruğuna göre peygamberlerin yazıları aracılığıyla
bütün ulusların iman ederek söz dinlemesi için bildirilmiştir.

<span id="an_16:27">16:27</span> Bilge olan tek Tanrı'ya İsa Mesih
aracılığıyla sonsuza dek yücelik olsun! Amin.

------------------------------------------------------------------------

[Next: 1 Corinthians](co1)
