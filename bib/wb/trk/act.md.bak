[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](joh)  [Next](rom.md) 

------------------------------------------------------------------------

### Turkish Bible: Acts

<span id="an_1:1">1:1</span> Ey Teofilos, İlk kitabımda İsanın yapıp
öğretmeye başladığı her şeyi, seçmiş olduğu elçilere Kutsal Ruh
aracılığıyla buyruklar verip yukarı alındığı güne dek olanları
yazmıştım.

<span id="an_1:3">1:3</span> İsa, ölüm acısını çektikten sonra birçok
inandırıcı kanıtlarla elçilere dirilmiş olduğunu gösterdi. Kırk gün
süreyle onlara görünerek Tanrının Egemenliği hakkında konuştu.

<span id="an_1:4">1:4</span> Kendileriyle birlikteyken onlara şu buyruğu
vermişti: ‹‹Yeruşalimden ayrılmayın, Babanın verdiği ve benden
duyduğunuz sözün gerçekleşmesini bekleyin.

<span id="an_1:5">1:5</span> Şöyle ki, Yahya suyla vaftiz etti, ama
sizler birkaç güne kadar Kutsal Ruhla vaftiz edileceksiniz.››

<span id="an_1:6">1:6</span> Elçiler bir araya geldiklerinde İsaya şunu
sordular: ‹‹Ya Rab, İsraile egemenliği şimdi mi geri vereceksin?››

<span id="an_1:7">1:7</span> İsa onlara, ‹‹Babanın kendi yetkisiyle
belirlemiş olduğu zamanları ve tarihleri bilmenize gerek yok››
karşılığını verdi.

<span id="an_1:8">1:8</span> ‹‹Ama Kutsal Ruh üzerinize inince güç
alacaksınız. Yeruşalimde, bütün Yahudiye ve Samiriyede ve dünyanın dört
bucağında benim tanıklarım olacaksınız.››

<span id="an_1:9">1:9</span> İsa bunları söyledikten sonra, onların
gözleri önünde yukarı alındı. Bir bulut Onu alıp gözlerinin önünden
uzaklaştırdı.

<span id="an_1:10">1:10</span> İsa giderken onlar gözlerini göğe dikmiş
bakıyorlardı. Tam o sırada, beyaz giysiler içinde iki adam yanlarında
belirdi.

<span id="an_1:11">1:11</span> ‹‹Ey Celileliler, neden göğe bakıp
duruyorsunuz?›› diye sordular. ‹‹Aranızdan göğe alınan İsa, göğe
çıktığını nasıl gördünüzse, aynı şekilde geri gelecektir.››

<span id="an_1:12">1:12</span> Bundan sonra elçiler, Yeruşalimden
yaklaşık bir kilometre uzaklıktaki Zeytin Dağından Yeruşalime döndüler.

<span id="an_1:13">1:13</span> Kente girince kaldıkları evin üst
katındaki odaya çıktılar. Petrus, Yuhanna, Yakup, Andreas, Filipus,
Tomas, Bartalmay, Matta, Alfay oğlu Yakup, Yurtsever Simun ve Yakup oğlu
Yahuda oradaydı.

<span id="an_1:14">1:14</span> Bunlar İsanın annesi Meryem, öbür
kadınlar ve İsanın kardeşleriyle tam bir birlik içinde sürekli dua
ediyordu.

<span id="an_1:15">1:15</span> O günlerde Petrus, yaklaşık yüz yirmi
kardeşten oluşan bir topluluğun ortasında ayağa kalkıp şöyle konuştu:
‹‹Kardeşler, Kutsal Ruhun, İsayı tutuklayanlara kılavuzluk eden Yahuda
ile ilgili olarak Davutun ağzıyla önceden bildirdiği Kutsal Yazının
yerine gelmesi gerekiyordu.

<span id="an_1:17">1:17</span> Yahuda bizden biri sayılmış ve bu
hizmette yerini almıştı.››

<span id="an_1:18">1:18</span> Bu adam, yaptığı kötülüğün karşılığında
aldığı ücretle bir tarla satın aldı. Sonra baş aşağı düştü, bedeni
yarıldı ve bütün bağırsakları dışarı döküldü.

<span id="an_1:19">1:19</span> Yeruşalimde yaşayan herkes olayı duydu.
Tarlaya kendi dillerinde Kan Tarlası anlamına gelen Hakeldema adını
verdiler.

<span id="an_1:20">1:20</span> ‹‹Nitekim Mezmurlar Kitabında şöyle
yazılmıştır›› dedi Petrus. ‹‹ ‹Onun konutu ıssız kalsın, İçinde oturan
olmasın.› Ve, ‹Onun görevini bir başkası üstlensin.›

<span id="an_1:21">1:21</span> ‹‹Buna göre, Yahyanın vaftiz döneminden
başlayarak Rab İsanın aramızdan yukarı alındığı güne değin bizimle
birlikte geçirdiği bütün süre boyunca yanımızda bulunan adamlardan
birinin, İsanın dirilişine tanıklık etmek üzere bize katılması
gerekir.››

<span id="an_1:23">1:23</span> Böylece iki kişiyi, Barsabba denilen ve
Yustus diye de bilinen Yusuf ile Mattiyayı önerdiler.

<span id="an_1:24">1:24</span> Sonra şöyle dua ettiler: ‹‹Ya Rab, sen
herkesin yüreğini bilirsin. Yahudanın, ait olduğu yere gitmek için
bıraktığı bu hizmeti ve elçilik görevini üstlenmek üzere bu iki kişiden
hangisini seçtiğini göster bize.››

<span id="an_1:26">1:26</span> Ardından bu iki kişiye kura çektirdiler;
kura Mattiya'ya düştü. Böylelikle Mattiya on bir elçiye katıldı.

<span id="an_2:1">2:1</span> Pentikost Günü geldiğinde bütün imanlılar
bir arada bulunuyordu.

<span id="an_2:2">2:2</span> Ansızın gökten, güçlü bir rüzgarın esişini
andıran bir ses geldi ve bulundukları evi tümüyle doldurdu.

<span id="an_2:3">2:3</span> Ateşten dillere benzer bir şeylerin dağılıp
her birinin üzerine indiğini gördüler.

<span id="an_2:4">2:4</span> İmanlıların hepsi Kutsal Ruhla doldular,
Ruhun onları konuşturduğu başka dillerle konuşmaya başladılar.

<span id="an_2:5">2:5</span> O sırada Yeruşalimde, dünyanın her
ülkesinden gelmiş dindar Yahudiler bulunuyordu.

<span id="an_2:6">2:6</span> Sesin duyulması üzerine büyük bir kalabalık
toplandı. Herkes kendi dilinin konuşulduğunu duyunca şaşakaldı.

<span id="an_2:7">2:7</span> Hayret ve şaşkınlık içinde, ‹‹Bakın, bu
konuşanların hepsi Celileli değil mi?›› diye sordular.

<span id="an_2:8">2:8</span> ‹‹Nasıl oluyor da her birimiz kendi ana
dilini işitiyor?

<span id="an_2:9">2:9</span> Aramızda Partlar, Medler, Elamlılar var.
Mezopotamyada, Yahudiye ve Kapadokyada, Pontus ve Asya İlinde, Frikya ve
Pamfilyada, Mısır ve Libyanın Kireneye yakın bölgelerinde yaşayanlar
var. Hem Yahudi hem de Yahudiliğe dönen Romalı konuklar, Giritliler ve
Araplar var aramızda. Ama her birimiz Tanrının büyük işlerinin kendi
dilimizde konuşulduğunu işitiyoruz.››

<span id="an_2:12">2:12</span> Hepsi hayret ve şaşkınlık içinde
birbirlerine, ‹‹Bunun anlamı ne?›› diye sordular.

<span id="an_2:13">2:13</span> Başkalarıysa, ‹‹Bunlar taze şarabı fazla
kaçırmış›› diye alay ettiler.

<span id="an_2:14">2:14</span> Bunun üzerine Onbirlerle birlikte öne
çıkan Petrus yüksek sesle kalabalığa şöyle seslendi: ‹‹Ey Yahudiler ve
Yeruşalimde bulunan herkes, bu durumu size açıklayayım. Sözlerime kulak
verin. Bu adamlar, sandığınız gibi sarhoş değiller. Saat daha sabahın
dokuzu!

<span id="an_2:16">2:16</span> Bu gördüğünüz, Peygamber Yoel
aracılığıyla önceden bildirilen olaydır: ‹Son günlerde, diyor Tanrı,
Bütün insanların üzerine Ruhumu dökeceğim. Oğullarınız, kızlarınız
peygamberlikte bulunacaklar. Gençleriniz görümler, Yaşlılarınız düşler
görecek.

<span id="an_2:18">2:18</span> O günler kadın erkek Kullarımın üzerine
Ruhumu dökeceğim, Onlar da peygamberlik edecekler.

<span id="an_2:19">2:19</span> Yukarıda, gökyüzünde harikalar
yaratacağım. Aşağıda, yeryüzünde belirtiler, Kan, ateş ve duman
bulutları görülecek.

<span id="an_2:20">2:20</span> Rabbin büyük ve görkemli günü gelmeden
önce Güneş kararacak, Ay kan rengine dönecek.

<span id="an_2:21">2:21</span> O zaman Rabbi adıyla çağıran herkes
kurtulacak.›

<span id="an_2:22">2:22</span> ‹‹Ey İsrailliler, şu sözleri dinleyin:
Bildiğiniz gibi Nasıralı İsa, Tanrının, kendisi aracılığıyla aranızda
yaptığı mucizeler, harikalar ve belirtilerle kimliği kanıtlanmış bir
kişidir.

<span id="an_2:23">2:23</span> Tanrının belirlenmiş amacı ve öngörüsü
uyarınca elinize teslim edilen bu adamı, yasa tanımaz kişilerin eliyle
çarmıha çivileyip öldürdünüz.

<span id="an_2:24">2:24</span> Tanrı ise, ölüm acılarına son vererek Onu
diriltti. Çünkü Onun ölüme tutsak kalması olanaksızdı.

<span id="an_2:25">2:25</span> Onunla ilgili olarak Davut şöyle der:
‹Rabbi her zaman önümde gördüm, Sağımda durduğu için sarsılmam.

<span id="an_2:26">2:26</span> Bu nedenle yüreğim mutlu, dilim
sevinçlidir. Dahası, bedenim de umut içinde yaşayacak.

<span id="an_2:27">2:27</span> Çünkü sen canımı ölüler diyarına terk
etmeyeceksin, Kutsalının çürümesine izin vermeyeceksin.

<span id="an_2:28">2:28</span> Yaşam yollarını bana bildirdin;
Varlığınla beni sevinçle dolduracaksın.›

<span id="an_2:29">2:29</span> ‹‹Kardeşler, size açıkça söyleyebilirim
ki, büyük atamız Davut öldü, gömüldü, mezarı da bugüne dek yanıbaşımızda
duruyor.

<span id="an_2:30">2:30</span> Davut bir peygamberdi ve soyundan birini
tahtına oturtacağına dair Tanrının kendisine ant içerek söz verdiğini
biliyordu.

<span id="an_2:31">2:31</span> Geleceği görerek Mesihin ölümden
dirilişine ilişkin şunları söyledi: ‹O, ölüler diyarına terk edilmedi,
bedeni çürümedi.›

<span id="an_2:32">2:32</span> Tanrı, İsayı ölümden diriltti ve biz
hepimiz bunun tanıklarıyız.

<span id="an_2:33">2:33</span> O, Tanrının sağına yüceltilmiş, vaat
edilen Kutsal Ruhu Babadan almış ve şimdi gördüğünüz ve işittiğiniz
gibi, bu Ruhu üzerimize dökmüştür.

<span id="an_2:34">2:34</span> Davut, kendisi göklere çıkmadığı halde
şöyle der: ‹Rab Rabbime dedi ki, Ben düşmanlarını Ayaklarının altına
serinceye dek, Sağımda otur.›

<span id="an_2:36">2:36</span> ‹‹Böylelikle bütün İsrail halkı şunu
kesinlikle bilsin: Tanrı, sizin çarmıha gerdiğiniz İsayı hem Rab hem
Mesih yapmıştır.››

<span id="an_2:37">2:37</span> Bu sözleri duyanlar, yüreklerine hançer
saplanmış gibi oldular. Petrus ve öbür elçilere, ‹‹Kardeşler, ne
yapmalıyız?›› diye sordular.

<span id="an_2:38">2:38</span> Petrus onlara şu karşılığı verdi: ‹‹Tövbe
edin, her biriniz İsa Mesihin adıyla vaftiz olsun. Böylece günahlarınız
bağışlanacak ve Kutsal Ruh armağanını alacaksınız.

<span id="an_2:39">2:39</span> Bu vaat sizler, çocuklarınız,
uzaktakilerin hepsi için, Tanrımız Rabbin çağıracağı herkes için
geçerlidir.››

<span id="an_2:40">2:40</span> Petrus daha birçok sözlerle onları
uyardı. ‹‹Kendinizi bu sapık kuşaktan kurtarın!›› diye yalvardı.

<span id="an_2:41">2:41</span> Onun sözünü benimseyenler vaftiz oldu. O
gün yaklaşık üç bin kişi topluluğa katıldı.

<span id="an_2:42">2:42</span> Bunlar kendilerini elçilerin öğretisine,
paydaşlığa, ekmek bölmeye ve duaya adadılar.

<span id="an_2:43">2:43</span> Herkesi bir korku sarmıştı. Elçilerin
aracılığıyla birçok belirtiler ve harikalar yapılıyordu.

<span id="an_2:44">2:44</span> İmanlıların tümü bir arada bulunuyor, her
şeyi ortaklaşa kullanıyorlardı.

<span id="an_2:45">2:45</span> Mallarını mülklerini satıyor ve bunun
parasını herkese ihtiyacına göre dağıtıyorlardı.

<span id="an_2:46">2:46</span> Her gün tapınakta toplanmaya devam eden
imanlılar, kendi evlerinde de ekmek bölüp içten bir sevinç ve sadelikle
yemek yiyor ve Tanrı'yı övüyorlardı. Bütün halkın beğenisini
kazanmışlardı. Rab de her gün yeni kurtulanları topluluğa katıyordu.

<span id="an_3:1">3:1</span> Bir gün Petrusla Yuhanna, saat üçte, dua
vaktinde tapınağa çıkıyorlardı.

<span id="an_3:2">3:2</span> O sırada, doğuştan kötürüm olan bir adam,
tapınağın Güzel Kapı diye adlandırılan kapısına getiriliyordu. Tapınağa
girenlerden para dilenmesi için onu her gün getirip oraya bırakırlardı.

<span id="an_3:3">3:3</span> Tapınağa girmek üzere olan Petrusla
Yuhannayı gören adam, kendilerinden sadaka istedi.

<span id="an_3:4">3:4</span> Petrusla Yuhanna ona dikkatle baktılar.
Sonra Petrus, ‹‹Bize bak›› dedi.

<span id="an_3:5">3:5</span> Adam, onlardan bir şey alacağını umarak
gözlerini onların üzerine dikti.

<span id="an_3:6">3:6</span> Petrus, ‹‹Bende altın ve gümüş yok, ama
bende olanı sana veriyorum›› dedi. ‹‹Nasıralı İsa Mesihin adıyla,
yürü!››

<span id="an_3:7">3:7</span> Sonra onu sağ elinden kavrayıp kaldırdı.
Adamın ayakları ve bilekleri o anda sapasağlam oldu.

<span id="an_3:8">3:8</span> Sıçrayıp ayağa kalktı, yürümeye başladı.
Yürüyüp sıçrayarak, Tanrıyı överek onlarla birlikte tapınağa girdi.

<span id="an_3:9">3:9</span> Bütün halk, onun yürüyüp Tanrıyı övdüğünü
gördü.

<span id="an_3:10">3:10</span> Onun, tapınağın Güzel Kapısında oturup
para dilenen kişi olduğunu anlayınca ondaki değişiklik karşısında büyük
bir hayret ve şaşkınlığa düştüler.

<span id="an_3:11">3:11</span> Adam, Petrusla Yuhannaya tutunuyordu.
Bütün halk hayret içinde Süleymanın Eyvanı denilen yerde onlara doğru
koşuştu.

<span id="an_3:12">3:12</span> Bunu gören Petrus halka şöyle seslendi:
‹‹Ey İsrailliler, buna neden şaştınız? Neden gözlerinizi dikmiş bize
bakıyorsunuz? Kendi gücümüz ya da dindarlığımızla bu adamın yürümesini
sağlamışız gibi...!

<span id="an_3:13">3:13</span> İbrahimin, İshakın ve Yakupun Tanrısı,
atalarımızın Tanrısı, Kulu İsayı yüceltti. Siz Onu ele verdiniz. Pilatus
Onu serbest bırakmaya karar verdiği halde, siz Onu Pilatusun önünde
reddettiniz.

<span id="an_3:14">3:14</span> Kutsal ve adil Olanı reddedip bir katilin
salıverilmesini istediniz.

<span id="an_3:15">3:15</span> Siz Yaşam Önderini öldürdünüz, ama Tanrı
Onu ölümden diriltti. Biz bunun tanıklarıyız.

<span id="an_3:16">3:16</span> Gördüğünüz ve tanıdığınız bu adam, İsanın
adı sayesinde, Onun adına olan imanla sapasağlam oldu. Hepinizin gözü
önünde onu tam sağlığa kavuşturan, İsanın aracılığıyla etkin olan
imandır.

<span id="an_3:17">3:17</span> ‹‹Şimdi ey kardeşler, yöneticileriniz
gibi sizin de bilgisizlikten ötürü böyle davrandığınızı biliyorum.

<span id="an_3:18">3:18</span> Ama bütün peygamberlerin ağzından
Mesihinin acı çekeceğini önceden bildiren Tanrı, sözünü bu şekilde
yerine getirmiştir.

<span id="an_3:19">3:19</span> Öyleyse, günahlarınızın silinmesi için
tövbe edin ve Tanrıya dönün. Öyle ki, Rab size yenilenme fırsatları
versin ve sizin için önceden belirlenen Mesihi, yani İsayı göndersin.

<span id="an_3:21">3:21</span> Tanrının eski çağlardan beri kutsal
peygamberlerinin ağzından bildirdiği gibi, her şeyin yeniden
düzenleneceği zamana dek İsanın gökte kalması gerekiyor.

<span id="an_3:22">3:22</span> Musa şöyle demişti: ‹Tanrınız Rab size,
kendi kardeşlerinizin arasından benim gibi bir peygamber çıkaracak. Onun
size söyleyeceği her sözü dinleyin.

<span id="an_3:23">3:23</span> O peygamberi dinlemeyen herkes Tanrının
halkından koparılıp yok edilecektir.›

<span id="an_3:24">3:24</span> ‹‹Samuel ve ondan sonra konuşan
peygamberlerin hepsi bu günleri duyurdu.

<span id="an_3:25">3:25</span> Sizler peygamberlerin mirasçıları,
Tanrının atalarınızla yaptığı antlaşmanın mirasçılarısınız. Nitekim
Tanrı İbrahime şöyle demişti: ‹Senin soyunun aracılığıyla yeryüzündeki
bütün halklar kutsanacak.›

<span id="an_3:26">3:26</span> Tanrı, sizleri kötü yollarınızdan
döndürüp kutsamak için Kulu'nu ortaya çıkarıp önce size gönderdi.››

<span id="an_4:1">4:1</span> Kâhinler, tapınak koruyucularının komutanı
ve Sadukiler, halka seslenmekte olan Petrusla Yuhannanın üzerine
yürüdüler.

<span id="an_4:2">4:2</span> Çünkü onların halka öğretmelerine ve İsayı
örnek göstererek ölülerin dirileceğini söylemelerine çok kızmışlardı.

<span id="an_4:3">4:3</span> Onları yakaladılar, akşam olduğu için
ertesi güne dek hapiste tuttular.

<span id="an_4:4">4:4</span> Ne var ki, konuşmayı dinlemiş olanların
birçoğu iman etti. Böylece imanlı erkeklerin sayısı aşağı yukarı beş
bine ulaştı.

<span id="an_4:5">4:5</span> Ertesi gün Yahudilerin yöneticileri, ileri
gelenleri ve din bilginleri Yeruşalimde toplandılar.

<span id="an_4:6">4:6</span> Başkâhin Hananın yanısıra, Kayafa, Yuhanna,
İskender ve başkâhin soyundan gelen herkes oradaydı.

<span id="an_4:7">4:7</span> Petrusla Yuhannayı huzurlarına getirtip
onlara, ‹‹Siz bunu hangi güçle ya da kimin adına dayanarak yaptınız?››
diye sordular.

<span id="an_4:8">4:8</span> O zaman Kutsal Ruhla dolan Petrus onlara
şöyle dedi: ‹‹Halkın yöneticileri ve ileri gelenler!

<span id="an_4:9">4:9</span> Eğer bugün bir hastaya yapılan iyilik
nedeniyle bizden hesap soruluyor ve bu adamın nasıl iyileştiği
soruşturuluyorsa, hepiniz ve bütün İsrail halkı şunu bilin: Bu adam,
sizin çarmıha gerdiğiniz, ama Tanrının ölümden dirilttiği Nasıralı İsa
Mesihin adı sayesinde önünüzde sapasağlam duruyor.

<span id="an_4:11">4:11</span> İsa, ‹Siz yapıcılar tarafından hiçe
sayılan, Ama köşenin baş taşı durumuna gelen taş›tır.

<span id="an_4:12">4:12</span> Başka hiç kimsede kurtuluş yoktur. Bu
göğün altında insanlara bağışlanmış, bizi kurtarabilecek başka hiçbir ad
yoktur.››

<span id="an_4:13">4:13</span> Kurul üyeleri, Petrusla Yuhannanın
yürekliliğini görüp de bunların eğitim görmemiş, sıradan kişiler
olduklarını anlayınca şaştılar ve onların İsayla birlikte bulunduklarını
farkettiler.

<span id="an_4:14">4:14</span> İyileştirilen adam, Petrus ve Yuhannayla
birlikte gözleri önünde duruyordu; bunun için hiçbir karşılık
veremediler.

<span id="an_4:15">4:15</span> Kurul üyeleri onlara dışarı çıkmalarını
buyurduktan sonra durumu kendi aralarında tartışmaya başladılar.

<span id="an_4:16">4:16</span> ‹‹Bu adamları ne yapacağız?›› dediler.
‹‹Yeruşalimde yaşayan herkes, bunların eliyle olağanüstü bir belirti
gerçekleştirildiğini biliyor. Biz bunu inkâr edemeyiz.

<span id="an_4:17">4:17</span> Ama bu haberin halk arasında daha çok
yayılmasını önlemek için onları tehdit edelim ki, bundan böyle İsanın
adından kimseye söz etmesinler.››

<span id="an_4:18">4:18</span> Böylece onları çağırdılar, İsanın adını
hiç anmamalarını, o adı kullanarak hiçbir şey öğretmemelerini
buyurdular.

<span id="an_4:19">4:19</span> Ama Petrusla Yuhanna şöyle karşılık
verdiler: ‹‹Tanrının önünde, Tanrının sözünü değil de sizin sözünüzü
dinlemek doğru mudur, kendiniz karar verin.

<span id="an_4:20">4:20</span> Biz gördüklerimizi ve işittiklerimizi
anlatmadan edemeyiz.››

<span id="an_4:21">4:21</span> Kurul üyeleri onları bir daha tehdit
ettikten sonra serbest bıraktılar; onları cezalandırmak için hiçbir
gerekçe bulamamışlardı. Çünkü bütün halk, olup bitenler için Tanrıyı
yüceltiyordu.

<span id="an_4:22">4:22</span> Nitekim mucize sonucu iyileşen adamın
yaşı kırkı geçmişti.

<span id="an_4:23">4:23</span> Serbest bırakılan Petrusla Yuhanna,
arkadaşlarının yanına dönerek başkâhinlerle ileri gelenlerin kendilerine
söylediği her şeyi bildirdiler.

<span id="an_4:24">4:24</span> Arkadaşları bunu duyunca hep birlikte
Tanrıya şöyle seslendiler: ‹‹Ey Efendimiz! Yeri göğü, denizi ve onların
içindekilerin tümünü yaratan sensin.

<span id="an_4:25">4:25</span> Kutsal Ruh aracılığıyla kulun atamız
Davutun ağzından şöyle dedin: ‹Uluslar neden hiddetlendi, Halklar neden
boş düzenler kurdu?

<span id="an_4:26">4:26</span> Dünyanın kralları saf bağladı,
Hükümdarlar birleşti Rabbe ve Mesihine karşı.›

<span id="an_4:27">4:27</span> ‹‹Gerçekten de Hirodes ile Pontius
Pilatus, bu kentte İsrail halkı ve öteki uluslarla birlikte senin
meshettiğin kutsal Kulun İsaya karşı bir araya geldiler. Senin kendi
gücün ve isteğinle önceden kararlaştırdığın her şeyi gerçekleştirdiler.

<span id="an_4:29">4:29</span> Ve şimdi ya Rab, onların savurduğu
tehditlere bak! Senin sözünü tam bir yüreklilikle duyurmak için biz
kullarına güç ver.

<span id="an_4:30">4:30</span> Kutsal Kulun İsanın adıyla hastaları
iyileştirmek için, belirtiler ve harikalar yapmak için elini uzat.››

<span id="an_4:31">4:31</span> Duaları bitince toplandıkları yer
sarsıldı. Hepsi Kutsal Ruhla doldular ve Tanrının sözünü cesaretle
duyurmaya devam ettiler.

<span id="an_4:32">4:32</span> İnananlar topluluğunun yüreği ve
düşüncesi birdi. Hiç kimse sahip olduğu herhangi bir şey için ‹‹Bu
benimdir›› demiyor, her şeylerini ortak kabul ediyorlardı.

<span id="an_4:33">4:33</span> Elçiler, Rab İsanın ölümden dirildiğine
çok etkili bir biçimde tanıklık ediyorlardı. Tanrının büyük lütfu
hepsinin üzerindeydi.

<span id="an_4:34">4:34</span> Aralarında yoksul olan yoktu. Çünkü
toprak ya da ev sahibi olanlar bunları satar, sattıklarının bedelini
getirip elçilerin buyruğuna verirlerdi; bu da herkese ihtiyacına göre
dağıtılırdı.

<span id="an_4:36">4:36</span> Örneğin, Kıbrıs doğumlu bir Levili olan
ve elçilerin Barnaba, yani Cesaret Verici diye adlandırdıkları Yusuf,
sahip olduğu bir tarlayı sattı, parasını getirip elçilerin buyruğuna
verdi.

<span id="an_5:1">5:1</span> Hananya adında bir adam, karısı Safiranın
onayıyla bir mülk sattı, paranın bir kısmını kendine saklayarak gerisini
getirip elçilerin buyruğuna verdi. Karısının da olup bitenlerden haberi
vardı.

<span id="an_5:3">5:3</span> Petrus ona, ‹‹Hananya, nasıl oldu da
Şeytana uydun, Kutsal Ruha yalan söyleyip tarlanın parasının bir kısmını
kendine sakladın?›› dedi.

<span id="an_5:4">5:4</span> ‹‹Tarla satılmadan önce sana ait değil
miydi? Sen onu sattıktan sonra da parayı dilediğin gibi kullanamaz
mıydın? Neden yüreğinde böyle bir düzen kurdun? Sen insanlara değil,
Tanrıya yalan söylemiş oldun.››

<span id="an_5:5">5:5</span> Hananya bu sözleri işitince yere yıkılıp
can verdi. Olanları duyan herkesi büyük bir korku sardı.

<span id="an_5:6">5:6</span> Gençler kalkıp Hananyanın ölüsünü
kefenlediler ve dışarı taşıyıp gömdüler.

<span id="an_5:7">5:7</span> Bundan yaklaşık üç saat sonra Hananyanın
karısı, olanlardan habersiz içeri girdi.

<span id="an_5:8">5:8</span> Petrus, ‹‹Söyle bana, tarlayı bu fiyata mı
sattınız?›› diye sordu. ‹‹Evet, bu fiyata›› dedi Safira.

<span id="an_5:9">5:9</span> Petrus ona şöyle dedi: ‹‹Rabbin Ruhunu
sınamak için nasıl oldu da sözbirliği ettiniz? İşte, kocanı gömenlerin
ayak sesleri kapıda, seni de dışarı taşıyacaklar.››

<span id="an_5:10">5:10</span> Kadın o anda Petrusun ayakları dibine
yıkılıp can verdi. İçeri giren gençler onu ölmüş buldular, onu da dışarı
taşıyarak kocasının yanına gömdüler.

<span id="an_5:11">5:11</span> İnanlılar topluluğunun tümünü ve olayı
duyanların hepsini büyük bir korku sardı.

<span id="an_5:12">5:12</span> Elçilerin aracılığıyla halk arasında
birçok belirtiler ve harikalar yapılıyordu. İmanlıların hepsi Süleymanın
Eyvanında toplanıyordu.

<span id="an_5:13">5:13</span> Halk onlara büyük saygı duyduğu halde,
dışarıdan hiç kimse onlara katılmayı göze alamıyordu.

<span id="an_5:14">5:14</span> Buna karşın, Rabbe inanıp topluluğa
katılan erkek ve kadınların sayısı giderek arttı.

<span id="an_5:15">5:15</span> Bütün bunların sonucu, yoldan geçen
Petrusun hiç değilse gölgesi bazılarının üzerine düşsün diye halk, hasta
olanları caddelere çıkartıp şilteler ve döşekler üzerine yatırır oldu.

<span id="an_5:16">5:16</span> Yeruşalimin çevresindeki kasabalardan da
kalabalıklar geliyor, hastaları ve kötü ruhlardan acı çekenleri
getiriyorlardı. Bunların hepsi iyileştirildi.

<span id="an_5:17">5:17</span> Bunun üzerine, kıskançlıkla dolan
başkâhin ve yanındakilerin hepsi, yani Saduki mezhebinden olanlar,
elçileri yakalatıp devlet tutukevine attırdılar.

<span id="an_5:19">5:19</span> Ama geceleyin Rabbin bir meleği zindanın
kapılarını açıp onları dışarı çıkarttı. ‹‹Gidin! Tapınağa girip bu yeni
yaşamla ilgili sözlerin hepsini halka duyurun›› dedi.

<span id="an_5:21">5:21</span> Elçiler bu buyruğa uyarak gün doğarken
tapınağa girip öğretmeye başladılar. Başkâhin ve yanındakiler gelince
Yüksek Kurulu, İsrail halkının bütün ileri gelenlerini toplantıya
çağırdılar. Sonra elçileri getirtmek için tutukevine adam yolladılar.

<span id="an_5:22">5:22</span> Ne var ki, görevliler zindana
vardıklarında elçileri bulamadılar. Geri dönerek şu haberi ilettiler:
‹‹Tutukevini kilitli ve tam bir güvenlik altında, nöbetçileri de
kapılarda durur bulduk. Ama kapıları açtığımızda içerde kimseyi
bulamadık!››

<span id="an_5:24">5:24</span> Bu sözleri işiten tapınak koruyucularının
komutanıyla başkâhinler şaşkına döndüler, bu işin sonunun nereye
varacağını merak etmeye başladılar.

<span id="an_5:25">5:25</span> O sırada yanlarına gelen biri, ‹‹Bakın,
hapse attığınız adamlar tapınakta dikilmiş, halka öğretiyor›› diye haber
getirdi.

<span id="an_5:26">5:26</span> Bunun üzerine komutanla görevliler gidip
elçileri getirdiler. Halkın kendilerini taşlamasından korktukları için
zor kullanmadılar.

<span id="an_5:27">5:27</span> Elçileri getirip Yüksek Kurulun önüne
çıkardılar. Başkâhin onları sorguya çekti: ‹‹Bu adı kullanarak
öğretmeyin diye size kesin buyruk vermiştik›› dedi. ‹‹Ama siz öğretinizi
Yeruşalim Kentinin her tarafına yaydınız. İlle de bizi bu adamın kanını
dökmekten sorumlu göstermek istiyorsunuz.››

<span id="an_5:29">5:29</span> Petrus ve öbür elçiler şöyle karşılık
verdiler: ‹‹İnsanlardan çok, Tanrının sözünü dinlemek gerek.

<span id="an_5:30">5:30</span> Atalarımızın Tanrısı, sizin çarmıha
gererek öldürdüğünüz İsayı diriltti.

<span id="an_5:31">5:31</span> İsraile, günahlarından tövbe etme ve
bağışlanma fırsatını vermek için Tanrı Onu Önder ve Kurtarıcı olarak
kendi sağına yükseltti.

<span id="an_5:32">5:32</span> Biz, Tanrının kendi sözünü dinleyenlere
verdiği Kutsal Ruhla birlikte bu olayların tanıklarıyız.››

<span id="an_5:33">5:33</span> Kurul üyeleri bu sözleri işitince çok
öfkelendiler ve elçileri yok etmek istediler.

<span id="an_5:34">5:34</span> Ama bütün halkın saygısını kazanmış bir
Kutsal Yasa öğretmeni olan Gamaliel adlı bir Ferisi, Yüksek Kurulda
ayağa kalktı, elçilerin kısa bir süre için dışarı çıkartılmasını
buyurarak kurul üyelerine şunları söyledi: ‹‹Ey İsrailliler, bu adamlara
yapacağınızı iyi düşünün!

<span id="an_5:36">5:36</span> Bir süre önce Tevdas da kendi kendisiyle
ilgili büyük iddialarda bulunarak başkaldırdı. Dört yüz kadar kişi de
ona katıldı. Ama adam öldürüldü, izleyicilerinin hepsi dağıtıldı,
hareket yok oldu.

<span id="an_5:37">5:37</span> Ondan sonra, sayım yapıldığı günlerde
ortaya çıkan Celileli Yahuda, pek çok insanı ayartıp peşine taktı. Ama o
da öldürüldü ve izleyicilerinin hepsi darmadağın oldu.

<span id="an_5:38">5:38</span> Şimdi size şunu söyleyeyim: Bu adamlarla
uğraşmayın, onları rahat bırakın! Çünkü bu girişim, bu hareket insan
işiyse, yok olup gidecektir.

<span id="an_5:39">5:39</span> Yok eğer Tanrının işiyse, bu adamları yok
edemezsiniz. Hatta kendinizi Tanrıya karşı savaşır durumda
bulabilirsiniz.›› Kurul üyeleri Gamalielin bu öğüdünü kabul ettiler.

<span id="an_5:40">5:40</span> Elçileri içeri çağırtıp kamçılattılar ve
İsanın adından söz etmemelerini buyurduktan sonra salıverdiler.

<span id="an_5:41">5:41</span> Elçiler İsanın adı uğruna hakarete layık
görüldükleri için Yüksek Kurulun huzurundan sevinç içinde ayrıldılar.

<span id="an_5:42">5:42</span> Her gün tapınakta ve evlerde öğretmekten
ve Mesih İsa'yla ilgili Müjde'yi yaymaktan geri kalmadılar.

<span id="an_6:1">6:1</span> İsanın öğrencilerinin sayıca çoğaldığı o
günlerde, Grekçe konuşan Yahudiler, günlük yardım dağıtımında kendi
dullarına gereken ilginin gösterilmediğini ileri sürerek İbranice
konuşan Yahudilerden yakınmaya başladılar.

<span id="an_6:2">6:2</span> Bunun üzerine Onikiler, bütün öğrencileri
bir araya toplayıp şöyle dediler: ‹‹Tanrının sözünü yayma işini bırakıp
maddi işlerle uğraşmamız doğru olmaz.

<span id="an_6:3">6:3</span> Bu nedenle, kardeşler, aranızdan Ruhla ve
bilgelikle dolu, yedi saygın kişi seçin. Onları bu iş için
görevlendirelim.

<span id="an_6:4">6:4</span> Biz ise kendimizi duaya ve Tanrı sözünü
yaymaya adayalım.››

<span id="an_6:5">6:5</span> Bu öneri bütün topluluğu hoşnut etti.
Böylece, iman ve Kutsal Ruhla dolu biri olan İstefanosun yanısıra
Filipus, Prohoros, Nikanor, Timon, Parmenas ve Yahudiliğe dönen
Antakyalı Nikolası seçip elçilerin önüne çıkardılar. Elçiler de dua edip
ellerini onların üzerine koydular.

<span id="an_6:7">6:7</span> Böylece Tanrının sözü yayılıyor,
Yeruşalimdeki öğrencilerin sayısı arttıkça artıyor, kâhinlerden birçoğu
da iman çağrısına uyuyordu.

<span id="an_6:8">6:8</span> Tanrının lütfuyla ve kudretle dolu olan
İstefanos, halk arasında büyük belirtiler ve harikalar yapıyordu.

<span id="an_6:9">6:9</span> Ne var ki, Azatlılar Havrası diye bilinen
havranın bazı üyeleri ve Kireneden, İskenderiyeden, Kilikyadan ve Asya
İlinden bazı kişiler İstefanosla çekişmeye başladılar.

<span id="an_6:10">6:10</span> Ama İstefanosun konuşmasındaki bilgeliğe
ve Ruha karşı koyamadılar.

<span id="an_6:11">6:11</span> Bunun üzerine birkaç kişiyi el altından
ayartarak onlara, ‹‹Bu adamın Musaya ve Tanrıya karşı küfür dolu sözler
söylediğini duyduk›› dedirttiler.

<span id="an_6:12">6:12</span> Böylelikle halkı, ileri gelenleri ve din
bilginlerini kışkırttılar. Gidip İstefanosu yakaladılar ve Yüksek
Kurulun önüne çıkardılar.

<span id="an_6:13">6:13</span> Getirdikleri yalancı tanıklar, ‹‹Bu adam
durmadan bu kutsal yere ve Yasaya karşı konuşuyor›› dediler.

<span id="an_6:14">6:14</span> ‹‹ ‹Nasıralı İsa burayı yıkacak, Musanın
bize emanet ettiği töreleri de değiştirecek› dediğini duyduk.››

<span id="an_6:15">6:15</span> Kurul'da oturanların hepsi, İstefanos'a
baktıklarında yüzünün bir melek yüzüne benzediğini gördüler.

<span id="an_7:1">7:1</span> Başkâhin, ‹‹Bu iddialar doğru mu?›› diye
sordu.

<span id="an_7:2">7:2</span> İstefanos şöyle karşılık verdi: ‹‹Kardeşler
ve babalar, beni dinleyin. Atamız İbrahim daha Mezopotamyadayken,
Harrana yerleşmeden önce, yüce Tanrı ona görünüp şöyle dedi: ‹Ülkeni,
akrabalarını bırak, sana göstereceğim ülkeye git.›

<span id="an_7:4">7:4</span> ‹‹Bunun üzerine İbrahim Kildanilerin
ülkesini bırakıp Harrana yerleşti. Babasının ölümünden sonra da Tanrı
onu oradan alıp şimdi sizin yaşadığınız bu ülkeye getirdi.

<span id="an_7:5">7:5</span> Burada ona herhangi bir miras, bir karış
toprak bile vermemişti. Ama İbrahimin o sırada hiç çocuğu olmadığı
halde, Tanrı bu ülkeyi mülk olarak ona ve ondan sonra gelecek
torunlarına vereceğini vaat etti.

<span id="an_7:6">7:6</span> Tanrı şöyle dedi: ‹Senin soyun yabancı bir
ülkede, gurbette yaşayacak. Dört yüz yıl köle olarak çalıştırılacak,
baskı görecek.

<span id="an_7:7">7:7</span> Ama ben kölelik edecekleri ulusu
cezalandıracağım. Bundan sonra oradan çıkacak ve bana bu yerde
tapınacaklar.›

<span id="an_7:8">7:8</span> Sonra Tanrı onunla, sünnete dayalı
antlaşmayı yaptı. Böylelikle İbrahim, İshakın babası oldu ve onu sekiz
günlükken sünnet etti. Ve İshak Yakupun, Yakup da on iki büyük atamızın
babası oldu.

<span id="an_7:9">7:9</span> ‹‹Yusufu kıskanan atalarımız, onu köle
olarak Mısıra sattılar. Ama Tanrı onunlaydı ve onu bütün sıkıntılarından
kurtardı. Ona bilgelik vererek Mısır Firavununun gözüne girmesini
sağladı. Firavun da onu Mısır ve bütün saray halkı üzerine yönetici
atadı.

<span id="an_7:11">7:11</span> ‹‹Sonra bütün Mısır ve Kenan ülkesini
kıtlık vurdu, büyük sıkıntılar başladı. Atalarımız yiyecek bulamadılar.

<span id="an_7:12">7:12</span> Mısırda tahıl bulunduğunu duyan Yakup,
atalarımızı oraya ilk yolculuklarına gönderdi.

<span id="an_7:13">7:13</span> Mısıra ikinci gelişlerinde Yusuf
kardeşlerine kimliğini açıkladı. Firavun böylece Yusufun ailesini
tanımış oldu.

<span id="an_7:14">7:14</span> Yusuf haber yollayıp babası Yakupu ve
bütün akrabalarını, toplam yetmiş beş kişiyi çağırttı.

<span id="an_7:15">7:15</span> Böylece Yakup Mısıra gitti. Kendisi de
atalarımız da orada öldüler.

<span id="an_7:16">7:16</span> Kemikleri sonra Şekeme getirilerek
İbrahimin Şekemde Hamor oğullarından bir miktar gümüş karşılığında satın
almış olduğu mezara konuldu.

<span id="an_7:17">7:17</span> ‹‹Tanrının İbrahime verdiği sözün
gerçekleşeceği zaman yaklaştığında, Mısırdaki halkımızın nüfusu bir
hayli çoğalmıştı.

<span id="an_7:18">7:18</span> Sonunda Yusuf hakkında bilgisi olmayan
yeni bir kral Mısırda tahta çıktı.

<span id="an_7:19">7:19</span> Bu adam, halkımıza karşı haince davrandı,
atalarımıza kötülük etti. Onları, yeni doğan çocuklarını açıkta bırakıp
ölüme terk etmeye zorladı.

<span id="an_7:20">7:20</span> ‹‹O sırada, son derece güzel bir çocuk
olan Musa doğdu. Musa, üç ay babasının evinde beslendikten sonra açıkta
bırakıldı. Firavunun kızı onu bulup evlat edindi ve kendi oğlu olarak
yetiştirdi.

<span id="an_7:22">7:22</span> Musa, Mısırlıların bütün bilim dallarında
eğitildi. Gerek sözde, gerek eylemde güçlü biri oldu.

<span id="an_7:23">7:23</span> ‹‹Kırk yaşını doldurunca Musanın
yüreğinde öz kardeşleri İsrailoğullarının durumunu yakından görme arzusu
doğdu.

<span id="an_7:24">7:24</span> Onlardan birine haksızlık edildiğini
gören Musa, onu savundu. Haksızlığı yapan Mısırlıyı öldürerek ezilenin
öcünü aldı.

<span id="an_7:25">7:25</span> ‹Kardeşlerim Tanrının benim aracılığımla
kendilerini kurtaracağını anlarlar› diye düşünüyordu. Ama onlar bunu
anlamadılar.

<span id="an_7:26">7:26</span> Ertesi gün Musa, kavga eden iki İbraniyle
karşılaşınca onları barıştırmak istedi. ‹Efendiler› dedi, ‹Siz
kardeşsiniz. Niye birbirinize haksızlık ediyorsunuz?›

<span id="an_7:27">7:27</span> ‹‹Ne var ki, soydaşına haksızlık eden
kişi Musayı yana iterek, ‹Kim seni başımıza yönetici ve yargıç atadı?›
dedi.

<span id="an_7:28">7:28</span> ‹Yoksa dün Mısırlıyı öldürdüğün gibi beni
de mi öldürmek istiyorsun?›

<span id="an_7:29">7:29</span> Bu söz üzerine Musa Midyan ülkesine
kaçtı. Orada gurbette yaşadı ve iki oğul babası oldu.

<span id="an_7:30">7:30</span> ‹‹Kırk yıl geçtikten sonra Musaya, Sina
Dağının yakınlarındaki çölde, yanan bir çalının alevleri içinde bir
melek göründü.

<span id="an_7:31">7:31</span> Musa gördüklerine şaştı. Daha yakından
bakmak için yaklaştığında, Rab ona şöyle seslendi: ‹Senin atalarının
Tanrısı, İbrahimin, İshakın ve Yakupun Tanrısı benim.› Korkuyla titreyen
Musa bakmaya cesaret edemedi.

<span id="an_7:33">7:33</span> ‹‹Sonra Rab, ‹Çarıklarını çıkar! Çünkü
bastığın yer kutsal topraktır› dedi.

<span id="an_7:34">7:34</span> ‹Mısırda halkıma yapılan baskıyı yakından
gördüm, iniltilerini duydum ve onları kurtarmaya geldim. Şimdi gel, seni
Mısıra göndereceğim.›

<span id="an_7:35">7:35</span> ‹‹Bu Musa, ‹Kim seni yönetici ve yargıç
atadı?› diye reddettikleri Musaydı. Tanrı onu, çalıda kendisine görünen
meleğin aracılığıyla yönetici ve kurtarıcı olarak gönderdi.

<span id="an_7:36">7:36</span> Halkı Mısırdan çıkaran, orada,
Kızıldenizde ve kırk yıl boyunca çölde belirtiler ve harikalar yapan
oydu.

<span id="an_7:37">7:37</span> İsrailoğullarına, ‹Tanrı size kendi
kardeşlerinizin arasından benim gibi bir peygamber çıkaracak› diyen Musa
odur.

<span id="an_7:38">7:38</span> Çöldeki topluluğun arasında yaşamış, Sina
Dağında kendisiyle konuşan melekle ve atalarımızla birlikte bulunmuş
olan odur. Bize iletmek üzere yaşam dolu sözler aldı.

<span id="an_7:39">7:39</span> ‹‹Ne var ki, atalarımız onun sözünü
dinlemek istemediler. Onu reddettiler, Mısıra dönmeyi özler oldular.

<span id="an_7:40">7:40</span> Haruna, ‹Bize öncülük edecek ilahlar yap›
dediler. ‹Çünkü bizi Mısırdan çıkaran o Musaya ne oldu bilmiyoruz!›

<span id="an_7:41">7:41</span> Ve o günlerde buzağı biçiminde bir put
yapıp ona kurban sundular. Kendi elleriyle yaptıkları bu put için bir
şenlik düzenlediler.

<span id="an_7:42">7:42</span> Bu yüzden Tanrı onlardan yüz çevirip
onları göksel cisimlere kulluk etmeye terk etti. Peygamberlerin
kitabında yazılmış olduğu gibi: ‹Ey İsrail halkı, Çölde kırk yıl boyunca
Bana mı sunular, kurbanlar sundunuz?

<span id="an_7:43">7:43</span> Siz Molekin çadırını Ve ilahınız Refanın
yıldızını taşıdınız. Tapınmak için yaptığınız putlardı bunlar. Bu yüzden
sizi Babilin ötesine süreceğim.›

<span id="an_7:44">7:44</span> ‹‹Çölde atalarımızın Tanıklık Çadırı
vardı. Musa bunu, kendisiyle konuşan Tanrının buyurduğu gibi, gördüğü
örneğe göre yapmıştı.

<span id="an_7:45">7:45</span> Tanıklık Çadırını önceki kuşaktan teslim
alan atalarımız, Yeşunun önderliğinde öteki ulusların topraklarını ele
geçirdikleri zaman, çadırı yanlarında getirdiler. Ulusları atalarımızın
önünden kovan, Tanrının kendisiydi. Çadır Davutun zamanına dek kaldı.

<span id="an_7:46">7:46</span> Tanrının beğenisini kazanmış olan Davut,
Yakupun Tanrısı için bir konut yapmaya izin istedi.

<span id="an_7:47">7:47</span> Oysa Tanrı için bir ev yapan Süleyman
oldu.

<span id="an_7:48">7:48</span> ‹‹Ne var ki, en yüce Olan, elle yapılmış
konutlarda oturmaz. Peygamberin belirttiği gibi, ‹Gök tahtım, Yeryüzü
ayaklarımın taburesidir. Benim için nasıl bir ev yapacaksınız? Ya da,
neresi dinleneceğim yer? Bütün bunları yapan elim değil mi? diyor Rab.›

<span id="an_7:51">7:51</span> ‹‹Ey dik kafalılar, yürekleri ve
kulakları sünnet edilmemiş olanlar! Siz tıpkı atalarınıza benziyorsunuz,
her zaman Kutsal Ruha karşı direniyorsunuz.

<span id="an_7:52">7:52</span> Atalarınız peygamberlerin hangisine
zulmetmediler ki? Adil Olanın geleceğini önceden bildirenleri de
öldürdüler. Melekler aracılığıyla buyrulan Yasayı alıp da buna uymayan
sizler, şimdi de Adil Olana ihanet edip Onu katlettiniz!››

<span id="an_7:54">7:54</span> Kurul üyeleri bu sözleri duyunca öfkeden
kudurdular, İstefanosa karşı dişlerini gıcırdattılar.

<span id="an_7:55">7:55</span> Kutsal Ruhla dolu olan İstefanos ise,
gözlerini göğe dikip Tanrının görkemini ve Tanrının sağında duran İsayı
gördü.

<span id="an_7:56">7:56</span> ‹‹Bakın›› dedi, ‹‹Göklerin açıldığını ve
İnsanoğlunun Tanrının sağında durmakta olduğunu görüyorum.››

<span id="an_7:57">7:57</span> Bunun üzerine kulaklarını tıkayıp
çığlıklar atarak hep birlikte İstefanosa saldırdılar.

<span id="an_7:58">7:58</span> Onu kentten dışarı atıp taşa tuttular.
İstefanosa karşı tanıklık etmiş olanlar, kaftanlarını Saul adlı bir
gencin ayaklarının dibine bıraktılar.

<span id="an_7:59">7:59</span> İstefanos taş yağmuru altında, ‹‹Rab İsa,
ruhumu al!›› diye yakarıyordu.

<span id="an_7:60">7:60</span> Sonra diz çökerek yüksek sesle şöyle
dedi: ‹‹Ya Rab, bu günahı onlara yükleme!›› Bunu söyledikten sonra
gözlerini yaşama kapadı.

<span id="an_8:1">8:1</span> İstefanosun öldürülmesini Saul da
onaylamıştı. O gün Yeruşalimdeki kiliseye karşı korkunç bir baskı dönemi
başladı. Elçiler hariç bütün imanlılar Yahudiye ve Samiriyenin her
yanına dağıldılar.

<span id="an_8:2">8:2</span> Bazı dindar kişiler, İstefanosu gömdükten
sonra onun için büyük yas tuttular.

<span id="an_8:3">8:3</span> Saul ise inanlılar topluluğunu kırıp
geçiriyordu. Ev ev dolaşarak, kadın erkek demeden imanlıları dışarı
sürüklüyor, hapse atıyordu.

<span id="an_8:4">8:4</span> Bunun sonucu dağılan imanlılar, gittikleri
her yerde Tanrı sözünü müjdeliyorlardı.

<span id="an_8:5">8:5</span> Filipus, Samiriye Kentine gidip oradakilere
Mesihi tanıtmaya başladı.

<span id="an_8:6">8:6</span> Filipusu dinleyen ve gerçekleştirdiği
belirtileri gören kalabalıklar, hep birlikte onun söylediklerine kulak
verdiler.

<span id="an_8:7">8:7</span> Birçoklarının içinden kötü ruhlar yüksek
sesle haykırarak çıktı; birçok felçli ve kötürüm iyileştirildi.

<span id="an_8:8">8:8</span> Ve o kentte büyük sevinç oldu.

<span id="an_8:9">8:9</span> Ne var ki, kentte bir süreden beri
büyücülük yapan ve Samiriye halkını şaşkına çeviren Simun adlı biri
vardı. Simun, büyük adam olduğunu iddia ediyordu.

<span id="an_8:10">8:10</span> Küçük büyük, herkes onu dikkatle dinler,
‹‹Büyük Güç dedikleri Tanrı gücü işte budur›› derlerdi.

<span id="an_8:11">8:11</span> Uzun zamandan beri onları büyücülüğüyle
şaşkına çevirdiği için onu dikkatle dinlerlerdi.

<span id="an_8:12">8:12</span> Ama Tanrının Egemenliği ve İsa Mesih
adıyla ilgili Müjdeyi duyuran Filipusun söylediklerine inandıkları
zaman, erkekler de kadınlar da vaftiz oldular.

<span id="an_8:13">8:13</span> Simunun kendisi de inanıp vaftiz oldu.
Ondan sonra sürekli olarak Filipusun yanında kaldı. Doğaüstü belirtileri
ve yapılan büyük mucizeleri görünce şaşkına döndü.

<span id="an_8:14">8:14</span> Yeruşalimdeki elçiler, Samiriye halkının,
Tanrının sözünü benimsediğini duyunca Petrusla Yuhannayı onlara
gönderdiler.

<span id="an_8:15">8:15</span> Petrusla Yuhanna oraya varınca,
Samiriyeli imanlıların Kutsal Ruhu almaları için dua ettiler.

<span id="an_8:16">8:16</span> Çünkü Ruh daha hiçbirinin üzerine
inmemişti. Rab İsanın adıyla vaftiz olmuşlardı, o kadar.

<span id="an_8:17">8:17</span> Petrusla Yuhanna onların üzerine ellerini
koyunca, onlar da Kutsal Ruhu aldılar.

<span id="an_8:18">8:18</span> Elçilerin bu el koyma hareketiyle Kutsal
Ruhun verildiğini gören Simun onlara para teklif ederek, ‹‹Bana da bu
yetkiyi verin, kimin üzerine ellerimi koysam Kutsal Ruhu alsın›› dedi.

<span id="an_8:20">8:20</span> Petrus, ‹‹Paran da yok olsun, sen de!››
dedi, ‹‹Çünkü Tanrının armağanını parayla elde edebileceğini sandın.

<span id="an_8:21">8:21</span> Senin bu işte bir payın, bir hakkın yok.
Yüreğin, Tanrının gözünde doğru değildir.

<span id="an_8:22">8:22</span> Bu kötülüğünden tövbe et ve Rabbe yalvar,
yüreğindeki bu düşünce belki bağışlanır.

<span id="an_8:23">8:23</span> Senin kin dolu, kötülüğe tutsak biri
olduğunu görüyorum.››

<span id="an_8:24">8:24</span> Simun, ‹‹Benim için Rabbe yalvarın da
söylediklerinizden hiçbiri başıma gelmesin›› diye karşılık verdi.

<span id="an_8:25">8:25</span> Petrusla Yuhanna tanıklık edip Rabbin
sözünü bildirdikten sonra, Samiriyenin birçok köyünde de Müjdeyi duyura
duyura Yeruşalime döndüler.

<span id="an_8:26">8:26</span> Bu arada Rabbin bir meleği Filipusa şöyle
seslendi: ‹‹Kalk, güneye doğru, Yeruşalimden Gazzeye inen yola, çöl
yoluna git.››

<span id="an_8:27">8:27</span> Filipus da kalkıp gitti. Giderken
Etiyopyalı bir hadım gördü. Bu adam Etiyopya Kraliçesi Kandakinin
vezirlerinden biriydi. Kraliçenin bütün hazinelerinden sorumluydu.
Yeruşalime, tapınmaya gelmişti.

<span id="an_8:28">8:28</span> Geri dönerken arabasında oturmuş,
Peygamber Yeşayanın Kitabını okuyordu.

<span id="an_8:29">8:29</span> Ruh Filipusa, ‹‹Git›› dedi, ‹‹Şu arabaya
yetiş.››

<span id="an_8:30">8:30</span> Filipus koşup arabanın yanına geldi ve
hadımın Peygamber Yeşayayı okumakta olduğunu işitti. ‹‹Acaba
okuduklarını anlıyor musun?›› diye sordu.

<span id="an_8:31">8:31</span> Hadım, ‹‹Biri bana yol göstermedikçe
nasıl anlayabilirim ki?›› diyerek Filipusun arabaya binip yanına
oturmasını rica etti.

<span id="an_8:32">8:32</span> Kutsal Yazılardan okuduğu bölüm şuydu:
‹‹Koyun gibi kesime götürüldü; Kırkıcının önünde kuzu nasıl ses
çıkarmazsa, O da öylece ağzını açmadı.

<span id="an_8:33">8:33</span> Aşağılandığında adalet Ondan esirgendi.
Onun soyunu kim anacak? Çünkü yeryüzündeki yaşamına son verildi.››

<span id="an_8:34">8:34</span> Hadım Filipusa, ‹‹Lütfen açıklar mısın,
peygamber kimden söz ediyor, kendisinden mi, bir başkasından mı?›› diye
sordu.

<span id="an_8:35">8:35</span> Bunun üzerine Filipus anlatmaya koyuldu.
Kutsal Yazıların bu bölümünden başlayarak ona İsayla ilgili Müjdeyi
bildirdi.

<span id="an_8:36">8:36</span> Yolda giderlerken su bulunan bir yere
geldiler. Hadım, ‹‹Bak, burada su var›› dedi. ‹‹Vaftiz olmama ne engel
var?››

<span id="an_8:38">8:38</span> Sonra arabanın durmasını buyurdu.
Filipusla hadım birlikte suya girdiler ve Filipus hadımı vaftiz etti.

<span id="an_8:39">8:39</span> Sudan çıktıkları zaman Rabbin Ruhu
Filipusu hemen oradan uzaklaştırdı. Filipusu bir daha görmeyen hadım
sevinç içinde yoluna devam etti.

<span id="an_8:40">8:40</span> Filipus ise kendini Aşdot Kenti'nde
buldu. Sezariye'ye varıncaya dek bütün kentleri dolaşarak Müjde'yi
duyurdu.

<span id="an_9:1">9:1</span> Saul ise Rabbin öğrencilerine karşı hâlâ
tehdit ve ölüm soluyordu. Başkâhine gitti, Şamdaki havralara verilmek
üzere mektuplar yazmasını istedi. Orada İsanın yolunda yürüyen kadın
erkek, kimi bulsa tutuklayıp Yeruşalime getirmek niyetindeydi.

<span id="an_9:3">9:3</span> Yol alıp Şama yaklaştığı sırada, birdenbire
gökten gelen bir ışık çevresini aydınlattı.

<span id="an_9:4">9:4</span> Yere yıkılan Saul, bir sesin kendisine,
‹‹Saul, Saul, neden bana zulmediyorsun?›› dediğini işitti.

<span id="an_9:5">9:5</span> Saul, ‹‹Ey Efendim, sen kimsin?›› dedi.
‹‹Ben senin zulmettiğin İsayım›› diye yanıt geldi.

<span id="an_9:6">9:6</span> ‹‹Haydi kalk ve kente gir, ne yapman
gerektiği sana bildirilecek.››

<span id="an_9:7">9:7</span> Saulla birlikte yolculuk eden adamların
dilleri tutuldu, oldukları yerde kalakaldılar. Sesi duydularsa da,
kimseyi göremediler.

<span id="an_9:8">9:8</span> Saul yerden kalktı, ama gözlerini açtığında
hiçbir şey göremiyordu. Sonra kendisini elinden tutup Şama götürdüler.

<span id="an_9:9">9:9</span> Üç gün boyunca gözleri görmeyen Saul hiçbir
şey yiyip içmedi.

<span id="an_9:10">9:10</span> Şamda Hananya adında bir İsa öğrencisi
vardı. Bir görümde Rab ona, ‹‹Hananya!›› diye seslendi. ‹‹Buradayım, ya
Rab›› dedi Hananya.

<span id="an_9:11">9:11</span> Rab ona, ‹‹Kalk›› dedi, ‹‹Doğru Sokak
denilen sokağa git ve Yahudanın evinde Saul adında Tarsuslu birini sor.
Şu anda orada dua ediyor.

<span id="an_9:12">9:12</span> Görümünde yanına Hananya adlı birinin
geldiğini ve gözlerini açmak için ellerini kendisinin üzerine koyduğunu
görmüştür.››

<span id="an_9:13">9:13</span> Hananya şöyle karşılık verdi: ‹‹Ya Rab,
birçoklarının bu adam hakkında neler anlattıklarını duydum. Yeruşalimde
senin kutsallarına nice kötülük yapmış!

<span id="an_9:14">9:14</span> Burada da senin adını anan herkesi
tutuklamak için başkâhinlerden yetki almıştır.››

<span id="an_9:15">9:15</span> Rab ona, ‹‹Git!›› dedi. ‹‹Bu adam, benim
adımı öteki uluslara, krallara ve İsrailoğullarına duyurmak üzere
seçilmiş bir aracımdır.

<span id="an_9:16">9:16</span> Benim adım uğruna ne kadar sıkıntı
çekmesi gerekeceğini ona göstereceğim.››

<span id="an_9:17">9:17</span> Bunun üzerine Hananya gitti, eve girdi ve
ellerini Saulun üzerine koydu. ‹‹Saul kardeş›› dedi, ‹‹Sen buraya
gelirken yolda sana görünen Rab, yani İsa, gözlerin açılsın ve Kutsal
Ruhla dolasın diye beni yolladı.››

<span id="an_9:18">9:18</span> O anda Saulun gözlerinden balık pulunu
andıran şeyler düştü. Saul yeniden görmeye başladı. Kalkıp vaftiz oldu.

<span id="an_9:19">9:19</span> Sonra yemek yiyip kuvvet buldu. Saul
birkaç gün Şamdaki öğrencilerin yanında kaldı.

<span id="an_9:20">9:20</span> Havralarda İsanın Tanrının Oğlu olduğunu
hemen duyurmaya başladı.

<span id="an_9:21">9:21</span> Onu duyanların hepsi şaşkına döndü.
‹‹Yeruşalimde bu adı ananları kırıp geçiren adam bu değil mi? Buraya da,
öylelerini tutuklayıp başkâhinlere götürmek amacıyla gelmedi mi?››
diyorlardı.

<span id="an_9:22">9:22</span> Saul ise günden güne güçleniyordu. İsanın
Mesih olduğuna dair kanıtlar göstererek Şamda yaşayan Yahudileri şaşkına
çeviriyordu.

<span id="an_9:23">9:23</span> Aradan günler geçti. Yahudiler Saulu
öldürmek için bir düzen kurdular.

<span id="an_9:24">9:24</span> Ne var ki, kurdukları düzenle ilgili
haber Saula ulaştı. Yahudiler onu öldürmek için gece gündüz kentin
kapılarını gözlüyorlardı.

<span id="an_9:25">9:25</span> Ama Saulun öğrencileri geceleyin
kendisini aldılar, kentin surlarından sarkıttıkları bir küfe içinde
aşağı indirdiler.

<span id="an_9:26">9:26</span> Saul Yeruşalime varınca oradaki
öğrencilere katılmaya çalıştı. Ama hepsi ondan korkuyor, İsanın
öğrencisi olduğuna inanamıyorlardı.

<span id="an_9:27">9:27</span> O zaman Barnaba onu alıp elçilere
götürdü. Onlara, Saulun Şam yolunda Rabbi nasıl gördüğünü, Rabbin de
onunla konuştuğunu, Şamda ise onun İsa adını nasıl korkusuzca
duyurduğunu anlattı.

<span id="an_9:28">9:28</span> Böylelikle Saul, Yeruşalimde girip
çıktıkları her yerde öğrencilerle birlikte bulunarak Rabbin adını
korkusuzca duyurmaya başladı.

<span id="an_9:29">9:29</span> Dili Grekçe olan Yahudilerle konuşup
tartışıyordu. Ama onlar onu öldürmeyi tasarlıyorlardı.

<span id="an_9:30">9:30</span> Kardeşler bunu öğrenince onu Sezariyeye
götürüp oradan Tarsusa yolladılar.

<span id="an_9:31">9:31</span> Bütün Yahudiye, Celile ve Samiriyedeki
inanlılar topluluğu esenliğe kavuştu. Gelişen ve Rab korkusu içinde
yaşayan topluluk Kutsal Ruhun yardımıyla sayıca büyüyordu.

<span id="an_9:32">9:32</span> Bu arada her tarafı dolaşan Petrus,
Liddada yaşayan kutsallara da uğradı.

<span id="an_9:33">9:33</span> Orada Eneas adında birine rastladı. Eneas
felçliydi. Sekiz yıldan beri yatalaktı.

<span id="an_9:34">9:34</span> Petrus ona, ‹‹Eneas, İsa Mesih seni
iyileştiriyor›› dedi. ‹‹Kalk, yatağını topla.›› Eneas hemen ayağa
kalktı.

<span id="an_9:35">9:35</span> Lidda ve Şaronda yaşayan herkes onu gördü
ve Rabbe döndü.

<span id="an_9:36">9:36</span> Yafada, İsa öğrencisi olan Tabita adında
bir kadın vardı. Tabita, ceylan anlamına gelir. Bu kadın her zaman
iyilik yapıp yoksullara yardım ederdi.

<span id="an_9:37">9:37</span> O günlerde hastalanıp öldü. Ölüsünü
yıkayıp üst kattaki odaya koydular.

<span id="an_9:38">9:38</span> Lidda Yafaya yakın olduğundan, Petrusun
Liddada bulunduğunu duyan öğrenciler ona iki kişi yollayıp, ‹‹Vakit
kaybetmeden yanımıza gel›› diye yalvardılar.

<span id="an_9:39">9:39</span> Petrus kalkıp onlarla birlikte gitti. Eve
varınca onu üst kattaki odaya çıkardılar. Bütün dul kadınlar ağlayarak
Petrusun çevresinde toplandılar. Ona, Ceylanın kendileriyle birlikteyken
diktiği entarilerle üstlükleri gösterdiler.

<span id="an_9:40">9:40</span> Petrus, herkesi dışarı çıkarttı, diz
çöküp dua etti. Sonra ölüye doğru dönerek, ‹‹Tabita, kalk›› dedi. Kadın
gözlerini açtı, Petrusu görünce doğrulup oturdu.

<span id="an_9:41">9:41</span> Petrus elini uzatarak onu ayağa kaldırdı.
Sonra kutsallarla dul kadınları çağırdı, Ceylanı diri olarak onlara
teslim etti.

<span id="an_9:42">9:42</span> Bu olayın haberi bütün Yafaya yayıldı ve
birçokları Rabbe inandı.

<span id="an_9:43">9:43</span> Petrus uzunca bir süre Yafa'da, Simun
adında bir dericinin evinde kaldı.

<span id="an_10:1">10:1</span> Sezariyede Kornelius adında bir adam
vardı. ‹‹İtalyan›› taburunda yüzbaşıydı.

<span id="an_10:2">10:2</span> Dindar bir adamdı. Hem kendisi hem de
bütün ev halkı Tanrıdan korkardı. Halka çok yardımda bulunur, Tanrıya
sürekli dua ederdi.

<span id="an_10:3">10:3</span> Bir gün saat üç sularında, bir görümde
Tanrının bir meleğinin kendisine geldiğini açıkça gördü. Melek ona,
‹‹Kornelius›› diye seslendi.

<span id="an_10:4">10:4</span> Kornelius korku içinde gözlerini ona
dikti, ‹‹Ne var, efendim?›› dedi. Melek ona şöyle dedi: ‹‹Duaların ve
sadakaların anılmak üzere Tanrı katına ulaştı.

<span id="an_10:5">10:5</span> Şimdi Yafaya adam yolla, Petrus olarak da
tanınan Simunu çağırt.

<span id="an_10:6">10:6</span> Petrus, evi deniz kıyısında bulunan Simun
adlı bir dericinin yanında kalıyor.››

<span id="an_10:7">10:7</span> Kendisiyle konuşan melek uzaklaştıktan
sonra Kornelius, iki uşağıyla özel yardımcılarından dindar bir askeri
çağırdı.

<span id="an_10:8">10:8</span> Kendilerine her şeyi anlattıktan sonra
onları Yafaya gönderdi.

<span id="an_10:9">10:9</span> Ertesi gün onlar yol alıp kente
yaklaşırlarken, saat on iki sularında Petrus dua etmek için dama çıktı.

<span id="an_10:10">10:10</span> Acıkınca da yemek istedi. Yemek
hazırlanırken Petrus kendinden geçti.

<span id="an_10:11">10:11</span> Göğün açıldığını ve büyük bir çarşafı
andıran bir nesnenin dört köşesinden sarkıtılarak yeryüzüne
indirildiğini gördü.

<span id="an_10:12">10:12</span> Çarşafın içinde, yeryüzünde yaşayan her
türden dört ayaklı hayvanlar, sürüngenler ve kuşlar vardı.

<span id="an_10:13">10:13</span> Bir ses ona, ‹‹Kalk Petrus, kes ve
ye!›› dedi.

<span id="an_10:14">10:14</span> ‹‹Asla olmaz, ya Rab!›› dedi Petrus.
‹‹Hiçbir zaman bayağı ya da murdar herhangi bir şey yemedim.››

<span id="an_10:15">10:15</span> Ses tekrar, ikinci kez duyuldu;
Petrusa, ‹‹Tanrının temiz kıldıklarına sen bayağı deme›› dedi.

<span id="an_10:16">10:16</span> Bu, üç kez tekrarlandı. Sonra çarşafı
andıran nesne hemen göğe alındı.

<span id="an_10:17">10:17</span> Petrus şaşkınlık içindeydi. Gördüğü
görümün ne anlama gelebileceğini düşünürken, Korneliusun gönderdiği
adamlar sora sora Simunun evinin kapısına kadar geldiler.

<span id="an_10:18">10:18</span> Evdekilere seslenerek, ‹‹Petrus diye
tanınan Simun burada mı kalıyor?›› diye sordular.

<span id="an_10:19">10:19</span> Petrus hâlâ görümün anlamını düşünürken
Ruh ona, ‹‹Bak, üç kişi seni arıyor›› dedi.

<span id="an_10:20">10:20</span> ‹‹Haydi kalk, aşağı in. Hiç çekinmeden
onlarla git. Çünkü onları ben gönderdim.››

<span id="an_10:21">10:21</span> Petrus aşağı inip adamlara,
‹‹Aradığınız kişi benim›› dedi. ‹‹Gelişinizin sebebi ne acaba?››

<span id="an_10:22">10:22</span> ‹‹Doğru ve Tanrıdan korkan, bütün
Yahudi ulusunca iyiliğiyle tanınan, Kornelius adında bir yüzbaşı var››
dediler. ‹‹Kutsal bir melek ona, seni evine çağırtıp senin
söyleyeceklerini dinlemesini buyurdu.››

<span id="an_10:23">10:23</span> Bunun üzerine Petrus onları içeri alıp
konuk etti. Ertesi gün Petrus kalktı, onlarla birlikte yola çıktı.
Yafadaki kardeşlerden bazıları da ona katıldı.

<span id="an_10:24">10:24</span> İkinci gün Sezariyeye vardılar. Bu
arada Kornelius, akraba ve yakın dostlarını toplamış onları bekliyordu.

<span id="an_10:25">10:25</span> Eve giren Petrusu karşıladı,
tapınırcasına ayaklarına kapandı.

<span id="an_10:26">10:26</span> Petrus ise onu ayağa kaldırarak,
‹‹Kalk, ben de insanım›› dedi.

<span id="an_10:27">10:27</span> Petrus Korneliusla konuşa konuşa içeri
girdiğinde birçok insanın toplanmış olduğunu gördü.

<span id="an_10:28">10:28</span> Onlara şöyle dedi: ‹‹Bir Yahudinin
başka ulustan biriyle ilişki kurmasının, onu ziyaret etmesinin töremize
aykırı olduğunu bilirsiniz. Oysa Tanrı bana, hiç kimseye bayağı ya da
murdar dememem gerektiğini gösterdi.

<span id="an_10:29">10:29</span> Bu nedenle, çağrıldığım zaman hiç
itiraz etmeden geldim. Şimdi, beni ne amaçla çağırttığınızı sorabilir
miyim?››

<span id="an_10:30">10:30</span> Kornelius, ‹‹Üç gün önce bu sıralarda,
saat üçte evimde dua ediyordum›› dedi. ‹‹Birdenbire, parlak giysili bir
adam önüme çıkıverdi.

<span id="an_10:31">10:31</span> ‹Kornelius› dedi, ‹Tanrı senin duanı
işitti, verdiğin sadakaları andı.

<span id="an_10:32">10:32</span> Yafaya adam yolla, Petrus diye tanınan
Simunu çağırt. O, deniz kıyısında oturan derici Simunun evinde kalıyor.›

<span id="an_10:33">10:33</span> Bunun üzerine sana hemen adam yolladım.
Sen de lütfedip geldin. İşte şimdi biz hepimiz, Rabbin sana buyurduğu
her şeyi dinlemek üzere Tanrının önünde toplanmış bulunuyoruz.››

<span id="an_10:34">10:34</span> O zaman Petrus söz alıp şöyle dedi:
‹‹Tanrının insanlar arasında ayrım yapmadığını, ama kendisinden korkan
ve doğru olanı yapan kişiyi, ulusuna bakmaksızın kabul ettiğini
gerçekten anlıyorum.

<span id="an_10:36">10:36</span> Tanrının, herkesin Rabbi olan İsa Mesih
aracılığıyla esenliği müjdeleyerek İsrailoğullarına ilettiği bildiriden
haberiniz vardır.

<span id="an_10:37">10:37</span> Yahyanın vaftiz çağrısından sonra
Celileden başlayarak bütün Yahudiyede meydana gelen olayları, Tanrının,
Nasıralı İsayı nasıl Kutsal Ruhla ve kudretle meshettiğini biliyorsunuz.
İsa her yanı dolaşarak iyilik yapıyor, İblisin baskısı altında olanların
hepsini iyileştiriyordu. Çünkü Tanrı Onunla birlikteydi.

<span id="an_10:39">10:39</span> ‹‹Biz İsanın, Yahudilerin ülkesinde ve
Yeruşalimde yaptıklarının hepsine tanık olduk. Onu çarmıha gerip
öldürdüler.

<span id="an_10:40">10:40</span> Ama Tanrı Onu üçüncü gün diriltti ve
açıkça görünmesini sağladı.

<span id="an_10:41">10:41</span> İsa halkın tümüne değil de, Tanrının
önceden seçtiği tanıklara -ölümden dirilmesinden sonra kendisiyle
birlikte yiyip içen bizlere- göründü.

<span id="an_10:42">10:42</span> Tanrı tarafından ölülerle dirilerin
Yargıcı olarak atanan kişinin kendisi olduğunu halka duyurmamızı, buna
tanıklık etmemizi buyurdu.

<span id="an_10:43">10:43</span> Peygamberlerin hepsi Onunla ilgili
tanıklıkta bulunuyorlar. Şöyle ki, Ona inanan herkesin günahları Onun
adıyla bağışlanır.››

<span id="an_10:44">10:44</span> Petrus daha bu sözleri söylerken Kutsal
Ruh, konuşmayı dinleyen herkesin üzerine indi.

<span id="an_10:45">10:45</span> Petrusla birlikte gelen Yahudi
imanlılar, Kutsal Ruh armağanının öteki uluslardan olanların da üzerine
dökülmesini şaşkınlıkla karşıladılar.

<span id="an_10:46">10:46</span> Çünkü onların, bilmedikleri dillerle
konuşup Tanrıyı yücelttiklerini duyuyorlardı. O zaman Petrus, ‹‹Bunlar,
tıpkı bizim gibi Kutsal Ruhu almışlar. Suyla vaftiz olmalarına kim engel
olabilir?›› dedi.

<span id="an_10:48">10:48</span> Böylelikle onların İsa Mesih adıyla
vaftiz olmalarını buyurdu. Sonra onlar Petrus'a, birkaç gün yanlarında
kalması için ricada bulundular.

<span id="an_11:1">11:1</span> Elçilerle bütün Yahudiyedeki kardeşler,
öteki ulusların da Tanrının sözünü kabul ettiklerini duydular.

<span id="an_11:2">11:2</span> Ama Petrus Yeruşalime gittiği zaman
sünnet yanlıları onu eleştirdiler.

<span id="an_11:3">11:3</span> ‹‹Sünnetsiz kişilerin evine gidip yemek
yemişsin!›› dediler.

<span id="an_11:4">11:4</span> Petrus baştan başlayarak olanları tek tek
onlara anlattı.

<span id="an_11:5">11:5</span> ‹‹Ben Yafa Kentinde dua ediyordum›› dedi.
‹‹Kendimden geçerek bir görüm gördüm. Büyük bir çarşafı andıran bir
nesnenin dört köşesinden sarkıtıldığını, bunun gökten inip benim
bulunduğum yere kadar geldiğini gördüm.

<span id="an_11:6">11:6</span> Gözlerimi çarşafa dikip dikkatle baktım.
Çarşafın içinde, yeryüzünde yaşayan dört ayaklılar, yabanıl hayvanlar,
sürüngenler ve kuşlar gördüm.

<span id="an_11:7">11:7</span> Sonra bir sesin bana, ‹Kalk, Petrus, kes
ve ye!› dediğini işittim.

<span id="an_11:8">11:8</span> ‹‹ ‹Asla olmaz, ya Rab!› dedim. ‹Ağzıma
hiçbir zaman bayağı ya da murdar bir şey girmedi.›

<span id="an_11:9">11:9</span> ‹‹Ses ikinci kez gökten geldi: ‹Tanrının
temiz kıldıklarına sen bayağı deme› dedi.

<span id="an_11:10">11:10</span> Bu, üç kez tekrarlandı; sonra her şey
yeniden göğe alındı.

<span id="an_11:11">11:11</span> ‹‹Tam o sırada Sezariyeden bana
gönderilen üç kişi, bulunduğumuz evin önünde durdular.

<span id="an_11:12">11:12</span> Ruh bana, ayrım gözetmeden onlarla
birlikte gitmemi söyledi. Bu altı kardeş de benimle geldiler, varıp
adamın evine girdik.

<span id="an_11:13">11:13</span> Adam bize, evinde beliren meleği nasıl
gördüğünü anlattı. Melek ona şöyle demiş: ‹Yafaya adam yolla, Petrus
diye tanınan Simunu çağırt.

<span id="an_11:14">11:14</span> O sana, senin ve bütün ev halkının
kurtuluş bulacağı sözler söyleyecek.›

<span id="an_11:15">11:15</span> ‹‹Ben konuşmaya başlayınca Kutsal Ruh,
başlangıçta bizim üzerimize indiği gibi, onların da üzerine indi.

<span id="an_11:16">11:16</span> O zaman Rabbin söylediği şu sözü
anımsadım: ‹Yahya suyla vaftiz etti, sizler ise Kutsal Ruhla vaftiz
edileceksiniz.›

<span id="an_11:17">11:17</span> Böylelikle Tanrı, Rab İsa Mesihe
inanmış olan bizlere verdiği armağanın aynısını onlara verdiyse, ben
kimim ki Tanrıya karşı koyayım?››

<span id="an_11:18">11:18</span> Bunları dinledikten sonra yatıştılar.
Tanrıyı yücelterek şöyle dediler: ‹‹Demek ki Tanrı, tövbe etme ve yaşama
kavuşma fırsatını öteki uluslara da vermiştir.››

<span id="an_11:19">11:19</span> İstefanosun öldürülmesiyle başlayan
baskı sonucu dağılan imanlılar, Fenike, Kıbrıs ve Antakyaya kadar
gittiler. Tanrı sözünü sadece Yahudilere duyuruyorlardı.

<span id="an_11:20">11:20</span> Ama içlerinden Kıbrıslı ve Kireneli
olan bazı adamlar Antakyaya gidip Greklerle de konuşmaya başladılar.
Onlara Rab İsayla ilgili Müjdeyi bildirdiler.

<span id="an_11:21">11:21</span> Onların arasında etkin olan Rabbin gücü
sayesinde çok sayıda kişi inanıp Rabbe döndü.

<span id="an_11:22">11:22</span> Olup bitenlerin haberi, Yeruşalimdeki
kiliseye ulaştı. Bunun üzerine imanlılar Barnabayı Antakyaya
gönderdiler.

<span id="an_11:23">11:23</span> Kutsal Ruhla ve imanla dolu, iyi bir
adam olan Barnaba, Antakyaya varıp Tanrı lütfunun meyvelerini görünce
sevindi. Herkesi, candan ve yürekten Rabbe bağlı kalmaya özendirdi.
Sonuç olarak Rabbe daha birçok kişi kazanıldı.

<span id="an_11:25">11:25</span> Sonra Barnaba, Saulu aramak için
Tarsusa gitti. Onu bulunca da Antakyaya getirdi. Böylece Barnabayla Saul
bir yıl boyunca oradaki inanlılar topluluğuyla bir araya gelerek büyük
bir kitleyi eğittiler. Öğrencilere ilk kez Antakyada Mesihçiler adı
verildi.

<span id="an_11:27">11:27</span> O günlerde Yeruşalimden Antakyaya bazı
peygamberler geldi.

<span id="an_11:28">11:28</span> Bunlardan Hagavos adlı biri ortaya
çıkıp bütün dünyada şiddetli bir kıtlık olacağını Ruh aracılığıyla
bildirdi. Bu kıtlık, Klavdiusun imparatorluğu sırasında oldu.

<span id="an_11:29">11:29</span> Öğrenciler, her biri kendi gücü
oranında, Yahudiyede yaşayan kardeşlere gönderilmek üzere yardım
toplamayı kararlaştırdılar.

<span id="an_11:30">11:30</span> Bu kararı yerine getirip bağışlarını
Barnaba ve Saul'un eliyle kilisenin ihtiyarlarına gönderdiler.

<span id="an_12:1">12:1</span> O sırada kral Hirodes, kiliseden bazı
kişilere eziyet etmeye başladı.

<span id="an_12:2">12:2</span> Yuhannanın kardeşi Yakupu kılıçla
öldürttü.

<span id="an_12:3">12:3</span> Yahudilerin bundan memnun kaldığını
görünce ardından Petrusu da yakalattı. Bunu, Mayasız Ekmek Bayramı
sırasında yaptı.

<span id="an_12:4">12:4</span> Petrusu tutuklatıp hapse attırdı ve
dörder kişilik dört takım askerin gözetimine teslim etti. Fısıh
Bayramından sonra onu halkın önünde yargılamak niyetindeydi.

<span id="an_12:5">12:5</span> Bu nedenle Petrus hapiste tutuldu. Ama
inanlılar topluluğu onun için Tanrıya hararetle dua ediyordu.

<span id="an_12:6">12:6</span> Petrus, Hirodesin kendisini yargılayacağı
günden önceki gece, çift zincirle bağlı olarak iki askerin arasında
uyuyordu. Kapıda duran nöbetçiler de zindanın güvenliğini sağlıyordu.

<span id="an_12:7">12:7</span> Birdenbire Rabbin bir meleği göründü ve
hücrede bir ışık parladı. Melek, Petrusun böğrüne dokunup onu uyandırdı.
‹‹Çabuk, kalk!›› dedi. O anda zincirler Petrusun bileklerinden düştü.

<span id="an_12:8">12:8</span> Melek ona, ‹‹Kuşağını bağla, çarıklarını
giy›› dedi. Petrus da söyleneni yaptı. ‹‹Abanı giy, beni izle›› dedi
melek.

<span id="an_12:9">12:9</span> Petrus onu izleyerek dışarı çıktı. Ama
meleğin yaptığının gerçek olduğunu anlamıyor, bir görüm gördüğünü
sanıyordu.

<span id="an_12:10">12:10</span> Birinci ve ikinci nöbetçiyi geçerek
kente açılan demir kapıya geldiler. Kapı, önlerinde kendiliğinden
açıldı. Dışarı çıkıp bir sokak boyunca yürüdüler, sonra melek ansızın
Petrusun yanından ayrıldı.

<span id="an_12:11">12:11</span> O zaman kendine gelen Petrus, ‹‹Rabbin
bana meleğini gönderdiğini şimdi gerçekten anlıyorum›› dedi. ‹‹O beni
Hirodesin elinden ve Yahudi halkının uğrayacağımı umduğu bütün
belalardan kurtardı.››

<span id="an_12:12">12:12</span> Petrus olanların farkına varınca Markos
diye tanınan Yuhannanın annesi Meryemin evine gitti. Orada birçok kişi
toplanmış dua ediyordu.

<span id="an_12:13">12:13</span> Petrusun dış kapıyı çalması üzerine
Roda adlı bir hizmetçi kız kapıya bakmaya gitti.

<span id="an_12:14">12:14</span> Petrusun sesini tanıyan kız,
sevincinden kapıyı açmadan tekrar içeri koşarak, ‹‹Petrus kapıda
duruyor!›› diye haber verdi.

<span id="an_12:15">12:15</span> ‹‹Çıldırmışsın sen!›› dediler ona. Ama
kız üsteleyince, ‹‹Onun meleği olmalı›› dediler.

<span id="an_12:16">12:16</span> Petrus ise kapıyı çalmaya devam etti.
Kapıyı açıp onu görünce şaşıp kaldılar.

<span id="an_12:17">12:17</span> Petrus, eliyle susmalarını işaret
ederek Rabbin onu zindandan nasıl çıkardığını anlattı. Sonra, ‹‹Bu
haberleri Yakupla öbür kardeşlere iletin›› diyerek oradan ayrılıp başka
bir yere gitti.

<span id="an_12:18">12:18</span> Askerler sabahleyin büyük bir telaşa
kapıldılar. Birbirlerine, ‹‹Petrusa ne oldu?›› diye sordular.

<span id="an_12:19">12:19</span> Hirodes onu arattı, bulamayınca da
nöbetçileri sorguya çekti ve idam edilmeleri için buyruk verdi. Bundan
sonra Hirodes, Yahudiyeden Sezariyeye gidip bir süre orada kaldı.

<span id="an_12:20">12:20</span> Bu arada Sur ve Sayda halklarına ateş
püskürüyordu. Bunlar birleşip kendisiyle görüşmeye geldiler. Önce kralın
başdanışmanı Vlastusu kendi taraflarına çekerek barış isteğinde
bulundular. Çünkü kendi ülkelerinin gereksindiği yiyecekler kralın
ülkesinden sağlanıyordu.

<span id="an_12:21">12:21</span> Belirlenen günde krallık giysilerini
giyen Hirodes tahtına oturarak halka bir konuşma yaptı.

<span id="an_12:22">12:22</span> Halk, ‹‹Bu bir insanın sesi değil, bir
ilahın sesidir!›› diye bağırıyordu.

<span id="an_12:23">12:23</span> O anda Rabbin bir meleği Hirodesi
vurdu. Çünkü Tanrıya ait olan yüceliği kendine mal etmişti. İçi
kurtlarca kemirilerek can verdi.

<span id="an_12:24">12:24</span> Tanrının sözü ise yayılıyor, etkisini
artırıyordu.

<span id="an_12:25">12:25</span> Görevlerini tamamlayan Barnaba'yla
Saul, Markos diye tanınan Yuhanna'yı yanlarına alarak Yeruşalim'den
döndüler.

<span id="an_13:1">13:1</span> Antakyadaki kilisede peygamberler ve
öğretmenler vardı: Barnaba, Niger denilen Şimon, Kireneli Lukius, bölge
kralı Hirodesle birlikte büyümüş olan Menahem ve Saul.

<span id="an_13:2">13:2</span> Bunlar Rabbe tapınıp oruç tutarlarken
Kutsal Ruh kendilerine şöyle dedi: ‹‹Barnabayla Saulu, kendilerini
çağırmış olduğum görev için bana ayırın.››

<span id="an_13:3">13:3</span> Böylece oruç tutup dua ettikten sonra,
Barnabayla Saulun üzerine ellerini koyup onları yolcu ettiler.

<span id="an_13:4">13:4</span> Kutsal Ruhun buyruğuyla yola çıkan
Barnabayla Saul, Selefkiyeye gittiler, oradan da gemiyle Kıbrısa
geçtiler.

<span id="an_13:5">13:5</span> Salamise varınca Yahudilerin havralarında
Tanrının sözünü duyurmaya başladılar. Yuhannayı da yardımcı olarak
yanlarına almışlardı.

<span id="an_13:6">13:6</span> Adayı baştan başa geçerek Bafa geldiler.
Orada büyücü ve sahte peygamber Baryeşu adında bir Yahudiyle
karşılaştılar.

<span id="an_13:7">13:7</span> Baryeşu, Vali Sergius Pavlusa yakın
biriydi. Akıllı bir kişi olan vali, Barnabayla Saulu çağırtıp Tanrının
sözünü dinlemek istedi. Ne var ki Baryeşu -büyücü anlamına gelen öbür
adıyla Elimas- onlara karşı koyarak valiyi iman etmekten caydırmaya
çalıştı.

<span id="an_13:9">13:9</span> Ama Kutsal Ruhla dolan Saul, yani Pavlus,
gözlerini Elimasa dikerek, ‹‹Ey İblisin oğlu!›› dedi. ‹‹Yüreğin her
türlü hile ve sahtekârlıkla dolu; doğru olan her şeyin düşmanısın.
Rabbin düz yollarını çarpıtmaktan vazgeçmeyecek misin?

<span id="an_13:11">13:11</span> İşte şimdi Rabbin eli sana karşı
kalktı. Kör olacaksın, bir süre gün ışığını göremeyeceksin.›› O anda
adamın üzerine bir sis, bir karanlık çöktü. Dört dönerek, elinden tutup
kendisine yol gösterecek birilerini aramaya başladı.

<span id="an_13:12">13:12</span> Olanları gören vali, Rable ilgili
öğretiyi hayranlıkla karşıladı ve iman etti.

<span id="an_13:13">13:13</span> Pavlusla beraberindekiler Baftan denize
açılıp Pamfilya bölgesinin Perge Kentine gittiler. Yuhanna ise onları
bırakıp Yeruşalime döndü.

<span id="an_13:14">13:14</span> Onlar Pergeden yollarına devam ederek
Pisidya sınırındaki Antakyaya geçtiler. Şabat Günü havraya girip
oturdular.

<span id="an_13:15">13:15</span> Kutsal Yasa ve peygamberlerin yazıları
okunduktan sonra, havranın yöneticileri onlara, ‹‹Kardeşler, halka
verecek bir öğüdünüz varsa buyurun, konuşun›› diye haber yolladılar.

<span id="an_13:16">13:16</span> Pavlus ayağa kalktı, eliyle bir işaret
yaparak, ‹‹Ey İsrailliler ve Tanrıdan korkan yabancılar, dinleyin››
dedi.

<span id="an_13:17">13:17</span> ‹‹Bu halkın, yani İsrailin Tanrısı,
bizim atalarımızı seçti ve Mısırda gurbette yaşadıkları süre içinde
onları büyük bir ulus yaptı. Sonra güçlü eliyle onları oradan çıkardı,
çölde yaklaşık kırk yıl onlara katlandı.

<span id="an_13:19">13:19</span> Kenan ülkesinde yenilgiye uğrattığı
yedi ulusun topraklarını İsrail halkına miras olarak verdi. Bütün bunlar
aşağı yukarı dört yüz elli yıl sürdü. ‹‹Sonra Tanrı, Peygamber Samuelin
zamanına kadar onlar için hakimler yetiştirdi.

<span id="an_13:21">13:21</span> Halk bir kral isteyince, Tanrı onlar
için Benyamin oymağından Kiş oğlu Saulu yetiştirdi. Saul kırk yıl
krallık yaptı.

<span id="an_13:22">13:22</span> Tanrı, onu tahttan indirdikten sonra
onlara kral olarak Davutu başa geçirdi. Onunla ilgili şu tanıklıkta
bulundu: ‹İşay oğlu Davutu gönlüme uygun bir adam olarak gördüm, o her
istediğimi yapar.›

<span id="an_13:23">13:23</span> Tanrı, verdiği sözü tutarak bu adamın
soyundan İsraile bir Kurtarıcı, İsayı gönderdi.

<span id="an_13:24">13:24</span> İsanın gelişinden önce Yahya, bütün
İsrail halkını, tövbe edip vaftiz olmaya çağırdı.

<span id="an_13:25">13:25</span> Yahya görevini tamamlarken şöyle
diyordu: ‹Beni kim sanıyorsunuz? Ben Mesih değilim. Ama O benden sonra
geliyor. Ben Onun ayağındaki çarığın bağını çözmeye bile layık değilim.›

<span id="an_13:26">13:26</span> ‹‹Kardeşler, İbrahimin soyundan
gelenler ve Tanrıdan korkan yabancılar, bu kurtuluş bildirisi bize
gönderildi.

<span id="an_13:27">13:27</span> Çünkü Yeruşalimde yaşayanlar ve onların
yöneticileri İsayı reddettiler. Onu mahkûm etmekle her Şabat Günü okunan
peygamberlerin sözlerini yerine getirmiş oldular.

<span id="an_13:28">13:28</span> Onda ölüm cezasını gerektiren herhangi
bir suç bulamadıkları halde, Pilatustan Onun idamını istediler.

<span id="an_13:29">13:29</span> Onunla ilgili yazılanların hepsini
yerine getirdikten sonra Onu çarmıhtan indirip mezara koydular.

<span id="an_13:30">13:30</span> Ama Tanrı Onu ölümden diriltti.

<span id="an_13:31">13:31</span> İsa, daha önce kendisiyle birlikte
Celileden Yeruşalime gelenlere günlerce göründü. Bu kişiler şimdi halka
Onun tanıklığını yapıyor.

<span id="an_13:32">13:32</span> ‹‹Biz de size Müjdeyi duyuruyoruz:
Tanrı İsayı diriltmekle, atalarımıza verdiği sözü, onların çocukları
olan bizler için yerine getirmiştir. İkinci Mezmurda da yazıldığı gibi:
‹Sen benim Oğlumsun, Bugün ben sana Baba oldum.›

<span id="an_13:34">13:34</span> ‹‹Tanrı, Onu asla çürümemek üzere
ölümden dirilttiğini şu sözlerle belirtmiştir: ‹Size, Davuta söz
verdiğim Kutsal ve güvenilir nimetleri vereceğim.›

<span id="an_13:35">13:35</span> ‹‹Bunun için başka bir yerde de şöyle
der: ‹Kutsalının çürümesine izin vermeyeceksin.›

<span id="an_13:36">13:36</span> ‹‹Davut, kendi kuşağında Tanrının amacı
uyarınca hizmet ettikten sonra gözlerini yaşama kapadı, ataları gibi
gömüldü ve bedeni çürüyüp gitti.

<span id="an_13:37">13:37</span> Oysa Tanrının dirilttiği Kişinin bedeni
çürümedi.

<span id="an_13:38">13:38</span> Dolayısıyla kardeşler, şunu bilin ki,
günahların bu Kişi aracılığıyla bağışlanacağı size duyurulmuş bulunuyor.
Şöyle ki, iman eden herkes, Musanın Yasasıyla aklanamadığınız her suçtan
Onun aracılığıyla aklanır.

<span id="an_13:40">13:40</span> Dikkat edin, peygamberlerin sözünü
ettiği şu durum sizin başınıza gelmesin: ‹Bakın, siz alay edenler,
Şaşkına dönüp yok olun! Sizin gününüzde bir iş yapıyorum, Öyle bir iş
ki, biri size anlatsa inanmazsınız.› ››

<span id="an_13:42">13:42</span> Pavlusla Barnaba havradan çıkarken halk
onları, bir sonraki Şabat Günü aynı konular üzerinde konuşmaya çağırdı.

<span id="an_13:43">13:43</span> Havradaki topluluk dağılınca, Yahudiler
ve Yahudiliğe dönüp Tanrıya tapan yabancılardan birçoğu onların ardından
gitti. Pavlusla Barnaba onlarla konuşarak onları devamlı Tanrının
lütfunda yaşamaya özendirdiler.

<span id="an_13:44">13:44</span> Ertesi Şabat Günü kent halkının hemen
hemen tümü Rabbin sözünü dinlemek için toplanmıştı.

<span id="an_13:45">13:45</span> Kalabalığı gören Yahudiler büyük bir
kıskançlık içinde, küfürlerle Pavlusun söylediklerine karşı çıktılar.

<span id="an_13:46">13:46</span> Pavlusla Barnaba ise cesaretle karşılık
verdiler: ‹‹Tanrının sözünü ilk önce size bildirmemiz gerekiyordu. Siz
onu reddettiğinize ve kendinizi sonsuz yaşama layık görmediğinize göre,
biz şimdi öteki uluslara gidiyoruz.

<span id="an_13:47">13:47</span> Çünkü Rab bize şöyle buyurmuştur:
‹Yeryüzünün dört bucağına kurtuluş götürmen için Seni uluslara ışık
yaptım.› ››

<span id="an_13:48">13:48</span> Öteki uluslardan olanlar bunu işitince
sevindiler ve Rabbin sözünü yücelttiler. Sonsuz yaşam için belirlenmiş
olanların hepsi iman etti.

<span id="an_13:49">13:49</span> Böylece Rabbin sözü bütün yörede
yayıldı.

<span id="an_13:50">13:50</span> Ne var ki Yahudiler, Tanrıya tapan
saygın kadınlarla kentin ileri gelen erkeklerini kışkırttılar, Pavlusla
Barnabaya karşı bir baskı hareketi başlatıp onları bölge sınırlarının
dışına attılar.

<span id="an_13:51">13:51</span> Bunun üzerine Pavlusla Barnaba, onlara
bir uyarı olsun diye ayaklarının tozunu silkerek Konyaya gittiler.

<span id="an_13:52">13:52</span> Öğrenciler ise sevinç ve Kutsal Ruh'la
doluydu.

<span id="an_14:1">14:1</span> Aynı şekilde Konyada da Yahudilerin
havrasına giren Pavlusla Barnaba öyle etkili konuştular ki, hem
Yahudilerden hem de Greklerden çok kişi iman etti.

<span id="an_14:2">14:2</span> Ama inanmayan Yahudiler, öteki uluslardan
olanları kardeşlere karşı kışkırtarak zihinlerini bulandırdılar.

<span id="an_14:3">14:3</span> Orada uzunca bir süre kalan Pavlusla
Barnaba, Rab hakkında cesaretle konuşuyorlardı. Rab de onlara belirtiler
ve harikalar yapma gücü vererek kendi lütfunu açıklayan bildiriyi
doğruladı.

<span id="an_14:4">14:4</span> Kent halkı ikiye bölündü. Bazıları
Yahudilerin, bazıları da elçilerin tarafını tuttu.

<span id="an_14:5">14:5</span> Yahudilerle öteki uluslardan olanlar ve
bunların yöneticileri, elçileri hırpalayıp taşa tutmak için düzen
kurdular.

<span id="an_14:6">14:6</span> Bunu öğrenen Pavlusla Barnaba,
Likaonyanın Listra ve Derbe kentlerine ve çevre bölgeye kaçarak oralarda
da Müjdeyi yaydılar.

<span id="an_14:8">14:8</span> Listrada, ayakları tutmayan bir adam
vardı. Doğuştan kötürümdü, hiç yürüyemiyordu.

<span id="an_14:9">14:9</span> Pavlusun söylediklerini dinledi. Onu
dikkatle süzen Pavlus, iyileştirilebileceğine imanı olduğunu görerek
yüksek sesle ona, ‹‹Kalk, ayaklarının üzerinde dur!›› dedi. Adam
yerinden fırlayıp yürümeye başladı.

<span id="an_14:11">14:11</span> Pavlusun ne yaptığını gören halk
Likaonya dilinde, ‹‹Tanrılar insan kılığına girip yanımıza inmiş!›› diye
haykırdı.

<span id="an_14:12">14:12</span> Barnabaya Zeus, Pavlusa da konuşmada
öncülük ettiği için Hermes adını taktılar.

<span id="an_14:13">14:13</span> Kentin hemen dışında bulunan Zeus
Tapınağının kâhini kent kapılarına boğalar ve çelenkler getirdi, halkla
birlikte elçilere kurban sunmak istedi.

<span id="an_14:14">14:14</span> Ne var ki elçiler, Barnabayla Pavlus,
bunu duyunca giysilerini yırtarak kalabalığın içine daldılar.

<span id="an_14:15">14:15</span> ‹‹Efendiler, neden böyle şeyler
yapıyorsunuz?›› diye bağırdılar. ‹‹Biz de sizin gibi insanız, aynı
yaradılışa sahibiz. Size müjde getiriyoruz. Sizi bu boş şeylerden
vazgeçmeye, yeri, göğü, denizi ve bunların içindekilerin hepsini
yaratan, yaşayan Tanrıya dönmeye çağırıyoruz.

<span id="an_14:16">14:16</span> Geçmiş çağlarda Tanrı, bütün ulusların
kendi yollarından gitmelerine izin verdi.

<span id="an_14:17">14:17</span> Yine de kendini tanıksız bırakmadı.
Size iyilik ediyor. Gökten yağmur yağdırıyor, çeşitli ürünleriyle
mevsimleri düzenliyor, sizi yiyecekle doyurup yüreklerinizi sevinçle
dolduruyor.››

<span id="an_14:18">14:18</span> Bu sözlerle bile halkın kendilerine
kurban sunmasını güçlükle engelleyebildiler.

<span id="an_14:19">14:19</span> Ne var ki, Antakya ve Konyadan gelen
bazı Yahudiler, halkı kendi taraflarına çekerek Pavlusu taşladılar; onu
ölmüş sanarak kentin dışına sürüklediler.

<span id="an_14:20">14:20</span> Ama öğrenciler çevresinde toplanınca
Pavlus ayağa kalkıp kente döndü. Ertesi gün Barnabayla birlikte Derbeye
gitti.

<span id="an_14:21">14:21</span> O kentte de Müjdeyi duyurup birçok
öğrenci edindiler. Pavlusla Barnaba daha sonra Listra, Konya ve
Antakyaya dönerek öğrencileri ruhça pekiştirdiler, imana bağlı kalmaları
için onlara cesaret verdiler. ‹‹Tanrının Egemenliğine, birçok sıkıntıdan
geçerek girmemiz gerekir›› diyorlardı.

<span id="an_14:23">14:23</span> İmanlılar için her kilisede ihtiyarlar
seçtiler. Dua ve oruçla onları, inandıkları Rabbe emanet ettiler.

<span id="an_14:24">14:24</span> Pisidya bölgesinden geçerek Pamfilyaya
geldiler.

<span id="an_14:25">14:25</span> Pergede Tanrı sözünü bildirdikten sonra
Antalyaya gittiler.

<span id="an_14:26">14:26</span> Oradan gemiyle, artık tamamlamış
bulundukları görev için Tanrının lütfuna emanet edildikleri yer olan
Antakyaya döndüler.

<span id="an_14:27">14:27</span> Oraya vardıklarında inanlılar
topluluğunu bir araya getirip Tanrının kendileri aracılığıyla neler
yaptığını, öteki uluslara iman kapısını nasıl açtığını anlattılar.

<span id="an_14:28">14:28</span> Oradaki öğrencilerin yanında uzun bir
süre kaldılar.

<span id="an_15:1">15:1</span> Yahudiyeden gelen bazı kişiler
Antakyadaki kardeşlere, ‹‹Siz Musanın töresi uyarınca sünnet olmadıkça
kurtulamazsınız›› diye öğretiyorlardı.

<span id="an_15:2">15:2</span> Pavlusla Barnaba bu adamlarla bir hayli
çekişip tartıştılar. Sonunda Pavlusla Barnabanın, başka birkaç kardeşle
birlikte Yeruşalime gidip bu sorunu elçiler ve ihtiyarlarla görüşmesi
kararlaştırıldı.

<span id="an_15:3">15:3</span> Böylece kilise tarafından gönderilenler,
öteki uluslardan olanların Tanrıya nasıl döndüğünü anlata anlata Fenike
ve Samiriye bölgelerinden geçerek bütün kardeşlere büyük sevinç
verdiler.

<span id="an_15:4">15:4</span> Yeruşalime geldiklerinde inanlılar
topluluğu, elçiler ve ihtiyarlarca iyi karşılandılar. Tanrının kendileri
aracılığıyla yapmış olduğu her şeyi anlattılar.

<span id="an_15:5">15:5</span> Ne var ki, Ferisi mezhebinden bazı
imanlılar kalkıp şöyle dediler: ‹‹Öteki uluslardan olanları sünnet etmek
ve onlara Musanın Yasasına uymalarını buyurmak gerekir.››

<span id="an_15:6">15:6</span> Elçilerle ihtiyarlar bu konuyu görüşmek
için toplandılar.

<span id="an_15:7">15:7</span> Uzunca bir tartışmadan sonra Petrus ayağa
kalkıp onlara, ‹‹Kardeşler›› dedi, ‹‹Öteki uluslar Müjdenin bildirisini
benim ağzımdan duyup inansınlar diye Tanrının uzun zaman önce aranızdan
beni seçtiğini biliyorsunuz.

<span id="an_15:8">15:8</span> İnsanın yüreğini bilen Tanrı, Kutsal Ruhu
tıpkı bize verdiği gibi onlara da vermekle, onları kabul ettiğini
gösterdi.

<span id="an_15:9">15:9</span> Onlarla bizim aramızda hiçbir ayrım
yapmadı, iman etmeleri üzerine yüreklerini arındırdı.

<span id="an_15:10">15:10</span> Öyleyse, ne bizim ne de atalarımızın
taşıyamadığı bir boyunduruğu öğrencilerin boynuna geçirerek şimdi neden
Tanrıyı deniyorsunuz?

<span id="an_15:11">15:11</span> Bizler, Rab İsanın lütfuyla
kurtulduğumuza inanıyoruz; onlar da öyle.››

<span id="an_15:12">15:12</span> Bunun üzerine bütün topluluk sustu ve
Barnabayla Pavlusu dinlemeye başladı. Barnabayla Pavlus, Tanrının
kendileri aracılığıyla öteki uluslar arasında yaptığı harikalarla
belirtileri tek tek anlattılar.

<span id="an_15:13">15:13</span> Onlar konuşmalarını bitirince Yakup söz
aldı: ‹‹Kardeşler, beni dinleyin›› dedi.

<span id="an_15:14">15:14</span> ‹‹Simun, Tanrının öteki uluslardan
kendine ait olacak bir halk çıkarmak amacıyla onlara ilk kez nasıl
yaklaştığını anlatmıştır.

<span id="an_15:15">15:15</span> Peygamberlerin sözleri de bunu
doğrulamaktadır. Yazılmış olduğu gibi: ‹Bundan sonra ben geri dönüp,
Davutun yıkık konutunu yeniden kuracağım. Onun yıkıntılarını yeniden
kurup Onu tekrar ayağa kaldıracağım.

<span id="an_15:17">15:17</span> Öyle ki, geriye kalan insanlar, Bana
ait olan bütün uluslar Rabbi arasınlar. Bunları ta başlangıçtan bildiren
Rab, İşte böyle diyor.›

<span id="an_15:19">15:19</span> ‹‹Bu nedenle, kanımca öteki uluslardan
Tanrıya dönenlere güçlük çıkarmamalıyız.

<span id="an_15:20">15:20</span> Ancak putlara sunulup murdar hale gelen
etlerden, fuhuştan, boğularak öldürülen hayvanların etinden ve kandan
sakınmaları gerektiğini onlara yazmalıyız.

<span id="an_15:21">15:21</span> Çünkü çok eski zamanlardan beri Musanın
sözleri her kentte duyurulmakta, her Şabat Günü havralarda
okunmaktadır.››

<span id="an_15:22">15:22</span> Bunun üzerine bütün inanlılar
topluluğuyla elçiler ve ihtiyarlar, kendi aralarından seçtikleri
adamları Pavlus ve Barnabayla birlikte Antakyaya göndermeye karar
verdiler. Kardeşlerin önde gelenlerinden Barsabba denilen Yahuda ile
Silası seçtiler.

<span id="an_15:23">15:23</span> Onların eliyle şu mektubu yolladılar:
‹‹Kardeşleriniz olan biz elçilerle ihtiyarlardan, öteki uluslardan olup
Antakya, Suriye ve Kilikyada bulunan siz kardeşlere selam!

<span id="an_15:24">15:24</span> Bizden bazı kişilerin yanınıza
geldiğini, sözleriyle sizi tedirgin edip aklınızı karıştırdığını duyduk.
Oysa onları biz göndermedik.

<span id="an_15:25">15:25</span> Bu nedenle aramızdan seçtiğimiz bazı
kişileri, sevgili kardeşlerimiz Barnaba ve Pavlusla birlikte size
göndermeye oybirliğiyle karar verdik.

<span id="an_15:26">15:26</span> Bu ikisi, Rabbimiz İsa Mesihin adı
uğruna canlarını gözden çıkarmış kişilerdir.

<span id="an_15:27">15:27</span> Kararımız uyarınca size Yahuda ile
Silası gönderiyoruz. Onlar aynı şeyleri sözlü olarak da aktaracaklar.

<span id="an_15:28">15:28</span> Kutsal Ruh ve bizler, gerekli olan şu
kuralların dışında size herhangi bir şey yüklememeyi uygun gördük:
Putlara sunulan kurbanların etinden, kandan, boğularak öldürülen
hayvanların etinden ve fuhuştan sakınmalısınız. Bunlardan kaçınırsanız,
iyi edersiniz. Esen kalın.››

<span id="an_15:30">15:30</span> Adamlar böylece yola koyulup Antakyaya
gittiler. Topluluğu bir araya getirerek onlara mektubu verdiler.

<span id="an_15:31">15:31</span> İmanlılar, mektuptaki yüreklendirici
sözleri okuyunca sevindiler.

<span id="an_15:32">15:32</span> Kendileri peygamber olan Yahuda ile
Silas, birçok konuşmalar yaparak kardeşleri yüreklendirip ruhça
pekiştirdiler.

<span id="an_15:33">15:33</span> Bir süre orada kaldıktan sonra,
kendilerini göndermiş olanların yanına dönmek üzere kardeşler tarafından
esenlikle yolcu edildiler.

<span id="an_15:35">15:35</span> Pavlusla Barnaba ise Antakyada
kaldılar, birçoklarıyla birlikte öğretip Rabbin sözünü müjdelediler.

<span id="an_15:36">15:36</span> Bundan bir süre sonra Pavlus Barnabaya,
‹‹Rabbin sözünü duyurduğumuz bütün kentlere dönüp kardeşleri ziyaret
edelim, nasıl olduklarını görelim›› dedi.

<span id="an_15:37">15:37</span> Barnaba, Markos denilen Yuhannayı da
yanlarında götürmek istiyordu.

<span id="an_15:38">15:38</span> Ama Pavlus, Pamfilyada kendilerini
yüzüstü bırakıp birlikte göreve devam etmeyen Markosu yanlarında
götürmeyi uygun görmedi.

<span id="an_15:39">15:39</span> Aralarında öylesine keskin bir
anlaşmazlık çıktı ki, birbirlerinden ayrıldılar. Barnaba Markosu alıp
Kıbrısa doğru yelken açtı.

<span id="an_15:40">15:40</span> Silası seçen Pavlus ise, kardeşlerce
Rabbin lütfuna emanet edildikten sonra yola çıktı.

<span id="an_15:41">15:41</span> Suriye ve Kilikya bölgelerini dolaşarak
inanlı topluluklarını pekiştirdi.

<span id="an_16:1">16:1</span> Pavlus, Derbe ve Listraya da uğradı.
Listrada Timoteos adında bir İsa öğrencisi vardı. Annesi imanlı bir
Yahudi, babası ise Grekti.

<span id="an_16:2">16:2</span> Listra ve Konyadaki kardeşler ondan
övgüyle söz ediyorlardı.

<span id="an_16:3">16:3</span> Timoteosu kendisiyle birlikte götürmek
isteyen Pavlus, oralarda bulunan Yahudiler yüzünden onu sünnet ettirdi.
Çünkü hepsi, babasının Grek olduğunu biliyordu.

<span id="an_16:4">16:4</span> Kent kent dolaşarak Yeruşalimdeki
elçilerle ihtiyarların aldığı kararları imanlılara iletiyor, bunlara
uymalarını istiyorlardı.

<span id="an_16:5">16:5</span> Böylelikle toplulukların imanı güçleniyor
ve sayıları günden güne artıyordu.

<span id="an_16:6">16:6</span> Kutsal Ruhun, Tanrı sözünü Asya İlinde
yaymalarını engellemesi üzerine Pavlusla arkadaşları Frikya ve Galatya
bölgesinden geçtiler.

<span id="an_16:7">16:7</span> Misya sınırına geldiklerinde Bitinya
bölgesine geçmek istediler. Ama İsanın Ruhu onlara izin vermedi.

<span id="an_16:8">16:8</span> Bunun üzerine Misyadan geçip Troas
Kentine gittiler.

<span id="an_16:9">16:9</span> O gece Pavlus bir görüm gördü. Önünde
Makedonyalı bir adam durmuş, ona yalvarıyordu: ‹‹Makedonyaya geçip bize
yardım et›› diyordu.

<span id="an_16:10">16:10</span> Pavlusun gördüğü bu görümden sonra
hemen Makedonyaya gitmenin bir yolunu aradık. Çünkü Tanrının bizi,
Müjdeyi oradakilere duyurmaya çağırdığı sonucuna varmıştık.

<span id="an_16:11">16:11</span> Troastan denize açılıp doğru Semadirek
Adasına, ertesi gün de Neapolise gittik.

<span id="an_16:12">16:12</span> Oradan da Filipiye geçtik. Burası bir
Roma yerleşim merkezi ve Makedonyanın o bölgesinde önemli bir kentti.
Birkaç gün bu kentte kaldık.

<span id="an_16:13">16:13</span> Şabat Günü kent kapısından çıkıp ırmak
kıyısına gittik. Orada bir dua yeri olacağını düşünüyorduk. Oturduk,
orada toplanmış kadınlarla konuşmaya başladık.

<span id="an_16:14">16:14</span> Bizi dinleyenler arasında Tiyatira
Kentinden Lidya adında bir kadın vardı. Mor kumaş ticareti yapan Lidya,
Tanrıya tapan biriydi. Pavlusun söylediklerine kulak vermesi için Rab
onun yüreğini açtı.

<span id="an_16:15">16:15</span> Lidya, ev halkıyla birlikte vaftiz
olduktan sonra bizi evine çağırdı. ‹‹Beni Rabbin bir inanlısı kabul
ediyorsanız, gelin, evimde kalın›› dedi ve bizi razı etti.

<span id="an_16:16">16:16</span> Bir gün biz dua yerine giderken,
karşımıza, falcılık ruhuna tutulmuş köle bir kız çıktı. Bu kız,
gelecekten haber vererek efendilerine bir hayli kazanç sağlıyordu.

<span id="an_16:17">16:17</span> Pavlusu ve bizleri izleyerek, ‹‹Bu
adamlar yüce Tanrının kullarıdır, size kurtuluş yolunu bildiriyorlar!››
diye bağırıp durdu.

<span id="an_16:18">16:18</span> Ve günlerce sürdürdü bunu. Sonunda,
bundan çok rahatsız olan Pavlus arkasına dönerek ruha, ‹‹İsa Mesihin
adıyla, bu kızın içinden çıkmanı buyuruyorum›› dedi. Ruh hemen kızın
içinden çıktı.

<span id="an_16:19">16:19</span> Kızın efendileri, kazanç umutlarının
yok olduğunu görünce Pavlusla Silası yakalayıp çarşı meydanına,
yetkililerin önüne sürüklediler.

<span id="an_16:20">16:20</span> Onları yargıçların karşısına
çıkartarak, ‹‹Bu adamlar Yahudidir›› dediler, ‹‹Kentimizi altüst
ettiler. Biz Romalılar için benimsenmesi ve uygulanması yasak birtakım
töreler yayıyorlar.››

<span id="an_16:22">16:22</span> Halk da Pavlusla Silasa yapılan
saldırıya katıldı. Yargıçlar onların giysilerini yırtıp sıyırarak
değnekle dövülmeleri için buyruk verdi.

<span id="an_16:23">16:23</span> Onları iyice dövdürdükten sonra hapse
attılar. Zindancıya, onları sıkı güvenlik altında tutmasını buyurdular.

<span id="an_16:24">16:24</span> Bu buyruğu alan zindancı onları
hapishanenin iç bölmesine atarak ayaklarını tomruğa vurdu.

<span id="an_16:25">16:25</span> Gece yarısına doğru Pavlusla Silas dua
ediyor, Tanrıyı ilahilerle yüceltiyorlardı. Öbür tutuklular da onları
dinliyordu.

<span id="an_16:26">16:26</span> Birdenbire öyle şiddetli bir deprem
oldu ki, tutukevi temelden sarsıldı. Bir anda bütün kapılar açıldı,
herkesin zincirleri çözüldü.

<span id="an_16:27">16:27</span> Zindancı uyandı. Zindan kapılarını açık
görünce kılıcını çekip canına kıymak istedi. Çünkü tutukluların
kaçtığını sanmıştı.

<span id="an_16:28">16:28</span> Ama Pavlus yüksek sesle, ‹‹Canına
kıyma, hepimiz buradayız!›› diye seslendi.

<span id="an_16:29">16:29</span> Zindancı ışık getirtip içeri daldı.
Titreyerek Pavlusla Silasın önünde yere kapandı.

<span id="an_16:30">16:30</span> Onları dışarı çıkararak, ‹‹Efendiler,
kurtulmak için ne yapmam gerekir?›› diye sordu.

<span id="an_16:31">16:31</span> Onlar, ‹‹Rab İsaya iman et, sen de ev
halkın da kurtulursunuz›› dediler.

<span id="an_16:32">16:32</span> Sonra kendisine ve ev halkının hepsine
Rabbin sözünü bildirdiler.

<span id="an_16:33">16:33</span> Gecenin o saatinde zindancı onları
götürüp yaralarını yıkadı. Sonra hem kendisi hem ev halkı hemen vaftiz
oldu.

<span id="an_16:34">16:34</span> Pavlusla Silası evine götürerek sofra
kurdu. Tanrıya inanmak, onu ve evindekilerin hepsini sevince boğmuştu.

<span id="an_16:35">16:35</span> Gün doğunca yargıçlar görevlileri
göndererek, ‹‹O adamları serbest bırak›› dediler.

<span id="an_16:36">16:36</span> Zindancı bu sözleri Pavlusa iletti.
‹‹Yargıçlar serbest bırakılmanız için haber gönderdi. Şimdi
çıkabilirsiniz, esenlikle gidin›› dedi.

<span id="an_16:37">16:37</span> Ama Pavlus görevlilere şöyle dedi:
‹‹Roma vatandaşı olduğumuz halde, bizi yargılamadan herkesin önünde
dövüp hapse attılar. Şimdi bizi gizlice mi kovacaklar? Olmaz böyle şey!
Kendileri gelsinler, bizi alıp çıkarsınlar!››

<span id="an_16:38">16:38</span> Görevliler bu sözleri yargıçlara
iletti. Yargıçlar, Pavlusla Silasın Roma vatandaşı olduğunu duyunca
korktular.

<span id="an_16:39">16:39</span> Gelip özür dilediler. Sonra onları
dışarı çıkararak kentten ayrılmalarını rica ettiler.

<span id="an_16:40">16:40</span> Pavlus'la Silas zindandan çıkınca
Lidya'nın evine gittiler. Kardeşlerle görüşüp onları yüreklendirdikten
sonra oradan ayrıldılar.

<span id="an_17:1">17:1</span> Amfipolis ve Apollonyadan geçerek
Selanike geldiler. Burada Yahudilerin bir havrası vardı.

<span id="an_17:2">17:2</span> Pavlus, her zamanki gibi Yahudilere
giderek art arda üç Şabat Günü onlarla Kutsal Yazılar üzerinde tartıştı.

<span id="an_17:3">17:3</span> Mesihin acı çekip ölümden dirilmesi
gerektiğine dair açıklamalarda bulunuyor, kanıtlar gösteriyordu. ‹‹Size
duyurmakta olduğum bu İsa, Mesihtir›› diyordu.

<span id="an_17:4">17:4</span> Onlardan bazıları, Tanrıya tapan
Greklerden büyük bir topluluk ve ileri gelen kadınların da birçoğu ikna
olup Pavlusla Silasa katıldılar.

<span id="an_17:5">17:5</span> Yahudiler bunu kıskandı. Çarşı pazardan
topladıkları bazı kötü insanlardan bir kalabalık oluşturup kentte
kargaşalık çıkarttılar. Pavlusla Silası bulmak ve halkın önünde
yargılamak amacıyla Yasonun evine saldırdılar.

<span id="an_17:6">17:6</span> Onları bulamayınca, Yason ile bazı
kardeşleri kent yetkililerinin önüne sürüklediler. ‹‹Dünyayı altüst eden
o adamlar buraya da geldiler›› diye bağırıyorlardı.

<span id="an_17:7">17:7</span> ‹‹Yason onları evine aldı. Onların hepsi,
İsa adında başka bir kral olduğunu söyleyerek Sezarın buyruklarına karşı
geliyorlar.››

<span id="an_17:8">17:8</span> Bu sözleri işiten kalabalık ve kentin
yetkilileri telaşa kapıldı.

<span id="an_17:9">17:9</span> Sonunda yetkililer Yason ve öbürlerini
kefaletle serbest bıraktılar.

<span id="an_17:10">17:10</span> Kardeşler hemen o gece Pavlusla Silası
Veriya Kentine gönderdiler. Onlar oraya varınca Yahudilerin havrasına
gittiler.

<span id="an_17:11">17:11</span> Veriyadaki Yahudiler Selaniktekilerden
daha açık fikirliydi. Tanrı sözünü büyük ilgiyle karşılayarak her gün
Kutsal Yazıları inceliyor, öğretilenlerin doğru olup olmadığını
araştırıyorlardı.

<span id="an_17:12">17:12</span> Böylelikle içlerinden birçokları ve çok
sayıda saygın Grek kadın ve erkek iman etti.

<span id="an_17:13">17:13</span> Selanikteki Yahudiler Pavlusun Veriyada
da Tanrının sözünü duyurduğunu öğrenince oraya gittiler, halkı kışkırtıp
ayağa kaldırdılar.

<span id="an_17:14">17:14</span> Bunun üzerine kardeşler Pavlusu hemen
deniz kıyısına yolladılar. Silas ile Timoteos ise Veriyada kaldılar.

<span id="an_17:15">17:15</span> Pavlusla birlikte gidenler onu Atinaya
kadar götürdüler. Sonra Pavlustan, Silasla Timoteosun bir an önce
kendisine yetişmeleri yolunda buyruk alarak geri döndüler.

<span id="an_17:16">17:16</span> Onları Atinada bekleyen Pavlus, kenti
putlarla dolu görünce yüreğinde derin bir acı duydu.

<span id="an_17:17">17:17</span> Bu nedenle, gerek havrada Yahudilerle
ve Tanrıya tapan yabancılarla, gerek her gün çarşı meydanında
karşılaştığı kişilerle tartışıp durdu.

<span id="an_17:18">17:18</span> Epikürcü ve Stoacı bazı filozoflar
onunla atışmaya başladılar. Kimi, ‹‹Bu lafebesi ne demek istiyor?››
derken, kimi de, ‹‹Galiba yabancı ilahların haberciliğini yapıyor››
diyordu. Çünkü Pavlus, İsayla ve dirilişle ilgili Müjdeyi duyuruyordu.

<span id="an_17:19">17:19</span> Onlar Pavlusu alıp Ares Tepesi Kuruluna
götürdüler. Ona, ‹‹Yaydığın bu yeni öğretinin ne olduğunu öğrenebilir
miyiz?›› dediler.

<span id="an_17:20">17:20</span> ‹‹Kulağımıza yabancı gelen bazı
konulardan söz ediyorsun. Bunların anlamını öğrenmek isteriz.››

<span id="an_17:21">17:21</span> Bütün Atinalılar ve kentte bulunan
yabancılar, vakitlerini hep yeni düşünceleri anlatarak ve dinleyerek
geçirirlerdi.

<span id="an_17:22">17:22</span> Pavlus, Ares Tepesi Kurulunun önüne
çıkıp şunları söyledi: ‹‹Ey Atinalılar, sizin her bakımdan çok dindar
olduğunuzu görüyorum.

<span id="an_17:23">17:23</span> Ben çevrede dolaşırken, tapındığınız
yerleri incelerken üzerinde, BİLİNMEYEN TANRIYA Tanrıyı ben size
tanıtayım.

<span id="an_17:24">17:24</span> ‹‹Dünyayı ve içindekilerin tümünü
yaratan, yerin ve göğün Rabbi olan Tanrı, elle yapılmış tapınaklarda
oturmaz.

<span id="an_17:25">17:25</span> Herkese yaşam, soluk ve her şeyi veren
kendisi olduğuna göre, bir şeye gereksinmesi varmış gibi Ona insan
eliyle hizmet edilmez. Tanrı, bütün ulusları tek insandan türetti ve
onları yeryüzünün dört bucağına yerleştirdi.

<span id="an_17:26">17:26</span> Ulusların sürelerini ve yerleşecekleri
bölgelerin sınırlarını önceden saptadı.

<span id="an_17:27">17:27</span> Bunu, kendisini arasınlar ve el
yordamıyla da olsa bulabilsinler diye yaptı. Aslında Tanrı hiçbirimizden
uzak değildir.

<span id="an_17:28">17:28</span> Nitekim, ‹Onda yaşıyor ve hareket
ediyoruz; Onda varız.› Bazı ozanlarınızın belirttiği gibi, ‹Biz de Onun
soyundanız.›

<span id="an_17:29">17:29</span> ‹‹Tanrının soyundan olduğumuza göre,
tanrısal özün, insan düşüncesi ve becerisiyle biçimlendirilmiş altın,
gümüş ya da taştan bir nesneye benzediğini düşünmemeliyiz.

<span id="an_17:30">17:30</span> Tanrı, geçmiş dönemlerin bilgisizliğini
görmezlikten geldi; ama şimdi her yerde herkesin tövbe etmesini
buyuruyor.

<span id="an_17:31">17:31</span> Çünkü dünyayı, atadığı Kişi
aracılığıyla adaletle yargılayacağı günü saptamıştır. Bu Kişiyi ölümden
diriltmekle bunun güvencesini herkese vermiştir.››

<span id="an_17:32">17:32</span> Ölülerin dirilmesiyle ilgili sözleri
duyunca kimi alay etti, kimi de, ‹‹Seni bu konuda bir daha dinlemek
isteriz›› dedi.

<span id="an_17:33">17:33</span> Bunun üzerine Pavlus aralarından çıkıp
gitti.

<span id="an_17:34">17:34</span> Birkaç kişi ona katılıp inandı.
Bunların arasında kurul üyesi Dionisios, Damaris adlı bir kadın ve
birkaç kişi daha vardı.

<span id="an_18:1">18:1</span> Bundan sonra Pavlus Atinadan ayrılıp
Korinte gitti.

<span id="an_18:2">18:2</span> Orada Pontus doğumlu, Akvila adında bir
Yahudi ile karısı Priskillayı buldu. Bunlar, Klavdiusun bütün
Yahudilerin Romayı terk etmesi yolundaki buyruğu üzerine, kısa süre önce
İtalyadan gelmişlerdi. Akvila ile Priskillanın yanına giden Pavlus, aynı
meslekten olduğundan onlarla kalıp çalıştı. Çünkü meslekleri
çadırcılıktı.

<span id="an_18:4">18:4</span> Pavlus, her Şabat Günü havrada tartışarak
hem Yahudileri hem Grekleri ikna etmeye çalışıyordu.

<span id="an_18:5">18:5</span> Silasla Timoteos Makedonyadan gelince,
Pavlus kendini tümüyle Tanrı sözünü yaymaya verdi. Yahudilere, İsanın
Mesih olduğuna dair tanıklık ediyordu.

<span id="an_18:6">18:6</span> Ama Yahudiler karşı gelip ona sövmeye
başlayınca Pavlus, giysilerini silkerek, ‹‹Başınıza geleceklerin
sorumlusu sizsiniz!›› dedi. ‹‹Sorumluluk benden gitti. Bundan böyle
öteki uluslara gideceğim.››

<span id="an_18:7">18:7</span> Pavlus oradan çıktı, Tanrıya tapan Titius
Yustus adlı birinin evine gitti. Yustusun evi havranın bitişiğindeydi.

<span id="an_18:8">18:8</span> Havranın yöneticisi Krispus bütün ev
halkıyla birlikte Rabbe inandı. Pavlusu dinleyen Korintlilerden birçoğu
da inanıp vaftiz oldu.

<span id="an_18:9">18:9</span> Bir gece Rab bir görümde Pavlusa,
‹‹Korkma›› dedi, ‹‹Konuş, susma!

<span id="an_18:10">18:10</span> Ben seninle birlikteyim; hiç kimse sana
dokunmayacak, kötülük yapmayacak. Çünkü bu kentte benim halkım çoktur.››

<span id="an_18:11">18:11</span> Pavlus, orada bir buçuk yıl kaldı ve
halka sürekli Tanrının sözünü öğretti.

<span id="an_18:12">18:12</span> Gallionun Ahaya Valisi olduğu
sıralarda, hep birlikte Pavlusa karşı gelen Yahudiler onu mahkemeye
çıkardılar.

<span id="an_18:13">18:13</span> ‹‹Bu adam Yasaya aykırı biçimde Tanrıya
tapınmaları için insanları kandırıyor›› dediler.

<span id="an_18:14">18:14</span> Pavlus tam söze başlayacakken Gallio
Yahudilere şöyle dedi: ‹‹Ey Yahudiler, davanız bir haksızlık ya da ciddi
bir suçla ilgili olsaydı, sizleri sabırla dinlemem gerekirdi.

<span id="an_18:15">18:15</span> Ama sorun bir öğreti, bazı adlar ve
kendi yasanızla ilgili olduğuna göre, bu davaya kendiniz bakın. Ben
böyle şeylere yargıçlık etmek istemem.››

<span id="an_18:16">18:16</span> Sonra Gallio onları mahkemeden kovdu.

<span id="an_18:17">18:17</span> Hep birlikte, havranın yöneticisi
Sostenisi yakalayıp mahkemenin önünde dövdüler. Gallio ise olup
bitenlere hiç aldırmadı.

<span id="an_18:18">18:18</span> Pavlus Korintteki kardeşlerin yanında
bir süre daha kaldı. Sonra onlarla vedalaştı, Priskilla ve Akvila ile
birlikte Suriyeye gitmek üzere gemiyle yola çıktı. Adakta bulunmuş
olduğu için Kenherede saçlarını kestirmişti.

<span id="an_18:19">18:19</span> Efese vardıkları zaman Priskilla ve
Akvilayı orada bıraktı. Kendisi havraya giderek Yahudilerle tartışmaya
başladı.

<span id="an_18:20">18:20</span> Bunlar daha uzun bir süre kalmasını
istedilerse de, Pavlus kabul etmedi.

<span id="an_18:21">18:21</span> Ama onlara veda ederken, ‹‹Tanrı
dilerse yanınıza yine döneceğim›› dedi. Sonra Efesten denize açıldı.

<span id="an_18:22">18:22</span> Sezariyeye vardıktan sonra Yeruşalime
gidip oradaki kiliseyi ziyaret etti, oradan da Antakyaya geçti.

<span id="an_18:23">18:23</span> Bir süre orada kaldıktan sonra yola
çıktı; Galatya bölgesini ve Frikyayı dolaşarak bütün öğrencileri ruhça
pekiştirdi.

<span id="an_18:24">18:24</span> Bu arada İskenderiye doğumlu Apollos
adında bir Yahudi Efese geldi. Üstün bir konuşma yeteneği olan Apollos,
Kutsal Yazıları çok iyi biliyordu.

<span id="an_18:25">18:25</span> Rabbin yolunda eğitilmiş bir kişiydi.
Ateşli bir ruhla konuşuyor ve sadece Yahyanın vaftizini bildiği halde
İsayla ilgili gerçekleri doğru öğretiyordu.

<span id="an_18:26">18:26</span> Havrada cesaretle konuşmaya başladı.
Kendisini dinleyen Priskilla ile Akvila, onu yanlarına alarak Tanrı
yolunu ona daha doğru biçimde açıkladılar.

<span id="an_18:27">18:27</span> Apollos Ahayaya gitmek isteyince
kardeşler onu cesaretlendirdiler. Onu iyi karşılamaları için oradaki
öğrencilere mektup yazdılar. Apollos Ahayaya varınca Tanrının lütfuyla
iman etmiş olanlara çok yardım etti.

<span id="an_18:28">18:28</span> Şöyle ki Kutsal Yazılar'dan, İsa'nın
Mesih olduğunu kanıtlayarak Yahudiler'in iddialarını açıkça ve güçlü bir
şekilde çürüttü.

<span id="an_19:1">19:1</span> Apollos Korintteyken Pavlus, iç
bölgelerden geçerek Efese geldi. Orada bazı öğrencileri bularak onlara,
‹‹İman ettiğiniz zaman Kutsal Ruhu aldınız mı?›› diye sordu. ‹‹Kutsal
Ruhun varlığından haberimiz yok ki!›› dediler.

<span id="an_19:3">19:3</span> ‹‹Öyleyse neye dayanarak vaftiz
oldunuz?›› diye sordu. ‹‹Yahyanın öğretisine dayanarak vaftiz olduk››
dediler.

<span id="an_19:4">19:4</span> Pavlus, ‹‹Yahyanın yaptığı vaftiz,
tövbeyle ilgili bir vaftizdi›› dedi. ‹‹Halka, kendisinden sonra gelecek
Olana, yani İsaya inanmalarını söyledi.››

<span id="an_19:5">19:5</span> Onlar bunu duyunca, Rab İsanın adıyla
vaftiz oldular.

<span id="an_19:6">19:6</span> Pavlus ellerini onların üzerine koyunca
Kutsal Ruh üzerlerine indi ve bilmedikleri dillerle konuşup peygamberlik
etmeye başladılar.

<span id="an_19:7">19:7</span> Aşağı yukarı on iki kişiydiler.

<span id="an_19:8">19:8</span> Havraya giren Pavlus cesaretle konuşmaya
başladı. Üç ay boyunca oradakilerle tartışıp durdu, onları Tanrının
Egemenliği konusunda ikna etmeye çalıştı.

<span id="an_19:9">19:9</span> Ne var ki, bazıları sert bir tutum
takınıp ikna olmamakta direndiler ve İsanın yolunu halkın önünde
kötülemeye başladılar. Bunun üzerine Pavlus onlardan ayrıldı.
Öğrencilerini de alıp götürdü ve Tiranusun dershanesinde her gün
tartışmalarını sürdürdü.

<span id="an_19:10">19:10</span> Bu durum iki yıl sürdü. Sonunda Yahudi
olsun Grek olsun, Asya İlinde yaşayan herkes Rabbin sözünü işitti.

<span id="an_19:11">19:11</span> Tanrı, Pavlusun eliyle olağanüstü
mucizeler yaratıyordu.

<span id="an_19:12">19:12</span> Şöyle ki, Pavlusun bedenine değen
peşkir ve peştamallar hasta olanlara götürüldüğünde, hastalıkları yok
oluyor, kötü ruhlar içlerinden çıkıyordu.

<span id="an_19:13">19:13</span> Çevrede dolaşıp kötü ruhları kovmakla
uğraşan bazı Yahudiler de kötü ruhlara tutsak olanları Rab İsanın adını
anarak kurtarmaya kalkıştılar. ‹‹Pavlusun tanıttığı İsanın adıyla size
emrediyoruz!›› diyorlardı.

<span id="an_19:14">19:14</span> Bunu yapanlar arasında Skeva adlı bir
Yahudi başkâhinin yedi oğlu da vardı.

<span id="an_19:15">19:15</span> Kötü ruh ise onlara şöyle karşılık
verdi: ‹‹İsayı biliyor, Pavlusu da tanıyorum, ama siz kimsiniz?››

<span id="an_19:16">19:16</span> İçinde kötü ruh bulunan adam onlara
saldırdı, hepsini alt ederek bozguna uğrattı. Öyle ki, o evden çıplak ve
yaralı olarak kaçtılar.

<span id="an_19:17">19:17</span> Bu haber, Efeste yaşayan bütün
Yahudilerle Greklere ulaştı. Hepsini bir korku aldı ve Rab İsanın adı
büyük bir saygınlık kazandı.

<span id="an_19:18">19:18</span> İman edenlerin birçoğu geliyor,
yaptıkları kötülükleri itiraf edip anlatıyordu.

<span id="an_19:19">19:19</span> Büyücülükle uğraşmış bir sürü kişi de
kitaplarını toplayıp herkesin önünde yaktılar. Kitapların değerini
hesapladıklarında toplam elli bin gümüş tuttuğunu gördüler.

<span id="an_19:20">19:20</span> Böylelikle Rabbin sözü güçlü biçimde
yayılıp etkinlik kazanıyordu.

<span id="an_19:21">19:21</span> Pavlus, bu olup bitenlerden sonra
Makedonya ve Ahayadan geçip Yeruşalime gitmeye karar verdi. ‹‹Oraya
gittikten sonra Romayı da görmem gerek›› diyordu.

<span id="an_19:22">19:22</span> Yardımcılarından ikisini, Timoteos ile
Erastusu Makedonyaya göndererek kendisi bir süre daha Asya İlinde kaldı.

<span id="an_19:23">19:23</span> O sırada İsanın yoluna ilişkin büyük
bir kargaşalık çıktı.

<span id="an_19:24">19:24</span> Artemis Tapınağının gümüşten
maketlerini yapan Dimitrios adlı bir kuyumcu, el sanatçılarına bir hayli
iş sağlıyordu.

<span id="an_19:25">19:25</span> Sanatçıları ve benzer işlerle
uğraşanları bir araya toplayarak onlara şöyle dedi: ‹‹Efendiler, bu
işten büyük kazanç sağladığımızı biliyorsunuz.

<span id="an_19:26">19:26</span> Ama Pavlus denen bu adamın, elle
yapılan tanrıların gerçek tanrılar olmadığını söyleyerek yalnız Efeste
değil, neredeyse bütün Asya İlinde çok sayıda kişiyi kandırıp
saptırdığını görüyor ve duyuyorsunuz.

<span id="an_19:27">19:27</span> Hem bu sanatımız saygınlığını yitirmek
tehlikesiyle karşı karşıyadır, hem de ulu tanrıça Artemisin Tapınağının
hiçe sayılması ve bütün Asya İliyle bütün dünyanın tapındığı tanrıçanın,
ululuğundan yoksun kalması tehlikesi vardır.››

<span id="an_19:28">19:28</span> Oradakiler bunu duyunca öfkeyle
doldular. ‹‹Efeslilerin Artemisi uludur!›› diye bağırmaya başladılar.

<span id="an_19:29">19:29</span> Kent büsbütün karıştı. Halk, Pavlusun
yol arkadaşlarından Makedonyalı Gayus ve Aristarhusu yakalayıp
sürükleyerek birlikte tiyatroya koşuştu.

<span id="an_19:30">19:30</span> Pavlus halkın arasına girmek istediyse
de, öğrenciler onu bırakmadı.

<span id="an_19:31">19:31</span> Hatta, Pavlusun dostu olan bazı Asya
İli yöneticileri ona haber yollayarak tiyatroda görünmemesi için
yalvardılar.

<span id="an_19:32">19:32</span> Tiyatrodaki topluluk karışıklık
içindeydi. Her kafadan bir ses çıkıyordu. Çoğu ne için toplandığını bile
bilmiyordu.

<span id="an_19:33">19:33</span> Yahudiler İskenderi öne çıkarınca
kalabalıktan bazıları olayı ona bağladı. Eliyle bir işaret yapan
İskender, halka savunmasını yapmak istedi.

<span id="an_19:34">19:34</span> Ama halk kendisinin Yahudi olduğunu
anlayınca hep bir ağızdan yaklaşık iki saat boyunca, ‹‹Efeslilerin
Artemisi uludur!›› diye bağırıp durdu.

<span id="an_19:35">19:35</span> Kalabalığı yatıştıran belediye yazmanı,
‹‹Ey Efesliler›› dedi, ‹‹Efes Kentinin, ulu Artemis Tapınağının ve
gökten düşen kutsal taşın bekçisi olduğunu bilmeyen var mı?

<span id="an_19:36">19:36</span> Bunları hiç kimse inkâr edemez. Bunun
için sakin olmanız ve düşüncesiz bir şey yapmamanız gerekir.

<span id="an_19:37">19:37</span> Buraya getirdiğiniz bu adamlar, ne
tapınakları yağma ettiler, ne de tanrıçamıza sövdüler.

<span id="an_19:38">19:38</span> Dimitrios ve sanatçı arkadaşlarının
herhangi birinden şikâyeti varsa, mahkemeler açık, yargıçlar da var.
Karşılıklı suçlamalarını orada yapsınlar.

<span id="an_19:39">19:39</span> Soruşturacağınız başka bir durum varsa,
bunun yasal bir toplantıda çözümlenmesi gerekir.

<span id="an_19:40">19:40</span> Bugünkü olaylardan ötürü ayaklanma
suçundan yargılanmak tehlikesindeyiz. Hiçbir gerekçesi olmayan bu
kargaşanın hesabını veremeyeceğiz.››

<span id="an_19:41">19:41</span> Bunları söyledikten sonra topluluğu
dağıttı.

<span id="an_20:1">20:1</span> Pavlus, kargaşalık yatıştıktan sonra
öğrencileri çağırtıp onları yüreklendirdi. Sonra kendilerine veda ederek
Makedonyaya gitmek üzere yola çıktı.

<span id="an_20:2">20:2</span> O yöreleri dolaşarak imanlıları
yüreklendiren birçok konuşmalar yaptıktan sonra Yunanistana gitti.

<span id="an_20:3">20:3</span> Orada üç ay kaldı. Suriyeye deniz yoluyla
gitmek üzereyken Yahudilerin kendisine karşı bir düzen kurması nedeniyle
dönüşü Makedonya üzerinden yapmaya karar verdi.

<span id="an_20:4">20:4</span> Piros oğlu Veriyalı Sopater,
Selaniklilerden Aristarhus ile Sekundus, Derbeli Gayus, Timoteos ve Asya
İlinden Tihikos ile Trofimos onunla birlikte gittiler.

<span id="an_20:5">20:5</span> Bunlar önden gidip bizi Troasta
beklediler.

<span id="an_20:6">20:6</span> Biz de Mayasız Ekmek Bayramından sonra
Filipiden denize açılıp beş günde Troasa gelerek onlarla buluştuk. Orada
yedi gün kaldık.

<span id="an_20:7">20:7</span> Haftanın ilk günü ekmek bölmek için bir
araya toplandığımızda Pavlus imanlılara bir konuşma yaptı. Ertesi gün
oradan ayrılacağı için konuşmasını gece yarısına dek sürdürdü.

<span id="an_20:8">20:8</span> Toplanmış olduğumuz üst kattaki odada
birçok kandil yanıyordu.

<span id="an_20:9">20:9</span> Eftihos adlı bir delikanlı pencerede
oturuyordu. Pavlus konuşmasını uzattıkça Eftihosu uyku bastı. Uykuya
dalınca da ikinci kattan aşağı düştü ve yerden ölüsü kaldırıldı.

<span id="an_20:10">20:10</span> Aşağı inen Pavlus delikanlının üzerine
kapanıp onu kucakladı. ‹‹Telaşlanmayın, yaşıyor!›› dedi.

<span id="an_20:11">20:11</span> Sonra yukarı çıkıp ekmek böldü ve yemek
yedi. Gün doğuncaya dek onlarla uzun uzun konuştu, sonra oradan ayrıldı.

<span id="an_20:12">20:12</span> Çocuğu diri olarak evine götüren
imanlılar bu olaydan büyük cesaret aldılar.

<span id="an_20:13">20:13</span> Biz önden giderek gemiye bindik ve
Assosa hareket ettik. Pavlusu oradan alacaktık. Kendisi karadan gitmek
istediği için bunu böyle düzenlemişti.

<span id="an_20:14">20:14</span> Bizi Assosta karşılayınca onu gemiye
alıp Midilliye geçtik.

<span id="an_20:15">20:15</span> Oradan denize açılıp ertesi gün Sakız
Adasının karşısına geldik. Üçüncü gün Sisama uğradık ve bir gün sonra
Milete vardık.

<span id="an_20:16">20:16</span> Pavlus, Asya İlinde vakit kaybetmemek
için Efese uğramamaya karar vermişti. Pentikost Günü Yeruşalimde
olabilmek umuduyla acele ediyordu.

<span id="an_20:17">20:17</span> Pavlus, Miletten Efese haber yollayarak
kilisenin ihtiyarlarını yanına çağırttı.

<span id="an_20:18">20:18</span> Yanına geldikleri zaman onlara şöyle
dedi: ‹‹Asya İline ayak bastığım ilk günden beri, sizinle bulunduğum
bütün süre boyunca, nasıl davrandığımı biliyorsunuz.

<span id="an_20:19">20:19</span> Yahudilerin kurduğu düzenlerden
çektiğim sıkıntıların ortasında Rabbe tam bir alçakgönüllülükle,
gözyaşları içinde kulluk ettim.

<span id="an_20:20">20:20</span> Yararlı olan herhangi bir şeyi size
duyurmaktan, gerek açıkta gerek evden eve dolaşarak size öğretmekten
çekinmedim.

<span id="an_20:21">20:21</span> Hem Yahudileri hem de Grekleri, tövbe
edip Tanrıya dönmeye ve Rabbimiz İsaya inanmaya çağırdım.

<span id="an_20:22">20:22</span> ‹‹Şimdi de Ruha boyun eğerek Yeruşalime
gidiyorum. Orada başıma neler geleceğini bilmiyorum.

<span id="an_20:23">20:23</span> Ancak Kutsal Ruh, beni zincirler ve
sıkıntıların beklediğine dair her kentte beni uyarıyor.

<span id="an_20:24">20:24</span> Canımı hiç önemsemiyorum, ona değer
vermiyorum. Yeter ki yarışı bitireyim ve Rab İsadan aldığım görevi,
Tanrının lütfunu bildiren Müjdeye tanıklık etme görevini tamamlayayım.

<span id="an_20:25">20:25</span> ‹‹Şimdi aralarında dolaşıp Tanrının
Egemenliğini duyurduğum sizlerden hiçbirinin yüzümü bir daha
görmeyeceğini biliyorum.

<span id="an_20:26">20:26</span> Bu yüzden bugün size şunu açıkça
söyleyeyim: Ben kimsenin uğrayacağı cezadan sorumlu değilim.

<span id="an_20:27">20:27</span> Tanrının isteğini size tam olarak
bildirmekten çekinmedim.

<span id="an_20:28">20:28</span> Kendinize ve Kutsal Ruhun sizi gözetmen
olarak görevlendirdiği bütün sürüye göz kulak olun. Rabbin kendi kanı
pahasına sahip olduğu kiliseyi gütmek üzere atandınız.

<span id="an_20:29">20:29</span> Ben gittikten sonra sürüyü esirgemeyen
yırtıcı kurtların aranıza gireceğini biliyorum.

<span id="an_20:30">20:30</span> Hatta öğrencileri kendi peşlerinden
sürüklemek için sizin aranızdan da sapık sözler söyleyen kişiler
çıkacak.

<span id="an_20:31">20:31</span> Bunun için uyanık durun. Üç yıl
boyunca, aralıksız, gece gündüz demeden, gözyaşı dökerek her birinizi
nasıl uyardığımı hatırlayın.

<span id="an_20:32">20:32</span> ‹‹Şimdi sizi Tanrıya ve Onun lütfunu
bildiren söze emanet ediyorum. Bu söz, sizi ruhça geliştirecek ve kutsal
kılınmış olan bütün insanlar arasında mirasa kavuşturacak güçtedir.

<span id="an_20:33">20:33</span> Ben hiç kimsenin altınına, gümüşüne ya
da giysisine göz dikmedim.

<span id="an_20:34">20:34</span> Siz de bilirsiniz ki, bu eller hem
benim, hem de benimle birlikte olanların gereksinmelerini karşılamak
için hizmet etmiştir.

<span id="an_20:35">20:35</span> Yaptığım her işte sizlere, böyle emek
vererek güçsüzlere yardım etmemiz ve Rab İsanın, ‹Vermek, almaktan daha
büyük mutluluktur› diyen sözünü unutmamamız gerektiğini gösterdim.››

<span id="an_20:36">20:36</span> Pavlus bu sözleri söyledikten sonra diz
çöküp onlarla birlikte dua etti.

<span id="an_20:37">20:37</span> Sonra hepsi acı acı ağlayarak Pavlusun
boynuna sarıldılar, onu öptüler.

<span id="an_20:38">20:38</span> Onları en çok üzen, ‹‹Yüzümü bir daha
görmeyeceksiniz›› demesi oldu. Sonra onu gemiye kadar geçirdiler.

<span id="an_21:1">21:1</span> Onlardan ayrılınca denize açılıp doğru
İstanköye gittik. Ertesi gün Rodosa, oradan da Pataraya geçtik.

<span id="an_21:2">21:2</span> Fenikeye gidecek bir gemi bulduk, buna
binip denize açıldık.

<span id="an_21:3">21:3</span> Kıbrısı görünce güneyinden geçerek
Suriyeye yöneldik ve Sur Kentinde karaya çıktık. Gemi, yükünü orada
boşaltacaktı.

<span id="an_21:4">21:4</span> İsanın oradaki öğrencilerini arayıp
bulduk ve yanlarında bir hafta kaldık. Öğrenciler Ruhun yönlendirmesiyle
Pavlusu Yeruşalime gitmemesi için uyardılar.

<span id="an_21:5">21:5</span> Günümüz dolunca kentten ayrılıp yolumuza
devam ettik. İmanlıların hepsi, eşleri ve çocuklarıyla birlikte bizi
kentin dışına kadar geçirdiler. Deniz kıyısında diz çöküp dua ettik.

<span id="an_21:6">21:6</span> Birbirimizle vedalaştıktan sonra biz
gemiye bindik, onlar da evlerine döndüler.

<span id="an_21:7">21:7</span> Surdan deniz yolculuğumuza devam ederek
Batlamya Kentine geldik. Oradaki kardeşleri ziyaret edip bir gün
yanlarında kaldık.

<span id="an_21:8">21:8</span> Ertesi gün ayrılıp Sezariyeye geldik.
Yedilerden biri olan müjdeci Filipusun evine giderek onun yanında
kaldık.

<span id="an_21:9">21:9</span> Bu adamın peygamberlik eden, evlenmemiş
dört kızı vardı.

<span id="an_21:10">21:10</span> Oraya varışımızdan birkaç gün sonra
Yahudiyeden Hagavos adlı bir peygamber geldi.

<span id="an_21:11">21:11</span> Bu adam bize yaklaşıp Pavlusun kuşağını
aldı, bununla kendi ellerini ayaklarını bağlayarak dedi ki, ‹‹Kutsal Ruh
şöyle diyor: ‹Yahudiler, bu kuşağın sahibini Yeruşalimde böyle bağlayıp
öteki uluslara teslim edecekler.› ››

<span id="an_21:12">21:12</span> Bu sözleri duyunca hem bizler hem de
oralılar Yeruşalime gitmemesi için Pavlusa yalvardık.

<span id="an_21:13">21:13</span> Bunun üzerine Pavlus şöyle karşılık
verdi: ‹‹Ne yapıyorsunuz, ne diye ağlayıp yüreğimi sızlatıyorsunuz? Ben
Rab İsanın adı uğruna Yeruşalimde yalnız bağlanmaya değil, ölmeye de
hazırım.››

<span id="an_21:14">21:14</span> Pavlusu ikna edemeyince, ‹‹Rabbin
istediği olsun›› diyerek sustuk.

<span id="an_21:15">21:15</span> Bir süre sonra hazırlığımızı yapıp
Yeruşalime doğru yola çıktık.

<span id="an_21:16">21:16</span> Sezariyedeki öğrencilerden bazıları da
bizimle birlikte geldiler. Bizi, evinde kalacağımız adama, eski
öğrencilerden Kıbrıslı Minasona götürdüler.

<span id="an_21:17">21:17</span> Yeruşalime vardığımız zaman kardeşler
bizi sevinçle karşıladılar.

<span id="an_21:18">21:18</span> Ertesi gün Pavlusla birlikte Yakupu
görmeye gittik. İhtiyarların hepsi orada toplanmıştı.

<span id="an_21:19">21:19</span> Pavlus, onların hal hatırını sorduktan
sonra, hizmetinin aracılığıyla Tanrının öteki uluslar arasında
yaptıklarını teker teker anlattı.

<span id="an_21:20">21:20</span> Bunları işitince Tanrıyı yücelttiler.
Pavlusa, ‹‹Görüyorsun kardeş, Yahudiler arasında binlerce imanlı var ve
hepsi Kutsal Yasanın candan savunucusudur›› dediler.

<span id="an_21:21">21:21</span> ‹‹Ne var ki, duyduklarına göre sen
öteki uluslar arasında yaşayan bütün Yahudilere, çocuklarını sünnet
etmemelerini, törelerimize uymamalarını söylüyor, Musanın Yasasına sırt
çevirmeleri gerektiğini öğretiyormuşsun.

<span id="an_21:22">21:22</span> Şimdi ne yapmalı? Senin buraya
geldiğini mutlaka duyacaklar.

<span id="an_21:23">21:23</span> Bunun için sana dediğimizi yap.
Aramızda adak adamış dört kişi var.

<span id="an_21:24">21:24</span> Bunları yanına al, kendileriyle
birlikte arınma törenine katıl. Başlarını tıraş edebilmeleri için kurban
masraflarını sen öde. Böylelikle herkes, seninle ilgili duyduklarının
asılsız olduğunu, senin de Kutsal Yasaya uygun olarak yaşadığını
anlasın.

<span id="an_21:25">21:25</span> Öteki uluslardan olan imanlılara
gelince, biz onlara, putlara sunulan kurbanların etinden, kandan,
boğularak öldürülen hayvanlardan ve fuhuştan sakınmalarını öngören
kararımızı yazmıştık.››

<span id="an_21:26">21:26</span> Bunun üzerine Pavlus o dört kişiyi
yanına aldı, ertesi gün onlarla birlikte arınma törenine katıldı. Sonra
tapınağa girerek arınma günlerinin ne zaman tamamlanacağını, her birinin
adına ne zaman kurban sunulacağını bildirdi.

<span id="an_21:27">21:27</span> Yedi günlük süre bitmek üzereydi. Asya
İlinden bazı Yahudiler Pavlusu tapınakta görünce bütün kalabalığı
kışkırtarak onu yakaladılar.

<span id="an_21:28">21:28</span> ‹‹Ey İsrailliler, yardım edin!›› diye
bağırdılar. ‹‹Her yerde herkese, halkımıza, Kutsal Yasaya ve bu kutsal
yere karşı öğretiler yayan adam budur. Üstelik tapınağa bazı Grekleri
sokarak bu kutsal yeri kirletti.››

<span id="an_21:29">21:29</span> Bu Yahudiler, daha önce kentte Pavlusun
yanında gördükleri Efesli Trofimosun, Pavlus tarafından tapınağa
sokulduğunu sanıyorlardı.

<span id="an_21:30">21:30</span> Bütün kent ayağa kalkmıştı. Her
taraftan koşuşup gelen halk Pavlusu tutup tapınaktan dışarı sürükledi.
Arkasından tapınağın kapıları hemen kapatıldı.

<span id="an_21:31">21:31</span> Onlar Pavlusu öldürmeye çalışırken,
bütün Yeruşalimin karıştığı haberi Roma taburunun komutanına ulaştı.

<span id="an_21:32">21:32</span> Komutan hemen yüzbaşılarla askerleri
yanına alarak kalabalığın olduğu yere koştu. Komutanla askerleri gören
halk Pavlusu dövmeyi bıraktı.

<span id="an_21:33">21:33</span> O zaman komutan yaklaşıp Pavlusu
yakaladı, çift zincirle bağlanması için buyruk verdi. Sonra, ‹‹Kimdir bu
adam, ne yaptı?›› diye sordu.

<span id="an_21:34">21:34</span> Kalabalıktakilerin her biri ayrı bir
şey bağırıyordu. Kargaşalıktan ötürü kesin bilgi edinemeyen komutan,
Pavlusun kaleye götürülmesini buyurdu.

<span id="an_21:35">21:35</span> Pavlus merdivenlere geldiğinde
kalabalık öylesine azmıştı ki, askerler onu taşımak zorunda kaldılar.

<span id="an_21:36">21:36</span> Kalabalık, ‹‹Öldürün onu!›› diye
bağırarak onları izliyordu.

<span id="an_21:37">21:37</span> Kaleden içeri girmek üzereyken Pavlus
komutana, ‹‹Sana bir şey söyleyebilir miyim?›› dedi. Komutan, ‹‹Grekçe
biliyor musun?›› dedi.

<span id="an_21:38">21:38</span> ‹‹Sen bundan bir süre önce bir
ayaklanma başlatıp dört bin tedhişçiyi çöle götüren Mısırlı değil
misin?››

<span id="an_21:39">21:39</span> Pavlus, ‹‹Ben Kilikyadan Tarsuslu bir
Yahudi, hiç de önemsiz olmayan bir kentin vatandaşıyım›› dedi. ‹‹Rica
ederim, halka birkaç söz söylememe izin ver.››

<span id="an_21:40">21:40</span> Komutanın izin vermesi üzerine Pavlus
merdivende dikilip eliyle halka bir işaret yaptı. Derin bir sessizlik
olunca, İbrani dilinde konuşmaya başladı.

<span id="an_22:1">22:1</span> ‹‹Kardeşler ve babalar, size şimdi
yapacağım savunmayı dinleyin›› dedi.

<span id="an_22:2">22:2</span> Pavlusun kendilerine İbrani dilinde
seslendiğini duyduklarında daha derin bir sessizlik oldu. Pavlus şöyle
devam etti: ‹‹Ben Yahudiyim. Kilikyanın Tarsus Kentinde doğdum ve
burada, Yeruşalimde Gamalielin dizinin dibinde büyüdüm. Atalarımızın
yasasıyla ilgili sıkı bir eğitimden geçtim. Bugün hepinizin yaptığı
gibi, ben de Tanrı için gayretle çalışan biriydim.

<span id="an_22:4">22:4</span> İsanın yolundan gidenlere öldüresiye
zulmeder, kadın erkek demeden onları bağlayıp hapse atardım.

<span id="an_22:5">22:5</span> Başkâhin ile bütün kurul üyeleri
söylediklerimi doğrulayabilirler. Onlardan Yahudi kardeşlere yazılmış
mektuplar alarak Şama doğru yola çıkmıştım. Amacım, oradaki İsa
inanlılarını da cezalandırmak üzere bağlayıp Yeruşalime getirmekti.

<span id="an_22:6">22:6</span> ‹‹Ben öğleye doğru yol alıp Şama
yaklaşırken, birdenbire gökten parlak bir ışık çevremi aydınlattı.

<span id="an_22:7">22:7</span> Yere yıkıldım. Bir sesin bana, ‹Saul,
Saul! Neden bana zulmediyorsun?› dediğini işittim.

<span id="an_22:8">22:8</span> ‹‹ ‹Ey Efendim, sen kimsin?› diye sordum.
‹‹Ses bana, ‹Ben senin zulmettiğin Nasıralı İsayım› dedi.

<span id="an_22:9">22:9</span> Yanımdakiler ışığı gördülerse de, benimle
konuşanın söylediklerini anlamadılar.

<span id="an_22:10">22:10</span> ‹‹ ‹Rab, ne yapmalıyım?› diye sordum.
‹‹Rab bana, ‹Kalk, Şama git› dedi, ‹Yapmanı tasarladığım her şey orada
sana bildirilecek.›

<span id="an_22:11">22:11</span> Parlayan ışığın görkeminden gözlerim
görmez olduğundan, yanımdakiler elimden tutup beni Şama götürdüler.

<span id="an_22:12">22:12</span> ‹‹Orada Hananya adında dindar, Kutsal
Yasaya bağlı biri vardı. Kentte yaşayan bütün Yahudilerin kendisinden
övgüyle söz ettiği bu adam gelip yanımda durdu ve, ‹Saul kardeş,
gözlerin görsün!› dedi. Ve ben o anda onu gördüm.

<span id="an_22:14">22:14</span> ‹‹Hananya, ‹Atalarımızın Tanrısı,
kendisinin isteğini bilmen ve Adil Olanı görüp Onun ağzından bir ses
işitmen için seni seçmiştir› dedi.

<span id="an_22:15">22:15</span> ‹Görüp işittiklerini bütün insanlara
duyurarak Onun tanıklığını yapacaksın.

<span id="an_22:16">22:16</span> Haydi, ne bekliyorsun? Kalk, Onun adını
anarak vaftiz ol ve günahlarından arın!›

<span id="an_22:17">22:17</span> ‹‹Ben Yeruşalime döndükten sonra,
tapınakta dua ettiğim bir sırada, kendimden geçerek Rabbi gördüm. Bana,
‹Çabuk ol› dedi, ‹Yeruşalimden hemen ayrıl. Çünkü benimle ilgili
tanıklığını kabul etmeyecekler.›

<span id="an_22:19">22:19</span> ‹‹ ‹Ya Rab› dedim, ‹Benim havradan
havraya giderek sana inananları tutuklayıp dövdüğümü biliyorlar.

<span id="an_22:20">22:20</span> Üstelik sana tanıklık eden İstefanosun
kanı döküldüğü zaman, ben de oradaydım. Onu öldürenlerin kaftanlarına
bekçilik ederek yapılanları onayladım.›

<span id="an_22:21">22:21</span> ‹‹Rab bana, ‹Git› dedi, ‹Seni uzaktaki
uluslara göndereceğim.› ››

<span id="an_22:22">22:22</span> Pavlusu buraya kadar dinleyenler, bu
söz üzerine, ‹‹Böylesini yeryüzünden temizlemeli, yaşaması uygun
değil!›› diye seslerini yükselttiler.

<span id="an_22:23">22:23</span> Onlar böyle bağırır, üstlüklerini
sallayıp havaya toz savururken komutan, Pavlusun kalenin içine
götürülmesini buyurdu. Halkın neden Pavlusun aleyhine böyle bağırdığını
öğrenmek için onun kamçılanarak sorguya çekilmesini istedi.

<span id="an_22:25">22:25</span> Kendisini sırımlarla bağlayıp kollarını
geriyorlardı ki, Pavlus orada duran yüzbaşıya, ‹‹Mahkemesi yapılmamış
bir Roma vatandaşını kamçılamanız yasaya uygun mudur?›› dedi.

<span id="an_22:26">22:26</span> Yüzbaşı bunu duyunca gidip komutana
haber verdi. ‹‹Ne yapıyorsun?›› dedi. ‹‹Bu adam Roma vatandaşıymış.››

<span id="an_22:27">22:27</span> Komutan Pavlusun yanına geldi, ‹‹Söyle
bakayım, sen Romalı mısın?›› diye sordu. Pavlus da, ‹‹Evet›› dedi.

<span id="an_22:28">22:28</span> Komutan, ‹‹Ben bu vatandaşlığı yüklü
bir para ödeyerek elde ettim›› diye karşılık verdi. Pavlus, ‹‹Ben ise
doğuştan Roma vatandaşıyım›› dedi.

<span id="an_22:29">22:29</span> Onu sorguya çekecek olanlar hemen
yanından çekilip gittiler. Kendisini bağlatan komutan da, onun Roma
vatandaşı olduğunu anlayınca korktu.

<span id="an_22:30">22:30</span> Komutan ertesi gün, Yahudiler'in
Pavlus'u tam olarak neyle suçladıklarını öğrenmek için onu hapisten
getirtti, başkâhinlerle bütün Yüksek Kurul'un toplanması için buyruk
verdi ve onu aşağı indirip Kurul'un önüne çıkardı.

<span id="an_23:1">23:1</span> Yüksek Kurulu dikkatle süzen Pavlus,
‹‹Kardeşler›› dedi, ‹‹Ben bugüne dek Tanrının önünde tertemiz bir
vicdanla yaşadım.››

<span id="an_23:2">23:2</span> Başkâhin Hananya, Pavlusun yanında
duranlara onun ağzına vurmaları için buyruk verdi.

<span id="an_23:3">23:3</span> Bunun üzerine Pavlus ona, ‹‹Seni badanalı
duvar, Tanrı sana vuracaktır!›› dedi. ‹‹Hem oturmuş Kutsal Yasaya göre
beni yargılıyorsun, hem de Yasayı çiğneyerek beni dövdürüyorsun.››

<span id="an_23:4">23:4</span> Çevrede duranlar, ‹‹Tanrının başkâhinine
hakaret mi ediyorsun?›› dediler.

<span id="an_23:5">23:5</span> Pavlus, ‹‹Kardeşler, başkâhin olduğunu
bilmiyordum›› dedi. ‹‹Nitekim, ‹Halkını yönetenleri kötüleme› diye
yazılmıştır.››

<span id="an_23:6">23:6</span> Oradakilerden bir bölümünün Saduki,
öbürlerinin de Ferisi mezhebinden olduğunu anlayan Pavlus, Yüksek Kurula
şöyle seslendi: ‹‹Kardeşler, ben özbeöz Ferisiyim. Ölülerin dirileceği
umudunu beslediğim için yargılanmaktayım.››

<span id="an_23:7">23:7</span> Pavlusun bu sözü üzerine Ferisilerle
Sadukiler çekişmeye başladılar, Kurul ikiye bölündü.

<span id="an_23:8">23:8</span> Sadukiler, ölümden diriliş, melek ve ruh
yoktur derler; Ferisiler ise bunların hepsine inanırlar.

<span id="an_23:9">23:9</span> Kurulda büyük bir kargaşalık çıktı.
Ferisi mezhebinden bazı din bilginleri kalkıp ateşli bir şekilde, ‹‹Bu
adamda hiçbir suç görmüyoruz›› diye bağırdılar. ‹‹Bir ruh ya da bir
melek kendisiyle konuşmuşsa, ne olmuş?››

<span id="an_23:10">23:10</span> Çekişme öyle şiddetlendi ki komutan,
Pavlusu parçalayacaklar diye korktu. Askerlerin aşağı inip onu zorla
aralarından alarak kaleye götürmelerini buyurdu.

<span id="an_23:11">23:11</span> O gece Rab Pavlusa görünüp, ‹‹Cesur
ol›› dedi, ‹‹Yeruşalimde benimle ilgili nasıl tanıklık ettinse, Romada
da öyle tanıklık etmen gerekir.››

<span id="an_23:12">23:12</span> Ertesi sabah Yahudiler aralarında gizli
bir anlaşma yaptılar. ‹‹Pavlusu öldürmeden bir şey yiyip içersek, bize
lanet olsun!›› diye ant içtiler.

<span id="an_23:13">23:13</span> Bu anlaşmaya katılanların sayısı kırkı
aşıyordu.

<span id="an_23:14">23:14</span> Bunlar başkâhinlerle ileri gelenlerin
yanına gidip şöyle dediler: ‹‹Biz, ‹Pavlusu öldürmeden ağzımıza bir şey
koyarsak, bize lanet olsun!› diye ant içtik.

<span id="an_23:15">23:15</span> Şimdi siz Yüksek Kurulla birlikte,
Pavlusa ilişkin durumu daha ayrıntılı bir şekilde araştıracakmış gibi,
komutanın onu size getirmesini rica edin. Biz de, Pavlus daha Kurula
gelmeden onu öldürmeye hazır olacağız.››

<span id="an_23:16">23:16</span> Ne var ki, Pavlusun kızkardeşinin oğlu
onların pusu kurduğunu duydu. Varıp kaleye girdi ve haberi Pavlusa
iletti.

<span id="an_23:17">23:17</span> Yüzbaşılardan birini yanına çağıran
Pavlus, ‹‹Bu genci komutana götür, kendisine ileteceği bir haber var››
dedi.

<span id="an_23:18">23:18</span> Yüzbaşı, genci alıp komutana götürdü.
‹‹Tutuklu Pavlus beni çağırıp bu genci sana getirmemi rica etti. Sana
bir söyleyeceği varmış›› dedi.

<span id="an_23:19">23:19</span> Komutan, genci elinden tutup bir yana
çekti. ‹‹Bana bildirmek istediğin nedir?›› diye sordu.

<span id="an_23:20">23:20</span> ‹‹Yahudiler sözbirliği ettiler›› dedi,
‹‹Pavlusla ilgili durumu daha ayrıntılı bir şekilde araştırmak
istiyorlarmış gibi, yarın onu Yüksek Kurula götürmeni rica edecekler.

<span id="an_23:21">23:21</span> Ama sen onlara kanma! Aralarından
kırktan fazla kişi ona pusu kurmuş bekliyor. ‹Onu ortadan kaldırmadan
bir şey yiyip içersek, bize lanet olsun!› diye ant içtiler. Şimdi
hazırlar, senden olumlu bir yanıt gelmesini bekliyorlar.››

<span id="an_23:22">23:22</span> Komutan, ‹‹Bunları bana açıkladığını
hiç kimseye söyleme›› diye uyardıktan sonra genci salıverdi.

<span id="an_23:23">23:23</span> Komutan, yüzbaşılardan ikisini yanına
çağırıp şöyle dedi: ‹‹Akşam saat dokuzda Sezariyeye hareket etmek üzere
iki yüz piyade, yetmiş atlı ve iki yüz mızraklı hazırlayın.

<span id="an_23:24">23:24</span> Ayrıca Pavlusu bindirip Vali Feliksin
yanına sağ salim ulaştırmak için hayvan sağlayın.››

<span id="an_23:25">23:25</span> Sonra şöyle bir mektup yazdı:
‹‹Klavdius Lisiastan, Sayın Vali Felikse selam.

<span id="an_23:27">23:27</span> Bu adamı Yahudiler yakalamış öldürmek
üzereydiler. Ne var ki, kendisinin Roma vatandaşı olduğunu öğrenince
askerlerle yetişip onu kurtardım.

<span id="an_23:28">23:28</span> Kendisini neyle suçladıklarını bilmek
istediğim için onu Yahudilerin Yüksek Kurulunun önüne çıkarttım.

<span id="an_23:29">23:29</span> Suçlamanın, Yahudilerin yasasına
ilişkin bazı sorunlarla ilgili olduğunu öğrendim. Ölüm ya da hapis
cezasını gerektiren herhangi bir suçlama yoktu.

<span id="an_23:30">23:30</span> Bana bu adama karşı bir tuzak kurulduğu
bildirilince onu hemen sana gönderdim. Onu suçlayanlara da kendisiyle
ilgili şikâyetlerini sana bildirmelerini buyurdum.››

<span id="an_23:31">23:31</span> Askerler, kendilerine verilen buyruk
uyarınca Pavlusu alıp geceleyin Antipatrise götürdüler.

<span id="an_23:32">23:32</span> Ertesi gün, atlıları Pavlusla birlikte
yola devam etmek üzere bırakarak kaleye döndüler.

<span id="an_23:33">23:33</span> Atlılar Sezariyeye varınca mektubu
valiye verip Pavlusu teslim ettiler.

<span id="an_23:34">23:34</span> Vali mektubu okuduktan sonra Pavlus'un
hangi ilden olduğunu sordu. Kilikyalı olduğunu öğrenince, ‹‹Seni
suçlayanlar da gelsin, o zaman seni dinlerim›› dedi. Sonra Pavlus'un,
Hirodes'in sarayında gözaltında tutulması için buyruk verdi.

<span id="an_24:1">24:1</span> Bundan beş gün sonra Başkâhin Hananya,
bazı ileri gelenler ve Tertullus adlı bir hatip Sezariyeye gelip
Pavlusla ilgili şikâyetlerini valiye ilettiler.

<span id="an_24:2">24:2</span> Pavlus çağrılınca Tertullus suçlamalarına
başladı. ‹‹Ey erdemli Feliks!›› dedi. ‹‹Senin sayende uzun süredir
esenlik içinde yaşamaktayız. Aldığın önlemlerle de bu ulusun yararına
olumlu gelişmeler kaydedilmiştir. Yaptıklarını, her zaman ve her yerde
büyük bir şükranla anıyoruz.

<span id="an_24:4">24:4</span> Seni fazla yormak istemiyorum;
söyleyeceğimiz birkaç sözü hoşgörüyle dinlemeni rica ediyorum.

<span id="an_24:5">24:5</span> ‹‹Biz şunu anladık ki, bu adam dünyanın
her yanında bütün Yahudiler arasında kargaşalık çıkaran bir fesatçı ve
Nasrani tarikatının elebaşılarından biridir.

<span id="an_24:6">24:6</span> Tapınağı bile kirletmeye kalkıştı. Ama
biz onu yakaladık. Onu sorguya çekersen, onunla ilgili bütün
suçlamalarımızın doğruluğunu kendisinden öğrenebilirsin.››

<span id="an_24:9">24:9</span> Oradaki Yahudiler de anlatılanların doğru
olduğunu söyleyerek bu suçlamalara katıldılar.

<span id="an_24:10">24:10</span> Valinin bir işareti üzerine Pavlus
şöyle karşılık verdi: ‹‹Senin yıllardan beri bu ulusa yargıçlık ettiğini
bildiğim için, kendi savunmamı sevinçle yapıyorum.

<span id="an_24:11">24:11</span> Sen kendin de öğrenebilirsin, tapınmak
amacıyla Yeruşalime gidişimden bu yana sadece on iki gün geçti.

<span id="an_24:12">24:12</span> Beni ne tapınakta, ne havralarda, ne de
kentin başka bir yerinde herhangi biriyle tartışırken ya da halkı
ayaklandırmaya çalışırken görmüşlerdir.

<span id="an_24:13">24:13</span> Şu anda bana yönelttikleri suçlamaları
da sana kanıtlayamazlar.

<span id="an_24:14">24:14</span> Bununla birlikte, sana şunu itiraf
edeyim ki, kendilerinin tarikat dedikleri Yolun bir izleyicisi olarak
atalarımızın Tanrısına kulluk ediyorum. Kutsal Yasada ve peygamberlerin
kitaplarında yazılı her şeye inanıyorum.

<span id="an_24:15">24:15</span> Aynı bu adamların kabul ettiği gibi,
hem doğru kişilerin hem doğru olmayanların ölümden dirileceğine dair
Tanrıya umut bağladım.

<span id="an_24:16">24:16</span> Bu nedenle ben gerek Tanrı, gerek
insanlar önünde vicdanımı temiz tutmaya her zaman özen gösteriyorum.

<span id="an_24:17">24:17</span> ‹‹Uzun yıllar sonra, ulusuma bağışlar
getirmek ve adaklar sunmak için Yeruşalime geldim.

<span id="an_24:18">24:18</span> Beni tapınakta adaklar sunarken
buldukları zaman arınmış durumdaydım. Çevremde ne bir kalabalık ne de
karışıklık vardı. Ancak orada Asya İlinden bazı Yahudiler bulunuyordu.

<span id="an_24:19">24:19</span> Onların bana karşı bir diyecekleri
varsa, senin önüne çıkıp suçlamalarını belirtmeleri gerekir.

<span id="an_24:20">24:20</span> Buradakiler de, Yüksek Kurulun önündeki
duruşmam sırasında bende ne suç bulduklarını açıklasınlar.

<span id="an_24:21">24:21</span> Önlerine çıkarıldığımda, ‹Bugün,
ölülerin dirilişi konusunda tarafınızdan yargılanmaktayım› diye
seslenmiştim. Olsa olsa beni bu konuda suçlayabilirler.››

<span id="an_24:22">24:22</span> İsanın yoluna ilişkin derin bilgisi
olan Feliks duruşmayı başka bir güne ertelerken, ‹‹Davanızla ilgili
kararımı komutan Lisias gelince veririm›› dedi.

<span id="an_24:23">24:23</span> Oradaki yüzbaşıya da Pavlusu gözaltında
tutmasını, ama kendisine biraz serbestlik tanımasını, ona yardımda
bulunmak isteyen dostlarından hiçbirine engel olmamasını buyurdu.

<span id="an_24:24">24:24</span> Birkaç gün sonra Feliks, Yahudi olan
karısı Drusilla ile birlikte geldi, Pavlusu çağırtarak Mesih İsaya olan
inancı konusunda onu dinledi.

<span id="an_24:25">24:25</span> Pavlus doğruluk, özdenetim ve gelecek
olan yargı gününden söz edince Feliks korkuya kapıldı. ‹‹Şimdilik
gidebilirsin›› dedi, ‹‹Fırsat bulunca seni yine çağırtırım.››

<span id="an_24:26">24:26</span> Bir yandan da Pavlusun kendisine rüşvet
vereceğini umuyordu. Bu nedenle onu sık sık çağırtır, onunla sohbet
ederdi.

<span id="an_24:27">24:27</span> İki yıl dolunca görevini Porkius
Festus'a devreden Feliks, Yahudiler'in gönlünü kazanmak amacıyla
Pavlus'u hapiste bıraktı.

<span id="an_25:1">25:1</span> Eyalete vardıktan üç gün sonra Festus,
Sezariyeden Yeruşalime gitti.

<span id="an_25:2">25:2</span> Başkâhinlerle Yahudilerin ileri
gelenleri, Pavlusla ilgili şikâyetlerini ona açıkladılar. Festustan
kendilerine bir iyilikte bulunmasını isteyerek Pavlusu Yeruşalime
getirtmesi için yalvardılar. Bu arada pusu kurup Pavlusu yolda
öldüreceklerdi.

<span id="an_25:4">25:4</span> Festus ise Pavlusun Sezariyede tutuklu
bulunduğunu, kendisinin de yakında oraya gideceğini söyleyerek,
‹‹Aranızda yetkili olanlar benimle gelsinler; bu adam yanlış bir şey
yapmışsa, ona karşı suç duyurusunda bulunsunlar›› dedi.

<span id="an_25:6">25:6</span> Festus, onların arasında sadece sekiz on
gün kadar kaldı; sonra Sezariyeye döndü. Ertesi gün yargı kürsüsüne
oturarak Pavlusun getirilmesini buyurdu.

<span id="an_25:7">25:7</span> Pavlus içeri girince, Yeruşalimden gelen
Yahudiler çevresini sardılar ve kanıtlayamadıkları birçok ağır suçlamada
bulundular.

<span id="an_25:8">25:8</span> Pavlus, ‹‹Ne Yahudilerin yasasına, ne
tapınağa, ne de Sezara karşı hiçbir günah işlemedim›› diyerek kendini
savundu.

<span id="an_25:9">25:9</span> Yahudilerin gönlünü kazanmak isteyen
Festus, Pavlusa şöyle karşılık verdi: ‹‹Yeruşalime gidip orada benim
önümde bu konularda yargılanmak ister misin?››

<span id="an_25:10">25:10</span> Pavlus, ‹‹Ben Sezarın yargı kürsüsü
önünde durmaktayım›› dedi, ‹‹Burada yargılanmam gerekir. Sen de çok iyi
biliyorsun ki, Yahudilere karşı hiçbir suç işlemedim.

<span id="an_25:11">25:11</span> Şayet suçum varsa, ölüm cezasını
gerektirecek bir şey yapmışsam, ölmekten çekinmem. Yok eğer bunların
bana karşı yaptığı suçlamalar asılsız ise, hiç kimse beni onların eline
teslim edemez. Davamın Sezara iletilmesini istiyorum.››

<span id="an_25:12">25:12</span> Festus, danışma kuruluyla görüştükten
sonra şu yanıtı verdi: ‹‹Davanı Sezara ilettin, Sezara gideceksin.››

<span id="an_25:13">25:13</span> Birkaç gün sonra Kral Agrippa ile
Berniki, Festusa bir nezaket ziyaretinde bulunmak üzere Sezariyeye
geldiler.

<span id="an_25:14">25:14</span> Bir süre orada kaldılar. Bu arada
Festus, Pavlusla ilgili durumu krala anlattı. ‹‹Feliksin tutuklu olarak
bıraktığı bir adam var›› dedi.

<span id="an_25:15">25:15</span> ‹‹Yeruşalimde bulunduğum sırada
Yahudilerin başkâhinleriyle ileri gelenleri, onunla ilgili şikâyetlerini
açıkladılar, onu cezalandırmamı istediler.

<span id="an_25:16">25:16</span> ‹‹Ben onlara, ‹Herhangi bir sanığı,
kendisini suçlayanlarla yüzleştirmeden, kendisine yöneltilen ithamlarla
ilgili olarak savunma fırsatı vermeden, onu suçlayanların eline teslim
etmek Romalıların geleneğine aykırıdır› dedim.

<span id="an_25:17">25:17</span> Onlar benimle buraya gelince, hiç vakit
kaybetmeden, ertesi gün yargı kürsüsüne oturup adamın getirilmesini
buyurdum.

<span id="an_25:18">25:18</span> Ne var ki, kalkıp konuşan davacılar
ona, beklediğim türden kötülüklerle ilgili hiçbir suçlama yöneltmediler.

<span id="an_25:19">25:19</span> Ancak onunla çekiştikleri bazı sorunlar
vardı. Bunlar, kendi dinlerine ve ölmüş de Pavlusun iddiasına göre
yaşamakta olan İsa adındaki birine ilişkin konulardı.

<span id="an_25:20">25:20</span> Bunları nasıl soruşturacağımı
bilemediğim için Pavlusa, Yeruşalime gidip orada bu konularda
yargılanmaya razı olup olmayacağını sordum.

<span id="an_25:21">25:21</span> Ama kendisi davasını İmparatora iletti,
İmparatorun kararına dek tutuklu kalmak istedi. Ben de onu İmparatora
göndereceğim zamana kadar tutuklu kalmasını buyurdum.››

<span id="an_25:22">25:22</span> Agrippa Festusa, ‹‹Ben de bu adamı
dinlemek isterdim›› dedi. Festus da, ‹‹Yarın onu dinlersin›› dedi.

<span id="an_25:23">25:23</span> Ertesi gün Agrippa ile Berniki büyük
bir tantanayla gelip komutanlar ve kentin ileri gelenleriyle birlikte
toplantı salonuna girdiler. Festusun buyruğu üzerine Pavlus içeri
getirildi.

<span id="an_25:24">25:24</span> Festus, ‹‹Kral Agrippa ve burada
bizimle bulunan bütün efendiler›› dedi, ‹‹Yeruşalimde olsun, burada
olsun, bütün Yahudi halkının bana şikâyet ettiği bu adamı görüyorsunuz.
‹Onu artık yaşatmamalı!› diye haykırıyorlardı.

<span id="an_25:25">25:25</span> Oysa ben, ölüm cezasını gerektiren
hiçbir suç işlemediğini anladım. Yine de, kendisi davasının İmparatora
iletilmesini istediğinden, onu göndermeye karar verdim.

<span id="an_25:26">25:26</span> Ama Efendimize bu adamla ilgili yazacak
kesin bir şeyim yok. Bu yüzden onu sizin önünüze ve özellikle, Kral
Agrippa, senin önüne çıkartmış bulunuyorum. Amacım, bu soruşturmanın
sonucunda yazacak bir şey bulabilmektir.

<span id="an_25:27">25:27</span> Bir tutukluyu İmparator'a gönderirken,
kendisine yöneltilen suçlamaları belirtmemek bence anlamsız.››

<span id="an_26:1">26:1</span> Agrippa Pavlusa, ‹‹Kendini
savunabilirsin›› dedi. Bunun üzerine Pavlus elini uzatarak savunmasına
şöyle başladı: ‹‹Kral Agrippa! Yahudilerin bana yönelttiği bütün
suçlamalarla ilgili olarak savunmamı bugün senin önünde yapacağım için
kendimi mutlu sayıyorum.

<span id="an_26:3">26:3</span> Özellikle şuna seviniyorum ki, sen
Yahudilerin bütün törelerini ve sorunlarını yakından bilen birisin. Bu
nedenle beni sabırla dinlemeni rica ediyorum.

<span id="an_26:4">26:4</span> ‹‹Bütün Yahudiler, gerek başlangıçta
kendi memleketimde, gerek Yeruşalimde, gençliğimden beri nasıl
yaşadığımı bilirler.

<span id="an_26:5">26:5</span> Beni eskiden beri tanırlar ve isteseler,
geçmişte dinimizin en titiz mezhebi olan Ferisiliğe bağlı yaşadığıma
tanıklık edebilirler.

<span id="an_26:6">26:6</span> Şimdi ise, Tanrının atalarımıza olan
vaadine umut bağladığım için burada bulunmakta ve yargılanmaktayım.

<span id="an_26:7">26:7</span> Bu, on iki oymağımızın gece gündüz
Tanrıya canla başla kulluk ederek erişmeyi umdukları vaattir. Ey kralım,
Yahudilerin bana yönelttikleri suçlamalar bu umutla ilgilidir.

<span id="an_26:8">26:8</span> Sizler, Tanrının ölüleri diriltmesini
neden ‹inanılmaz› görüyorsunuz?

<span id="an_26:9">26:9</span> ‹‹Doğrusu ben de, Nasıralı İsa adına
karşı elimden geleni yapmam gerektiği düşüncesindeydim.

<span id="an_26:10">26:10</span> Ve Yeruşalimde bunu yaptım.
Başkâhinlerden aldığım yetkiyle kutsallardan birçoğunu hapse attırdım;
ölüm cezasına çarptırıldıkları zaman oyumu onların aleyhinde kullandım.

<span id="an_26:11">26:11</span> Bütün havraları dolaşıp sık sık onları
cezalandırır, inandıklarına küfretmeye zorlardım. Öylesine kudurmuştum
ki, onlara zulmetmek için bulundukları yabancı kentlere bile giderdim.

<span id="an_26:12">26:12</span> ‹‹Bir keresinde başkâhinlerden aldığım
yetki ve görevle Şama doğru yola çıkmıştım.

<span id="an_26:13">26:13</span> Ey kralım, öğlende yolda giderken,
gökten gelip benim ve yol arkadaşlarımın çevresini aydınlatan, güneşten
daha parlak bir ışık gördüm.

<span id="an_26:14">26:14</span> Hepimiz yere yıkılmıştık. Bir sesin
bana İbrani dilinde seslendiğini duydum. ‹Saul, Saul, neden bana
zulmediyorsun?› dedi. ‹Üvendireye karşı tepmekle kendine zarar
veriyorsun.›

<span id="an_26:15">26:15</span> ‹‹Ben de, ‹Ey Efendim, sen kimsin?›
dedim. ‹‹ ‹Ben senin zulmettiğin İsayım› diye yanıt verdi Rab.

<span id="an_26:16">26:16</span> ‹Haydi, ayağa kalk. Seni hizmetimde
görevlendirmek için sana göründüm. Hem gördüklerine, hem de kendimle
ilgili sana göstereceklerime tanıklık edeceksin.

<span id="an_26:17">26:17</span> Seni kendi halkının ve öteki ulusların
elinden kurtaracağım. Seni, ulusların gözlerini açmak ve onları
karanlıktan ışığa, Şeytanın hükümranlığından Tanrıya döndürmek için
gönderiyorum. Öyle ki, bana iman ederek günahlarının affına kavuşsunlar
ve kutsal kılınanların arasında yer alsınlar.›

<span id="an_26:19">26:19</span> ‹‹Bunun için, ey Kral Agrippa, bu
göksel görüme uymazlık etmedim.

<span id="an_26:20">26:20</span> Önce Şam ve Yeruşalim halkını, sonra
bütün Yahudiye bölgesini ve öteki ulusları, tövbe edip Tanrıya dönmeye
ve bu tövbeye yaraşır işler yapmaya çağırdım.

<span id="an_26:21">26:21</span> Yahudilerin beni tapınakta yakalayıp
öldürmeye kalkmalarının nedeni buydu.

<span id="an_26:22">26:22</span> Ama bugüne dek Tanrı yardımcım oldu. Bu
sayede burada duruyor, büyük küçük herkese tanıklık ediyorum. Benim
söylediklerim, peygamberlerin ve Musanın önceden haber verdiği
olaylardan başka bir şey değildir.

<span id="an_26:23">26:23</span> Onlar, Mesihin acı çekeceğini ve
ölümden dirilenlerin ilki olarak gerek kendi halkına, gerek öteki
uluslara ışığın doğuşunu ilan edeceğini bildirmişlerdi.››

<span id="an_26:24">26:24</span> Pavlus bu şekilde savunmasını
sürdürürken Festus yüksek sesle, ‹‹Pavlus, çıldırmışsın sen! Çok okumak
seni delirtiyor!›› dedi.

<span id="an_26:25">26:25</span> Pavlus, ‹‹Sayın Festus›› dedi, ‹‹Ben
çıldırmış değilim. Gerçek ve akla uygun sözler söylüyorum.

<span id="an_26:26">26:26</span> Kral bu konularda bilgili olduğu için
kendisiyle çekinmeden konuşuyorum. Bu olaylardan hiçbirinin onun
dikkatinden kaçmadığı kanısındayım. Çünkü bunlar ücra bir köşede
yapılmış işler değildir.

<span id="an_26:27">26:27</span> Kral Agrippa, sen peygamberlerin
sözlerine inanıyor musun? İnandığını biliyorum.››

<span id="an_26:28">26:28</span> Agrippa Pavlusa şöyle dedi: ‹‹Bu kadar
kısa bir sürede beni ikna edip Mesihçi mi yapacaksın?››

<span id="an_26:29">26:29</span> ‹‹İster kısa ister uzun sürede olsun››
dedi Pavlus, ‹‹Tanrıdan dilerim ki yalnız sen değil, bugün beni dinleyen
herkes, bu zincirler dışında benim gibi olsun!››

<span id="an_26:30">26:30</span> Kral, vali, Berniki ve onlarla birlikte
oturanlar kalkıp dışarı çıktıktan sonra aralarında şöyle konuştular:
‹‹Bu adamın, ölüm ya da hapis cezasını gerektiren bir şey yaptığı yok.››

<span id="an_26:32">26:32</span> Agrippa da Festus'a, ‹‹Bu adam davasını
Sezar'a iletmeseydi, serbest bırakılabilirdi›› dedi.

<span id="an_27:1">27:1</span> İtalyaya doğru yelken açmamıza karar
verilince, Pavlusla öteki bazı tutukluları Avgustus taburundan Yulius
adlı bir yüzbaşıya teslim ettiler.

<span id="an_27:2">27:2</span> Asya İlinin kıyılarındaki limanlara
uğrayacak olan bir Edremit gemisine binerek denize açıldık. Selanikten
Makedonyalı Aristarhus da yanımızdaydı.

<span id="an_27:3">27:3</span> Ertesi gün Saydaya uğradık. Pavlusa
dostça davranan Yulius, ihtiyaçlarını karşılamaları için dostlarının
yanına gitmesine izin verdi.

<span id="an_27:4">27:4</span> Oradan yine denize açıldık. Rüzgar ters
yönden estiği için Kıbrısın rüzgar altından geçtik.

<span id="an_27:5">27:5</span> Kilikya ve Pamfilya açıklarından geçerek
Likyanın Mira Kentine geldik.

<span id="an_27:6">27:6</span> Orada, İtalyaya gidecek bir İskenderiye
gemisi bulan yüzbaşı, bizi o gemiye bindirdi.

<span id="an_27:7">27:7</span> Günlerce ağır ağır yol alarak Knidos
Kentinin açıklarına güçlükle gelebildik. Rüzgar bize engel olduğundan
Salmone burnundan dolanarak Giritin rüzgar altından geçtik.

<span id="an_27:8">27:8</span> Kıyı boyunca güçlükle ilerleyerek Laseya
Kentinin yakınlarında bulunan ve Güzel Limanlar denilen bir yere geldik.

<span id="an_27:9">27:9</span> Epey vakit kaybetmiştik; oruç günü bile
geçmişti. O mevsimde deniz yolculuğu tehlikeli olacaktı. Bu nedenle
Pavlus onları uyardı: ‹‹Efendiler›› dedi, ‹‹Bu yolculuğun yalnız yük ve
gemiye değil, canlarımıza da çok zarar ve ziyan getireceğini
görüyorum.››

<span id="an_27:11">27:11</span> Ama yüzbaşı, Pavlusun söylediklerini
dinleyeceğine, kaptanla gemi sahibinin sözüne uydu.

<span id="an_27:12">27:12</span> Liman kışlamaya elverişli olmadığından
gemidekilerin çoğu, oradan tekrar denize açılmaya, mümkünse Fenikse
ulaşıp kışı orada geçirmeye karar verdiler. Feniks, Giritin lodos ve
karayele kapalı bir limanıdır.

<span id="an_27:13">27:13</span> Güneyden hafif bir rüzgar esmeye
başlayınca, bekledikleri anın geldiğini sanarak demir aldılar; Girit
kıyısını yakından izleyerek ilerlemeye başladılar.

<span id="an_27:14">27:14</span> Ne var ki, çok geçmeden karadan
Evrakilon denen bir kasırga koptu.

<span id="an_27:15">27:15</span> Kasırgaya tutulan gemi rüzgara karşı
gidemeyince, kendimizi sürüklenmeye bıraktık.

<span id="an_27:16">27:16</span> Gavdos denen küçük bir adanın rüzgar
altına sığınarak geminin filikasını güçlükle sağlama alabildik.

<span id="an_27:17">27:17</span> Filikayı yukarı çektikten sonra
halatlar kullanarak gemiyi alttan kuşattılar. Sirte Körfezinin
sığlıklarında karaya oturmaktan korktukları için yelken takımlarını
indirip kendilerini sürüklenmeye bıraktılar.

<span id="an_27:18">27:18</span> Fırtına bizi bir hayli hırpaladığı için
ertesi gün gemiden yük atmaya başladılar.

<span id="an_27:19">27:19</span> Üçüncü gün geminin takımlarını kendi
elleriyle denize attılar.

<span id="an_27:20">27:20</span> Günlerce ne güneş ne de yıldızlar
göründü. Fırtına da olanca şiddetiyle sürdüğünden, artık kurtuluş
umudunu tümden yitirmiştik.

<span id="an_27:21">27:21</span> Adamlar uzun zaman yemek yiyemeyince
Pavlus ortaya çıkıp şöyle dedi: ‹‹Efendiler, beni dinleyip Giritten
ayrılmamanız, bu zarar ve ziyana uğramamanız gerekirdi.

<span id="an_27:22">27:22</span> Şimdi size öğüdüm şu: Cesur olun! Gemi
mahvolacak, ama aranızda hiçbir can kaybı olmayacak.

<span id="an_27:23">27:23</span> Çünkü kendisine ait olduğum, kendisine
kulluk ettiğim Tanrının bir meleği bu gece yanıma gelip dedi ki, ‹Korkma
Pavlus, Sezarın önüne çıkman gerekiyor. Dahası Tanrı, seninle birlikte
yolculuk edenlerin hepsini sana bağışlamıştır.›

<span id="an_27:25">27:25</span> Bunun için efendiler, cesur olun!
Tanrıya inanıyorum ki, her şey tıpkı bana bildirildiği gibi olacak.

<span id="an_27:26">27:26</span> Ancak bir adada karaya oturmamız
gerekiyor.››

<span id="an_27:27">27:27</span> On dördüncü gece İyon Denizinde
sürükleniyorduk. Gece yarısına doğru gemiciler karaya yaklaştıklarını
sezinlediler.

<span id="an_27:28">27:28</span> Denizin derinliğini ölçtüler ve yirmi
kulaç olduğunu gördüler. Biraz ilerledikten sonra bir daha ölçtüler, on
beş kulaç olduğunu gördüler.

<span id="an_27:29">27:29</span> Kayalıklara bindirmekten korkarak
kıçtan dört demir attılar ve günün tez doğması için dua ettiler.

<span id="an_27:30">27:30</span> Bu sırada gemiciler gemiden kaçma
girişiminde bulundular. Baş taraftan demir atacaklarmış gibi yapıp
filikayı denize indirdiler.

<span id="an_27:31">27:31</span> Ama Pavlus yüzbaşıyla askerlere,
‹‹Bunlar gemide kalmazsa, siz kurtulamazsınız›› dedi.

<span id="an_27:32">27:32</span> Bunun üzerine askerler ipleri kesip
filikayı denize düşürdüler.

<span id="an_27:33">27:33</span> Gün doğmak üzereyken Pavlus herkesi
yemek yemeye çağırdı. ‹‹Bugün on dört gündür kaygılı bir bekleyiş
içindesiniz, hiçbir şey yemeyip aç kaldınız›› dedi.

<span id="an_27:34">27:34</span> ‹‹Bunun için size rica ediyorum, yemek
yiyin. Kurtuluşunuz için bu gerekli. Hiçbirinizin başından tek kıl bile
eksilmeyecektir.››

<span id="an_27:35">27:35</span> Pavlus bunları söyledikten sonra ekmek
aldı, hepsinin önünde Tanrıya şükretti, ekmeği bölüp yemeye başladı.

<span id="an_27:36">27:36</span> Hepsi bundan cesaret alarak yemek yedi.

<span id="an_27:37">27:37</span> Gemide toplam iki yüz yetmiş altı
kişiydik.

<span id="an_27:38">27:38</span> Herkes doyduktan sonra, buğdayı denize
boşaltarak gemiyi hafiflettiler.

<span id="an_27:39">27:39</span> Gündüz olunca gördükleri karayı
tanıyamadılar. Ama kumsalı olan bir körfez farkederek, mümkünse gemiyi
orada karaya oturtmaya karar verdiler.

<span id="an_27:40">27:40</span> Demirleri kesip denizde bıraktılar.
Aynı anda dümenlerin iplerini çözüp ön yelkeni rüzgara vererek kumsala
yöneldiler.

<span id="an_27:41">27:41</span> Gemi bir kum yükseltisine çarpıp karaya
oturdu. Geminin başı kuma saplanıp kımıldamaz oldu, kıç tarafı ise
dalgaların şiddetiyle dağılmaya başladı.

<span id="an_27:42">27:42</span> Askerler, tutuklulardan hiçbiri yüzerek
kaçmasın diye onları öldürmek niyetindeydi.

<span id="an_27:43">27:43</span> Ama Pavlus'u kurtarmak isteyen yüzbaşı
askerleri bu düşünceden vazgeçirdi. Önce yüzme bilenlerin denize atlayıp
karaya çıkmalarını, sonra geriye kalanların, kiminin tahtalara kiminin
de geminin öbür döküntülerine tutunarak onları izlemesini buyurdu.
Böylelikle herkes sağ salim karaya çıktı.

<span id="an_28:1">28:1</span> Kurtulduktan sonra adanın Malta adını
taşıdığını öğrendik.

<span id="an_28:2">28:2</span> Yerliler bize olağanüstü bir yakınlık
gösterdiler. Hava yağışlı ve soğuk olduğu için ateş yakıp hepimizi
dostça karşıladılar.

<span id="an_28:3">28:3</span> Pavlus bir yığın çalı çırpı toplayıp
ateşin üzerine attı. O anda ısıdan kaçan bir engerek onun eline yapıştı.

<span id="an_28:4">28:4</span> Yerliler Pavlusun eline asılan yılanı
görünce birbirlerine, ‹‹Bu adam kuşkusuz bir katil›› dediler. ‹‹Denizden
kurtuldu, ama adalet onu yaşatmadı.››

<span id="an_28:5">28:5</span> Ne var ki, elini silkip yılanı ateşin
içine fırlatan Pavlus hiçbir zarar görmedi.

<span id="an_28:6">28:6</span> Halk, Pavlusun bedeninin şişmesini ya da
birdenbire düşüp ölmesini bekliyordu. Ama uzun süre bekleyip de ona bir
şey olmadığını görünce fikirlerini değiştirdiler. ‹‹Bu bir ilahtır!››
dediler.

<span id="an_28:7">28:7</span> Bulunduğumuz yerin yakınında adanın baş
yetkilisi olan Publius adlı birinin toprakları vardı. Bu adam bizi evine
kabul ederek üç gün dostça ağırladı.

<span id="an_28:8">28:8</span> O sırada Publiusun babası kanlı ishale
yakalanmış ateşler içinde yatıyordu. Hastanın yanına giren Pavlus dua
etti, ellerini üzerine koyup onu iyileştirdi.

<span id="an_28:9">28:9</span> Bu olay üzerine adadaki öbür hastalar da
gelip iyileştirildiler.

<span id="an_28:10">28:10</span> Bizi bir sürü armağanla
onurlandırdılar; denize açılacağımız zaman gereksindiğimiz malzemeleri
gemiye yüklediler.

<span id="an_28:11">28:11</span> Üç ay sonra, kışı adada geçiren ve ikiz
tanrılar simgesini taşıyan bir İskenderiye gemisiyle denize açıldık.

<span id="an_28:12">28:12</span> Sirakuza Kentine uğrayıp üç gün kaldık.

<span id="an_28:13">28:13</span> Oradan da yolumuza devam ederek Regiuma
geldik. Ertesi gün güneyden esmeye başlayan rüzgarın yardımıyla iki
günde Puteoliye vardık.

<span id="an_28:14">28:14</span> Orada bulduğumuz kardeşler, bizi
yanlarında bir hafta kalmaya çağırdılar. Sonunda Romaya vardık.

<span id="an_28:15">28:15</span> Haberimizi alan Romadaki kardeşler,
bizi karşılamak için Appius Çarşısına ve Üç Hanlara kadar geldiler.
Pavlus onları görünce Tanrıya şükretti, yüreklendi.

<span id="an_28:16">28:16</span> Romaya girdiğimizde Pavlusun, bir asker
gözetiminde yalnız başına kalmasına izin verildi.

<span id="an_28:17">28:17</span> Üç gün sonra Pavlus, Yahudilerin ileri
gelenlerini bir araya çağırdı. Bunlar toplandıkları zaman Pavlus
kendilerine şöyle dedi: ‹‹Kardeşler, halkımıza ya da atalarımızın
törelerine karşı hiçbir şey yapmadığım halde, Yeruşalimde tutuklanıp
Romalıların eline teslim edildim.

<span id="an_28:18">28:18</span> Onlar beni sorguya çektikten sonra
serbest bırakmak istediler. Çünkü ölüm cezasını gerektiren hiçbir suç
işlememiştim.

<span id="an_28:19">28:19</span> Ama Yahudiler buna karşı çıkınca,
davamı Sezara iletmek zorunda kaldım. Bunu, kendi ulusumdan herhangi bir
şikâyetim olduğu için yapmadım.

<span id="an_28:20">28:20</span> Ben İsrailin umudu uğruna bu zincire
vurulmuş bulunuyorum. Sizi buraya, işte bu konuyu görüşmek ve konuşmak
için çağırdım.››

<span id="an_28:21">28:21</span> Onlar Pavlusa, ‹‹Yahudiyeden seninle
ilgili mektup almadık, oradan gelen kardeşlerden hiçbiri de senin
hakkında kötü bir haber getirmedi, kötü bir şey söylemedi›› dediler.

<span id="an_28:22">28:22</span> ‹‹Biz senin fikirlerini senden duymak
isteriz. Çünkü her yerde bu mezhebe karşı çıkıldığını biliyoruz.››

<span id="an_28:23">28:23</span> Pavlusla bir gün kararlaştırdılar ve o
gün, daha büyük bir kalabalıkla onun kaldığı yere geldiler. Pavlus
sabahtan akşama dek onlara Tanrının Egemenliğine ilişkin açıklamalarda
bulundu ve bu konuda tanıklık etti. Gerek Musanın Yasasına, gerek
peygamberlerin yazılarına dayanarak onları İsa hakkında ikna etmeye
çalıştı.

<span id="an_28:24">28:24</span> Bazıları onun sözlerine inandı,
bazıları ise inanmadı.

<span id="an_28:25">28:25</span> Birbirleriyle anlaşamayınca, Pavlusun
şu son sözünden sonra ayrıldılar: ‹‹Peygamber Yeşaya aracılığıyla
atalarınıza seslenen Kutsal Ruh doğru söyledi.

<span id="an_28:26">28:26</span> Ruh dedi ki, ‹Bu halka gidip şunu
söyle: Duyacak duyacak, ama hiç anlamayacaksınız, Bakacak bakacak, ama
hiç görmeyeceksiniz.

<span id="an_28:27">28:27</span> Çünkü bu halkın yüreği duygusuzlaştı,
Kulakları ağırlaştı. Gözlerini de kapadılar. Öyle ki, gözleri görmesin,
Kulakları duymasın, yürekleri anlamasın, Ve bana dönmesinler.
Dönselerdi, onları iyileştirirdim.›

<span id="an_28:28">28:28</span> ‹‹Şunu bilin ki, Tanrının sağladığı bu
kurtuluşun haberi öteki uluslara gönderilmiştir. Ve onlar buna kulak
vereceklerdir.››

<span id="an_28:30">28:30</span> Pavlus tam iki yıl kendi kiraladığı
evde kaldı ve ziyaretine gelen herkesi kabul etti.

<span id="an_28:31">28:31</span> Hiçbir engelle karşılaşmadan Tanrı'nın
Egemenliği'ni tam bir cesaretle duyuruyor, Rab İsa Mesih'le ilgili
gerçekleri öğretiyordu.

------------------------------------------------------------------------

[Next: Romans](rom.md)
