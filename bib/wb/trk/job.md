[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](est)  [Next](psa.md) 

------------------------------------------------------------------------

### Turkish Bible: Job

<span id="an_1:1">1:1</span> Ûs ülkesinde Eyüp adında bir adam yaşardı.
Kusursuz, doğru bir adamdı. Tanrıdan korkar, kötülükten kaçınırdı.

<span id="an_1:2">1:2</span> Yedi oğlu, üç kızı vardı.

<span id="an_1:3">1:3</span> Yedi bin koyuna, üç bin deveye, beş yüz
çift öküze, beş yüz çift eşeğe ve pek çok köleye sahipti. Doğudaki
insanların en zengini oydu.

<span id="an_1:4">1:4</span> Oğulları sırayla evlerinde şölen verir,
birlikte yiyip içmek için üç kızkardeşlerini de çağırırlardı.

<span id="an_1:5">1:5</span> Bu şölen dönemi bitince Eyüp onları
çağırtıp kutsardı. Sabah erkenden kalkar, ‹‹Çocuklarım günah işlemiş,
içlerinden Tanrıya sövmüş olabilirler›› diyerek her biri için yakmalık
sunu sunardı. Eyüp hep böyle yapardı.

<span id="an_1:6">1:6</span> Bir gün ilahi varlıklar RABbin huzuruna
çıkmak için geldiklerinde, Şeytan da onlarla geldi.

<span id="an_1:7">1:7</span> RAB Şeytana, ‹‹Nereden geliyorsun?›› dedi.
Şeytan, ‹‹Dünyada gezip dolaşmaktan›› diye yanıtladı.

<span id="an_1:8">1:8</span> RAB, ‹‹Kulum Eyüpe bakıp da düşündün mü?››
dedi, ‹‹Çünkü dünyada onun gibisi yoktur. Kusursuz, doğru bir adamdır.
Tanrıdan korkar, kötülükten kaçınır.››

<span id="an_1:9">1:9</span> Şeytan, ‹‹Eyüp Tanrıdan boşuna mı
korkuyor?›› diye yanıtladı.

<span id="an_1:10">1:10</span> ‹‹Onu, ev halkını, sahip olduğu her şeyi
sen çitle çevirip korumadın mı? Elleriyle yaptığı her şeyi bereketli
kıldın. Sürüleri bütün ülkeye yayıldı.

<span id="an_1:11">1:11</span> Ama elini uzatır da sahip olduğu her şeyi
yok edersen, yüzüne karşı sövecektir.››

<span id="an_1:12">1:12</span> RAB Şeytana, ‹‹Peki›› dedi, ‹‹Sahip
olduğu her şeyi senin eline bırakıyorum, yalnız kendisine dokunma.››
Böylece Şeytan RABbin huzurundan ayrıldı.

<span id="an_1:13">1:13</span> Bir gün Eyüpün oğullarıyla kızları
ağabeylerinin evinde yemek yiyip şarap içerken

<span id="an_1:14">1:14</span> bir ulak gelip Eyüpe şöyle dedi:
‹‹Öküzler çift sürüyor, eşekler onların yanında otluyordu.

<span id="an_1:15">1:15</span> Sabalılar baskın yaptı, hepsini alıp
götürdü. Uşakları kılıçtan geçirdiler. Yalnız ben kaçıp kurtuldum sana
durumu bildirmek için.››

<span id="an_1:16">1:16</span> O daha sözünü bitirmeden başka bir ulak
gelip, ‹‹Tanrı ateş yağdırdı›› dedi, ‹‹Koyunlarla uşakları yakıp küle
çevirdi. Yalnızca ben kaçıp kurtuldum durumu sana bildirmek için.››

<span id="an_1:17">1:17</span> O daha sözünü bitirmeden başka bir ulak
gelip, ‹‹Kildaniler üç bölük halinde develere saldırdı›› dedi, ‹‹Hepsini
alıp götürdüler, uşakları kılıçtan geçirdiler. Yalnızca ben kurtuldum
durumu sana bildirmek için.››

<span id="an_1:18">1:18</span> O daha sözünü bitirmeden başka bir ulak
gelip, ‹‹Oğullarınla kızların ağabeylerinin evinde yemek yiyip şarap
içerken

<span id="an_1:19">1:19</span> ansızın çölden şiddetli bir rüzgar esti››
dedi, ‹‹Evin dört köşesine çarptı; ev gençlerin üzerine yıkıldı, hepsi
öldü. Yalnız ben kurtuldum durumu sana bildirmek için.››

<span id="an_1:20">1:20</span> Bunun üzerine Eyüp kalktı, kaftanını
yırtıp saçını sakalını kesti, yere kapanıp tapındı.

<span id="an_1:21">1:21</span> Dedi ki, ‹‹Bu dünyaya çıplak geldim,
çıplak gideceğim.  
RAB verdi, RAB aldı,  
RABbin adına övgüler olsun!››

<span id="an_1:22">1:22</span> Bütün bu olaylara karşın Eyüp günah
işlemedi ve Tanrı'yı suçlamadı.

<span id="an_2:1">2:1</span> Başka bir gün ilahi varlıklar RABbin
huzuruna çıkmak için geldiklerinde Şeytan da RABbin huzuruna çıkmak için
onlarla gelmişti.

<span id="an_2:2">2:2</span> RAB Şeytana, ‹‹Nereden geliyorsun?›› dedi.
Şeytan, ‹‹Dünyada gezip dolaşmaktan›› diye yanıtladı.

<span id="an_2:3">2:3</span> RAB, ‹‹Kulum Eyüpe bakıp da düşündün mü?››
dedi, ‹‹Çünkü dünyada onun gibisi yoktur. Kusursuz, doğru bir adamdır.
Tanrıdan korkar, kötülükten kaçınır. Onu boş yere yok etmek için beni
kışkırttın, ama o doğruluğunu hâlâ sürdürüyor.››

<span id="an_2:4">2:4</span> ‹‹Cana can!›› diye yanıtladı Şeytan,
‹‹İnsan canı için her şeyini verir.

<span id="an_2:5">2:5</span> Elini uzat da, onun etine, kemiğine dokun,
yüzüne karşı sövecektir.››

<span id="an_2:6">2:6</span> RAB, ‹‹Peki›› dedi, ‹‹Onu senin eline
bırakıyorum. Yalnız canına dokunma.››

<span id="an_2:7">2:7</span> Böylece Şeytan RABbin huzurundan ayrıldı.
Eyüpün bedeninde tepeden tırnağa kadar kötü çıbanlar çıkardı.

<span id="an_2:8">2:8</span> Eyüp çıbanlarını kaşımak için bir çömlek
parçası aldı. Kül içinde oturuyordu.

<span id="an_2:9">2:9</span> Karısı, ‹‹Hâlâ doğruluğunu sürdürüyor
musun?›› dedi, ‹‹Tanrıya söv de öl bari!››

<span id="an_2:10">2:10</span> Eyüp, ‹‹Aptal kadınlar gibi
konuşuyorsun›› diye karşılık verdi, ‹‹Nasıl olur? Tanrıdan gelen iyiliği
kabul edelim de kötülüğü kabul etmeyelim mi?›› Bütün bu olaylara karşın
Eyüpün ağzından günah sayılabilecek bir söz çıkmadı.

<span id="an_2:11">2:11</span> Eyüpün üç dostu -Temanlı Elifaz, Şuahlı
Bildat, Naamalı Sofar- Eyüpün başına gelen bunca kötülüğü duyunca kalkıp
bir araya geldiler. Acısını paylaşmak, onu avutmak için yanına gitmek
üzere anlaştılar.

<span id="an_2:12">2:12</span> Uzaktan onu tanıyamadılar; yüksek sesle
ağlayıp kaftanlarını yırtarak başlarına toprak saçtılar.

<span id="an_2:13">2:13</span> Yedi gün yedi gece onunla birlikte yere
oturdular. Kimse ağzını açmadı, çünkü ne denli acı çektiğini
görüyorlardı.

<span id="an_3:1">3:1</span> Sonunda Eyüp ağzını açtı ve doğduğu güne
lanet edip şöyle dedi:

<span id="an_3:3">3:3</span> ‹‹Doğduğum gün yok olsun,  
‹Bir oğul doğdu› denen gece yok olsun!

<span id="an_3:4">3:4</span> Karanlığa bürünsün o gün,  
Yüce Tanrı onunla ilgilenmesin,  
Üzerine ışık doğmasın.

<span id="an_3:5">3:5</span> Karanlık ve ölüm gölgesi sahip çıksın o
güne,  
Bulut çöksün üzerine;  
Işığını karanlık söndürsün.

<span id="an_3:6">3:6</span> Zifiri karanlık yutsun o geceyi,  
Yılın günleri arasında sayılmasın,  
Aylardan hiçbirine girmesin.

<span id="an_3:7">3:7</span> Kısır olsun o gece,  
Sevinç sesi duyulmasın içinde.

<span id="an_3:8">3:8</span> Günleri lanetleyenler,  
Livyatanı uyandırmaya hazır olanlar,  
O günü lanetlesin.

<span id="an_3:9">3:9</span> Akşamının yıldızları kararsın,  
Boş yere aydınlığı beklesin,  
Tan atışını görmesin.

<span id="an_3:10">3:10</span> Çünkü sıkıntı yüzü görmemem için  
Anamın rahminin kapılarını üstüme kapamadı.

<span id="an_3:11">3:11</span> ‹‹Neden doğarken ölmedim,  
Rahimden çıkarken son soluğumu vermedim?

<span id="an_3:12">3:12</span> Neden beni dizler,  
Emeyim diye memeler karşıladı?

<span id="an_3:13">3:13</span> Çünkü şimdi huzur içinde yatmış,  
Uyuyup dinlenmiş olurdum;

<span id="an_3:14">3:14</span> Yaptırdıkları kentler şimdi viran olan  
Dünya kralları ve danışmanlarıyla birlikte,

<span id="an_3:15">3:15</span> Evlerini gümüşle dolduran  
Altın sahibi önderlerle birlikte.

<span id="an_3:16">3:16</span> Neden düşük bir çocuk gibi,  
Gün yüzü görmemiş yavrular gibi toprağa gömülmedim?

<span id="an_3:17">3:17</span> Orada kötüler kargaşayı bırakır,  
Yorgunlar rahat eder.

<span id="an_3:18">3:18</span> Tutsaklar huzur içinde yaşar,  
Angaryacının sesini duymazlar.

<span id="an_3:19">3:19</span> Küçük de büyük de oradadır,  
Köle efendisinden özgürdür.

<span id="an_3:20">3:20</span> ‹‹Niçin sıkıntı çekenlere ışık,  
Acı içindekilere yaşam verilir?

<span id="an_3:21">3:21</span> Oysa onlar gelmeyen ölümü özler,  
Onu define arar gibi ararlar;

<span id="an_3:22">3:22</span> Mezara kavuşunca  
Neşeden coşar, sevinç bulurlar.

<span id="an_3:23">3:23</span> Neden yaşam verilir nereye gideceğini
bilmeyen insana,  
Çevresini Tanrının çitle çevirdiği kişiye?

<span id="an_3:24">3:24</span> Çünkü iniltim ekmekten önce geliyor,  
Su gibi dökülmekte feryadım.

<span id="an_3:25">3:25</span> Korktuğum,  
Çekindiğim başıma geldi.

<span id="an_3:26">3:26</span> Huzur yok, sükûnet yok, rahat yok,  
Yalnız kargaşa var.››

<span id="an_4:1">4:1</span> Temanlı Elifaz şöyle yanıtladı:

<span id="an_4:2">4:2</span> ‹‹Biri sana bir şey söylemeye çalışsa
gücenir misin?  
Kim konuşmadan durabilir?

<span id="an_4:3">4:3</span> Evet, pek çoklarına sen ders verdin,  
Zayıf elleri güçlendirdin,

<span id="an_4:4">4:4</span> Tökezleyeni senin sözlerin ayakta tuttu,  
Titreyen dizleri sen pekiştirdin.

<span id="an_4:5">4:5</span> Ama şimdi senin başına gelince gücüne
gidiyor,  
Sana dokununca yılgınlığa düşüyorsun.

<span id="an_4:6">4:6</span> Senin güvendiğin Tanrıdan korkun değil
mi,  
Umudun kusursuz yaşamında değil mi?

<span id="an_4:7">4:7</span> ‹‹Düşün biraz: Hangi suçsuz yok oldu,  
Nerede doğrular yıkıma uğradı?

<span id="an_4:8">4:8</span> Benim gördüğüm kadarıyla, fesat sürenler,  
Kötülük tohumu ekenler ektiklerini biçiyor.

<span id="an_4:9">4:9</span> Tanrının soluğuyla yok oluyor,  
Öfkesinin rüzgarıyla tükeniyorlar.

<span id="an_4:10">4:10</span> Aslanın kükremesi, homurtusu kesildi,  
Dişleri kırıldı genç aslanların.

<span id="an_4:11">4:11</span> Aslan av bulamadığı için yok oluyor,  
Dişi aslanın yavruları dağılıyor.

<span id="an_4:12">4:12</span> ‹‹Bir söz gizlice erişti bana,  
Fısıltısı kulağıma ulaştı.

<span id="an_4:13">4:13</span> Gece rüyaların doğurduğu düşünceler
içinde,  
İnsanları ağır uyku bastığı zaman,

<span id="an_4:14">4:14</span> Beni dehşet ve titreme aldı,  
Bütün kemiklerimi sarstı.

<span id="an_4:15">4:15</span> Önümden bir ruh geçti,  
Tüylerim ürperdi.

<span id="an_4:16">4:16</span> Durdu, ama ne olduğunu seçemedim.  
Bir suret duruyordu gözümün önünde,  
Çıt çıkmazken bir ses duydum:

<span id="an_4:17">4:17</span> ‹Tanrı karşısında insan doğru olabilir
mi?  
Kendisini yaratanın karşısında temiz çıkabilir mi?

<span id="an_4:18">4:18</span> Bakın, Tanrı kullarına güvenmez,  
Meleklerinde hata bulur da,

<span id="an_4:19">4:19</span> Çamur evlerde oturanlara,  
Mayası toprak olanlara,  
Güveden kolay ezilenlere mi güvenir?

<span id="an_4:20">4:20</span> Ömürleri sabahtan akşama varmaz,  
Kimse farkına varmadan sonsuza dek yok olurlar.

<span id="an_4:21">4:21</span> İçlerindeki çadır ipleri çekilince,  
Bilgelikten yoksun olarak ölüp giderler.›

<span id="an_5:1">5:1</span> ‹‹Haydi çağır, seni yanıtlayan çıkacak
mı?  
Meleklerin hangisine yöneleceksin?

<span id="an_5:2">5:2</span> Aptalı üzüntü öldürür,  
Budalayı kıskançlık bitirir.

<span id="an_5:3">5:3</span> Ben aptalın kök saldığını görünce,  
Hemen yurduna lanet ettim.

<span id="an_5:4">5:4</span> Çocukları güvenlikten uzak,  
Mahkeme kapısında ezilir,  
Savunan çıkmaz.

<span id="an_5:5">5:5</span> Ürününü açlar yer,  
Dikenler arasındakini bile toplarlar;  
Mallarını susamışlar yutmak ister. ‹‹Tuzak››.

<span id="an_5:6">5:6</span> Çünkü dert topraktan çıkmaz,  
Sıkıntı yerden bitmez.

<span id="an_5:7">5:7</span> Havaya uçuşan kıvılcımlar gibi  
Sıkıntı çekmek için doğar insan.

<span id="an_5:8">5:8</span> ‹‹Oysa ben Tanrıya yönelir,  
Davamı Ona bırakırdım.

<span id="an_5:9">5:9</span> Anlayamadığımız büyük işler,  
Sayısız şaşılası işler yapan Odur.

<span id="an_5:10">5:10</span> Yeryüzüne yağmur yağdırır,  
Tarlalara sular gönderir.

<span id="an_5:11">5:11</span> Düşkünleri yükseltir,  
Yaslıları esenliğe çıkarır.

<span id="an_5:12">5:12</span> Kurnazların oyununu bozar,  
Düzenlerini gerçekleştiremesinler diye.

<span id="an_5:13">5:13</span> Bilgeleri kurnazlıklarında yakalar,  
Düzenbazların oyunu son bulur.

<span id="an_5:14">5:14</span> Gündüz karanlığa toslar,  
Öğlen, geceymiş gibi el yordamıyla ararlar.

<span id="an_5:15">5:15</span> Yoksulu onların kılıç gibi ağzından  
Ve güçlünün elinden O kurtarır.

<span id="an_5:16">5:16</span> Yoksul umutlanır,  
Haksızlık ağzını kapar.

<span id="an_5:17">5:17</span> ‹‹İşte, ne mutlu Tanrının eğittiği
insana!  
Bu yüzden Her Şeye Gücü Yetenin yola getirişini küçümseme.

<span id="an_5:18">5:18</span> Çünkü O hem yaralar hem sarar,  
O incitir, ama elleri sağaltır.

<span id="an_5:19">5:19</span> Altı kez sıkıntıya düşsen seni
kurtarır,  
Yedinci kez de sana zarar vermez.

<span id="an_5:20">5:20</span> Kıtlıkta ölümden,  
Savaşta kılıçtan seni O koruyacak.

<span id="an_5:21">5:21</span> Kamçılayan dillerden uzak kalacak,  
Yıkım gelince korkmayacaksın.

<span id="an_5:22">5:22</span> Yıkıma, açlığa gülüp geçecek,  
Yabanıl hayvanlardan ürkmeyeceksin.

<span id="an_5:23">5:23</span> Çünkü tarladaki taşlarla anlaşacaksın,  
Yabanıl hayvanlar seninle barışacak.

<span id="an_5:24">5:24</span> Çadırının güvenlik içinde olduğunu
bilecek,  
Yurdunu yoklayınca eksik bulmayacaksın.

<span id="an_5:25">5:25</span> Çocuklarının çoğalacağını bileceksin,  
Soyun ot gibi bitecek.

<span id="an_5:26">5:26</span> Zamanında toplanan demetler gibi,  
Mezara dinç gireceksin.

<span id="an_5:27">5:27</span> ‹‹İşte araştırdık, doğrudur,  
Onun için bunu dinle ve belle.››

<span id="an_6:1">6:1</span> Eyüp şöyle yanıtladı:

<span id="an_6:2">6:2</span> ‹‹Keşke üzüntüm tartılabilse,  
Acım teraziye konabilseydi!

<span id="an_6:3">6:3</span> Denizlerin kumundan ağır gelirdi,  
Bu yüzden abuk sabuk konuştum.

<span id="an_6:4">6:4</span> Çünkü Her Şeye Gücü Yetenin okları
içimde,  
Ruhum onların zehirini içiyor,  
Tanrının dehşetleri karşıma dizildi.

<span id="an_6:5">6:5</span> Otu olan yaban eşeği anırır mı,  
Yemi olan öküz böğürür mü?

<span id="an_6:6">6:6</span> Tatsız bir şey tuzsuz yenir mi,  
Yumurta akında tat bulunur mu?

<span id="an_6:7">6:7</span> Böyle yiyeceklere dokunmak istemiyorum,  
Beni hasta ediyorlar.

<span id="an_6:8">6:8</span> ‹‹Keşke dileğim yerine gelse,  
Tanrı özlediğimi bana verse!

<span id="an_6:9">6:9</span> Kerem edip beni ezse,  
Elini çabuk tutup yaşam bağımı kesse!

<span id="an_6:10">6:10</span> Yine avunur,  
Amansız derdime karşın sevinirdim,  
Çünkü Kutsal Olanın sözlerini yadsımadım.

<span id="an_6:11">6:11</span> Gücüm nedir ki, bekleyeyim?  
Sonum nedir ki, sabredeyim?

<span id="an_6:12">6:12</span> Taş kadar güçlü müyüm,  
Etim tunçtan mı?

<span id="an_6:13">6:13</span> Çaresiz kalınca  
Kendimi kurtaracak gücüm mü olur?

<span id="an_6:14">6:14</span> ‹‹Kederli insana dost sevgisi gerekir,  
Her Şeye Gücü Yetenden korkmaktan vaz geçse bile.

<span id="an_6:15">6:15</span> Kardeşlerim kuru bir dere gibi beni
aldattı;  
Hani gürül gürül akan dereler vardır,

<span id="an_6:16">6:16</span> Eriyen buzlarla taşan,  
Kar sularıyla beslenen,

<span id="an_6:17">6:17</span> Ama kurak mevsimde akmayan,  
Sıcakta yataklarında tükenen dereler...  
İşte öyle aldattılar beni.

<span id="an_6:18">6:18</span> O dereler için kervanlar yolundan
sapar,  
Çöle çıkıp yok olurlar.  
Temanın kervanları su arar,  
Sabadan gelen yolcular umutla bakar.

<span id="an_6:20">6:20</span> Ama oraya varınca umut bağladıkları için
utanır,  
Hayal kırıklığına uğrarlar.

<span id="an_6:21">6:21</span> Artık siz de bir hiç oldunuz,  
Dehşete kapılıp korkuyorsunuz.

<span id="an_6:22">6:22</span> ‹Benim için bir şey verin›  
Ya da, ‹Rüşvet verip  
Beni düşmanın elinden kurtarın,  
Acımasızların elinden alın› dedim mi?

<span id="an_6:24">6:24</span> ‹‹Bana öğretin, susayım,  
Yanlışımı gösterin.

<span id="an_6:25">6:25</span> Doğru söz acıdır!  
Ama tartışmalarınız neyi kanıtlıyor?

<span id="an_6:26">6:26</span> Sözlerimi düzeltmek mi istiyorsunuz?  
Çaresizin sözlerini boş laf mı sayıyorsunuz?

<span id="an_6:27">6:27</span> Öksüzün üzerine kura çeker,  
Arkadaşınızın üzerine pazarlık ederdiniz.

<span id="an_6:28">6:28</span> ‹‹Şimdi lütfedip bana bakın,  
Yüzünüze karşı yalan söyleyecek değilim ya.

<span id="an_6:29">6:29</span> Bırakın artık, haksızlık etmeyin,  
Bir daha düşünün, davamda haklıyım.

<span id="an_6:30">6:30</span> Ağzımdan haksız bir söz çıkıyor mu,  
Damağım kötü niyeti ayırt edemiyor mu?

<span id="an_7:1">7:1</span> ‹‹Yeryüzünde insan yaşamı savaşı andırmıyor
mu,  
Günleri gündelikçinin günlerinden farklı mı?

<span id="an_7:2">7:2</span> Gölgeyi özleyen köle,  
Ücretini bekleyen gündelikçi gibi,

<span id="an_7:3">7:3</span> Miras olarak bana boş aylar verildi,  
Payıma sıkıntılı geceler düştü.

<span id="an_7:4">7:4</span> Yatarken, ‹Ne zaman kalkacağım› diye
düşünüyorum,  
Ama gece uzadıkça uzuyor,  
Gün doğana dek dönüp duruyorum.

<span id="an_7:5">7:5</span> Bedenimi kurt, kabuk kaplamış,  
Çatlayan derimden irin akıyor.

<span id="an_7:6">7:6</span> ‹‹Günlerim dokumacının mekiğinden hızlı,  
Umutsuz tükenmekte.

<span id="an_7:7">7:7</span> Ey Tanrı, yaşamımın bir soluk olduğunu
anımsa,  
Gözüm bir daha mutluluk yüzü görmeyecek.

<span id="an_7:8">7:8</span> Şu anda bana bakan gözler bir daha beni
görmeyecek,  
Senin gözlerin üzerimde olacak,  
Ama ben yok olacağım.

<span id="an_7:9">7:9</span> Bir bulutun dağılıp gitmesi gibi,  
Ölüler diyarına inen bir daha çıkmaz.

<span id="an_7:10">7:10</span> Bir daha evine dönmez,  
Bulunduğu yer artık onu tanımaz.

<span id="an_7:11">7:11</span> ‹‹Bu yüzden sessiz kalmayacak,  
İçimdeki sıkıntıyı dile getireceğim;  
Canımın acısıyla yakınacağım.

<span id="an_7:12">7:12</span> Ben deniz ya da deniz canavarı mıyım
ki,  
Başıma bekçi koydun?

<span id="an_7:13">7:13</span> Yatağım beni rahatlatır,  
Döşeğim acılarımı dindirir diye düşündüğümde,

<span id="an_7:14">7:14</span> Beni düşlerle korkutuyor,  
Görümlerle yıldırıyorsun.

<span id="an_7:15">7:15</span> Öyle ki, boğulmayı,  
Ölmeyi şu yaşama yeğliyorum.

<span id="an_7:16">7:16</span> Yaşamımdan tiksiniyor,  
Sonsuza dek yaşamak istemiyorum;  
Çek elini benden, çünkü günlerimin anlamı kalmadı.

<span id="an_7:17">7:17</span> ‹‹İnsan ne ki, onu büyütesin,  
Üzerinde kafa yorasın,

<span id="an_7:18">7:18</span> Her sabah onu yoklayasın,  
Her an onu sınayasın?

<span id="an_7:19">7:19</span> Gözünü üzerimden hiç ayırmayacak mısın,  
Tükürüğümü yutacak kadar bile beni rahat bırakmayacak mısın?

<span id="an_7:20">7:20</span> Günah işledimse, ne yaptım sana,  
Ey insan gözcüsü?  
Niçin beni kendine hedef seçtin?  
Sana yük mü oldum?

<span id="an_7:21">7:21</span> Niçin isyanımı bağışlamaz,  
Suçumu affetmezsin?  
Çünkü yakında toprağa gireceğim,  
Beni çok arayacaksın, ama ben artık olmayacağım.››

<span id="an_8:1">8:1</span> Şuahlı Bildat şöyle yanıtladı:

<span id="an_8:2">8:2</span> ‹‹Ne zamana dek böyle konuşacaksın?  
Sözlerin sert rüzgar gibi.

<span id="an_8:3">8:3</span> Tanrı adaleti saptırır mı,  
Her Şeye Gücü Yeten doğru olanı çarpıtır mı?

<span id="an_8:4">8:4</span> Oğulların ona karşı günah işlediyse,  
İsyanlarının cezasını vermiştir.

<span id="an_8:5">8:5</span> Ama sen gayretle Tanrıyı arar,  
Her Şeye Gücü Yetene yalvarırsan,

<span id="an_8:6">8:6</span> Temiz ve doğruysan,  
O şimdi bile senin için kolları sıvayıp  
Seni hak ettiğin yere geri getirecektir.

<span id="an_8:7">8:7</span> Başlangıcın küçük olsa da,  
Sonun büyük olacak.

<span id="an_8:8">8:8</span> ‹‹Lütfen, önceki kuşaklara sor,  
Atalarının neler öğrendiğini iyice araştır.

<span id="an_8:9">8:9</span> Çünkü biz daha dün doğduk, bir şey
bilmeyiz,  
Yeryüzündeki günlerimiz sadece bir gölge.

<span id="an_8:10">8:10</span> Onlar sana anlatıp öğretmeyecek,  
İçlerindeki sözleri dile getirmeyecek mi?

<span id="an_8:11">8:11</span> ‹‹Bataklık olmayan yerde kamış biter
mi?  
Susuz yerde saz büyür mü?

<span id="an_8:12">8:12</span> Henüz yeşilken, kesilmeden,  
Otlardan önce kururlar.

<span id="an_8:13">8:13</span> Tanrıyı unutan herkesin sonu böyledir,  
Tanrısız insanın umudu böyle yok olur.

<span id="an_8:14">8:14</span> Onun güvendiği şey kırılır,  
Dayanağı ise bir örümcek ağıdır.

<span id="an_8:15">8:15</span> Örümcek ağına yaslanır, ama ağ çöker,  
Ona tutunur, ama ağ taşımaz.

<span id="an_8:16">8:16</span> Tanrısızlar güneşte iyi sulanmış bitkiyi
andırır,  
Dalları bahçenin üzerinden aşar;

<span id="an_8:17">8:17</span> Kökleri taş yığınına sarılır,  
Çakılların arasında yer aranır.

<span id="an_8:18">8:18</span> Ama yerinden sökülürse,  
Yeri, ‹Seni hiç görmedim› diyerek onu yadsır.

<span id="an_8:19">8:19</span> İşte sevinci böyle son bulur,  
Yerinde başka bitkiler biter.

<span id="an_8:20">8:20</span> ‹‹Tanrı kusursuz insanı reddetmez,  
Kötülük edenlerin elinden tutmaz.

<span id="an_8:21">8:21</span> O senin ağzını yine gülüşle,  
Dudaklarını sevinç haykırışıyla dolduracaktır.

<span id="an_8:22">8:22</span> Düşmanlarını utanç kaplayacak,  
Kötülerin çadırı yok olacaktır.››

<span id="an_9:1">9:1</span> Eyüp şöyle yanıtladı:

<span id="an_9:2">9:2</span> ‹‹Biliyorum, gerçekten öyledir,  
Ama Tanrının önünde insan nasıl haklı çıkabilir?

<span id="an_9:3">9:3</span> Biri Onunla tartışmak istese,  
Binde bir bile Ona yanıt veremez.

<span id="an_9:4">9:4</span> Onun bilgisi derin, gücü eşsizdir,  
Kim Ona direndi de ayakta kaldı?

<span id="an_9:5">9:5</span> O dağları yerinden oynatır da,  
Dağlar farkına varmaz,  
Öfkeyle altüst eder onları.

<span id="an_9:6">9:6</span> Dünyayı yerinden oynatır,  
Direklerini titretir.

<span id="an_9:7">9:7</span> Güneşe buyruk verir, doğmaz güneş,  
Yıldızları mühürler.

<span id="an_9:8">9:8</span> Odur tek başına gökleri geren,  
Denizin dalgaları üzerinde yürüyen.

<span id="an_9:9">9:9</span> Büyük Ayıyı, Oryonu, Ülkeri,  
Güney takımyıldızlarını yaratan Odur.

<span id="an_9:10">9:10</span> Anlayamadığımız büyük işler,  
Sayısız şaşılası işler yapan Odur.

<span id="an_9:11">9:11</span> İşte, yanımdan geçer, Onu göremem,  
Geçip gider, farkına bile varmam.

<span id="an_9:12">9:12</span> Evet, O avını kaparsa, kim Onu
durdurabilir?  
Kim Ona, ‹Ne yapıyorsun› diyebilir?

<span id="an_9:13">9:13</span> Tanrı öfkesini dizginlemez,  
Rahavın yardımcıları bile  
Onun ayağına kapanır. güçlerini simgeleyen bir deniz canavarı.

<span id="an_9:14">9:14</span> ‹‹Nerde kaldı ki, ben Ona yanıt
vereyim,  
Onunla tartışmak için söz bulayım?

<span id="an_9:15">9:15</span> Haklı olsam da Ona yanıt veremez,  
Merhamet etmesi için yargıcıma yalvarırdım ancak.

<span id="an_9:16">9:16</span> Onu çağırsam, O da bana yanıt verseydi,  
Yine de inanmazdım sesime kulak verdiğine.

<span id="an_9:17">9:17</span> O beni kasırgayla eziyor,  
Nedensiz yaralarımı çoğaltıyor.

<span id="an_9:18">9:18</span> Soluk almama izin vermiyor,  
Ancak beni acıya doyuruyor.

<span id="an_9:19">9:19</span> Sorun güç sorunuysa, O güçlüdür!  
Adalet sorunuysa, kim Onu mahkemeye çağırabilir?

<span id="an_9:20">9:20</span> Suçsuz olsam ağzım beni suçlar,  
Kusursuz olsam beni suçlu çıkarır.

<span id="an_9:21">9:21</span> ‹‹Kusursuz olsam da kendime aldırdığım
yok,  
Yaşamımı hor görüyorum.

<span id="an_9:22">9:22</span> Hepsi bir, bu yüzden diyorum ki,  
‹O suçluyu da suçsuzu da yok ediyor.›

<span id="an_9:23">9:23</span> Kırbaç ansızın ölüm saçınca,  
O suçsuzların sıkıntısıyla eğlenir.

<span id="an_9:24">9:24</span> Dünya kötülerin eline verilmiş,  
Yargıçların gözünü kapayan Odur.  
O değilse, kimdir?

<span id="an_9:25">9:25</span> ‹‹Günlerim koşucudan çabuk,  
İyilik görmeden geçmekte.

<span id="an_9:26">9:26</span> Kamış sandal gibi kayıp gidiyor,  
Avının üstüne süzülen kartal gibi.

<span id="an_9:27">9:27</span> ‹Acılarımı unutayım,  
Üzgün çehremi değiştirip gülümseyeyim› desem,

<span id="an_9:28">9:28</span> Bütün dertlerimden yılarım,  
Çünkü beni suçsuz saymayacağını biliyorum.

<span id="an_9:29">9:29</span> Madem suçlanacağım,  
Neden boş yere uğraşayım?

<span id="an_9:30">9:30</span> Sabun otuyla yıkansam,  
Ellerimi kül suyuyla temizlesem,

<span id="an_9:31">9:31</span> Beni yine pisliğe batırırsın,  
Giysilerim bile benden tiksinir.

<span id="an_9:32">9:32</span> O benim gibi bir insan değil ki,  
Ona yanıt vereyim,  
Birlikte mahkemeye gideyim.

<span id="an_9:33">9:33</span> Keşke aramızda bir hakem olsa da,  
Elini ikimizin üstüne koysa!

<span id="an_9:34">9:34</span> Tanrı sopasını üzerimden kaldırsın,  
Dehşeti beni yıldırmasın.

<span id="an_9:35">9:35</span> O zaman konuşur, O'ndan korkmazdım,  
Ama bu durumda bir şey yapamam.

<span id="an_10:1">10:1</span> ‹‹Yaşamımdan usandım,  
Özgürce yakınacak,  
İçimdeki acıyla konuşacağım.

<span id="an_10:2">10:2</span> Tanrıya: Beni suçlama diyeceğim,  
Ama söyle, niçin benimle çekişiyorsun.

<span id="an_10:3">10:3</span> Hoşuna mı gidiyor gaddarlık etmek,  
Kendi ellerinin emeğini reddedip  
Kötülerin tasarılarını onaylamak?

<span id="an_10:4">10:4</span> Sende insan gözü mü var?  
İnsanın gördüğü gibi mi görüyorsun?

<span id="an_10:5">10:5</span> Günlerin ölümlü birinin günleri gibi,  
Yılların insanın yılları gibi mi ki,

<span id="an_10:6">10:6</span> Suçumu arıyor,  
Günahımı araştırıyorsun?

<span id="an_10:7">10:7</span> Kötü olmadığımı,  
Senin elinden beni kimsenin kurtaramayacağını biliyorsun.

<span id="an_10:8">10:8</span> ‹‹Senin ellerin bana biçim verdi, beni
yarattı,  
Şimdi dönüp beni yok mu edeceksin?

<span id="an_10:9">10:9</span> Lütfen anımsa, balçık gibi bana sen biçim
verdin,  
Beni yine toprağa mı döndüreceksin?

<span id="an_10:10">10:10</span> Beni süt gibi dökmedin mi,  
Peynir gibi katılaştırmadın mı?

<span id="an_10:11">10:11</span> Bana et ve deri giydirdin,  
Beni kemiklerle, sinirlerle ördün.

<span id="an_10:12">10:12</span> Bana yaşam verdin, sevgi gösterdin,  
İlgin ruhumu korudu.

<span id="an_10:13">10:13</span> ‹‹Ama bunları yüreğinde gizledin,  
Biliyorum aklındakini:

<span id="an_10:14">10:14</span> Günah işleseydim, beni gözlerdin,  
Suçumu cezasız bırakmazdın.

<span id="an_10:15">10:15</span> Suçluysam, vay başıma!  
Suçsuzken bile başımı kaldıramıyorum,  
Çünkü utanç doluyum, çaresizim.

<span id="an_10:16">10:16</span> Başımı kaldırsam, aslan gibi beni
avlar,  
Şaşılası gücünü yine gösterirsin üstümde.

<span id="an_10:17">10:17</span> Bana karşı yeni tanıklar çıkarır,  
Öfkeni artırırsın.  
Orduların dalga dalga üzerime geliyor.

<span id="an_10:18">10:18</span> ‹‹Niçin doğmama izin verdin?  
Keşke ölseydim, hiçbir göz beni görmeden!

<span id="an_10:19">10:19</span> Hiç var olmamış olurdum,  
Rahimden mezara taşınırdım.

<span id="an_10:20">10:20</span> Birkaç günlük ömrüm kalmadı mı?  
Beni rahat bırak da biraz yüzüm gülsün;

<span id="an_10:21">10:21</span> Dönüşü olmayan yere gitmeden önce,  
Karanlık ve ölüm gölgesi diyarına,

<span id="an_10:22">10:22</span> Zifiri karanlık diyarına,  
Ölüm gölgesi, kargaşa diyarına,  
Aydınlığın karanlığı andırdığı yere.››

<span id="an_11:1">11:1</span> Naamalı Sofar şöyle yanıtladı:

<span id="an_11:2">11:2</span> ‹‹Bunca söz yanıtsız mı kalsın?  
Çok konuşan haklı mı sayılsın?

<span id="an_11:3">11:3</span> Saçmalıkların karşısında sussun mu
insanlar?  
Sen alay edince kimse seni utandırmasın mı?

<span id="an_11:4">11:4</span> Tanrıya, ‹İnancım arıdır› diyorsun,  
‹Senin gözünde temizim.›

<span id="an_11:5">11:5</span> Ama keşke Tanrı konuşsa,  
Sana karşı ağzını açsa da,

<span id="an_11:6">11:6</span> Bilgeliğin sırlarını bildirse!  
Çünkü bilgelik çok yönlüdür.  
Bil ki, Tanrı günahlarından bazılarını unuttu bile.

<span id="an_11:7">11:7</span> ‹‹Tanrının derin sırlarını anlayabilir
misin?  
Her Şeye Gücü Yetenin sınırlarına ulaşabilir misin?

<span id="an_11:8">11:8</span> Onlar gökler kadar yüksektir, ne
yapabilirsin?  
Ölüler diyarından derindir, nasıl anlayabilirsin?

<span id="an_11:9">11:9</span> Ölçüleri yeryüzünden uzun,  
Denizden geniştir.

<span id="an_11:10">11:10</span> ‹‹Gelip seni hapsetse, mahkemeye
çağırsa,  
Kim Ona engel olabilir?

<span id="an_11:11">11:11</span> Çünkü O yalancıları tanır,  
Kötülüğü görür de dikkate almaz mı?

<span id="an_11:12">11:12</span> Ne zaman yaban eşeği insan doğurursa,  
Aptal da o zaman sağduyulu olur.

<span id="an_11:13">11:13</span> ‹‹Ona yüreğini adar,  
Ellerini açarsan,

<span id="an_11:14">11:14</span> İşlediğin günahı kendinden
uzaklaştırır,  
Çadırında haksızlığa yer vermezsen,

<span id="an_11:15">11:15</span> Utanmadan başını kaldırır,  
Sağlam ve korkusuz olabilirsin.

<span id="an_11:16">11:16</span> Sıkıntılarını unutur,  
Akıp gitmiş sular gibi anarsın onları.

<span id="an_11:17">11:17</span> Yaşamın öğlen güneşinden daha parlak
olur,  
Karanlık sabaha döner.

<span id="an_11:18">11:18</span> Güven duyarsın, çünkü umudun olur,  
Çevrene bakıp güvenlik içinde yatarsın.

<span id="an_11:19">11:19</span> Uzanırsın, korkutan olmaz,  
Birçokları senden lütuf diler.

<span id="an_11:20">11:20</span> Ama kötülerin gözlerinin feri
sönecek,  
Kaçacak yer bulamayacaklar,  
Tek umutları son soluklarını vermek olacak.››

<span id="an_12:1">12:1</span> Eyüp şöyle yanıtladı:

<span id="an_12:2">12:2</span> ‹‹Kendinizi birşey sandığınız belli,  
Ama bilgelik de sizinle birlikte ölecek!

<span id="an_12:3">12:3</span> Sizin kadar benim de aklım var,  
Sizden aşağı kalmam.  
Kim bilmez bunları?

<span id="an_12:4">12:4</span> ‹‹Gülünç oldum dostlarıma,  
Ben ki, Tanrıya yakarırdım, yanıtlardı beni.  
Doğru ve kusursuz adam gülünç oldu.

<span id="an_12:5">12:5</span> Kaygısızlar felaketi küçümser,  
Ayağı kayanı umursamaz.

<span id="an_12:6">12:6</span> Soyguncuların çadırlarında rahatlık
var,  
Tanrıyı gazaba getirenler güvenlik içinde,  
Tanrıya değil, kendi bileklerine güveniyorlar.

<span id="an_12:7">12:7</span> ‹‹Ama şimdi sor hayvanlara, sana
öğretsinler,  
Gökte uçan kuşlara sor, sana anlatsınlar,

<span id="an_12:8">12:8</span> Toprağa söyle, sana öğretsin,  
Denizdeki balıklara sor, sana bilgi versinler.

<span id="an_12:9">12:9</span> Hangisi bilmez  
Bunu RABbin yaptığını?

<span id="an_12:10">12:10</span> Her yaratığın canı,  
Bütün insanlığın soluğu Onun elindedir.

<span id="an_12:11">12:11</span> Damağın yemeği tattığı gibi  
Kulak da sözleri denemez mi?

<span id="an_12:12">12:12</span> Bilgelik yaşlılarda,  
Akıl uzun yaşamdadır.

<span id="an_12:13">12:13</span> ‹‹Bilgelik ve güç Tanrıya özgüdür,  
Ondadır öğüt ve akıl.

<span id="an_12:14">12:14</span> Onun yıktığı onarılamaz,  
Onun hapsettiği kişi özgür olamaz.

<span id="an_12:15">12:15</span> Suları tutarsa, kuraklık olur,  
Salıverirse dünyayı sel götürür.

<span id="an_12:16">12:16</span> Güç ve zafer Ona aittir,  
Aldanan da aldatan da Onundur.

<span id="an_12:17">12:17</span> Danışmanları çaresiz kılar,  
Yargıçları çıldırtır.

<span id="an_12:18">12:18</span> Kralların bağladığı bağı çözer,  
Bellerine kuşak bağlar.

<span id="an_12:19">12:19</span> Kâhinleri çaresiz kılar,  
Koltuklarında yıllananları devirir.

<span id="an_12:20">12:20</span> Güvenilir danışmanları susturur,  
Yaşlıların aklını alır.

<span id="an_12:21">12:21</span> Rezalet saçar soylular üzerine,  
Güçlülerin kuşağını gevşetir.

<span id="an_12:22">12:22</span> Karanlıkların derin sırlarını açar,  
Ölüm gölgesini aydınlığa çıkarır.

<span id="an_12:23">12:23</span> Ulusları büyütür, ulusları yok eder,  
Ulusları genişletir, ulusları sürgün eder.

<span id="an_12:24">12:24</span> Dünya önderlerinin aklını başından
alır,  
Yolu izi belirsiz bir çölde dolaştırır onları.

<span id="an_12:25">12:25</span> Karanlıkta el yordamıyla yürür, ışık
yüzü görmezler;  
Sarhoş gibi dolaştırır onları.

<span id="an_13:1">13:1</span> ‹‹İşte, gözlerim her şeyi gördü,  
Kulağım duydu, anladı.

<span id="an_13:2">13:2</span> Sizin bildiğinizi ben de biliyorum,  
Sizden aşağı kalmam.

<span id="an_13:3">13:3</span> Ama ben Her Şeye Gücü Yetenle konuşmak,  
Davamı Tanrıyla tartışmak istiyorum.

<span id="an_13:4">13:4</span> Sizlerse yalan düzüyorsunuz,  
Hepiniz değersiz hekimlersiniz.

<span id="an_13:5">13:5</span> Keşke büsbütün sussanız!  
Sizin için bilgelik olurdu bu.

<span id="an_13:6">13:6</span> Şimdi davamı dinleyin,  
Yakınmama kulak verin.

<span id="an_13:7">13:7</span> Tanrı adına haksızlık mı edeceksiniz?  
Onun adına yalan mı söyleyeceksiniz?

<span id="an_13:8">13:8</span> Onun tarafını mı tutacaksınız?  
Tanrının davasını mı savunacaksınız?

<span id="an_13:9">13:9</span> Sizi sorguya çekerse, iyi mi olur?  
İnsanları aldattığınız gibi Onu da mı aldatacaksınız?

<span id="an_13:10">13:10</span> Gizlice Onun tarafını tutarsanız,  
Kuşkusuz sizi azarlar.

<span id="an_13:11">13:11</span> Onun görkemi sizi yıldırmaz mı?  
Dehşeti üzerinize düşmez mi?

<span id="an_13:12">13:12</span> Anlattıklarınız kül kadar
değersizdir,  
Savunduklarınızsa çamurdan farksız.

<span id="an_13:13">13:13</span> ‹‹Susun, bırakın ben konuşayım,  
Başıma ne gelirse gelsin.

<span id="an_13:14">13:14</span> Hayatım tehlikeye girecekse girsin,  
Canım zora düşecekse düşsün.

<span id="an_13:15">13:15</span> Beni öldürecek, umudum kalmadıfç,  
Hiç olmazsa yürüdüğüm yolun doğruluğunu yüzüne karşı savunayım. bile Ona
güvenim sarsılmaz.››

<span id="an_13:16">13:16</span> Aslında bu benim kurtuluşum olacak,  
Çünkü tanrısız bir adam Onun karşısına çıkamaz.

<span id="an_13:17">13:17</span> Sözlerimi iyi dinleyin,  
Kulaklarınızdan çıkmasın söyleyeceklerim.

<span id="an_13:18">13:18</span> İşte davamı hazırladım,  
Haklı çıkacağımı biliyorum.

<span id="an_13:19">13:19</span> Kim suçlayacak beni?  
Biri varsa susar, son soluğumu veririm.

<span id="an_13:20">13:20</span> ‹‹Yalnız şu iki şeyi lütfet, Tanrım,  
O zaman kendimi senden gizlemeyeceğim:

<span id="an_13:21">13:21</span> Elini üstümden çek  
Ve dehşetinle beni yıldırma.

<span id="an_13:22">13:22</span> Sonra beni çağır, yanıtlayayım,  
Ya da bırak ben konuşayım, sen yanıtla.

<span id="an_13:23">13:23</span> Suçlarım, günahlarım ne kadar?  
Bana suçumu, günahımı göster.

<span id="an_13:24">13:24</span> Niçin yüzünü gizliyorsun,  
Beni düşman gibi görüyorsun? çağrıştırıyor, bu yolla bir söz sanatı
yapılmış.

<span id="an_13:25">13:25</span> Rüzgarın sürüklediği yaprağa
dönmüşüm,  
Beni mi korkutacaksın?  
Kuru samanı mı kovalayacaksın?

<span id="an_13:26">13:26</span> Çünkü hakkımda acı şeyler yazıyor,  
Gençliğimde işlediğim günahları bana miras veriyorsun.

<span id="an_13:27">13:27</span> Ayaklarımı tomruğa vuruyor,  
Yollarımı gözetliyor,  
İzimi sürüyorsun.

<span id="an_13:28">13:28</span> ‹‹Oysa insan telef olmuş, çürük bir
şey,  
Güve yemiş giysi gibidir.

<span id="an_14:1">14:1</span> ‹‹İnsanı kadın doğurur,  
Günleri sayılı ve sıkıntı doludur.

<span id="an_14:2">14:2</span> Çiçek gibi açıp solar,  
Gölge gibi gelip geçer.

<span id="an_14:3">14:3</span> Gözlerini böyle birine mi dikiyorsun,  
Yargılamak için önüne çağırıyorsun?

<span id="an_14:4">14:4</span> Kim temizi kirliden çıkarabilir?  
Hiç kimse!

<span id="an_14:5">14:5</span> Madem insanın günleri belirlenmiş,  
Aylarının sayısı saptanmış,  
Sınır koymuşsun, öteye geçemez;

<span id="an_14:6">14:6</span> Gözünü ondan ayır da,  
Çalışma saatini dolduran gündelikçi gibi rahat etsin.

<span id="an_14:7">14:7</span> ‹‹Oysa bir ağaç için umut vardır,  
Kesilse, yeniden sürgün verir,  
Eksilmez filizleri.

<span id="an_14:8">14:8</span> Kökü yerde kocasa,  
Kütüğü toprakta ölse bile,

<span id="an_14:9">14:9</span> Su kokusu alır almaz filizlenir,  
Bir fidan gibi dal budak salar.

<span id="an_14:10">14:10</span> İnsan ise ölüp yok olur,  
Son soluğunu verir ve her şey biter.

<span id="an_14:11">14:11</span> Suyu akıp giden göl  
Ya da kuruyan ırmak nasıl çöle dönerse,

<span id="an_14:12">14:12</span> İnsan da öyle, yatar, bir daha
kalkmaz,  
Gökler yok oluncaya dek uyanmaz,  
Uyandırılmaz.

<span id="an_14:13">14:13</span> ‹‹Keşke beni ölüler diyarına
gizlesen,  
Öfken geçinceye dek saklasan,  
Bana bir süre versen de, beni sonra anımsasan.

<span id="an_14:14">14:14</span> İnsan ölür de dirilir mi?  
Başka biri nöbetimi devralıncaya dek  
Savaş boyunca umutla beklerdim.

<span id="an_14:15">14:15</span> Sen çağırırdın, ben yanıtlardım,  
Ellerinle yaptığın yaratığı özlerdin.

<span id="an_14:16">14:16</span> O zaman adımlarımı sayar,  
Günahımın hesabını tutmazdın.

<span id="an_14:17">14:17</span> İsyanımı torbaya koyup mühürler,  
Suçumu örterdin.

<span id="an_14:18">14:18</span> ‹‹Ama dağın yıkılıp çöktüğü,  
Kayanın yerinden taşındığı,

<span id="an_14:19">14:19</span> Suyun taşı aşındırdığı,  
Selin toprağı sürükleyip götürdüğü gibi,  
İnsanın umudunu yok ediyorsun.

<span id="an_14:20">14:20</span> Onu hep yenersin, yok olup gider,  
Çehresini değiştirir, uzağa gönderirsin.

<span id="an_14:21">14:21</span> Oğulları saygı görür, onun haberi
olmaz,  
Aşağılanırlar, anlamaz.

<span id="an_14:22">14:22</span> Ancak kendi canının acısını duyar,  
Yalnız kendisi için yas tutar.››

<span id="an_15:1">15:1</span> Temanlı Elifaz şöyle yanıtladı:

<span id="an_15:2">15:2</span> ‹‹Bilge kişi boş sözlerle yanıtlar mı,  
Karnını doğu rüzgarıyla doldurur mu?

<span id="an_15:3">15:3</span> Boş sözlerle tartışır,  
Yararsız söylevler verir mi?

<span id="an_15:4">15:4</span> Tanrı korkusunu bile ortadan
kaldırıyor,  
Tanrının huzurunda düşünmeyi engelliyorsun.

<span id="an_15:5">15:5</span> Çünkü suçun ağzını kışkırtıyor,  
Hilekârların diliyle konuşuyorsun.

<span id="an_15:6">15:6</span> Kendi ağzın seni suçluyor, ben değil,  
Dudakların sana karşı tanıklık ediyor.

<span id="an_15:7">15:7</span> ‹‹İlk doğan insan sen misin?  
Yoksa dağlardan önce mi var oldun?

<span id="an_15:8">15:8</span> Tanrının sırrını mı dinledin de,  
Yalnız kendini bilge görüyorsun?

<span id="an_15:9">15:9</span> Senin bildiğin ne ki, biz bilmeyelim?  
Senin anladığın ne ki, bizde olmasın?

<span id="an_15:10">15:10</span> Bizde ak saçlı da yaşlı da var,  
Babandan bile yaşlı.

<span id="an_15:11">15:11</span> Az mı geliyor Tanrının avutması sana,  
Söylediği yumuşak sözler?

<span id="an_15:12">15:12</span> Niçin yüreğin seni sürüklüyor,  
Gözlerin parıldıyor,

<span id="an_15:13">15:13</span> Tanrıya öfkeni gösteriyorsun,  
Ağzından böyle sözler dökülüyor?

<span id="an_15:14">15:14</span> ‹‹İnsan gerçekten temiz olabilir mi?  
Kadından doğan biri doğru olabilir mi?

<span id="an_15:15">15:15</span> Tanrı meleklerine güvenmiyorsa,  
Gökler bile Onun gözünde temiz değilse,

<span id="an_15:16">15:16</span> Haksızlığı su gibi içen  
İğrenç, bozuk insana mı güvenecek?

<span id="an_15:17">15:17</span> ‹‹Dinle beni, sana açıklayayım,  
Gördüğümü anlatayım,

<span id="an_15:18">15:18</span> Bilgelerin atalarından öğrenip
bildirdiği,  
Gizlemediği gerçekleri;

<span id="an_15:19">15:19</span> O atalar ki, ülke yalnız onlara
verilmişti,  
Aralarına henüz yabancı girmemişti.

<span id="an_15:20">15:20</span> Kötü insan yaşamı boyunca kıvranır,  
Zorbaya ayrılan yıllar sayılıdır.

<span id="an_15:21">15:21</span> Dehşet sesleri kulağından eksilmez,  
Esenlik içindeyken soyguncunun saldırısına uğrar.

<span id="an_15:22">15:22</span> Karanlıktan kurtulabileceğine
inanmaz,  
Kılıç onu gözler.

<span id="an_15:23">15:23</span> ‹Nerede?› diyerek ekmek ardınca
dolaşır,  
Karanlık günün yanıbaşında olduğunu bilir.

<span id="an_15:24">15:24</span> Acı ve sıkıntı onu yıldırır,  
Savaşa hazır bir kral gibi onu yener.

<span id="an_15:25">15:25</span> Çünkü Tanrıya el kaldırmış,  
Her Şeye Gücü Yetene meydan okumuş,

<span id="an_15:26">15:26</span> Kalın, yumrulu kalkanıyla  
Ona inatla saldırmıştı.

<span id="an_15:27">15:27</span> ‹‹Yüzü semirdiği,  
Göbeği yağ bağladığı halde,

<span id="an_15:28">15:28</span> Yıkılmış kentlerde,  
Taş yığınına dönmüş oturulmaz evlerde oturacak,

<span id="an_15:29">15:29</span> Zengin olmayacak, serveti tükenecek,  
Malları ülkeye yayılmayacaktır.

<span id="an_15:30">15:30</span> Karanlıktan kaçamayacak,  
Filizlerini alev kurutacak,  
Tanrının ağzından çıkan solukla yok olacaktır.

<span id="an_15:31">15:31</span> Boş şeye güvenerek kendini
aldatmasın,  
Çünkü ödülü boşluk olacaktır.

<span id="an_15:32">15:32</span> Gününden önce işi tamamlanacak,  
Dalı yeşermeyecektir.

<span id="an_15:33">15:33</span> Asma gibi koruğunu dökecek,  
Zeytin ağacı gibi çiçeğini dağıtacaktır.

<span id="an_15:34">15:34</span> Çünkü tanrısızlar sürüsü kısır olur,  
Rüşvetçilerin çadırlarını ateş yakıp yok eder.

<span id="an_15:35">15:35</span> Fesada gebe kalıp kötülük doğururlar,  
İçleri yalan doludur.››

<span id="an_16:1">16:1</span> Eyüp şöyle yanıtladı:

<span id="an_16:2">16:2</span> ‹‹Buna benzer çok şey duydum,  
Oysa siz avutmuyor, sıkıntı veriyorsunuz.

<span id="an_16:3">16:3</span> Boş sözleriniz hiç sona ermeyecek mi?  
Nedir derdiniz, boyuna karşılık veriyorsunuz?

<span id="an_16:4">16:4</span> Yerimde siz olsaydınız,  
Ben de sizin gibi konuşabilirdim;  
Size karşı güzel sözler dizer,  
Başımı sallayabilirdim.

<span id="an_16:5">16:5</span> Ağzımdan çıkan sözlerle yüreklendirir,  
Dudaklarımdan dökülen avutucu sözlerle yatıştırırdım sizi.

<span id="an_16:6">16:6</span> ‹‹Konuşsam bile acım dinmez,  
Sussam ne değişir?

<span id="an_16:7">16:7</span> Ey Tanrı, beni tükettin,  
Bütün ev halkımı dağıttın.

<span id="an_16:8">16:8</span> Beni sıkıp buruşturdun, bana karşı tanık
oldu bu;  
Zayıflığım kalkmış tanıklık ediyor bana karşı.

<span id="an_16:9">16:9</span> Tanrı öfkeyle saldırıp parçalıyor beni,  
Dişlerini gıcırdatıyor bana,  
Düşmanım gözlerini üzerime dikiyor.

<span id="an_16:10">16:10</span> İnsanlar bana dudak büküyor,  
Aşağılayarak tokat atıyor,  
Birleşiyorlar bana karşı.

<span id="an_16:11">16:11</span> Tanrı haksızlara teslim ediyor beni,  
Kötülerin kucağına atıyor.

<span id="an_16:12">16:12</span> Ben rahat yaşıyordum, ama Tanrı
paraladı beni,  
Boynumdan tutup yere çaldı.  
Beni hedef yaptı kendine.

<span id="an_16:13">16:13</span> Okçuları beni kuşatıyor,  
Acımadan böbreklerimi deşiyor,  
Ödümü yerlere döküyor.

<span id="an_16:14">16:14</span> Bedenimde gedik üstüne gedik açıyor,  
Dev gibi üzerime saldırıyor.

<span id="an_16:15">16:15</span> ‹‹Giymek için çul diktim,  
Gururumu ayak altına aldım.

<span id="an_16:16">16:16</span> Ağlamaktan yüzüm kızardı,  
Gözlerimin altı morardı.

<span id="an_16:17">16:17</span> Yine de ellerim şiddetten uzak,  
Duam içtendir.

<span id="an_16:18">16:18</span> ‹‹Ey toprak, kanımı örtme,  
Feryadım asla dinmesin.

<span id="an_16:19">16:19</span> Daha şimdiden tanığım göklerde,  
Beni savunan yücelerdedir.

<span id="an_16:20">16:20</span> Dostlarım benimle eğleniyor,  
Gözlerim Tanrıya yaş döküyor;

<span id="an_16:21">16:21</span> Tanrı kendisiyle insan arasında  
İnsanoğluyla komşusu arasında hak arasın diye.

<span id="an_16:22">16:22</span> ‹‹Çünkü birkaç yıl sonra,  
Dönüşü olmayan yolculuğa çıkacağım.

<span id="an_17:1">17:1</span> ‹‹Yaşama gücüm tükendi, günlerim
kısaldı,  
Mezar gözlüyor beni.

<span id="an_17:2">17:2</span> Çevremi alaycılar kuşatmış,  
Gözümü onların aşağılamasıyla açıp kapıyorum.

<span id="an_17:3">17:3</span> ‹‹Ey Tanrı, kefilim ol kendine karşı,  
Başka kim var bana güvence verecek?

<span id="an_17:4">17:4</span> Çünkü onların aklını anlayışa kapadın,  
Bu yüzden onları zafere kavuşturmayacaksın.

<span id="an_17:5">17:5</span> Para için dostlarını satan adamın  
Çocuklarının gözünün feri söner.

<span id="an_17:6">17:6</span> ‹‹Tanrı beni insanların diline düşürdü,  
Yüzüme tükürmekteler.

<span id="an_17:7">17:7</span> Kederden gözümün feri söndü,  
Kollarım bacaklarım çırpı gibi.

<span id="an_17:8">17:8</span> Dürüst insanlar buna şaşıyor,  
Suçsuzlar tanrısızlara saldırıyor.

<span id="an_17:9">17:9</span> Doğrular kendi yolunu tutuyor,  
Elleri temiz olanlar gittikçe güçleniyor.

<span id="an_17:10">17:10</span> ‹‹Ama siz, hepiniz gelin yine
deneyin!  
Aranızda bir bilge bulamayacağım.

<span id="an_17:11">17:11</span> Günlerim geçti, tasarılarım,  
Dileklerim suya düştü.

<span id="an_17:12">17:12</span> Bu insanlar geceyi gündüze
çeviriyorlar,  
Karanlığa ‹Işık yakındır› diyorlar.

<span id="an_17:13">17:13</span> Ölüler diyarını evim diye
gözlüyorsam,  
Yatağımı karanlığa seriyorsam,

<span id="an_17:14">17:14</span> Çukura ‹Babam›,  
Kurda ‹Annem, kızkardeşim› diyorsam,

<span id="an_17:15">17:15</span> Umudum nerede?  
Kim benim için umut görebilir?

<span id="an_17:16">17:16</span> Umut benimle ölüler diyarına mı
inecek?  
Toprağa birlikte mi gireceğiz?››

<span id="an_18:1">18:1</span> Şuahlı Bildat şöyle yanıtladı:

<span id="an_18:2">18:2</span> ‹‹Ne zaman bitecek bu sözler?  
Biraz anlayışlı olun da konuşalım.

<span id="an_18:3">18:3</span> Niçin hayvan yerine konuyoruz,  
Gözünüzde aptal sayılıyoruz?

<span id="an_18:4">18:4</span> Sen kendini öfkenle paralıyorsun,  
Senin uğruna dünyadan vaz mı geçilecek?  
Kayalar yerini mi değiştirecek?

<span id="an_18:5">18:5</span> ‹‹Evet, kötünün ışığı sönecek,  
Ateşinin alevi parlamayacak.

<span id="an_18:6">18:6</span> Çadırındaki ışık karanlığa dönecek,  
Yanındaki kandil sönecek.

<span id="an_18:7">18:7</span> Adımlarının gücü zayıflayacak,  
Kurduğu düzene kendi düşecek.

<span id="an_18:8">18:8</span> Ayakları onu ağa götürecek,  
Kendi ayağıyla tuzağa basacak.

<span id="an_18:9">18:9</span> Topuğu kapana girecek,  
Tuzak onu kapacak.

<span id="an_18:10">18:10</span> Toprağa gizlenmiş bir ilmek,  
Yoluna koyulmuş bir kapan bekliyor onu.

<span id="an_18:11">18:11</span> Dehşet saracak onu her yandan,  
Her adımında onu kovalayacak.

<span id="an_18:12">18:12</span> Gücünü kıtlık kemirecek,  
Tökezleyince, felaket yanında bitiverecek.

<span id="an_18:13">18:13</span> Derisini hastalık yiyecek,  
Kollarıyla bacaklarını ölüm yutacak.

<span id="an_18:14">18:14</span> Güvenli çadırından atılacak,  
Dehşet kralının önüne sürüklenecek.

<span id="an_18:15">18:15</span> Çadırında ateş oturacak,  
Yurdunun üzerine kükürt saçılacak.

<span id="an_18:16">18:16</span> Kökleri dipten kuruyacak,  
Dalları üstten solacak.

<span id="an_18:17">18:17</span> Ülkede anısı yok olacak,  
Adı dünyadan silinecek.

<span id="an_18:18">18:18</span> Işıktan karanlığa sürülecek,  
Dünyadan kovulacak.

<span id="an_18:19">18:19</span> Ne çocuğu ne torunu kalacak halkı
arasında,  
Yaşadığı yerde kimsesi kalmayacak.

<span id="an_18:20">18:20</span> Batıdakiler onun yıkımına şaşacak,  
Doğudakiler dehşet içinde bakacak.

<span id="an_18:21">18:21</span> Evet, kötülerin yaşamı işte böyle son
bulur,  
Tanrı'yı tanımayanların varacağı yer budur.››

<span id="an_19:1">19:1</span> Eyüp şöyle yanıtladı:

<span id="an_19:2">19:2</span> ‹‹Ne zamana dek beni üzecek,  
Sözlerinizle ezeceksiniz?

<span id="an_19:3">19:3</span> On kez oldu beni aşağılıyor,  
Hiç utanmadan saldırıyorsunuz.

<span id="an_19:4">19:4</span> Yanlış yola sapmışsam,  
Bu benim suçum.

<span id="an_19:5">19:5</span> Kendinizi gerçekten benden üstün
görüyor,  
Utancımı bana karşı kullanıyorsanız,

<span id="an_19:6">19:6</span> Bilin ki, Tanrı bana haksızlık yaptı,  
Beni ağıyla kuşattı.

<span id="an_19:7">19:7</span> ‹‹İşte, ‹Zorbalık bu!› diye haykırıyorum,
ama yanıt yok,  
Yardım için bağırıyorum, ama adalet yok.

<span id="an_19:8">19:8</span> Yoluma set çekti, geçemiyorum,  
Yollarımı karanlığa boğdu.

<span id="an_19:9">19:9</span> Üzerimden onurumu soydu,  
Başımdaki tacı kaldırdı.

<span id="an_19:10">19:10</span> Her yandan yıktı beni, tükendim,  
Umudumu bir ağaç gibi kökünden söktü.

<span id="an_19:11">19:11</span> Öfkesi bana karşı alev alev yanıyor,  
Beni hasım sayıyor.

<span id="an_19:12">19:12</span> Orduları üstüme üstüme geliyor,  
Bana karşı rampalar yapıyor,  
Çadırımın çevresinde ordugah kuruyorlar.

<span id="an_19:13">19:13</span> ‹‹Kardeşlerimi benden uzaklaştırdı,  
Tanıdıklarım bana büsbütün yabancılaştı.

<span id="an_19:14">19:14</span> Akrabalarım uğramaz oldu,  
Yakın dostlarım beni unuttu.

<span id="an_19:15">19:15</span> Evimdeki konuklarla hizmetçiler  
Beni yabancı sayıyor,  
Garip oldum gözlerinde.

<span id="an_19:16">19:16</span> Kölemi çağırıyorum, yanıtlamıyor,  
Dil döksem bile.

<span id="an_19:17">19:17</span> Soluğum karımı tiksindiriyor,  
Kardeşlerim benden iğreniyor.

<span id="an_19:18">19:18</span> Çocuklar bile beni küçümsüyor,  
Ayağa kalksam benimle eğleniyorlar.

<span id="an_19:19">19:19</span> Bütün yakın dostlarım benden
iğreniyor,  
Sevdiklerim yüz çeviriyor.

<span id="an_19:20">19:20</span> Bir deri bir kemiğe döndüm,  
Ölümün eşiğine geldim.

<span id="an_19:21">19:21</span> ‹‹Ey dostlarım, acıyın bana, siz
acıyın,  
Çünkü Tanrının eli vurdu bana.

<span id="an_19:22">19:22</span> Neden Tanrı gibi siz de beni
kovalıyor,  
Etime doymuyorsunuz?

<span id="an_19:23">19:23</span> ‹‹Keşke şimdi sözlerim yazılsa,  
Kitaba geçseydi,

<span id="an_19:24">19:24</span> Demir kalemle, kurşunla  
Sonsuza dek kalsın diye kayaya kazılsaydı!

<span id="an_19:25">19:25</span> Oysa ben kurtarıcımın yaşadığını,  
Sonunda yeryüzüne geleceğini biliyorum.

<span id="an_19:26">19:26</span> Derim yok olduktan sonra,  
Yeni bedenimle Tanrıyı göreceğim.

<span id="an_19:27">19:27</span> Onu kendim göreceğim,  
Kendi gözlerimle, başkası değil.  
Yüreğim bayılıyor bağrımda!

<span id="an_19:28">19:28</span> Eğer, ‹Sıkıntının kökü onda olduğu
için  
Onu kovalım› diyorsanız,

<span id="an_19:29">19:29</span> Kılıçtan korkmalısınız,  
Çünkü kılıç cezası öfkeli olur,  
O zaman adaletin var olduğunu göreceksiniz.››

<span id="an_20:1">20:1</span> Naamalı Sofar şöyle yanıtladı:

<span id="an_20:2">20:2</span> ‹‹Sıkıntılı düşüncelerim beni yanıt
vermeye zorluyor,  
Bu yüzden çok heyecanlıyım.

<span id="an_20:3">20:3</span> Beni utandıran bir azar işitiyorum,  
Anlayışım yanıt vermemi gerektiriyor.

<span id="an_20:4">20:4</span> ‹‹Bilmiyor musun eskiden beri,  
İnsan dünyaya geldiğinden beri,

<span id="an_20:5">20:5</span> Kötünün zafer çığlığı kısadır,  
Tanrısızın sevinciyse bir anlıktır.

<span id="an_20:6">20:6</span> Boyu göklere erişse,  
Başı bulutlara değse bile,

<span id="an_20:7">20:7</span> Sonsuza dek yok olacak, kendi pisliği
gibi;  
Onu görmüş olanlar, ‹Nerede o?› diyecekler.

<span id="an_20:8">20:8</span> Düş gibi uçacak, bir daha
bulunamayacak,  
Gece görümü gibi yok olacak.

<span id="an_20:9">20:9</span> Kendisini görmüş olan gözler bir daha onu
görmeyecek,  
Yaşadığı yerde artık görünmeyecektir.

<span id="an_20:10">20:10</span> Çocukları yoksulların lütfunu
dileyecek,  
Malını kendi eliyle geri verecektir.

<span id="an_20:11">20:11</span> Kemiklerini dolduran gençlik ateşi  
Kendisiyle birlikte toprakta yatacak.

<span id="an_20:12">20:12</span> ‹‹Kötülük ağzında tatlı gözükse,  
Onu dilinin altına gizlese bile,

<span id="an_20:13">20:13</span> Tutsa, bırakmasa,  
Damağının altına saklasa bile,

<span id="an_20:14">20:14</span> Yediği yiyecek midesinde ekşiyecek,  
İçinde kobra zehirine dönüşecek.

<span id="an_20:15">20:15</span> Yuttuğu servetleri kusacak,  
Tanrı onları midesinden çıkaracak.

<span id="an_20:16">20:16</span> Kobra zehiri emecek,  
Engereğin zehir dişi onu öldürecek.

<span id="an_20:17">20:17</span> Akarsuların, bal ve ayran akan
derelerin  
Sefasını süremeyecek.

<span id="an_20:18">20:18</span> Zahmetle kazandığını  
Yemeden geri verecek,  
Elde ettiği kazancın tadını çıkaramayacak.

<span id="an_20:19">20:19</span> Çünkü yoksulları ezip yüzüstü
bıraktı,  
Kendi yapmadığı evi zorla aldı.

<span id="an_20:20">20:20</span> ‹‹Hırsı yüzünden rahat nedir bilmedi,  
Serveti onu kurtaramayacak.

<span id="an_20:21">20:21</span> Yediğinden artakalan olmadı,  
Bu yüzden bolluğu uzun sürmeyecek.

<span id="an_20:22">20:22</span> Varlık içinde yokluk çekecek,  
Sıkıntı tepesine binecek.

<span id="an_20:23">20:23</span> Karnını tıka basa doyurduğunda,  
Tanrı kızgın öfkesini ondan çıkaracak,  
Üzerine gazap yağdıracak.

<span id="an_20:24">20:24</span> Demir silahtan kaçacak olsa,  
Tunç ok onu delip geçecek.

<span id="an_20:25">20:25</span> Çekilince ok sırtından,  
Parıldayan ucu ödünden çıkacak,  
Dehşet çökecek üzerine.

<span id="an_20:26">20:26</span> Koyu karanlık onun hazinelerini
gözlüyor.  
Körüklenmemiş ateş onu yiyip bitirecek,  
Çadırında artakalanı tüketecek.

<span id="an_20:27">20:27</span> Suçunu gökler açığa çıkaracak,  
Yeryüzü ona karşı ayaklanacak.

<span id="an_20:28">20:28</span> Varlığını seller,  
Azgın sular götürecek Tanrının öfkelendiği gün.

<span id="an_20:29">20:29</span> Budur kötünün Tanrı'dan aldığı pay,  
Budur Tanrı'nın ona verdiği miras.››

<span id="an_21:1">21:1</span> Eyüp şöyle yanıtladı:

<span id="an_21:2">21:2</span> ‹‹Sözümü dikkatle dinleyin,  
Bana verdiğiniz avuntu bu olsun.

<span id="an_21:3">21:3</span> Bırakın ben de konuşayım,  
Ben konuştuktan sonra alay edin.

<span id="an_21:4">21:4</span> ‹‹Yakınmam insana mı karşı?  
Niçin sabırsızlanmayayım?

<span id="an_21:5">21:5</span> Bana bakın da şaşın,  
Elinizi ağzınıza koyun.

<span id="an_21:6">21:6</span> Bunu düşündükçe içimi korku sarıyor,  
Bedenimi titreme alıyor.

<span id="an_21:7">21:7</span> Kötüler niçin yaşıyor,  
Yaşlandıkça güçleri artıyor?

<span id="an_21:8">21:8</span> Çocukları sapasağlam çevrelerinde,  
Soyları gözlerinin önünde.

<span id="an_21:9">21:9</span> Evleri güvenlik içinde, korkudan uzak,  
Tanrının sopası onlara dokunmuyor.

<span id="an_21:10">21:10</span> Boğalarının çiftleşmesi hiç boşa
çıkmaz,  
İnekleri hep doğurur, hiç düşük yapmaz.

<span id="an_21:11">21:11</span> Çocuklarını sürü gibi salıverirler,  
Yavruları oynaşır.

<span id="an_21:12">21:12</span> Tef ve lir eşliğinde şarkı söyler,  
Ney sesiyle eğlenirler.

<span id="an_21:13">21:13</span> Ömürlerini bolluk içinde geçirir,  
Esenlik içinde ölüler diyarına inerler.

<span id="an_21:14">21:14</span> Tanrıya, ‹Bizden uzak dur!› derler,  
‹Yolunu öğrenmek istemiyoruz.

<span id="an_21:15">21:15</span> Her Şeye Gücü Yeten kim ki, Ona kulluk
edelim?  
Ne kazancımız olur Ona dua etsek?›

<span id="an_21:16">21:16</span> Ama zenginlikleri kendi ellerinde
değil.  
Kötülerin öğüdü benden uzak olsun.

<span id="an_21:17">21:17</span> ‹‹Kaç kez kötülerin kandili söndü,  
Başlarına felaket geldi,  
Tanrı öfkelendiğinde paylarına düşen kederi verdi?

<span id="an_21:18">21:18</span> Kaç kez rüzgarın sürüklediği saman
gibi,  
Kasırganın uçurduğu saman çöpü gibi oldular?

<span id="an_21:19">21:19</span> ‹Tanrı babaların cezasını çocuklarına
çektirir› diyorsunuz,  
Kendilerine çektirsin de bilsinler nasıl olduğunu.

<span id="an_21:20">21:20</span> Yıkımlarını kendi gözleriyle
görsünler,  
Her Şeye Gücü Yetenin gazabını içsinler.

<span id="an_21:21">21:21</span> Çünkü sayılı ayları sona erince  
Geride bıraktıkları aileleri için niye kaygı çeksinler?

<span id="an_21:22">21:22</span> ‹‹En yüksektekileri bile yargılayan
Tanrıya  
Kim akıl öğretebilir?

<span id="an_21:23">21:23</span> Biri gücünün doruğunda ölür,  
Büsbütün rahat ve kaygısız.

<span id="an_21:24">21:24</span> Bedeni iyi beslenmiş,  
İlikleri dolu.

<span id="an_21:25">21:25</span> Ötekiyse acı içinde ölür,  
İyilik nedir hiç tatmamıştır.

<span id="an_21:26">21:26</span> Toprakta birlikte yatarlar,  
Üzerlerini kurt kaplar.

<span id="an_21:27">21:27</span> ‹‹Bakın, düşüncelerinizi,  
Bana zarar vermek için kurduğunuz düzenleri biliyorum.

<span id="an_21:28">21:28</span> ‹Büyük adamın evi nerede?›
diyorsunuz,  
‹Kötülerin çadırları nerede?›

<span id="an_21:29">21:29</span> Yolculara hiç sormadınız mı?  
Anlattıklarına kulak asmadınız mı?

<span id="an_21:30">21:30</span> Felaket günü kötü insan esirgenir,  
Gazap günü ona kurtuluş yolu gösterilir.

<span id="an_21:31">21:31</span> Kim davranışını onun yüzüne vurur?  
Kim yaptığının karşılığını ona ödetir?

<span id="an_21:32">21:32</span> Mezarlığa taşınır,  
Kabri başında nöbet tutulur.

<span id="an_21:33">21:33</span> Vadi toprağı tatlı gelir ona,  
Herkes ardından gider,  
Önüsıra gidenlerse sayısızdır.

<span id="an_21:34">21:34</span> ‹‹Boş laflarla beni nasıl
avutursunuz?  
Yanıtlarınızdan çıkan tek sonuç yalandır.››

<span id="an_22:1">22:1</span> Temanlı Elifaz şöyle yanıtladı:

<span id="an_22:2">22:2</span> ‹‹İnsan Tanrıya yararlı olabilir mi?  
Bilge kişinin bile Ona yararı dokunabilir mi?

<span id="an_22:3">22:3</span> Doğruluğun Her Şeye Gücü Yetene ne zevk
verebilir,  
Kusursuz yaşamın Ona ne kazanç sağlayabilir?

<span id="an_22:4">22:4</span> Seni azarlaması, dava etmesi  
Ondan korktuğun için mi?

<span id="an_22:5">22:5</span> Kötülüğün büyük,  
Günahların sonsuz değil mi?

<span id="an_22:6">22:6</span> Çünkü kardeşlerinden nedensiz rehin
alıyor,  
Onları soyuyordun.

<span id="an_22:7">22:7</span> Yorguna su içirmedin,  
Açtan ekmeği esirgedin;

<span id="an_22:8">22:8</span> Ülkeye bileğinle sahip oldun,  
Saygın biri olarak orada yaşadın.

<span id="an_22:9">22:9</span> Dul kadınları eli boş çevirdin,  
Öksüzlerin kolunu kanadını kırdın.

<span id="an_22:10">22:10</span> Bu yüzden her yanın tuzaklarla
çevrili,  
Ansızın gelen korkuyla yılıyorsun,

<span id="an_22:11">22:11</span> Her şey kararıyor, göremez oluyorsun,  
Seller altına alıyor seni.

<span id="an_22:12">22:12</span> ‹‹Tanrı göklerin yükseklerinde değil
mi?  
Yıldızlara bak, ne kadar yüksekteler!

<span id="an_22:13">22:13</span> Sen ise, ‹Tanrı ne bilir?› diyorsun,  
‹Zifiri karanlığın içinden yargılayabilir mi?

<span id="an_22:14">22:14</span> Koyu bulutlar Ona engeldir, göremez,  
Gökkubbenin üzerinde dolaşır.›

<span id="an_22:15">22:15</span> Kötülerin yürüdüğü  
Eski yolu mu tutacaksın?

<span id="an_22:16">22:16</span> Onlar ki, vakitleri gelmeden çekilip
alındılar,  
Temellerini sel bastı.

<span id="an_22:17">22:17</span> Tanrıya, ‹Bizden uzak dur!› dediler,  
‹Her Şeye Gücü Yeten bize ne yapabilir?›

<span id="an_22:18">22:18</span> Ama onların evlerini iyilikle dolduran
Oydu.  
Bunun için kötülerin öğüdü benden uzak olsun.

<span id="an_22:19">22:19</span> ‹‹Doğrular onların yıkımını görüp
sevinir,  
Suçsuzlar şöyle diyerek eğlenir:

<span id="an_22:20">22:20</span> ‹Düşmanlarımız yok edildi,  
Malları yanıp kül oldu.›

<span id="an_22:21">22:21</span> ‹‹Tanrıyla dost ol, barış ki,  
Bolluğa eresin.

<span id="an_22:22">22:22</span> Ağzından çıkan öğretiyi benimse,  
Sözlerini yüreğinde tut.

<span id="an_22:23">22:23</span> Her Şeye Gücü Yetene dönersen, eski
haline kavuşursun.  
Kötülüğü çadırından uzak tutar,

<span id="an_22:24">22:24</span> Altınını yere,  
Ofir altınını vadideki çakılların arasına atarsan,

<span id="an_22:25">22:25</span> Her Şeye Gücü Yeten senin altının,  
Değerli gümüşün olur.

<span id="an_22:26">22:26</span> O zaman Her Şeye Gücü Yetenden zevk
alır,  
Yüzünü Tanrıya kaldırırsın.

<span id="an_22:27">22:27</span> Ona dua edersin, dinler seni,  
Adaklarını yerine getirirsin.

<span id="an_22:28">22:28</span> Neye karar verirsen yapılır,  
Yollarını ışık aydınlatır.

<span id="an_22:29">22:29</span> İnsanlar seni alçaltınca, güvenini
yitirme,  
Çünkü Tanrı alçakgönüllüleri kurtarır.

<span id="an_22:30">22:30</span> O suçsuz olmayanı bile kurtarır,  
Senin ellerinin temizliği sayesinde kurtulur suçlu.››

<span id="an_23:1">23:1</span> Eyüp şöyle yanıtladı:

<span id="an_23:2">23:2</span> ‹‹Bugün de acı acı yakınacağım,  
İniltime karşın Tanrının üzerimdeki eli ağırdır.

<span id="an_23:3">23:3</span> Keşke Onu nerede bulacağımı bilseydim,  
Tahtına varabilseydim!

<span id="an_23:4">23:4</span> Davamı önünde dile getirir,  
Kanıtlarımı art arda sıralardım.

<span id="an_23:5">23:5</span> Bana vereceği yanıtı öğrenir,  
Ne diyeceğini anlardım.

<span id="an_23:6">23:6</span> Eşsiz gücüyle bana karşı mı çıkardı?  
Hayır, yalnızca dinlerdi beni.

<span id="an_23:7">23:7</span> Haklı kişi davasını oraya, Onun önüne
getirebilirdi,  
Ben de yargılanmaktan sonsuza dek kurtulurdum.

<span id="an_23:8">23:8</span> ‹‹Doğuya gitsem orada değil,  
Batıya gitsem Onu bulamıyorum.

<span id="an_23:9">23:9</span> Kuzeyde iş görse Onu seçemiyorum,  
Güneye dönse Onu göremiyorum.

<span id="an_23:10">23:10</span> Ama O tuttuğum yolu biliyor,  
Beni sınadığında altın gibi çıkacağım.

<span id="an_23:11">23:11</span> Adımlarını yakından izledim,  
Sapmadan yolunu tuttum.

<span id="an_23:12">23:12</span> Ağzından çıkan buyruklardan
ayrılmadım,  
Günlük ekmeğimden çok ağzından çıkan sözlere değer verdim.

<span id="an_23:13">23:13</span> ‹‹O tek başınadır, kim Onu
caydırabilir?  
Canı ne isterse onu yapar.

<span id="an_23:14">23:14</span> Benimle ilgili kararını yerine
getirir,  
Daha nice tasarısı vardır.

<span id="an_23:15">23:15</span> Bu yüzden dehşete düşerim huzurunda,  
Düşündükçe korkarım Ondan.

<span id="an_23:16">23:16</span> Tanrı cesaretimi kırdı,  
Her Şeye Gücü Yeten beni yıldırdı.

<span id="an_23:17">23:17</span> Karanlık beni susturamadı,  
Yüzümü örten koyu karanlık.

<span id="an_24:1">24:1</span> ‹‹Niçin Her Şeye Gücü Yeten yargı için
vakit saptamıyor?  
Neden Onu tanıyanlar bu günleri görmesin?

<span id="an_24:2">24:2</span> İnsanlar sınır taşlarını kaldırıyor,  
Çaldıkları sürüleri otlatıyorlar.

<span id="an_24:3">24:3</span> Öksüzlerin eşeğini kovuyor,  
Dul kadının öküzünü rehin alıyorlar.

<span id="an_24:4">24:4</span> Yoksulları yoldan saptırıyor,  
Ülkenin düşkünlerini gizlenmeye zorluyorlar.

<span id="an_24:5">24:5</span> Bakın, yoksullar çöldeki yaban eşekleri
gibi  
Yiyecek bulmak için erkenden işe çıkıyorlar,  
Çocuklarına yiyeceği kırlar sağlıyor.

<span id="an_24:6">24:6</span> Yemlerini tarlalardan topluyor,  
Kötülerin bağındaki artıkları eşeliyorlar.

<span id="an_24:7">24:7</span> Geceyi giysisiz, çıplak geçiriyorlar,  
Örtünecek şeyleri yok soğukta.

<span id="an_24:8">24:8</span> Dağlara yağan sağanaktan ıslanıyor,  
Sığınakları olmadığı için kayalara sarılıyorlar.

<span id="an_24:9">24:9</span> Öksüz memeden uzaklaştırılıyor,  
Düşkünün bebeği rehin alınıyor.

<span id="an_24:10">24:10</span> Giysisiz, çıplak dolaşıyor,  
Aç karnına demet taşıyorlar.

<span id="an_24:11">24:11</span> Teraslar arasında zeytin eziyor,  
Susuzluktan kavrulurken  
Şarap için üzüm sıkıyorlar.

<span id="an_24:12">24:12</span> Kentlerden insan iniltileri
yükseliyor,  
Yaralı canlar feryat ediyor,  
Ama Tanrı haksızlığı önemsemiyor.

<span id="an_24:13">24:13</span> ‹‹Bunlar ışığa başkaldıranlardır;  
Onun yolunu tanımaz,  
İzinde yürümezler.

<span id="an_24:14">24:14</span> Gün kararınca katil kalkar,  
Düşkünü, yoksulu öldürür,  
Hırsız gibi sıvışır geceleyin.

<span id="an_24:15">24:15</span> Zina edenin gözü alaca karanlıktadır,  
‹Beni kimse görmez› diye düşünür,  
Yüzünü örtüyle gizler.

<span id="an_24:16">24:16</span> Hırsızlar karanlıkta evleri deler,  
Gündüz gizlenir, ışık nedir bilmezler.

<span id="an_24:17">24:17</span> Çünkü zifiri karanlık, sabahıdır
onların,  
Karanlığın dehşetiyle dostturlar.

<span id="an_24:18">24:18</span> ‹‹Diyorsunuz ki, ‹Suyun üstündeki
köpüktür onlar,  
Lanetlidir ülkedeki payları,  
Kimse bağlara gitmez.

<span id="an_24:19">24:19</span> Kuraklık ve sıcağın eriyen karı alıp
götürdüğü gibi  
Ölüler diyarı da günahlıları alıp götürür.

<span id="an_24:20">24:20</span> Rahim onları unutacak,  
Kurtlara yem olacak,  
Bir daha anılmayacaklar.  
Haksızlık bir ağaç gibi kırılacak.

<span id="an_24:21">24:21</span> Onlar çocuğu olmayan kısır kadınları
yolar,  
Dul kadına iyilik etmezler.

<span id="an_24:22">24:22</span> Tanrı, gücüyle zorbaları yok eder,  
Harekete geçince zorbaların yaşama umudu kalmaz.

<span id="an_24:23">24:23</span> Tanrı onlara güven verir, Ona
güvenirler,  
Ama gözü yürüdükleri yoldadır.

<span id="an_24:24">24:24</span> Kısa süre yükselir, sonra yok
olurlar,  
Düşerler, tıpkı ötekiler gibi alınıp götürülür,  
Başak başı gibi kesilirler.›

<span id="an_24:25">24:25</span> ‹‹Böyle değilse, kim beni yalancı
çıkarabilir,  
Söylediklerimin boş olduğunu gösterebilir?››

<span id="an_25:1">25:1</span> Şuahlı Bildat şöyle yanıtladı:

<span id="an_25:2">25:2</span> ‹‹Egemenlik ve heybet Tanrıya özgüdür,  
Yüce göklerde düzen kuran Odur.

<span id="an_25:3">25:3</span> Orduları sayılabilir mi?  
Işığı kimin üzerine doğmaz?

<span id="an_25:4">25:4</span> İnsan Tanrının önünde nasıl doğru
olabilir?  
Kadından doğan biri nasıl temiz olabilir?

<span id="an_25:5">25:5</span> Onun gözünde ay parlak,  
Yıldızlar temiz değilse,

<span id="an_25:6">25:6</span> Nerede kaldı bir kurtçuk olan insan,  
Bir böcek olan insanoğlu!››

<span id="an_26:1">26:1</span> Eyüp şöyle yanıtladı:

<span id="an_26:2">26:2</span> ‹‹Çaresize nasıl yardım ettin!  
Güçsüz pazıyı nasıl kurtardın!

<span id="an_26:3">26:3</span> Bilge olmayana ne öğütler verdin!  
Sağlam bilgiyi pek güzel öğrettin!

<span id="an_26:4">26:4</span> Bu sözleri kime söyledin?  
Senin ağzından konuşan ruh kimin?

<span id="an_26:5">26:5</span> ‹‹Suların ve sularda yaşayanların
altında  
Ölüler titriyor.

<span id="an_26:6">26:6</span> Tanrının önünde ölüler diyarı
çıplaktır,  
Yıkım diyarı örtüsüz.

<span id="an_26:7">26:7</span> O boşluğun üzerine kuzey göklerini
yayar,  
Hiçliğin üzerine dünyayı asar.

<span id="an_26:8">26:8</span> Bulutların içine suları sarar,  
Bulutlar yırtılmaz onların ağırlığı altında.

<span id="an_26:9">26:9</span> Dolunayın yüzünü örter,  
Üstüne bulutlarını serper.

<span id="an_26:10">26:10</span> Suların yüzeyine sınır çizer  
Işıkla karanlığın ayrıldığı yerde.

<span id="an_26:11">26:11</span> Göklerin direkleri sarsılır,  
Şaşkına dönerler O azarlayınca.

<span id="an_26:12">26:12</span> Gücüyle denizi çalkalar,  
Ustaca Rahavı vurur. güçlerini simgeleyen bir deniz canavarı.

<span id="an_26:13">26:13</span> Gökler Onun soluğuyla açılır,  
Onun eli parçalar kaçan yılanı.

<span id="an_26:14">26:14</span> Bunlar yaptıklarının küçücük
parçaları,  
O'ndan duyduğumuz hafif bir fısıltıdır.  
Gürleyen gücünü kim anlayabilir?››fı sözleridir.

<span id="an_27:1">27:1</span> Eyüp anlatmaya devam etti:

<span id="an_27:2">27:2</span> ‹‹Hakkımı elimden alan Tanrının varlığı
hakkı için,  
Bana acı çektiren Her Şeye Gücü Yetenin hakkı için,

<span id="an_27:3">27:3</span> İçimde yaşam belirtisi olduğu sürece,  
Tanrının soluğu burnumda olduğu sürece,

<span id="an_27:4">27:4</span> Ağzımdan kötü söz çıkmayacak,  
Dilimden yalan dökülmeyecek.

<span id="an_27:5">27:5</span> Size asla hak vermeyecek,  
Son soluğumu verene dek suçsuz olduğumu söyleyeceğim.

<span id="an_27:6">27:6</span> Doğruluğuma sarılacak, onu
bırakmayacağım,  
Yaşadığım sürece vicdanım beni suçlamayacak.

<span id="an_27:7">27:7</span> ‹‹Düşmanlarım kötüler gibi,  
Bana saldıranlar haksızlar gibi cezalandırılsın.

<span id="an_27:8">27:8</span> Tanrısız insanın umudu nedir  
Tanrı onu yok ettiğinde, canını aldığında?

<span id="an_27:9">27:9</span> Başına sıkıntı geldiğinde,  
Tanrı feryadını duyar mı?

<span id="an_27:10">27:10</span> Her Şeye Gücü Yetenden zevk alır mı?  
Her zaman Tanrıya yakarır mı?

<span id="an_27:11">27:11</span> ‹‹Tanrının gücünü size öğreteceğim,  
Her Şeye Gücü Yetenin tasarısını gizlemeyeceğim.

<span id="an_27:12">27:12</span> Aslında siz, hepiniz gördünüz bunu,  
Öyleyse ne diye boş boş konuşuyorsunuz?

<span id="an_27:13">27:13</span> ‹‹Kötünün Tanrıdan alacağı pay,  
Zorbanın Her Şeye Gücü Yetenden alacağı miras şudur:

<span id="an_27:14">27:14</span> Çocukları ne kadar çok olursa olsun,
kılıçla öldürülecek,  
Soyu yeterince ekmek bulamayacaktır.

<span id="an_27:15">27:15</span> Sağ kalanlar hastalıktan ölüp
gömülecek,  
Dul karıları ağlamayacaktır.

<span id="an_27:16">27:16</span> Kötü insan kum gibi gümüş yığsa,  
Yığınla giysi biriktirse,

<span id="an_27:17">27:17</span> Onun biriktirdiğini doğru insan
giyecek,  
Gümüşü suçsuz paylaşacak.

<span id="an_27:18">27:18</span> Evini güve kozası gibi inşa eder,  
Bekçinin kurduğu çardak gibi.

<span id="an_27:19">27:19</span> Zengin olarak yatar, ama bu öyle
sürmez,  
Gözlerini açtığında hepsi yok olup gitmiştir.

<span id="an_27:20">27:20</span> Dehşet onu sel gibi basar,  
Kasırga gece kapar götürür.

<span id="an_27:21">27:21</span> Doğu rüzgarı onu uçurup götürür,  
Yerinden silip süpürür.

<span id="an_27:22">27:22</span> Acımasızca üzerine eser,  
Elinden kaçmaya çalışırken.

<span id="an_27:23">27:23</span> Onunla alay ederek el çırpar,  
Yerinden ıslık çalar.›› sözleridir.

<span id="an_28:1">28:1</span> Gümüş maden ocağından elde edilir,  
Altını arıtmak için de bir yer vardır.

<span id="an_28:2">28:2</span> Demir topraktan çıkarılır,  
Bakırsa taştan.

<span id="an_28:3">28:3</span> İnsan karanlığa son verir,  
Koyu karanlığın, ölüm gölgesinin taşlarını  
Son sınırına kadar araştırır.

<span id="an_28:4">28:4</span> Maden kuyusunu insanların oturduğu yerden
uzakta açar,  
İnsan ayağının unuttuğu yerlerde,  
Herkesten uzak iplere sarılıp sallanır.

<span id="an_28:5">28:5</span> Ekmek topraktan çıkar,  
Toprağın altı ise yanmış, altüst olmuştur.

<span id="an_28:6">28:6</span> Kayalarından laciverttaşı çıkar,  
Yüzeyi altın tozunu andırır.

<span id="an_28:7">28:7</span> Yırtıcı kuş yolu bilmez,  
Doğanın gözü onu görmemiştir.

<span id="an_28:8">28:8</span> Güçlü hayvanlar oraya ayak basmamış,  
Aslan oradan geçmemiştir.

<span id="an_28:9">28:9</span> Madenci elini çakmak taşına uzatır,  
Dağları kökünden altüst eder.

<span id="an_28:10">28:10</span> Kayaların içinden tüneller açar,  
Gözleri değerli ne varsa görür.

<span id="an_28:11">28:11</span> Irmakların kaynağını tıkar,  
Gizli olanı ışığa çıkarır.

<span id="an_28:12">28:12</span> Ama bilgelik nerede bulunur?  
Aklın yeri neresi?

<span id="an_28:13">28:13</span> İnsan onun değerini bilmez,  
Yaşayanlar diyarında ona rastlanmaz.

<span id="an_28:14">28:14</span> Engin, ‹‹Bende değil›› der,  
Deniz, ‹‹Yanımda değil.››

<span id="an_28:15">28:15</span> Onun bedeli saf altınla ödenmez,  
Değeri gümüşle ölçülmez.

<span id="an_28:16">28:16</span> Ona Ofir altınıyla, değerli oniksle,  
Laciverttaşıyla değer biçilmez.

<span id="an_28:17">28:17</span> Ne altın ne cam onunla
karşılaştırılabilir,  
Saf altın kaplara değişilmez.

<span id="an_28:18">28:18</span> Yanında mercanla billurun sözü
edilmez,  
Bilgeliğin değeri mücevherden üstündür.

<span id="an_28:19">28:19</span> Kûş topazı onunla denk sayılmaz,  
Saf altınla ona değer biçilmez.

<span id="an_28:20">28:20</span> Öyleyse bilgelik nereden geliyor?  
Aklın yeri neresi?

<span id="an_28:21">28:21</span> O bütün canlıların gözünden uzaktır,  
Gökte uçan kuşlardan bile saklıdır.

<span id="an_28:22">28:22</span> Yıkımla Ölüm:  
‹‹Kulaklarımız ancak fısıltısını duydu›› der.

<span id="an_28:23">28:23</span> Onun yolunu Tanrı anlar,  
Yerini bilen Odur.

<span id="an_28:24">28:24</span> Çünkü O yeryüzünün uçlarına kadar
bakar,  
Göklerin altındaki her şeyi görür.

<span id="an_28:25">28:25</span> Rüzgara güç verdiği,  
Suları ölçtüğü,

<span id="an_28:26">28:26</span> Yağmura kural koyduğu,  
Yıldırıma yol açtığı zaman,

<span id="an_28:27">28:27</span> Bilgeliği görüp değerini biçti,  
Onu onaylayıp araştırdı.

<span id="an_28:28">28:28</span> İnsana, ‹‹İşte Rab korkusu, bilgelik
budur›› dedi,  
‹‹Kötülükten kaçınmak akıllılıktır.››

<span id="an_29:1">29:1</span> Eyüp yine anlatmaya başladı:

<span id="an_29:2">29:2</span> ‹‹Keşke geçen aylar geri gelseydi,  
Tanrının beni kolladığı,

<span id="an_29:3">29:3</span> Kandilinin başımın üstünde parladığı,  
Işığıyla karanlıkta yürüdüğüm günler,

<span id="an_29:4">29:4</span> Keşke olgunluk günlerim geri gelseydi,  
Tanrının çadırımı dostça koruduğu,

<span id="an_29:5">29:5</span> Her Şeye Gücü Yetenin henüz benimle
olduğu,  
Çocuklarımın çevremde bulunduğu,

<span id="an_29:6">29:6</span> Yollarımın sütle yıkandığı,  
Yanımdaki kayanın zeytinyağı akıttığı günler!

<span id="an_29:7">29:7</span> ‹‹Kent kapısına gidip  
Kürsümü meydana koyduğumda,

<span id="an_29:8">29:8</span> Gençler beni görüp gizlenir,  
Yaşlılar kalkıp ayakta dururlardı;

<span id="an_29:9">29:9</span> Önderler konuşmaktan çekinir,  
Elleriyle ağızlarını kaparlardı;

<span id="an_29:10">29:10</span> Soyluların sesi kesilir,  
Dilleri damaklarına yapışırdı.

<span id="an_29:11">29:11</span> Beni duyan kutlar,  
Beni gören överdi;

<span id="an_29:12">29:12</span> Çünkü yardım isteyen yoksulu,  
Desteği olmayan öksüzü kurtarırdım.

<span id="an_29:13">29:13</span> Ölmekte olanın hayır duasını alır,  
Dul kadının yüreğini sevinçten coştururdum.

<span id="an_29:14">29:14</span> Doğruluğu giysi gibi giyindim,  
Adalet kaftanım ve sarığımdı sanki.

<span id="an_29:15">29:15</span> Körlere göz,  
Topallara ayaktım.

<span id="an_29:16">29:16</span> Yoksullara babalık eder,  
Garibin davasını üstlenirdim.

<span id="an_29:17">29:17</span> Haksızın çenesini kırar,  
Avını dişlerinin arasından kapardım.

<span id="an_29:18">29:18</span> ‹‹ ‹Son soluğumu yuvamda vereceğim›
diye düşünüyordum,  
‹Günlerim kum taneleri kadar çok.

<span id="an_29:19">29:19</span> Köküm sulara erişecek,  
Çiy geceyi dallarımda geçirecek.

<span id="an_29:20">29:20</span> Aldığım övgüler tazelenecek,  
Elimdeki yay yenilenecek.›

<span id="an_29:21">29:21</span> ‹‹İnsanlar beni saygıyla dinler,  
Öğüdümü sessizce beklerlerdi.

<span id="an_29:22">29:22</span> Ben konuştuktan sonra onlar
konuşmazdı,  
Sözlerim üzerlerine damlardı.

<span id="an_29:23">29:23</span> Yağmuru beklercesine beni bekler,  
Son yağmurları içercesine sözlerimi içerlerdi.

<span id="an_29:24">29:24</span> Kendilerine gülümsediğimde gözlerine
inanmazlardı,  
Güler yüzlülüğüm onlara cesaret verirdi.

<span id="an_29:25">29:25</span> Onların yolunu ben seçer, başlarında
dururdum,  
Askerlerinin ortasında kral gibi otururdum,  
Yaslıları avutan biri gibiydim.

<span id="an_30:1">30:1</span> ‹‹Ama şimdi, yaşı benden küçük olanlar  
Benimle alay etmekte,  
Oysa babalarını sürümün köpeklerinin  
Yanına koymaya tenezzül etmezdim.

<span id="an_30:2">30:2</span> Çünkü güçleri tükenmişti,  
Bileklerinin gücü ne işime yarardı?

<span id="an_30:3">30:3</span> Yoksulluktan, açlıktan bitkindiler,  
Akşam çölde, ıssız çorak yerlerde kök kemiriyorlardı.

<span id="an_30:4">30:4</span> Çalılıklarda karapazı topluyor,  
Retem kökü yiyorlardı.

<span id="an_30:5">30:5</span> Toplumdan kovuluyorlardı,  
İnsanlar hırsızmışlar gibi onlara bağırıyordu.

<span id="an_30:6">30:6</span> Korkunç vadilerde, yerdeki deliklerde,  
Kaya kovuklarında yaşıyorlardı.

<span id="an_30:7">30:7</span> Çalıların arasında anırır,  
Çalı altında birbirine sokulurlardı.

<span id="an_30:8">30:8</span> Aptalların, adı sanı belirsiz insanların
çocuklarıydılar,  
Ülkeden kovulmuşlardı.

<span id="an_30:9">30:9</span> ‹‹Şimdiyse destan oldum dillerine,  
Ağızlarına doladılar beni.

<span id="an_30:10">30:10</span> Benden tiksiniyor, uzak duruyorlar,  
Yüzüme tükürmekten çekinmiyorlar.

<span id="an_30:11">30:11</span> Tanrı ipimi çözüp beni alçalttığı
için  
Dizginsiz davranmaya başladılar bana.

<span id="an_30:12">30:12</span> Sağımdaki ayak takımı üzerime
yürüyor,  
Ayaklarımı kaydırıyor,  
Bana karşı rampalar kuruyorlar.

<span id="an_30:13">30:13</span> Yolumu kesiyor,  
Kimseden yardım görmeden  
Beni yok etmeye çalışıyorlar.

<span id="an_30:14">30:14</span> Koca bir gedikten girer gibi
ilerliyor,  
Yıkıntılar arasından üzerime yuvarlanıyorlar.

<span id="an_30:15">30:15</span> Dehşet çöktü üzerime,  
Onurum rüzgara kapılmış gibi uçtu,  
Mutluluğum bulut gibi geçip gitti.

<span id="an_30:16">30:16</span> ‹‹Şimdi tükeniyorum,  
Acı günler beni ele geçirdi.

<span id="an_30:17">30:17</span> Geceleri kemiklerim sızlıyor,  
Beni kemiren acılar hiç durmuyor.

<span id="an_30:18">30:18</span> Tanrının şiddeti  
Üzerimdeki giysiye dönüştü,  
Gömleğimin yakası gibi beni sıkıyor.

<span id="an_30:19">30:19</span> Beni çamura fırlattı,  
Toza, küle döndüm.

<span id="an_30:20">30:20</span> ‹‹Sana yakarıyorum, ama yanıt
vermiyorsun,  
Ayağa kalktığımda gözünü bana dikiyorsun.

<span id="an_30:21">30:21</span> Bana acımasız davranıyor,  
Bileğinin gücüyle beni eziyorsun.

<span id="an_30:22">30:22</span> Beni kaldırıp rüzgara bindiriyorsun,  
Fırtınanın içinde darma duman ediyorsun.

<span id="an_30:23">30:23</span> Biliyorum, beni ölüme,  
Bütün canlıların toplanacağı yere götüreceksin.

<span id="an_30:24">30:24</span> ‹‹Kuşkusuz düşenin dostu olmaz,  
Felakete uğrayıp yardım istediğinde.

<span id="an_30:25">30:25</span> Sıkıntıya düşenler için ağlamaz
mıydım?  
Yoksullar için üzülmez miydim?

<span id="an_30:26">30:26</span> Ama ben iyilik beklerken kötülük
geldi,  
Işık umarken karanlık geldi.

<span id="an_30:27">30:27</span> İçim kaynıyor, rahatım yok,  
Önümde acı günler var.

<span id="an_30:28">30:28</span> Yaslı yaslı dolaşıyorum, güneş yok,  
Topluluk içinde kalkıp feryat ediyorum.

<span id="an_30:29">30:29</span> Çakallarla kardeş,  
Baykuşlarla arkadaş oldum.

<span id="an_30:30">30:30</span> Derim karardı, soyuluyor,  
Kemiklerim ateşten yanıyor.

<span id="an_30:31">30:31</span> Lirimin sesi yas feryadına,  
Neyimin sesi ağlayanların sesine döndü.

<span id="an_31:1">31:1</span> ‹‹Gözlerimle antlaşma yaptım  
Şehvetle bir kıza bakmamak için.

<span id="an_31:2">31:2</span> Çünkü insanın yukarıdan, Tanrıdan payı
nedir,  
Yücelerden, Her Şeye Gücü Yetenden mirası ne?

<span id="an_31:3">31:3</span> Kötüler için felaket,  
Haksızlık yapanlar için bela değil mi?

<span id="an_31:4">31:4</span> Yürüdüğüm yolları görmüyor mu,  
Attığım her adımı saymıyor mu?

<span id="an_31:5">31:5</span> ‹‹Eğer yalan yolunda yürüdümse,  
Ayağım hileye seğirttiyse,

<span id="an_31:6">31:6</span> -Tanrı beni doğru teraziyle tartsın,  
Kusursuz olduğumu görsün-

<span id="an_31:7">31:7</span> Adımım yoldan saptıysa,  
Yüreğim gözümü izlediyse,  
Ellerim pisliğe bulaştıysa,

<span id="an_31:8">31:8</span> Ektiğimi başkaları yesin,  
Ekinlerim kökünden sökülsün.

<span id="an_31:9">31:9</span> ‹‹Eğer gönlümü bir kadına kaptırdıysam,  
Komşumun kapısında pusuya yattıysam,

<span id="an_31:10">31:10</span> Karım başkasının buğdayını öğütsün,  
Onunla başka erkekler yatsın.

<span id="an_31:11">31:11</span> Çünkü bu utanç verici,  
Yargılanması gereken bir suç olurdu.

<span id="an_31:12">31:12</span> Yıkım diyarına dek yakan bir ateştir
o,  
Bütün ürünümü kökünden kavururdu.

<span id="an_31:13">31:13</span> ‹‹Benimle ters düştüklerinde  
Kölemin ve hizmetçimin hakkını yemişsem,

<span id="an_31:14">31:14</span> Tanrı yargıladığında ne yaparım?  
Hesap sorduğunda ne yanıt veririm?

<span id="an_31:15">31:15</span> Beni ana karnında yaratan onu da
yaratmadı mı?  
Rahimde bize biçim veren O değil mi?

<span id="an_31:16">31:16</span> ‹‹Eğer yoksulların dileğini geri
çevirdimse,  
Dul kadının umudunu kırdımsa,

<span id="an_31:17">31:17</span> Ekmeğimi yalnız yedim,  
Öksüzle paylaşmadımsa,

<span id="an_31:18">31:18</span> Gençliğimden beri öksüzü baba gibi
büyütmedimse,  
Doğduğumdan beri dul kadına yol göstermedimse,

<span id="an_31:19">31:19</span> Giysisi olmadığı için can çekişen
birini  
Ya da örtüsü olmayan bir yoksulu gördüm de,

<span id="an_31:20">31:20</span> Koyunlarımın yünüyle ısıtmadıysam,  
O da içinden beni kutsamadıysa,

<span id="an_31:21">31:21</span> Mahkemede sözümün geçtiğini bilerek  
Öksüze el kaldırdımsa,

<span id="an_31:22">31:22</span> Kolum omuzumdan düşsün,  
Kol kemiğim kırılsın.

<span id="an_31:23">31:23</span> Çünkü Tanrıdan gelecek beladan
korkarım,  
Onun görkeminden ötürü böyle bir şey yapamam.

<span id="an_31:24">31:24</span> ‹‹Eğer umudumu altına bağladımsa,  
Saf altına, ‹Güvencim sensin› dedimse,

<span id="an_31:25">31:25</span> Servetim çok,  
Varlığımı bileğimle kazandım diye sevindimse,

<span id="an_31:26">31:26</span> Işıldayan güneşe,  
Parıldayarak hareket eden aya bakıp da,

<span id="an_31:27">31:27</span> İçimden ayartıldımsa,  
Elim onlara taptığımı gösteren bir öpücük yolladıysa,

<span id="an_31:28">31:28</span> Bu da yargılanacak bir suç olurdu,  
Çünkü yücelerdeki Tanrıyı yadsımış olurdum.

<span id="an_31:29">31:29</span> ‹‹Eğer düşmanımın yıkımına sevindim,  
Başına kötülük geldi diye keyiflendimse,

<span id="an_31:30">31:30</span> -Kimsenin canına lanet ederek  
Ağzımın günah işlemesine izin vermedim-

<span id="an_31:31">31:31</span> Evimdeki insanlar, ‹Eyüpün verdiği
etle  
Karnını doyurmayan var mı?› diye sormadıysa,

<span id="an_31:32">31:32</span> -Hiçbir yabancı geceyi sokakta
geçirmezdi,  
Çünkü kapım her zaman yolculara açıktı-

<span id="an_31:33">31:33</span> Kalabalıktan çok korktuğum,  
Boyların aşağılamasından yıldığım,  
Susup dışarı çıkmadığım için  
Suçumu bağrımda gizleyip  
Adem gibi isyanımı örttümse,

<span id="an_31:35">31:35</span> -‹‹Keşke beni dinleyen biri olsa!  
İşte savunmamı imzalıyorum,  
Her Şeye Gücü Yeten bana yanıt versin!  
Hasmımın yazdığı tomar elimde olsa,

<span id="an_31:36">31:36</span> Kuşkusuz onu omuzumda taşır,  
Taç gibi başıma koyardım.

<span id="an_31:37">31:37</span> Attığım her adımı ona bildirir,  
Kendisine bir önder gibi yaklaşırdım.-

<span id="an_31:38">31:38</span> ‹‹Toprağım bana feryat ediyorsa,  
Sabanın açtığı yarıklar bir ağızdan ağlıyorsa,

<span id="an_31:39">31:39</span> Ürününü para ödemeden yedimse  
Ya da üzerinde oturanların kalbini kırdımsa,

<span id="an_31:40">31:40</span> Orada buğday yerine diken,  
Arpa yerine delice bitsin.›› Eyüp'ün konuşması sona erdi.

<span id="an_32:1">32:1</span> Böylece bu üç kişi Eyüpe yanıt vermekten
vaz geçti, çünkü Eyüp kendi doğruluğundan emindi.

<span id="an_32:2">32:2</span> Ram ailesinden Bûzlu Barakel oğlu Elihu
Eyüpe çok öfkelendi. Çünkü Eyüp kendini Tanrıdan haklı görüyordu.

<span id="an_32:3">32:3</span> Elihu Eyüpün üç arkadaşına da öfkelendi,
çünkü Eyüpü suçlamalarına karşın sağlam bir yanıt bulamamışlardı.

<span id="an_32:4">32:4</span> Elihu Eyüple konuşmak için sırasını
beklemişti, çünkü ötekiler yaşça kendisinden büyüktü.

<span id="an_32:5">32:5</span> Bu üç kişinin başka bir şey
söyleyemeyeceğini görünce öfkesi alevlendi. ‹‹Tanrıyı››.

<span id="an_32:6">32:6</span> Bûzlu Barakel oğlu Elihu şöyle konuştu:
‹‹Ben yaşça küçüğüm, sizse yaşlısınız.  
Bu yüzden çekindim, bildiğimi söylemekten korktum.

<span id="an_32:7">32:7</span> ‹Çok gün görenler konuşsun› dedim,  
‹Çok yıl yaşayanlar bilgeliği öğretsin.›

<span id="an_32:8">32:8</span> Oysa insana ruh,  
Her Şeye Gücü Yetenin soluğu akıl verir.

<span id="an_32:9">32:9</span> Akıl yaşta değil baştadır.  
Adaleti anlamak yaşa bakmaz.

<span id="an_32:10">32:10</span> ‹‹Bu yüzden, ‹Beni dinleyin› diyorum,  
Ben de bildiğimi söyleyeyim.

<span id="an_32:11">32:11</span> Siz konuşurken ben bekledim,  
Siz ne diyeceğinizi araştırırken  
Düşüncelerinizi dinledim.

<span id="an_32:12">32:12</span> Bütün dikkatimi size çevirdim.  
Ama hiçbiriniz Eyüpün haksızlığını kanıtlayamadı,  
Onun söylediklerine karşılık veremedi.

<span id="an_32:13">32:13</span> ‹Biz bilgeliğe eriştik,  
Bırakın Tanrı onu haksız çıkarsın, insan değil› demeyin.

<span id="an_32:14">32:14</span> Ama Eyüpün sözlerinin hedefi ben
değildim,  
Bu yüzden onu sizin sözlerinizle yanıtlamayacağım.

<span id="an_32:15">32:15</span> ‹‹Onlar yıldı, yanıt veremiyorlar
artık,  
Söyleyecek şeyleri kalmadı.

<span id="an_32:16">32:16</span> Onlar konuşmuyor diye ben beklemeli
miyim,  
Duruyor, yanıt vermiyorlar diye?

<span id="an_32:17">32:17</span> Benim de söyleyecek sözüm var,  
Ben de bildiğimi söyleyeceğim.

<span id="an_32:18">32:18</span> Çünkü içim dolu,  
İçimdeki ruh beni zorluyor.

<span id="an_32:19">32:19</span> İçim açılmamış şarap gibi,  
Yeni şarap tulumları gibi patlamak üzere.

<span id="an_32:20">32:20</span> Konuşup rahatlamalıyım,  
Ağzımı açıp yanıtlamalıyım.

<span id="an_32:21">32:21</span> Kimseye ayrıcalık göstermeyecek,  
Kimseye yaltaklanmayacağım.

<span id="an_32:22">32:22</span> Çünkü yaltaklanmayı bilsem,  
Yaratıcım beni hemen yok ederdi.

<span id="an_33:1">33:1</span> ‹‹Ama şimdi lütfen sözümü dinle, Eyüp,  
Söyleyeceğim her şeye kulak ver.

<span id="an_33:2">33:2</span> Ağzımı açtım açacağım,  
Söyleyeceklerim dilimin ucunda.

<span id="an_33:3">33:3</span> Sözlerim temiz bir yürekten çıkıyor,  
Dudaklarım bildiklerini içtenlikle söylüyor.

<span id="an_33:4">33:4</span> Beni Tanrının Ruhu yarattı,  
Her Şeye Gücü Yetenin soluğu yaşam veriyor bana.

<span id="an_33:5">33:5</span> Elinden gelirse beni yanıtla,  
Kendini hazırla, karşımda dur.

<span id="an_33:6">33:6</span> Tanrının önünde ben de tıpkı senin
gibiyim,  
Ben de balçıktan yaratıldım.

<span id="an_33:7">33:7</span> Onun için dehşetim seni yıldırmasın,  
Baskım sana ağır gelmesin.

<span id="an_33:8">33:8</span> ‹‹Sesin hâlâ kulaklarımda,  
Şöyle demiştin:

<span id="an_33:9">33:9</span> ‹Ben kusursuz ve günahsızım,  
Temiz ve suçsuzum.

<span id="an_33:10">33:10</span> Yine de Tanrı bana karşı bahane
arıyor,  
Beni düşman görüyor.

<span id="an_33:11">33:11</span> Ayaklarımı tomruğa vuruyor,  
Yollarımı gözetliyor.›

<span id="an_33:12">33:12</span> ‹‹Ama sana şunu söyleyeyim,  
Bu konuda haksızsın.  
Çünkü Tanrı insandan büyüktür.

<span id="an_33:13">33:13</span> İnsanın hiçbir sözünü yanıtlamıyor
diye  
Niçin Onunla çekişiyorsun?

<span id="an_33:14">33:14</span> Çünkü insan anlamasa da,  
Tanrı şu ya da bu yolla konuşur.

<span id="an_33:15">33:15</span> Rüyada, geceleyin görümde,  
İnsanları ağır uyku basınca,  
Yatakta yatarlarken,

<span id="an_33:16">33:16</span> Kulaklarına konuşur,  
Uyarısıyla onları korkutur;

<span id="an_33:17">33:17</span> Onları yaptıkları kötülükten
döndürmek,  
Gururdan uzak tutmak,

<span id="an_33:18">33:18</span> Canlarını çukurdan,  
Hayatlarını ölümden kurtarmak için.

<span id="an_33:19">33:19</span> İnsan yatağında acılarla,  
Kemiklerinde dinmez sızılarla yola getirilir.

<span id="an_33:20">33:20</span> Öyle ki, içi yemek kaldırmaz,  
En lezzetli yiyecekten tiksinir.

<span id="an_33:21">33:21</span> Eti erir, görünmez olur,  
Gözükmeyen kemikleri ortaya çıkar.

<span id="an_33:22">33:22</span> Canı çukura,  
Hayatı ölüm meleklerine yaklaşır.

<span id="an_33:23">33:23</span> ‹‹Yine de insana doğruyu bildirmek
için  
Yanında bir melek, bin melekten biri  
Arabulucu olarak bulunursa,

<span id="an_33:24">33:24</span> Ona lütfeder de,  
‹Onu ölüm çukuruna inmekten kurtar,  
Ben fidyeyi buldum› derse,

<span id="an_33:25">33:25</span> Eti çocuk eti gibi yenilenir,  
Gençlik günlerine döner.

<span id="an_33:26">33:26</span> Dua ettiğinde Tanrı ondan hoşnut
kalır,  
O da Tanrının yüzünü görüp sevinir.  
Tanrı onun durumunu düzeltir.

<span id="an_33:27">33:27</span> Sonra insanların önünde türkü
çağırır:  
‹Günah işleyip doğru yoldan saptım,  
Ama Tanrı hak ettiğim cezayı vermedi bana,

<span id="an_33:28">33:28</span> Canımı çukura inmekten O kurtardı,  
Işığı görmek için yaşayacağım.›

<span id="an_33:29">33:29</span> ‹‹İşte, insanın canını çukurdan
çıkarmak,  
Onu yaşam ışığıyla aydınlatmak için  
Tanrı bütün bunları iki kez,  
Hatta üç kez yapar.

<span id="an_33:31">33:31</span> ‹‹İyi dinle, Eyüp, kulak ver,  
Sen sus, ben konuşacağım.

<span id="an_33:32">33:32</span> Söyleyeceğin bir şey varsa söyle,  
Çünkü seni haklı çıkarmak isterim.

<span id="an_33:33">33:33</span> Yoksa, beni dinle,  
Sus da sana bilgelik öğreteyim.››

<span id="an_34:1">34:1</span> Elihu konuşmasına şöyle devam etti:

<span id="an_34:2">34:2</span> ‹‹Ey bilgeler, sözlerimi dinleyin,  
Kulak verin bana, ey bilgi sahipleri.

<span id="an_34:3">34:3</span> Çünkü damak nasıl yemeği tadarsa,  
Kulak da sözleri sınar.

<span id="an_34:4">34:4</span> Gelin, doğruyu seçelim,  
İyiyi birlikte öğrenelim.

<span id="an_34:5">34:5</span> ‹‹Çünkü Eyüp, ‹Ben suçsuzum› diyor,  
‹Tanrı hakkımı elimden aldı.

<span id="an_34:6">34:6</span> Haklı olduğum halde yalancı
sayılıyorum,  
Suçsuz olduğum halde okunla yaraladın beni.›

<span id="an_34:7">34:7</span> Eyüp gibisi var mı?  
Alayı su gibi içiyor!

<span id="an_34:8">34:8</span> Kötülük yapanlarla dostluk edip
geziyor,  
Kötülerle aynı yolda yürüyor.

<span id="an_34:9">34:9</span> Çünkü, ‹Tanrıyı hoşnut etmeye çalışmak  
İnsana yarar getirmez› diyor.

<span id="an_34:10">34:10</span> ‹‹Bu yüzden, ey sağduyulu insanlar,
beni dinleyin!  
Tanrı kötülük yapar mı,  
Her Şeye Gücü Yeten haksızlık eder mi? Asla!

<span id="an_34:11">34:11</span> Çünkü O herkese yaptığının karşılığını
öder,  
Hak ettiğini başına getirir.

<span id="an_34:12">34:12</span> Tanrı kesinlikle kötülük etmez,  
Her Şeye Gücü Yeten adaleti saptırmaz.

<span id="an_34:13">34:13</span> Kim yeryüzünü Ona emanet etti?  
Kim Onu bütün dünyanın başına atadı?

<span id="an_34:14">34:14</span> Eğer niyet eder de  
Ruhunu ve soluğunu geri çekerse,

<span id="an_34:15">34:15</span> Bütün insanlık bir anda yok olur,  
İnsan yine toprağa döner.

<span id="an_34:16">34:16</span> ‹‹Aklın varsa dinle,  
Kulak ver sözlerime.

<span id="an_34:17">34:17</span> Adaletten nefret eden hiç hüküm
sürebilir mi?  
Adil ve güçlü olanı suçlayacak mısın?

<span id="an_34:18">34:18</span> Krallara, ‹Değersizsiniz›,  
Soylulara, ‹Kötüsünüz› diyen,

<span id="an_34:19">34:19</span> Önderlere ayrıcalık tanımayan,  
Zengini yoksuldan çok önemsemeyen O değil mi?  
Çünkü hepsi Onun ellerinin işidir.

<span id="an_34:20">34:20</span> Gece yarısı bir anda ölürler,  
Herkes sarsılır, ölüp gider,  
Güçlüler de insan eli değmeden alınıp götürülür.

<span id="an_34:21">34:21</span> ‹‹Tanrının gözleri insanların yolundan
ayrılmaz,  
Attıkları her adımı görür.

<span id="an_34:22">34:22</span> Kötülük yapanların gizlenebileceği  
Ne karanlık bir yer vardır, ne de ölüm gölgesi.

<span id="an_34:23">34:23</span> Yargılanmak için önüne gelsinler
diye,  
Tanrı insanları sorgulamaya pek gerek duymaz.

<span id="an_34:24">34:24</span> Araştırmadan güçlü insanları kırar,  
Onların yerine başkalarını diker.

<span id="an_34:25">34:25</span> Çünkü ne yaptıklarını bilir,  
Gece onları deviriverir, ezilirler.

<span id="an_34:26">34:26</span> Herkesin gözü önünde  
Kötülükleri yüzünden onları cezalandırır;

<span id="an_34:27">34:27</span> Artık Onun ardından gitmedikleri,  
Yollarının hiçbirini dikkate almadıkları için.

<span id="an_34:28">34:28</span> Yoksulun feryadını Ona duyurdular;  
Düşkünlerin feryadını işitti.

<span id="an_34:29">34:29</span> Ama Tanrı sessiz kalırsa kim Onu
suçlayabilir?  
Yüzünü gizlerse kim Onu görebilir?  
Bir ulusa karşı da bir insana karşı da O hep aynıdır,

<span id="an_34:30">34:30</span> Tanrısız insan krallık etmesin,  
Halka tuzak kurmasın diye.

<span id="an_34:31">34:31</span> ‹‹Kimse Tanrıya,  
‹Suçluyum, artık kötülük yapmayacağım› dedi mi,

<span id="an_34:32">34:32</span> ‹Göremediğimi sen bana öğret,  
Haksızlık ettimse, bir daha etmem?›

<span id="an_34:33">34:33</span> Onu reddettiğin halde,  
Senin keyfince mi seni ödüllendirmeli?  
Çünkü karar verecek olan sensin, ben değil,  
Öyleyse anlat bana bildiğini.

<span id="an_34:34">34:34</span> ‹‹Sağduyulu insanlar,  
Beni dinleyen bilgeler diyecekler ki,

<span id="an_34:35">34:35</span> ‹Eyüp bilgisizce konuşuyor,  
Sözlerinin değeri yok.›

<span id="an_34:36">34:36</span> Kötü biri gibi yanıtladığı için  
Keşke Eyüpün sınanması sonsuza dek sürse!

<span id="an_34:37">34:37</span> Çünkü günahına isyan da ekliyor,  
Önümüzde alay edercesine el çırpıyor,  
Tanrı'ya karşı konuştukça konuşuyor.››

<span id="an_35:1">35:1</span> Elihu konuşmasına şöyle devam etti:

<span id="an_35:2">35:2</span> ‹‹ ‹Tanrının önünde haklıyım› diyorsun.  
Doğru buluyor musun bunu?

<span id="an_35:3">35:3</span> Ama hâlâ, ‹Günah işlemezsem  
Yararım ne, kazancım ne?› diye soruyorsun.

<span id="an_35:4">35:4</span> ‹‹Ben yanıtlayayım seni  
Ve arkadaşlarını.

<span id="an_35:5">35:5</span> Göklere bak da gör,  
Üzerinde yükselen bulutlara göz gezdir.

<span id="an_35:6">35:6</span> Günah işlersen, Tanrıya ne zararı olur?  
İsyanların çoksa ne olur Ona?

<span id="an_35:7">35:7</span> Doğruysan, Ona verdiğin nedir,  
Ya da ne alır O senin elinden?

<span id="an_35:8">35:8</span> Kötülüğün ancak senin gibi birine zarar
verir,  
Doğruluğun ise yalnız insanoğlu içindir.

<span id="an_35:9">35:9</span> ‹‹İnsanlar ağır baskı altında feryat
ediyor,  
Güçlülere karşı yardım istiyor.

<span id="an_35:10">35:10</span> Ama kimse, ‹Nerede Yaratıcım Tanrı?›
demiyor;  
O Tanrı ki, gece bize ezgiler verir,

<span id="an_35:11">35:11</span> Yeryüzündeki hayvanlardan çok bize
öğretir  
Ve bizi gökteki kuşlardan daha bilge kılar.

<span id="an_35:12">35:12</span> Kötülerin gururu yüzünden insanlar
feryat ediyor,  
Ama yanıtlayan yok.

<span id="an_35:13">35:13</span> Gerçek şu ki, Tanrı boş feryadı
dinlemez,  
Her Şeye Gücü Yeten bunu önemsemez.

<span id="an_35:14">35:14</span> Onu görmediğini söylediğin zaman bile  
Davan Onun önündedir, bekle;

<span id="an_35:15">35:15</span> Madem bu öfkeyle şimdi
cezalandırmadı,  
İsyana da pek aldırmaz diyorsun.

<span id="an_35:16">35:16</span> Bu yüzden Eyüp ağzını boş yere
açıyor,  
Bilgisizce konuştukça konuşuyor.››

<span id="an_36:1">36:1</span> Elihu konuşmasına şöyle devam etti:

<span id="an_36:2">36:2</span> ‹‹Biraz bekle, sana açıklayayım,  
Çünkü Tanrı için söylenecek daha çok söz var.

<span id="an_36:3">36:3</span> Bilgimi geniş kaynaklardan
toplayacağım,  
Yaratıcıma hak vereceğim.

<span id="an_36:4">36:4</span> Kuşkusuz söylediğim hiçbir şey yalan
değil,  
Karşında bilgide yetkin biri var.

<span id="an_36:5">36:5</span> ‹‹Tanrı güçlüdür, ama kimseyi hor
görmez,  
Güçlü ve amacında kararlı.

<span id="an_36:6">36:6</span> Kötüleri yaşatmaz,  
Ezilenin hakkını verir.

<span id="an_36:7">36:7</span> Gözlerini doğru kişiden ayırmaz,  
Onu krallarla birlikte tahta oturtur,  
Sonsuza dek yükseltir.

<span id="an_36:8">36:8</span> Ama insanlar zincire vurulur,  
Baskı altında tutulurlarsa,

<span id="an_36:9">36:9</span> Onlara yaptıklarını,  
Gurura kapılıp isyan ettiklerini bildirir.

<span id="an_36:10">36:10</span> Öğüdünü dinletir,  
Kötülükten dönmelerini buyurur.

<span id="an_36:11">36:11</span> Eğer dinler ve Ona kulluk ederlerse,  
Kalan günlerini bolluk,  
Yıllarını rahatlık içinde geçirirler.

<span id="an_36:12">36:12</span> Ama dinlemezlerse ölür,  
Ders almadan yok olurlar.

<span id="an_36:13">36:13</span> ‹‹Tanrısızlar öfkelerini içlerinde
gizler,  
Kendilerini bağladığında Tanrıdan yardım istemezler.

<span id="an_36:14">36:14</span> Genç yaşta ölüp giderler,  
Yaşamları putperest tapınaklarında fuhşu iş edinmiş erkekler arasında
sona erer.

<span id="an_36:15">36:15</span> Ama Tanrı acı çekenleri acı çektikleri
için kurtarır,  
Düşkünlere kendini dinletir.

<span id="an_36:16">36:16</span> ‹‹Evet, seni sıkıntıdan çeker
çıkarırdı;  
Darlığın olmadığı geniş bir yere,  
Zengin yiyeceklerle bezenmiş bir sofraya.

<span id="an_36:17">36:17</span> Oysa şimdi kötülerin hak ettiği cezayı
çekiyorsun,  
Yargı ve adalet yakalamış seni.

<span id="an_36:18">36:18</span> Dikkat et, para seni baştan
çıkarmasın,  
Büyük bir rüşvet seni saptırmasın.

<span id="an_36:19">36:19</span> Zenginliğin ya da bütün gücün yeter
mi  
Sıkıntı çekmeni önlemeye?

<span id="an_36:20">36:20</span> Halkların yeryüzünden  
Yok edildiği geceyi özleme.

<span id="an_36:21">36:21</span> Dikkat et, kötülüğe dönme,  
Çünkü sen onu düşkünlüğe yeğledin.

<span id="an_36:22">36:22</span> ‹‹İşte Tanrı gücüyle yükselir,  
Onun gibi öğretmen var mı?

<span id="an_36:23">36:23</span> Kim Ona ne yapması gerektiğini
söyleyebilir?  
Kim Ona, ‹Haksızlık ettin› diyebilir?

<span id="an_36:24">36:24</span> Onun işlerini yüceltmelisin, anımsa
bunu,  
İnsanların ezgilerle övdüğü işlerini.

<span id="an_36:25">36:25</span> Bütün insanlar bunları görmüştür,  
Herkes onları uzaktan izler.

<span id="an_36:26">36:26</span> Evet, Tanrı öyle büyüktür ki, Onu
anlayamayız,  
Varlığının süresi hesaplanamaz.

<span id="an_36:27">36:27</span> ‹‹Su damlalarını yukarı çeker,  
Buharından yağmur damlatır.

<span id="an_36:28">36:28</span> Bulutlar nemini döker,  
İnsanların üzerine bol yağmur yağdırır.

<span id="an_36:29">36:29</span> Bulutları nasıl yaydığını,  
Göksel konutundan nasıl gürlediğini kim anlayabilir?

<span id="an_36:30">36:30</span> Şimşekleri çevresine nasıl yaydığına,  
Denizin dibine dek nasıl ulaştırdığına bakın.

<span id="an_36:31">36:31</span> Tanrı halkları böyle yönetir,  
Bol yiyecek sağlar.

<span id="an_36:32">36:32</span> Şimşeği elleriyle tutar,  
Hedefine vurmasını buyurur.

<span id="an_36:33">36:33</span> O'nun gürleyişi fırtınayı haber
verir,  
Sığırlar bile fırtına kopacağını bildirir.

<span id="an_37:1">37:1</span> ‹‹Yüreğim titrer buna,  
Yerinden oynar.

<span id="an_37:2">37:2</span> Dinleyin, gürleyen sesini dinleyin,  
Ağzından çıkan sesi!

<span id="an_37:3">37:3</span> Şimşeğini göğün altındaki her yere,  
Yeryüzünün dört bucağına salar.

<span id="an_37:4">37:4</span> Ardından bir ses gümbürder,  
Görkemli sesiyle gürler.  
Sesi duyulunca şimşekleri alıkoymaz.

<span id="an_37:5">37:5</span> Tanrının sesi şaşılacak biçimde gürler,  
O, anlayışımızın ötesinde büyük işler yapar.

<span id="an_37:6">37:6</span> Çünkü kara, ‹Yere düş› der,  
Sağanağa, ‹Bütün şiddetinle boşal.›

<span id="an_37:7">37:7</span> Yarattığı bütün insanlar ne yaptığını
bilsin diye,  
Herkese işini bıraktırır.

<span id="an_37:8">37:8</span> Hayvanlar kovuklarına girer,  
İnlerinde otururlar.

<span id="an_37:9">37:9</span> Kasırga yuvasından kopar,  
Soğuk saçılan rüzgarlardan.

<span id="an_37:10">37:10</span> Tanrının soluğu suları dondurur,  
Geniş sular buz tutar.

<span id="an_37:11">37:11</span> Bulutlara nem yükler,  
Şimşeğini her yana yayar.

<span id="an_37:12">37:12</span> Yeryüzünde ne buyurursa yapmak üzere  
Bulutlar Onun istediği yönde döner durur.

<span id="an_37:13">37:13</span> Ya insanları cezalandırmak  
Ya da yeryüzünü sulayıp sevgisini göstermek için  
Yağmur gönderir.

<span id="an_37:14">37:14</span> ‹‹Dinle, Eyüp,  
Dur da düşün Tanrının şaşılası işlerini.

<span id="an_37:15">37:15</span> Tanrının bulutları nasıl
düzenlediğini,  
Şimşeğini nasıl çaktırdığını biliyor musun?

<span id="an_37:16">37:16</span> Bulutların dengesini,  
Bilgisi kusursuz olanın şaşılası işlerini biliyor musun?

<span id="an_37:17">37:17</span> Dünyanın soluğu kesildiğinde  
Güneyin kavurucu rüzgarı altında  
Giysilerin seni terletmez mi?

<span id="an_37:18">37:18</span> Dökme tunç bir ayna kadar sert olan
gökkubbeyi  
Onunla birlikte yayabilir misin?

<span id="an_37:19">37:19</span> ‹‹Ona ne söyleyeceğimizi öğret bize,  
Çünkü karanlık yüzünden sözümüze düzen veremiyoruz.

<span id="an_37:20">37:20</span> Konuşmak istediğim Ona söylenebilir
mi?  
Kimse yutulmak ister mi?

<span id="an_37:21">37:21</span> Rüzgar geçip göğü temizlediğinde  
Gökte parıldayan ışığa kimse bakamaz.

<span id="an_37:22">37:22</span> Altın parıltısı geliyor kuzeyden,  
Tanrı korkunç görkeme bürünmüş.

<span id="an_37:23">37:23</span> Her Şeye Gücü Yetene biz ulaşamayız.  
Gücü yücedir,  
Adaleti ve eşsiz doğruluğuyla kimseyi ezmez.

<span id="an_37:24">37:24</span> Bu yüzden insanlar O'na saygı duyar,  
Çünkü O, bilgeleri dikkate almaz.››

<span id="an_38:1">38:1</span> RAB kasırganın içinden Eyüpü şöyle
yanıtladı:

<span id="an_38:2">38:2</span> ‹‹Bilgisizce sözlerle  
Tasarımı karartan bu adam kim?

<span id="an_38:3">38:3</span> Şimdi erkek gibi kuşağını beline vur
da,  
Ben sorayım, sen anlat.

<span id="an_38:4">38:4</span> ‹‹Ben dünyanın temelini atarken sen
neredeydin?  
Anlıyorsan söyle.

<span id="an_38:5">38:5</span> Kim saptadı onun ölçülerini? Kuşkusuz
biliyorsun!  
Kim çekti ipi üzerine?

<span id="an_38:6">38:6</span> Neyin üstüne yapıldı temelleri?  
Kim koydu köşe taşını,

<span id="an_38:7">38:7</span> Sabah yıldızları birlikte şarkı
söylerken,  
İlahi varlıklar sevinçle çığrışırken?

<span id="an_38:8">38:8</span> ‹‹Denizin ardından kapıları kim kapadı,  
Ana rahminden fışkırdığı zaman;

<span id="an_38:9">38:9</span> Ona bulutları giysi,  
Koyu karanlığı kundak yaptığım,

<span id="an_38:10">38:10</span> Sınırını koyduğum,  
Kapılarıyla sürgülerini yerleştirdiğim,

<span id="an_38:11">38:11</span> ‹Buraya kadar gelip öteye
geçmeyeceksin,  
Gururlu dalgaların şurada duracak› dediğim zaman?

<span id="an_38:12">38:12</span> ‹‹Sen ömründe sabaha buyruk verdin
mi,  
Şafağa yerini gösterdin mi;

<span id="an_38:13">38:13</span> Yeryüzünün uçlarını tutsun,  
Oradaki kötüler silkilip atılsın diye?

<span id="an_38:14">38:14</span> Mühür basılan balçık gibi biçim
değiştirir yeryüzü,  
Giysi kıvrımları gibi göze çarpar.

<span id="an_38:15">38:15</span> Kötülerin ışıkları alınır,  
Kalkan kolları kırılır.

<span id="an_38:16">38:16</span> ‹‹Denizin kaynaklarına vardın mı,  
Gezdin mi enginin diplerinde?

<span id="an_38:17">38:17</span> Ölüm kapıları sana gösterildi mi?  
Gördün mü ölüm gölgesinin kapılarını?

<span id="an_38:18">38:18</span> Dünyanın genişliğini kavradın mı?  
Anlat bana, bütün bunları biliyorsan.

<span id="an_38:19">38:19</span> ‹‹Işığın bulunduğu yerin yolu nerede?  
Ya karanlık, onun yeri neresi?

<span id="an_38:20">38:20</span> Onları yerlerine götürebilir misin?  
Evlerinin yolunu biliyor musun?

<span id="an_38:21">38:21</span> Bilmediğin şey yok zaten,  
Çünkü onlarla aynı zamanda doğmuştun!  
O kadar yaşlısın!

<span id="an_38:22">38:22</span> ‹‹Karın ambarlarına girdin mi,  
Dolunun ambarlarını gördün mü?

<span id="an_38:23">38:23</span> Ben onları sıkıntılı günler için,  
Kavga ve savaş günleri için saklıyorum.

<span id="an_38:24">38:24</span> Nerede ışığın dağıtıldığı,  
Doğu rüzgarının yeryüzüne saçıldığı yere giden yol?

<span id="an_38:25">38:25</span> Kim sellere kanal,  
Yıldırımlara yol açtı;

<span id="an_38:26">38:26</span> Kimsenin yaşamadığı toprakları,  
İnsanın bulunmadığı çölü sulasın diye;

<span id="an_38:27">38:27</span> Kurak ve ıssız yeri doyursun,  
Ot bitirsin diye?

<span id="an_38:28">38:28</span> Yağmurun babası var mı?  
Çiy damlalarını kim yarattı?

<span id="an_38:29">38:29</span> Buz kimin rahminden çıktı?  
Göklerden düşen kırağıyı kim doğurdu,

<span id="an_38:30">38:30</span> Sular taş gibi katılaşıp  
Enginin yüzü donunca?

<span id="an_38:31">38:31</span> ‹‹Ülker yıldızlarını bağlayabilir
misin?  
Oryonun bağlarını çözebilir misin?

<span id="an_38:32">38:32</span> Mevsimlerinde çıkartabilir misin
takımyıldızları?  
Büyük ve Küçük Ayıya yol gösterebilir misin?

<span id="an_38:33">38:33</span> Biliyor musun göklerin yasalarını?  
Tanrının yönetimini yeryüzünde kurabilir misin?

<span id="an_38:34">38:34</span> ‹‹Başına bol yağmur yağsın diye  
Bulutlara sesini duyurabilir misin?

<span id="an_38:35">38:35</span> Varıp da, ‹Buradayız› desinler diye,  
Şimşekleri gönderebilir misin?

<span id="an_38:36">38:36</span> Kim mısırturnasına bilgelik,  
Horoza anlayış verdi? sezdikleri sanılırdı. Bu iki sözcük ‹‹yüreğimiz››
ve ‹‹aklımız›› anlamına da gelebilir.

<span id="an_38:37">38:37</span> Kimin bulutları sayacak bilgisi var?  
Kim göklerin tulumlarını boşaltabilir,

<span id="an_38:38">38:38</span> Toprak sertleşip  
Parçaları birbirine yapışınca?

<span id="an_38:39">38:39</span> ‹‹Dişi aslanlar için sen avlanabilir
misin,  
Genç aslanların karnını doyurabilir misin,

<span id="an_38:40">38:40</span> İnlerine sindikleri,  
Çalılıkta pusuya yattıkları zaman?

<span id="an_38:41">38:41</span> Kuzguna yiyeceğini kim sağlıyor,  
Yavruları Tanrı'ya feryat edip  
Açlıktan kıvrandığı zaman?

<span id="an_39:1">39:1</span> ‹‹Dağ keçilerinin ne zaman doğurduğunu
biliyor musun?  
Geyiklerin yavruladığı zamanı sen mi gözlüyorsun?

<span id="an_39:2">39:2</span> Sen mi sayıyorsun doğuruncaya dek
geçirdikleri ayları?  
Doğurdukları zamanı biliyor musun?

<span id="an_39:3">39:3</span> Çöküp yavrularını doğurur,  
Kurtulurlar sancılarından.

<span id="an_39:4">39:4</span> Güçlenir, kırda büyür yavrular,  
Gider, bir daha dönmezler.

<span id="an_39:5">39:5</span> ‹‹Kim yaban eşeğini başı boş gönderdi,  
Kim bağlarını çözdü?

<span id="an_39:6">39:6</span> Yurt olarak ona bozkırı,  
Barınak olarak tuzlayı verdim.

<span id="an_39:7">39:7</span> Kentteki kargaşaya güler o,  
Sürücünün bağırdığını duymaz.

<span id="an_39:8">39:8</span> Otlamak için tepeleri dolaşır,  
Yeşillik arar.

<span id="an_39:9">39:9</span> ‹‹Yaban öküzü sana kulluk etmek ister
mi?  
Geceyi senin yemliğinin yanında geçirir mi?

<span id="an_39:10">39:10</span> Sabanla yarık açsın diye ona bağ
vurabilir misin?  
Arkanda, ovalarda tırmık çeker mi?

<span id="an_39:11">39:11</span> Çok güçlü diye ona bel bağlayabilir
misin?  
Ağır işini ona bırakabilir misin?

<span id="an_39:12">39:12</span> Ekinini getireceğine,  
Buğdayını harman yerinde toplayacağına güvenir misin?

<span id="an_39:13">39:13</span> ‹‹Devekuşunun kanatları sevinçle
dalgalanır,  
Ama leyleğin kanatları ve tüyleriyle kıyaslanamaz.

<span id="an_39:14">39:14</span> Devekuşu yumurtalarını yere bırakır,  
Onları kumda ısıtır,

<span id="an_39:15">39:15</span> Ayak altında ezilebileceklerini,  
Yabanıl hayvanlarca çiğnenebileceklerini düşünmez.

<span id="an_39:16">39:16</span> Yavrularına sert davranır, kendinin
değilmiş gibi,  
Çektiği zahmetin boşa gideceğine üzülmez.

<span id="an_39:17">39:17</span> Çünkü Tanrı ona bilgelik
bağışlamamış,  
Anlayıştan pay vermemiştir.

<span id="an_39:18">39:18</span> Yine de koşmak için kabarınca  
Ata ve binicisine güler.

<span id="an_39:19">39:19</span> ‹‹Sen mi ata güç verdin,  
Dalgalanan yeleyi boynuna giydirdin?

<span id="an_39:20">39:20</span> Sen misin onu çekirge gibi sıçratan,  
Gururlu kişnemesiyle korku saçtıran?

<span id="an_39:21">39:21</span> Ayakları toprağı şiddetle eşer,  
Gücünden ötürü sevinçle coşar,  
Savaşçının üstüne yürür.

<span id="an_39:22">39:22</span> Korkuya güler, hiçbir şeyden yılmaz,  
Kılıç önünde geri adım atmaz.

<span id="an_39:23">39:23</span> Ok kılıfı, parıldayan mızrak ve pala  
Üzerinde takırdar atın.

<span id="an_39:24">39:24</span> Coşku ve heyecanla uzaklıkları yutar,  
Boru çalınca duramaz yerinde.

<span id="an_39:25">39:25</span> Boru çaldıkça, ‹Hi!› diye kişner,  
Savaş kokusunu, komutanların gürleyen sesini,  
Savaş çığlıklarını uzaklardan duyar.

<span id="an_39:26">39:26</span> ‹‹Atmaca senin bilgeliğinle mi
süzülüyor,  
Kanatlarını güneye doğru açıyor?

<span id="an_39:27">39:27</span> Kartal senin buyruğunla mı
yükseliyor,  
Yuvasını yükseklere kuruyor?

<span id="an_39:28">39:28</span> Uçurum kenarlarında konaklıyor,  
Sivri kayalar onun kalesi.

<span id="an_39:29">39:29</span> Oradan gözetliyor yiyeceğini,  
Gözleri avını uzaktan seçiyor.

<span id="an_39:30">39:30</span> Onun yavruları kanla beslenir,  
Leşler neredeyse, o da oradadır.››

<span id="an_40:1">40:1</span> RAB Eyüpe şöyle dedi:

<span id="an_40:2">40:2</span> ‹‹Her Şeye Gücü Yetenle çatışan Onu yola
getirebilir mi?  
Tanrıyı suçlayan yanıtlasın.››

<span id="an_40:3">40:3</span> O zaman Eyüp RABbi şöyle yanıtladı:

<span id="an_40:4">40:4</span> ‹‹Bak, ben değersiz biriyim,  
Sana nasıl yanıt verebilirim?  
Ağzımı elimle kapıyorum.

<span id="an_40:5">40:5</span> Bir kez konuştum, yanıt almadım,  
İkinci kez konuşamam artık.››

<span id="an_40:6">40:6</span> RAB kasırganın içinden Eyüpü şöyle
yanıtladı:

<span id="an_40:7">40:7</span> ‹‹Şimdi erkek gibi kuşağını beline vur
da,  
Ben sorayım, sen anlat.

<span id="an_40:8">40:8</span> ‹‹Adaletimi boşa mı çıkaracaksın?  
Kendini haklı çıkarmak için beni mi suçlayacaksın?

<span id="an_40:9">40:9</span> Sende Tanrının bileği gibi bilek var
mı?  
Sesin Onunki gibi gürleyebilir mi?

<span id="an_40:10">40:10</span> Öyleyse şan ve şerefe bürün,  
Görkem ve yücelik kuşan.

<span id="an_40:11">40:11</span> Gazabının ateşini saç,  
Gururluya bakıp onu alçalt.

<span id="an_40:12">40:12</span> Gururluya bakıp onu çökert,  
Kötüleri bulundukları yerde ez.

<span id="an_40:13">40:13</span> Hepsini birlikte toprağa göm,  
Mezarda yüzlerini kefenle sar.

<span id="an_40:14">40:14</span> O zaman sağ kolunun seni
kurtarabileceğini  
Ben de kabul ederim.

<span id="an_40:15">40:15</span> ‹‹Seninle birlikte yarattığım Behemota
bak,  
Sığır gibi ot yiyor. bilinmiyor. Su aygırı, fil, timsah ya da soyu
tükenmiş bir hayvan olduğu sanılıyor.

<span id="an_40:16">40:16</span> Bak, ne güç var belinde,  
Karnının kasları ne güçlü!

<span id="an_40:17">40:17</span> Kuyruğunu sedir ağacı gibi sallıyor,  
Sımsıkıdır uyluk lifleri.

<span id="an_40:18">40:18</span> Kemikleri tunç borular,  
Kaburgaları demir çubuklar gibidir.

<span id="an_40:19">40:19</span> Tanrının yapıtları arasında ilk sırayı
alır,  
Yalnız Yaratıcısı ona kılıçla yaklaşır.

<span id="an_40:20">40:20</span> Tepeler ürünlerini ona getirir,  
Bütün yabanıl hayvanlar yanında oynaşır.

<span id="an_40:21">40:21</span> Hünnap çalıları altında,  
Kamışlarla örtülü bir bataklıkta yatar.

<span id="an_40:22">40:22</span> Hünnaplar onu gölgelerinde saklar,  
Vadideki kavaklar kuşatır.

<span id="an_40:23">40:23</span> Irmak coşsa bile o ürkmez,  
Güvenlik içindedir,  
Şeria Irmağı boğazına dayansa bile.

<span id="an_40:24">40:24</span> Gözleri açıkken kim onu tutabilir,  
Kim kancayla burnunu delebilir?

<span id="an_41:1">41:1</span> ‹‹Livyatanı çengelle çekebilir misin,  
Dilini halatla bağlayabilir misin? olarak bilinmiyor. Timsah ya da soyu
tükenmiş bir hayvan olduğu sanılıyor.

<span id="an_41:2">41:2</span> Burnuna sazdan ip takabilir misin,  
Kancayla çenesini delebilir misin?

<span id="an_41:3">41:3</span> Yalvarıp yakarır mı sana,  
Tatlı tatlı konuşur mu?

<span id="an_41:4">41:4</span> Seninle antlaşma yapar mı,  
Onu ömür boyu köle edesin diye?

<span id="an_41:5">41:5</span> Kuşla oynar gibi onunla oynayabilir
misin,  
Hizmetçilerin eğlensin diye ona tasma takabilir misin?

<span id="an_41:6">41:6</span> Balıkçılar onun üzerine pazarlık eder
mi?  
Tüccarlar aralarında onu böler mi?

<span id="an_41:7">41:7</span> Derisini zıpkınlarla,  
Başını mızraklarla doldurabilir misin?

<span id="an_41:8">41:8</span> Elini üzerine koy da, çıkacak çıngarı
gör,  
Bir daha yapmayacaksın bunu.

<span id="an_41:9">41:9</span> Onu yakalamak için umutlanma,  
Görünüşü bile insanın ödünü patlatır.

<span id="an_41:10">41:10</span> Onu uyandıracak kadar yürekli adam
yoktur.  
Öyleyse benim karşımda kim durabilir?

<span id="an_41:11">41:11</span> Kim benden hesap vermemi isteyebilir?  
Göklerin altında ne varsa bana aittir.

<span id="an_41:12">41:12</span> ‹‹Onun kolları, bacakları,  
Zorlu gücü, güzel yapısı hakkında  
Konuşmadan edemeyeceğim.

<span id="an_41:13">41:13</span> Onun giysisinin önünü kim açabilir?  
Kim onun iki katlı zırhını delebilir? (bkz. Septuaginta), Masoretik
metin ‹‹Kim çift gem takmak için ona yaklaşabilir?››

<span id="an_41:14">41:14</span> Ağzının kapılarını açmaya kim
yeltenebilir,  
Dehşet verici dişleri karşısında?

<span id="an_41:15">41:15</span> Sımsıkı kenetlenmiştir  
Sırtındakifö sıra sıra pullar, Masoretik metin ‹‹Gurur duyduğu››.

<span id="an_41:16">41:16</span> Öyle yakındır ki birbirine  
Aralarından hava bile geçmez.

<span id="an_41:17">41:17</span> Birbirlerine geçmişler,  
Yapışmış, ayrılmazlar.

<span id="an_41:18">41:18</span> Aksırması ışık saçar,  
Gözleri şafak gibi parıldar.

<span id="an_41:19">41:19</span> Ağzından alevler fışkırır,  
Kıvılcımlar saçılır.

<span id="an_41:20">41:20</span> Kaynayan kazandan,  
Yanan sazdan çıkan duman gibi  
Burnundan duman tüter.

<span id="an_41:21">41:21</span> Soluğu kömürleri tutuşturur,  
Alev çıkar ağzından.

<span id="an_41:22">41:22</span> Boynu güçlüdür,  
Dehşet önü sıra gider.

<span id="an_41:23">41:23</span> Etinin katmerleri birbirine yapışmış,  
Sertleşmiş üzerinde, kımıldamazlar.

<span id="an_41:24">41:24</span> Göğsü taş gibi serttir,  
Değirmenin alt taşı gibi sert.

<span id="an_41:25">41:25</span> Ayağa kalktı mı güçlüler dehşete
düşer,  
Çıkardığı gürültüden ödleri patlar.

<span id="an_41:26">41:26</span> Üzerine gidildi mi ne kılıç işler,  
Ne mızrak, ne cirit, ne de kargı.

<span id="an_41:27">41:27</span> Demir saman gibi gelir ona,  
Tunç çürük odun gibi.

<span id="an_41:28">41:28</span> Oklar onu kaçırmaz,  
Anız gibi gelir ona sapan taşları.

<span id="an_41:29">41:29</span> Anız sayılır onun için topuzlar,  
Vınlayan palaya güler.

<span id="an_41:30">41:30</span> Keskin çömlek parçaları gibidir
karnının altı,  
Döven gibi uzanır çamura.

<span id="an_41:31">41:31</span> Derin suları kaynayan kazan gibi
fokurdatır,  
Denizi merhem çömleği gibi karıştırır.

<span id="an_41:32">41:32</span> Ardında parlak bir iz bırakır,  
İnsan enginin saçları ağarmış sanır.

<span id="an_41:33">41:33</span> Yeryüzünde bir eşi daha yoktur,  
Korkusuz bir yaratıktır.

<span id="an_41:34">41:34</span> Kendini büyük gören her varlığı
aşağılar,  
Gururlu her varlığın kralı odur.››

<span id="an_42:1">42:1</span> O zaman Eyüp RABbi şöyle yanıtladı:

<span id="an_42:2">42:2</span> ‹‹Senin her şeyi yapabileceğini
biliyorum,  
Hiçbir amacına engel olunmaz.

<span id="an_42:3">42:3</span> ‹Tasarımı bilgisizce karartan bu adam
kim?› diye sordun.  
Kuşkusuz anlamadığım şeyleri konuştum,  
Beni aşan, bilmediğim şaşılası işleri.

<span id="an_42:4">42:4</span> ‹‹ ‹Dinle de konuşayım› dedin,  
‹Ben sorayım, sen anlat.›

<span id="an_42:5">42:5</span> Kulaktan duymaydı bildiklerim senin
hakkında,  
Şimdiyse gözlerimle gördüm seni.

<span id="an_42:6">42:6</span> Bu yüzden kendimi hor görüyor,  
Toz ve kül içinde tövbe ediyorum.››

<span id="an_42:7">42:7</span> RAB Eyüple konuştuktan sonra, Temanlı
Elifaza: ‹‹Sana ve iki dostuna karşı öfkem alevlendi›› dedi, ‹‹Çünkü
kulum Eyüp gibi hakkımda doğruyu konuşmadınız.

<span id="an_42:8">42:8</span> Şimdi yedi boğa, yedi koç alıp kulum
Eyüpün yanına gidin, kendiniz için yakmalık sunu sunun. Kulum Eyüp sizin
için dua etsin. Çünkü onun duasını kabul eder, aptallığınızın
karşılığını vermem. Kulum Eyüp gibi hakkımda doğruyu konuşmadınız.››

<span id="an_42:9">42:9</span> Temanlı Elifaz, Şuahlı Bildat, Naamalı
Sofar gidip RABbin söylediğini yaptılar. RAB de Eyüpün duasını kabul
etti.

<span id="an_42:10">42:10</span> Eyüp dostları için dua ettikten sonra,
RAB onu eski gönencine kavuşturup ona önceki varlığının iki katını
verdi.

<span id="an_42:11">42:11</span> Bütün erkek ve kız kardeşleri, eski
tanıdıklarının hepsi Eyüpün yanına gelip evinde onunla birlikte yemek
yediler. Acısını paylaşıp RABbin başına getirmiş olduğu felaketlerden
ötürü onu avuttular. Her biri ona bir parça gümüş, bir de altın halka
verdi.

<span id="an_42:12">42:12</span> RAB Eyüpün sonunu başından bereketli
kıldı. On dört bin koyuna, altı bin deveye, bin çift öküze, bin eşeğe
sahip oldu.

<span id="an_42:13">42:13</span> Yedi oğlu, üç kızı oldu.

<span id="an_42:14">42:14</span> İlk kızının adını Yemima, ikincisinin
Kesia, üçüncüsünün Keren-Happuk koydu.

<span id="an_42:15">42:15</span> Ülkenin hiçbir yerinde Eyüpün kızları
kadar güzel kızlar yoktu. Babaları, kardeşlerinin yanısıra onlara da
miras verdi. ağırlığı ve değeri bilinmeyen bir para birimiydi.

<span id="an_42:16">42:16</span> Bundan sonra Eyüp yüz kırk yıl daha
yaşadı, oğullarını, dört göbek torunlarını gördü.

<span id="an_42:17">42:17</span> Kocayıp yaşama doyarak öldü.

------------------------------------------------------------------------

[Next: Psalms](psa.md)
