[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](mal)  [Next](mar.md) 

------------------------------------------------------------------------

### Turkish Bible: Matthew

<span id="an_1:1">1:1</span> İbrahim oğlu, Davut oğlu İsa Mesihin soy
kaydı şöyledir: İbrahim İshakın babasıydı, İshak Yakupun babasıydı,
Yakup Yahuda ve kardeşlerinin babasıydı,

<span id="an_1:3">1:3</span> Yahuda, Tamardan doğan Peresle Zerahın
babasıydı, Peres Hesronun babasıydı, Hesron Ramın babasıydı,

<span id="an_1:4">1:4</span> Ram Amminadavın babasıydı, Amminadav
Nahşonun babasıydı, Nahşon Salmonun babasıydı,

<span id="an_1:5">1:5</span> Salmon, Rahavdan doğan Boazın babasıydı,
Boaz, Ruttan doğan Ovetin babasıydı, Ovet İşayın babasıydı,

<span id="an_1:6">1:6</span> İşay Kral Davutun babasıydı, Davut,
Uriyanın karısından doğan Süleymanın babasıydı,

<span id="an_1:7">1:7</span> Süleyman Rehavamın babasıydı, Rehavam
Aviyanın babasıydı, Aviya Asanın babasıydı,

<span id="an_1:8">1:8</span> Asa Yehoşafatın babasıydı, Yehoşafat
Yoramın babasıydı, Yoram Uzziyanın babasıydı,

<span id="an_1:9">1:9</span> Uzziya Yotamın babasıydı, Yotam Ahazın
babasıydı, Ahaz Hizkiyanın babasıydı,

<span id="an_1:10">1:10</span> Hizkiya Manaşşenin babasıydı, Manaşşe
Amonun babasıydı, Amon Yoşiyanın babasıydı,

<span id="an_1:11">1:11</span> Yoşiya, Babil sürgünü sırasında doğan
Yehoyakinle kardeşlerinin babasıydı,

<span id="an_1:12">1:12</span> Yehoyakin, Babil sürgününden sonra doğan
Şealtielin babasıydı, Şealtiel Zerubbabilin babasıydı,

<span id="an_1:13">1:13</span> Zerubbabil Avihutun babasıydı, Avihut
Elyakimin babasıydı, Elyakim Azorun babasıydı,

<span id="an_1:14">1:14</span> Azor Sadokun babasıydı, Sadok Ahimin
babasıydı, Ahim Elihutun babasıydı,

<span id="an_1:15">1:15</span> Elihut Elazarın babasıydı, Elazar
Mattanın babasıydı, Mattan Yakupun babasıydı,

<span id="an_1:16">1:16</span> Yakup Meryemin kocası Yusufun babasıydı.
Meryemden Mesih diye tanınan İsa doğdu.

<span id="an_1:17">1:17</span> Buna göre, İbrahimden Davuta kadar toplam
on dört kuşak, Davuttan Babil sürgününe kadar on dört kuşak, Babil
sürgününden Mesihe kadar on dört kuşak vardır.

<span id="an_1:18">1:18</span> İsa Mesihin doğumu şöyle oldu: Annesi
Meryem, Yusufla nişanlıydı. Ama birlikte olmalarından önce Meryemin
Kutsal Ruhtan gebe olduğu anlaşıldı.

<span id="an_1:19">1:19</span> Nişanlısı Yusuf, doğru bir adam olduğu ve
onu herkesin önünde utandırmak istemediği için ondan sessizce ayrılmak
niyetindeydi.

<span id="an_1:20">1:20</span> Ama böyle düşünmesi üzerine Rabbin bir
meleği rüyada ona görünerek şöyle dedi: ‹‹Davut oğlu Yusuf, Meryemi
kendine eş olarak almaktan korkma. Çünkü onun rahminde oluşan, Kutsal
Ruhtandır.

<span id="an_1:21">1:21</span> Meryem bir oğul doğuracak. Adını İsa
koyacaksın. Çünkü halkını günahlarından O kurtaracak.››

<span id="an_1:22">1:22</span> Bütün bunlar, Rabbin peygamber
aracılığıyla bildirdiği şu söz yerine gelsin diye oldu:

<span id="an_1:23">1:23</span> ‹‹İşte, kız gebe kalıp bir oğul
doğuracak; adını İmmanuel koyacaklar.›› İmmanuel, Tanrı bizimle
demektir.

<span id="an_1:24">1:24</span> Yusuf uyanınca Rabbin meleğinin buyruğuna
uydu ve Meryemi eş olarak yanına aldı.

<span id="an_1:25">1:25</span> Ama oğlunu doğuruncaya dek Yusuf ona
dokunmadı. Doğan çocuğun adını İsa koydu.

<span id="an_2:1">2:1</span> İsanın Kral Hirodes devrinde Yahudiyenin
Beytlehem Kentinde doğmasından sonra bazı yıldızbilimciler doğudan
Yeruşalime gelip şöyle dediler: ‹‹Yahudilerin Kralı olarak doğan çocuk
nerede? Doğuda Onun yıldızını gördük ve Ona tapınmaya geldik.››

<span id="an_2:3">2:3</span> Kral Hirodes bunu duyunca kendisi de bütün
Yeruşalim halkı da tedirgin oldu.

<span id="an_2:4">2:4</span> Bütün başkâhinleri ve halkın din
bilginlerini toplayarak onlara Mesihin nerede doğacağını sordu.

<span id="an_2:5">2:5</span> ‹‹Yahudiyenin Beytlehem Kentinde›› dediler.
‹‹Çünkü peygamber aracılığıyla şöyle yazılmıştır:

<span id="an_2:6">2:6</span> ‹Ey sen, Yahudadaki Beytlehem, Yahuda
önderleri arasında hiç de en önemsizi değilsin! Çünkü halkım İsraili
güdecek önder Senden çıkacak.› ››

<span id="an_2:7">2:7</span> Bunun üzerine Hirodes yıldızbilimcileri
gizlice çağırıp onlardan yıldızın göründüğü anı tam olarak öğrendi.

<span id="an_2:8">2:8</span> ‹‹Gidin, çocuğu dikkatle arayın, bulunca
bana haber verin, ben de gelip Ona tapınayım›› diyerek onları Beytleheme
gönderdi.

<span id="an_2:9">2:9</span> Yıldızbilimciler, kralı dinledikten sonra
yola çıktılar. Doğuda görmüş oldukları yıldız onlara yol gösteriyordu,
çocuğun bulunduğu yerin üzerine varınca durdu.

<span id="an_2:10">2:10</span> Yıldızı gördüklerinde olağanüstü bir
sevinç duydular.

<span id="an_2:11">2:11</span> Eve girip çocuğu annesi Meryemle birlikte
görünce yere kapanarak Ona tapındılar. Hazinelerini açıp Ona armağan
olarak altın, günnük ve mür sundular.

<span id="an_2:12">2:12</span> Sonra gördükleri bir düşte Hirodesin
yanına dönmemeleri için uyarılınca ülkelerine başka yoldan döndüler.

<span id="an_2:13">2:13</span> Yıldızbilimciler gittikten sonra Rabbin
bir meleği Yusufa rüyada görünerek, ‹‹Kalk!›› dedi, ‹‹Çocukla annesini
al, Mısıra kaç. Ben sana haber verinceye dek orada kal. Çünkü Hirodes
öldürmek için çocuğu aratacak.››

<span id="an_2:14">2:14</span> Böylece Yusuf kalktı, aynı gece çocukla
annesini alıp Mısıra doğru yola çıktı.

<span id="an_2:15">2:15</span> Hirodesin ölümüne dek orada kaldı. Bu,
Rabbin peygamber aracılığıyla bildirdiği şu söz yerine gelsin diye oldu:
‹‹Oğlumu Mısırdan çağırdım.››

<span id="an_2:16">2:16</span> Hirodes, yıldızbilimciler tarafından
aldatıldığını anlayınca çok öfkelendi. Onlardan öğrendiği vakti göz
önüne alarak Beytlehem ve bütün yöresinde bulunan iki ve iki yaşından
küçük erkek çocukların hepsini öldürttü.

<span id="an_2:17">2:17</span> Böylelikle Peygamber Yeremya aracılığıyla
bildirilen şu söz yerine gelmiş oldu:

<span id="an_2:18">2:18</span> ‹‹Ramada bir ses duyuldu, Ağlayış ve acı
feryat sesleri! Çocukları için ağlayan Rahel Avutulmak istemiyor. Çünkü
onlar yok artık!››

<span id="an_2:19">2:19</span> Hirodes öldükten sonra, Rabbin bir meleği
Mısırda Yusufa rüyada görünerek, ‹‹Kalk!›› dedi, ‹‹Çocukla annesini al,
İsraile dön. Çünkü çocuğun canına kıymak isteyenler öldü.››

<span id="an_2:21">2:21</span> Bunun üzerine Yusuf kalktı, çocukla
annesini alıp İsraile döndü.

<span id="an_2:22">2:22</span> Ama Yahudiyede Hirodesin yerine oğlu
Arhelasın kral olduğunu duyunca oraya gitmekten korktu. Rüyada
uyarılınca Celile bölgesine gitti.

<span id="an_2:23">2:23</span> Oraya varınca Nasıra denen kente
yerleşti. Bu, peygamberler aracılığıyla bildirilen, ‹‹O'na Nasıralı
denecektir›› sözü yerine gelsin diye oldu.

<span id="an_3:1">3:1</span> O günlerde Vaftizci Yahya Yahudiye Çölünde
ortaya çıktı. Şu çağrıyı yapıyordu: ‹‹Tövbe edin! Göklerin Egemenliği
yaklaşmıştır.››

<span id="an_3:3">3:3</span> Nitekim Peygamber Yeşaya aracılığıyla sözü
edilen kişi Yahyadır. Yeşaya şöyle demişti: ‹‹Çölde haykıran, ‹Rabbin
yolunu hazırlayın, Geçeceği patikaları düzleyin› diye sesleniyor.››

<span id="an_3:4">3:4</span> Yahyanın deve tüyünden giysisi, belinde
deri kuşağı vardı. Yediği, çekirge ve yaban balıydı.

<span id="an_3:5">3:5</span> Yeruşalim, bütün Yahudiye ve Şeria
yöresinin halkı ona geliyor, günahlarını itiraf ediyor, onun tarafından
Şeria Irmağında vaftiz ediliyordu.

<span id="an_3:7">3:7</span> Ne var ki, birçok Ferisiyle Sadukinin
vaftiz olmak için kendisine geldiğini gören Yahya onlara şöyle seslendi:
‹‹Ey engerekler soyu! Gelecek gazaptan kaçmak için sizi kim uyardı?

<span id="an_3:8">3:8</span> Bundan böyle tövbeye yaraşır meyveler
verin.

<span id="an_3:9">3:9</span> Kendi kendinize, ‹Biz İbrahimin soyundanız›
diye düşünmeyin. Ben size şunu söyleyeyim: Tanrı, İbrahime şu taşlardan
da çocuk yaratabilir.

<span id="an_3:10">3:10</span> Balta ağaçların köküne dayanmış bile. İyi
meyve vermeyen her ağaç kesilip ateşe atılır.

<span id="an_3:11">3:11</span> Gerçi ben sizi tövbe için suyla vaftiz
ediyorum, ama benden sonra gelen benden daha güçlüdür. Ben Onun
çarıklarını çıkarmaya bile layık değilim. O sizi Kutsal Ruhla ve ateşle
vaftiz edecek.

<span id="an_3:12">3:12</span> Yabası elindedir. Harman yerini
temizleyecek, buğdayını toplayıp ambara yığacak, samanı ise sönmeyen
ateşte yakacak.››

<span id="an_3:13">3:13</span> Bu sırada İsa, Yahya tarafından vaftiz
edilmek üzere Celileden Şeria Irmağına, Yahyanın yanına geldi.

<span id="an_3:14">3:14</span> Ne var ki Yahya, ‹‹Benim senin tarafından
vaftiz edilmem gerekirken sen mi bana geliyorsun?›› diyerek Ona engel
olmak istedi.

<span id="an_3:15">3:15</span> İsa ona şu karşılığı verdi: ‹‹Şimdilik
buna razı ol! Çünkü doğru olan her şeyi bu şekilde yerine getirmemiz
gerekir.›› O zaman Yahya Onun dediğine razı oldu.

<span id="an_3:16">3:16</span> İsa vaftiz olur olmaz sudan çıktı. O anda
gökler açıldı ve İsa, Tanrının Ruhunun güvercin gibi inip üzerine
konduğunu gördü.

<span id="an_3:17">3:17</span> Göklerden gelen bir ses, ‹‹Sevgili Oğlum
budur, O'ndan hoşnudum›› dedi.

<span id="an_4:1">4:1</span> Bundan sonra İsa, İblis tarafından denenmek
üzere Ruh aracılığıyla çöle götürüldü.

<span id="an_4:2">4:2</span> İsa kırk gün kırk gece oruç tuttuktan sonra
acıktı.

<span id="an_4:3">4:3</span> O zaman Ayartıcı yaklaşıp, ‹‹Tanrının
Oğluysan, söyle şu taşlar ekmek olsun›› dedi.

<span id="an_4:4">4:4</span> İsa ona şu karşılığı verdi: ‹‹ ‹İnsan
yalnız ekmekle yaşamaz, Tanrının ağzından çıkan her sözle yaşar› diye
yazılmıştır.››

<span id="an_4:5">4:5</span> Sonra İblis Onu kutsal kente götürdü.
Tapınağın tepesine çıkarıp, ‹‹Tanrının Oğluysan, kendini aşağı at››
dedi, ‹‹Çünkü şöyle yazılmıştır: ‹Tanrı, senin için meleklerine buyruk
verecek.› ‹Ayağın bir taşa çarpmasın diye Seni elleri üzerinde
taşıyacaklar.› ››

<span id="an_4:7">4:7</span> İsa İblise şu karşılığı verdi: ‹‹ ‹Tanrın
Rabbi denemeyeceksin› diye de yazılmıştır.››

<span id="an_4:8">4:8</span> İblis bu kez İsayı çok yüksek bir dağa
çıkardı. Ona bütün görkemiyle dünya ülkelerini göstererek,

<span id="an_4:9">4:9</span> ‹‹Yere kapanıp bana taparsan, bütün bunları
sana vereceğim›› dedi.

<span id="an_4:10">4:10</span> İsa ona şöyle karşılık verdi: ‹‹Çekil
git, Şeytan! ‹Tanrın Rabbe tapacak, yalnız Ona kulluk edeceksin› diye
yazılmıştır.››

<span id="an_4:11">4:11</span> Bunun üzerine İblis İsayı bırakıp gitti.
Melekler gelip İsaya hizmet ettiler.

<span id="an_4:12">4:12</span> İsa, Yahyanın tutuklandığını duyunca
Celileye döndü.

<span id="an_4:13">4:13</span> Nasıradan ayrılarak Zevulun ve Naftali
yöresinde, Celile Gölü kıyısında bulunan Kefarnahuma yerleşti.

<span id="an_4:14">4:14</span> Bu, Peygamber Yeşaya aracılığıyla
bildirilen şu söz yerine gelsin diye oldu: ‹‹Zevulun ve Naftali
bölgeleri, Şeria Irmağının ötesinde, Deniz Yolunda, Ulusların yaşadığı
Celile!

<span id="an_4:16">4:16</span> Karanlıkta yaşayan halk, Büyük bir ışık
gördü. Ölümün gölgelediği diyarda Yaşayanlara ışık doğdu.››

<span id="an_4:17">4:17</span> O günden sonra İsa şu çağrıda bulunmaya
başladı: ‹‹Tövbe edin! Çünkü Göklerin Egemenliği yaklaştı.››

<span id="an_4:18">4:18</span> İsa, Celile Gölünün kıyısında yürürken
Petrus diye de anılan Simunla kardeşi Andreası gördü. Balıkçı olan bu
iki kardeş göle ağ atıyorlardı.

<span id="an_4:19">4:19</span> Onlara, ‹‹Ardımdan gelin›› dedi,
‹‹Sizleri insan tutan balıkçılar yapacağım.››

<span id="an_4:20">4:20</span> Onlar da hemen ağlarını bırakıp Onun
ardından gittiler.

<span id="an_4:21">4:21</span> İsa daha ileri gidince başka iki kardeşi,
Zebedinin oğulları Yakupla Yuhannayı gördü. Babaları Zebediyle birlikte
teknede ağlarını onarıyorlardı. Onları da çağırdı.

<span id="an_4:22">4:22</span> Hemen tekneyi ve babalarını bırakıp
İsanın ardından gittiler.

<span id="an_4:23">4:23</span> İsa, Celile bölgesinin her tarafını
dolaştı. Buralardaki havralarda öğretiyor, göksel egemenliğin Müjdesini
duyuruyor, halk arasında rastlanan her hastalığı, her illeti
iyileştiriyordu.

<span id="an_4:24">4:24</span> Ünü bütün Suriyeye yayılmıştı. Türlü
hastalıklara yakalanmış bütün hastaları, acı çekenleri, cinlileri,
saralıları, felçlileri Ona getirdiler; hepsini iyileştirdi.

<span id="an_4:25">4:25</span> Celile, Dekapolis, Yeruşalim, Yahudiye ve
Şeria Irmağı'nın karşı yakasından gelen büyük kalabalıklar O'nun
ardından gidiyordu.

<span id="an_5:1">5:1</span> İsa kalabalıkları görünce dağa çıktı.
Oturunca öğrencileri yanına geldi.

<span id="an_5:2">5:2</span> İsa konuşmaya başlayıp onlara şunları
öğretti:

<span id="an_5:3">5:3</span> ‹‹Ne mutlu ruhta yoksul olanlara! Çünkü
Göklerin Egemenliği onlarındır.

<span id="an_5:4">5:4</span> Ne mutlu yaslı olanlara! Çünkü onlar
teselli edilecekler.

<span id="an_5:5">5:5</span> Ne mutlu yumuşak huylu olanlara! Çünkü
onlar yeryüzünü miras alacaklar.

<span id="an_5:6">5:6</span> Ne mutlu doğruluğa acıkıp susayanlara!
Çünkü onlar doyurulacaklar.

<span id="an_5:7">5:7</span> Ne mutlu merhametli olanlara! Çünkü onlar
merhamet bulacaklar.

<span id="an_5:8">5:8</span> Ne mutlu yüreği temiz olanlara! Çünkü onlar
Tanrıyı görecekler.

<span id="an_5:9">5:9</span> Ne mutlu barışı sağlayanlara! Çünkü onlara
Tanrı oğulları denecek.

<span id="an_5:10">5:10</span> Ne mutlu doğruluk uğruna zulüm görenlere!
Çünkü Göklerin Egemenliği onlarındır.

<span id="an_5:11">5:11</span> ‹‹Benim yüzümden insanlar size sövüp
zulmettikleri, yalan yere size karşı her türlü kötü sözü söyledikleri
zaman ne mutlu size!

<span id="an_5:12">5:12</span> Sevinin, sevinçle coşun! Çünkü göklerdeki
ödülünüz büyüktür. Sizden önce yaşayan peygamberlere de böyle
zulmettiler.››

<span id="an_5:13">5:13</span> ‹‹Yeryüzünün tuzu sizsiniz. Ama tuz
tadını yitirirse, bir daha ona nasıl tuz tadı verilebilir? Artık dışarı
atılıp ayak altında çiğnenmekten başka işe yaramaz.

<span id="an_5:14">5:14</span> ‹‹Dünyanın ışığı sizsiniz. Tepeye kurulan
kent gizlenemez.

<span id="an_5:15">5:15</span> Kimse kandil yakıp tahıl ölçeğinin altına
koymaz. Tersine, kandilliğe koyar; evdekilerin hepsine ışık sağlar.

<span id="an_5:16">5:16</span> Sizin ışığınız insanların önünde öyle
parlasın ki, iyi işlerinizi görerek göklerdeki Babanızı yüceltsinler!››

<span id="an_5:17">5:17</span> ‹‹Kutsal Yasayı ya da peygamberlerin
sözlerini geçersiz kılmak için geldiğimi sanmayın. Ben geçersiz kılmaya
değil, tamamlamaya geldim.

<span id="an_5:18">5:18</span> Size doğrusunu söyleyeyim, yer ve gök
ortadan kalkmadan, her şey gerçekleşmeden, Kutsal Yasadan ufacık bir
harf ya da bir nokta bile yok olmayacak.

<span id="an_5:19">5:19</span> Bu nedenle, bu buyrukların en küçüğünden
birini kim çiğner ve başkalarına öyle öğretirse, Göklerin Egemenliğinde
en küçük sayılacak. Ama bu buyrukları kim yerine getirir ve başkalarına
öğretirse, Göklerin Egemenliğinde büyük sayılacak.

<span id="an_5:20">5:20</span> Size şunu söyleyeyim: Doğruluğunuz din
bilginleriyle Ferisilerinkini aşmadıkça, Göklerin Egemenliğine asla
giremezsiniz!››

<span id="an_5:21">5:21</span> ‹‹Atalarımıza, ‹Adam öldürmeyeceksin.
Öldüren yargılanacak› dendiğini duydunuz.

<span id="an_5:22">5:22</span> Ama ben size diyorum ki, kardeşine
öfkelenen herkes yargılanacaktır. Kim kardeşine aşağılayıcı bir söz
söylerse, Yüksek Kurulda yargılanacaktır. Kim kardeşine ahmak derse,
cehennem ateşini hak edecektir.

<span id="an_5:23">5:23</span> Bu yüzden, sunakta adak sunarken
kardeşinin sana karşı bir şikâyeti olduğunu anımsarsan, adağını orada,
sunağın önünde bırak, git önce kardeşinle barış; sonra gelip adağını
sun.

<span id="an_5:25">5:25</span> Senden davacı olanla daha yoldayken
çabucak anlaş. Yoksa o seni yargıca, yargıç da gardiyana teslim
edebilir; sonunda da hapse atılabilirsin.

<span id="an_5:26">5:26</span> Sana doğrusunu söyleyeyim, borcunun son
kuruşunu ödemeden oradan asla çıkamazsın.››

<span id="an_5:27">5:27</span> ‹‹ ‹Zina etmeyeceksin› dendiğini
duydunuz.

<span id="an_5:28">5:28</span> Ama ben size diyorum ki, bir kadına
şehvetle bakan her adam, yüreğinde o kadınla zina etmiş olur.

<span id="an_5:29">5:29</span> Eğer sağ gözün günah işlemene neden
olursa, onu çıkar at. Çünkü vücudunun bir üyesinin yok olması, bütün
vücudunun cehenneme atılmasından iyidir.

<span id="an_5:30">5:30</span> Eğer sağ elin günah işlemene neden
olursa, onu kes at. Çünkü vücudunun bir üyesinin yok olması, bütün
vücudunun cehenneme gitmesinden iyidir.

<span id="an_5:31">5:31</span> ‹‹ ‹Kim karısını boşarsa ona boşanma
belgesi versin› denmiştir.

<span id="an_5:32">5:32</span> Ama ben size diyorum ki, karısını fuhuş
dışında bir nedenle boşayan onu zinaya itmiş olur. Boşanmış bir kadınla
evlenen de zina etmiş olur.››

<span id="an_5:33">5:33</span> ‹‹Yine atalarımıza, ‹Yalan yere ant
içmeyeceksin, ama Rabbin önünde içtiğin antları yerine getireceksin›
dendiğini duydunuz.

<span id="an_5:34">5:34</span> Oysa ben size diyorum ki, hiç ant
içmeyin: Ne gök üzerine, çünkü orası Tanrının tahtıdır; ne yer üzerine,
çünkü orası Onun ayak taburesidir; ne de Yeruşalim üzerine, çünkü orası
Büyük Kralın kentidir.

<span id="an_5:36">5:36</span> Başınızın üzerine de ant içmeyin. Çünkü
saçınızın tek telini ak ya da kara edemezsiniz.

<span id="an_5:37">5:37</span> ‹Evet›iniz evet, ‹hayır›ınız hayır olsun.
Bundan fazlası Şeytandandır.››

<span id="an_5:38">5:38</span> ‹‹ ‹Göze göz, dişe diş› dendiğini
duydunuz.

<span id="an_5:39">5:39</span> Ama ben size diyorum ki, kötüye karşı
direnmeyin. Sağ yanağınıza bir tokat atana öbür yanağınızı da çevirin.

<span id="an_5:40">5:40</span> Size karşı davacı olup mintanınızı almak
isteyene abanızı da verin.

<span id="an_5:41">5:41</span> Sizi bin adım yol yürümeye zorlayanla iki
bin adım yürüyün.

<span id="an_5:42">5:42</span> Sizden bir şey dileyene verin, sizden
ödünç isteyeni geri çevirmeyin.››

<span id="an_5:43">5:43</span> ‹‹ ‹Komşunu seveceksin, düşmanından
nefret edeceksin› dendiğini duydunuz.

<span id="an_5:44">5:44</span> Ama ben size diyorum ki, düşmanlarınızı
sevin, size zulmedenler için dua edin.

<span id="an_5:45">5:45</span> Öyle ki, göklerdeki Babanızın oğulları
olasınız. Çünkü O, güneşini hem kötülerin hem iyilerin üzerine doğdurur;
yağmurunu hem doğruların hem eğrilerin üzerine yağdırır.

<span id="an_5:46">5:46</span> Eğer yalnız sizi sevenleri severseniz, ne
ödülünüz olur? Vergi görevlileri de öyle yapmıyor mu?

<span id="an_5:47">5:47</span> Yalnız kardeşlerinize selam verirseniz,
fazladan ne yapmış olursunuz? Putperestler de öyle yapmıyor mu?

<span id="an_5:48">5:48</span> Bu nedenle, göksel Babanız yetkin olduğu
gibi, siz de yetkin olun.››

<span id="an_6:1">6:1</span> ‹‹Doğruluğunuzu insanların gözü önünde
gösteriş amacıyla sergilemekten kaçının. Yoksa göklerdeki Babanızdan
ödül alamazsınız.

<span id="an_6:2">6:2</span> ‹‹Bu nedenle, birisine sadaka verirken bunu
borazan çaldırarak ilan etmeyin. İkiyüzlüler, insanların övgüsünü
kazanmak için havralarda ve sokaklarda böyle yaparlar. Size doğrusunu
söyleyeyim, onlar ödüllerini almışlardır.

<span id="an_6:3">6:3</span> Siz sadaka verirken, sol eliniz sağ
elinizin ne yaptığını bilmesin.

<span id="an_6:4">6:4</span> Öyle ki, verdiğiniz sadaka gizli kalsın.
Gizlice yapılanı gören Babanız sizi ödüllendirecektir.››

<span id="an_6:5">6:5</span> ‹‹Dua ettiğiniz zaman ikiyüzlüler gibi
olmayın. Onlar, herkes kendilerini görsün diye havralarda ve caddelerin
köşe başlarında dikilip dua etmekten zevk alırlar. Size doğrusunu
söyleyeyim, onlar ödüllerini almışlardır.

<span id="an_6:6">6:6</span> Ama siz dua edeceğiniz zaman iç odanıza
çekilip kapıyı örtün ve gizlide olan Babanıza dua edin. Gizlilik içinde
yapılanı gören Babanız sizi ödüllendirecektir.

<span id="an_6:7">6:7</span> Dua ettiğinizde, putperestler gibi boş
sözler tekrarlayıp durmayın. Onlar söz kalabalığıyla seslerini
duyurabileceklerini sanırlar.

<span id="an_6:8">6:8</span> Siz onlara benzemeyin! Çünkü Babanız nelere
gereksinmeniz olduğunu siz daha Ondan dilemeden önce bilir.

<span id="an_6:9">6:9</span> ‹‹Bunun için siz şöyle dua edin:
‹Göklerdeki Babamız, Adın kutsal kılınsın.

<span id="an_6:10">6:10</span> Egemenliğin gelsin. Gökte olduğu gibi,
yeryüzünde de Senin istediğin olsun.

<span id="an_6:11">6:11</span> Bugün bize gündelik ekmeğimizi ver.

<span id="an_6:12">6:12</span> Bize karşı suç işleyenleri bağışladığımız
gibi, Sen de bizim suçlarımızı bağışla.

<span id="an_6:13">6:13</span> Ayartılmamıza izin verme. Bizi kötü
olandan kurtar. Çünkü egemenlik, güç ve yücelik Sonsuzlara dek senindir!
Amin›.

<span id="an_6:14">6:14</span> ‹‹Başkalarının suçlarını bağışlarsanız,
göksel Babanız da sizin suçlarınızı bağışlar.

<span id="an_6:15">6:15</span> Ama siz başkalarının suçlarını
bağışlamazsanız, Babanız da sizin suçlarınızı bağışlamaz.››

<span id="an_6:16">6:16</span> ‹‹Oruç tuttuğunuz zaman, ikiyüzlüler gibi
surat asmayın. Onlar oruç tuttuklarını insanlara belli etmek için
kendilerine perişan bir görünüm verirler. Size doğrusunu söyleyeyim,
onlar ödüllerini almışlardır.

<span id="an_6:17">6:17</span> Siz oruç tuttuğunuz zaman, başınıza yağ
sürüp yüzünüzü yıkayın.

<span id="an_6:18">6:18</span> Öyle ki, insanlara değil, gizlide olan
Babanıza oruçlu görünesiniz. Gizlilik içinde yapılanı gören Babanız sizi
ödüllendirecektir.››

<span id="an_6:19">6:19</span> ‹‹Yeryüzünde kendinize hazineler
biriktirmeyin. Burada güve ve pas onları yiyip bitirir, hırsızlar da
girip çalarlar.

<span id="an_6:20">6:20</span> Bunun yerine kendinize gökte hazineler
biriktirin. Orada ne güve ne pas onları yiyip bitirir, ne de hırsızlar
girip çalar.

<span id="an_6:21">6:21</span> Hazineniz neredeyse, yüreğiniz de orada
olacaktır.

<span id="an_6:22">6:22</span> ‹‹Bedenin ışığı gözdür. Gözünüz sağlamsa,
bütün bedeniniz aydınlık olur.

<span id="an_6:23">6:23</span> Gözünüz bozuksa, bütün bedeniniz karanlık
olur. Buna göre, içinizdeki ‹ışık› karanlıksa, ne korkunçtur o karanlık!

<span id="an_6:24">6:24</span> ‹‹Hiç kimse iki efendiye kulluk edemez.
Ya birinden nefret edip öbürünü sever, ya da birine bağlanıp öbürünü hor
görür. Siz hem Tanrıya, hem de paraya kulluk edemezsiniz.››

<span id="an_6:25">6:25</span> ‹‹Bu nedenle size şunu söylüyorum: ‹Ne
yiyip ne içeceğiz?› diye canınız için, ‹Ne giyeceğiz?› diye bedeniniz
için kaygılanmayın. Can yiyecekten, beden de giyecekten daha önemli
değil mi?

<span id="an_6:26">6:26</span> Gökte uçan kuşlara bakın! Ne eker, ne
biçer, ne de ambarlarda yiyecek biriktirirler. Göksel Babanız yine de
onları doyurur. Siz onlardan çok daha değerli değil misiniz?

<span id="an_6:27">6:27</span> Hangi biriniz kaygılanmakla ömrünü bir
anlık uzatabilir?

<span id="an_6:28">6:28</span> Giyecek konusunda neden
kaygılanıyorsunuz? Kır zambaklarının nasıl büyüdüğüne bakın! Ne
çalışırlar, ne de iplik eğirirler.

<span id="an_6:29">6:29</span> Ama size şunu söyleyeyim, bütün görkemine
karşın Süleyman bile bunlardan biri gibi giyinmiş değildi.

<span id="an_6:30">6:30</span> Bugün var olup yarın ocağa atılacak olan
kır otunu böyle giydiren Tanrının sizi de giydireceği çok daha kesin
değil mi, ey kıt imanlılar?

<span id="an_6:31">6:31</span> ‹‹Öyleyse, ‹Ne yiyeceğiz?› ‹Ne içeceğiz?›
ya da ‹Ne giyeceğiz?› diyerek kaygılanmayın.

<span id="an_6:32">6:32</span> Uluslar hep bu şeylerin peşinden
giderler. Oysa göksel Babanız bütün bunlara gereksinmeniz olduğunu
bilir.

<span id="an_6:33">6:33</span> Siz öncelikle Onun egemenliğinin ve
doğruluğunun ardından gidin, o zaman size bütün bunlar da verilecektir.

<span id="an_6:34">6:34</span> O halde yarın için kaygılanmayın. Yarının
kaygısı yarının olsun. Her günün derdi kendine yeter.››

<span id="an_7:1">7:1</span> ‹‹Başkasını yargılamayın ki, siz de
yargılanmayasınız.

<span id="an_7:2">7:2</span> Çünkü nasıl yargılarsanız öyle
yargılanacaksınız. Hangi ölçekle verirseniz, aynı ölçekle alacaksınız.

<span id="an_7:3">7:3</span> Sen neden kardeşinin gözündeki çöpü
görürsün de kendi gözündeki merteği farketmezsin?

<span id="an_7:4">7:4</span> Kendi gözünde mertek varken kardeşine
nasıl, ‹İzin ver, gözündeki çöpü çıkarayım› dersin?

<span id="an_7:5">7:5</span> Seni ikiyüzlü! Önce kendi gözündeki merteği
çıkar, o zaman kardeşinin gözündeki çöpü çıkarmak için daha iyi
görürsün.

<span id="an_7:6">7:6</span> ‹‹Kutsal olanı köpeklere vermeyin.
İncilerinizi domuzların önüne atmayın. Yoksa bunları ayaklarıyla
çiğnedikten sonra dönüp sizi parçalayabilirler.››

<span id="an_7:7">7:7</span> ‹‹Dileyin, size verilecek; arayın,
bulacaksınız; kapıyı çalın, size açılacaktır.

<span id="an_7:8">7:8</span> Çünkü her dileyen alır, arayan bulur, kapı
çalana açılır.

<span id="an_7:9">7:9</span> Hanginiz kendisinden ekmek isteyen oğluna
taş verir?

<span id="an_7:10">7:10</span> Ya da balık isterse yılan verir?

<span id="an_7:11">7:11</span> Sizler kötü yürekli olduğunuz halde
çocuklarınıza güzel armağanlar vermeyi biliyorsanız, göklerdeki
Babanızın, kendisinden dileyenlere güzel armağanlar vereceği çok daha
kesin değil mi?

<span id="an_7:12">7:12</span> ‹‹İnsanların size nasıl davranmasını
istiyorsanız, siz de onlara öyle davranın. Çünkü Kutsal Yasanın ve
peygamberlerin söylediği budur.››

<span id="an_7:13">7:13</span> ‹‹Dar kapıdan girin. Çünkü yıkıma götüren
kapı geniş ve yol enlidir. Bu kapıdan girenler çoktur.

<span id="an_7:14">7:14</span> Oysa yaşama götüren kapı dar, yol da
çetindir. Bu yolu bulanlar azdır.››

<span id="an_7:15">7:15</span> ‹‹Sahte peygamberlerden sakının! Onlar
size kuzu postuna bürünerek yaklaşırlar, ama özde yırtıcı kurtlardır.

<span id="an_7:16">7:16</span> Onları meyvelerinden tanıyacaksınız.
Dikenli bitkilerden üzüm, devedikenlerinden incir toplanabilir mi?

<span id="an_7:17">7:17</span> Bunun gibi, her iyi ağaç iyi meyve verir,
kötü ağaç ise kötü meyve verir.

<span id="an_7:18">7:18</span> İyi ağaç kötü meyve, kötü ağaç da iyi
meyve veremez.

<span id="an_7:19">7:19</span> İyi meyve vermeyen her ağaç kesilip ateşe
atılır.

<span id="an_7:20">7:20</span> Böylece sahte peygamberleri meyvelerinden
tanıyacaksınız.

<span id="an_7:21">7:21</span> ‹‹Bana, ‹Ya Rab, ya Rab!› diye seslenen
herkes Göklerin Egemenliğine girmeyecek. Ancak göklerdeki Babamın
isteğini yerine getiren girecektir.

<span id="an_7:22">7:22</span> O gün birçokları bana diyecek ki, ‹Ya
Rab, ya Rab! Biz senin adınla peygamberlik etmedik mi? Senin adınla
cinler kovmadık mı? Senin adınla birçok mucize yapmadık mı?›

<span id="an_7:23">7:23</span> O zaman ben de onlara açıkça, ‹Sizi hiç
tanımadım, uzak durun benden, ey kötülük yapanlar!› diyeceğim.››

<span id="an_7:24">7:24</span> ‹‹İşte bu sözlerimi duyup uygulayan
herkes, evini kaya üzerine kuran akıllı adama benzer.

<span id="an_7:25">7:25</span> Yağmur yağar, seller basar, yeller eser,
eve saldırır; ama ev yıkılmaz. Çünkü kaya üzerine kurulmuştur.

<span id="an_7:26">7:26</span> Bu sözlerimi duyup da uygulamayan herkes,
evini kum üzerine kuran budala adama benzer.

<span id="an_7:27">7:27</span> Yağmur yağar, seller basar, yeller eser,
evi sarsar. Ev yıkılır; yıkılışı da korkunç olur.››

<span id="an_7:28">7:28</span> İsa konuşmasını bitirince, halk Onun
öğretişine şaşıp kaldı.

<span id="an_7:29">7:29</span> Çünkü onlara kendi din bilginleri gibi
değil, yetkili biri gibi öğretiyordu.

<span id="an_8:1">8:1</span> İsa dağdan inince büyük bir kalabalık Onun
ardından gitti.

<span id="an_8:2">8:2</span> Bu sırada cüzamlı bir adam yaklaşıp, ‹‹Ya
Rab, istersen beni temiz kılabilirsin›› diyerek Onun ayaklarına kapandı.

<span id="an_8:3">8:3</span> İsa elini uzatıp adama dokundu, ‹‹İsterim,
temiz ol!›› dedi. Adam anında cüzamdan temizlendi.

<span id="an_8:4">8:4</span> Sonra İsa adama, ‹‹Sakın kimseye bir şey
söyleme!›› dedi. ‹‹Git, kâhine görün ve cüzamdan temizlendiğini herkese
kanıtlamak için Musanın buyurduğu sunuyu sun.››

<span id="an_8:5">8:5</span> İsa Kefarnahuma varınca bir yüzbaşı Ona
gelip, ‹‹Ya Rab›› diye yalvardı, ‹‹Uşağım felç oldu, evde yatıyor;
korkunç acı çekiyor.››

<span id="an_8:7">8:7</span> İsa, ‹‹Gelip onu iyileştireceğim›› dedi.

<span id="an_8:8">8:8</span> Ama yüzbaşı, ‹‹Ya Rab, evime girmene layık
değilim›› dedi, ‹‹Yeter ki bir söz söyle, uşağım iyileşir.

<span id="an_8:9">8:9</span> Ben de buyruk altında bir adamım, benim de
buyruğumda askerlerim var. Birine, ‹Git› derim, gider; ötekine, ‹Gel›
derim, gelir; köleme, ‹Şunu yap› derim, yapar.››

<span id="an_8:10">8:10</span> İsa, duyduğu bu sözlere hayran kaldı.
Ardından gelenlere, ‹‹Size doğrusunu söyleyeyim›› dedi, ‹‹Ben İsrailde
böyle imanı olan birini görmedim.

<span id="an_8:11">8:11</span> Size şunu söyleyeyim, doğudan ve batıdan
birçok insan gelecek, Göklerin Egemenliğinde İbrahimle, İshakla ve
Yakupla birlikte sofraya oturacaklar.

<span id="an_8:12">8:12</span> Ama bu egemenliğin asıl mirasçıları
dışarıdaki karanlığa atılacak. Orada ağlayış ve diş gıcırtısı olacak.››

<span id="an_8:13">8:13</span> Sonra İsa yüzbaşıya, ‹‹Git, inandığın
gibi olsun›› dedi. Ve uşak o anda iyileşti.

<span id="an_8:14">8:14</span> İsa Petrusun evine geldiğinde onun
kaynanasının ateşler içinde yattığını gördü.

<span id="an_8:15">8:15</span> Eline dokununca kadının ateşi düştü.
Kadın kalkıp İsaya hizmet etmeye başladı.

<span id="an_8:16">8:16</span> Akşam olunca birçok cinliyi kendisine
getirdiler. İsa onlardaki kötü ruhları tek sözle kovdu, hastaların
hepsini iyileştirdi.

<span id="an_8:17">8:17</span> Bu, Peygamber Yeşaya aracılığıyla
bildirilen şu söz yerine gelsin diye oldu: ‹‹Zayıflıklarımızı O
kaldırdı, Hastalıklarımızı O üstlendi.››

<span id="an_8:18">8:18</span> İsa, çevresindeki kalabalığı görünce
gölün karşı yakasına geçilmesini buyurdu.

<span id="an_8:19">8:19</span> O sırada din bilginlerinden biri Ona
yaklaşıp, ‹‹Öğretmenim›› dedi, ‹‹Nereye gidersen, senin ardından
geleceğim.››

<span id="an_8:20">8:20</span> İsa ona, ‹‹Tilkilerin ini, kuşların
yuvası var, ama İnsanoğlunun başını yaslayacak bir yeri yok›› dedi.

<span id="an_8:21">8:21</span> Başka bir öğrencisi İsaya, ‹‹Ya Rab, izin
ver, önce gidip babamı gömeyim›› dedi.

<span id="an_8:22">8:22</span> İsa ona, ‹‹Ardımdan gel›› dedi. ‹‹Bırak
ölüleri, kendi ölülerini kendileri gömsün.››

<span id="an_8:23">8:23</span> İsa tekneye binince, ardından öğrencileri
de bindi.

<span id="an_8:24">8:24</span> Gölde ansızın büyük bir fırtına koptu.
Öyle ki, dalgalar teknenin üzerinden aşıyordu. İsa bu arada uyuyordu.

<span id="an_8:25">8:25</span> Öğrenciler gidip Onu uyandırarak, ‹‹Ya
Rab, kurtar bizi, yoksa öleceğiz!›› dediler.

<span id="an_8:26">8:26</span> İsa, ‹‹Neden korkuyorsunuz, ey kıt
imanlılar?›› dedi. Sonra kalkıp rüzgarı ve gölü azarladı. Ortalık
sütliman oldu.

<span id="an_8:27">8:27</span> Hepsi hayret içinde kaldı. ‹‹Bu nasıl bir
adam ki, rüzgar da göl de Onun sözünü dinliyor?›› dediler.

<span id="an_8:28">8:28</span> İsa gölün karşı yakasında Gadaralıların
memleketine vardı. Orada Onu mezarlık mağaralardan çıkan iki cinli
karşıladı. Bunlar öyle tehlikeliydi ki, kimse o yoldan geçemiyordu.

<span id="an_8:29">8:29</span> İsaya, ‹‹Ey Tanrının Oğlu, bizden ne
istiyorsun?›› diye bağırdılar. ‹‹Buraya, vaktinden önce bize işkence
etmek için mi geldin?››

<span id="an_8:30">8:30</span> Onlardan uzakta otlayan büyük bir domuz
sürüsü vardı.

<span id="an_8:31">8:31</span> Cinler İsaya, ‹‹Bizi kovacaksan, şu domuz
sürüsüne gönder›› diye yalvardılar.

<span id="an_8:32">8:32</span> İsa onlara, ‹‹Gidin!›› dedi. Cinler de
adamlardan çıkıp domuzların içine girdiler. O anda bütün sürü dik
yamaçtan aşağı koşuşarak göle atlayıp boğuldu.

<span id="an_8:33">8:33</span> Domuzları güdenler kaçıp kente gittiler.
Cinli adamlarla ilgili haberler dahil, olup bitenlerin hepsini
anlattılar.

<span id="an_8:34">8:34</span> Bunun üzerine bütün kent halkı İsa'yı
karşılamaya çıktı. O'nu görünce bölgelerinden ayrılması için
yalvardılar.

<span id="an_9:1">9:1</span> İsa tekneye binip karşı kıyıya geçti ve
kendi kentine gitti.

<span id="an_9:2">9:2</span> Kendisine, yatak üzerinde felçli bir adam
getirdiler. İsa onların imanını görünce felçliye, ‹‹Cesur ol, oğlum,
günahların bağışlandı›› dedi.

<span id="an_9:3">9:3</span> Bunun üzerine bazı din bilginleri
içlerinden, ‹‹Bu adam Tanrıya küfrediyor!›› dediler.

<span id="an_9:4">9:4</span> Onların ne düşündüklerini bilen İsa dedi
ki, ‹‹Yüreğinizde neden kötü düşüncelere yer veriyorsunuz?

<span id="an_9:5">9:5</span> Hangisi daha kolay? ‹Günahların bağışlandı›
demek mi, yoksa ‹Kalk, yürü› demek mi?

<span id="an_9:6">9:6</span> Ne var ki, İnsanoğlunun yeryüzünde
günahları bağışlama yetkisine sahip olduğunu bilesiniz diye...›› Sonra
felçliye, ‹‹Kalk, yatağını topla, evine git!›› dedi.

<span id="an_9:7">9:7</span> Adam da kalkıp evine gitti.

<span id="an_9:8">9:8</span> Halk bunu görünce korkuya kapıldı. İnsana
böyle bir yetki veren Tanrıyı yücelttiler.

<span id="an_9:9">9:9</span> İsa oradan geçerken, vergi toplama yerinde
oturan birini gördü. Matta adındaki bu adama, ‹‹Ardımdan gel›› dedi.
Adam da kalkıp İsanın ardından gitti.

<span id="an_9:10">9:10</span> Sonra İsa, Mattanın evinde sofrada
otururken, birçok vergi görevlisiyle günahkâr gelip Onunla ve
öğrencileriyle birlikte sofraya oturdu.

<span id="an_9:11">9:11</span> Bunu gören Ferisiler, İsanın
öğrencilerine, ‹‹Sizin öğretmeniniz neden vergi görevlileri ve
günahkârlarla birlikte yemek yiyor?›› diye sordular.

<span id="an_9:12">9:12</span> İsa bunu duyunca şöyle dedi:
‹‹Sağlamların değil, hastaların hekime ihtiyacı var.

<span id="an_9:13">9:13</span> Gidin de, ‹Ben kurban değil, merhamet
isterim› sözünün anlamını öğrenin. Çünkü ben doğru kişileri değil,
günahkârları çağırmaya geldim.››

<span id="an_9:14">9:14</span> Bu arada Yahyanın öğrencileri gelip
İsaya, ‹‹Neden biz ve Ferisiler oruç tutuyoruz da senin öğrencilerin
tutmuyor?›› diye sordular.

<span id="an_9:15">9:15</span> İsa şöyle karşılık verdi: ‹‹Güvey
aralarındayken, davetliler yas tutar mı? Ama güveyin aralarından
alınacağı günler gelecek, o zaman oruç tutacaklar.

<span id="an_9:16">9:16</span> Hiç kimse eski giysiyi yeni kumaş
parçasıyla yamamaz. Çünkü yeni kumaş çeker, giysiden kopar, yırtık daha
beter olur.

<span id="an_9:17">9:17</span> Hiç kimse yeni şarabı eski tulumlara
doldurmaz. Yoksa tulumlar patlar; hem şarap dökülür, hem de tulumlar
mahvolur. Yeni şarap yeni tulumlara konur, böylece her ikisi de korunmuş
olur.››

<span id="an_9:18">9:18</span> İsa onlara bu sözleri söylerken bir havra
yöneticisi gelip Onun önünde yere kapanarak, ‹‹Kızım az önce öldü. Ama
sen gelip elini onun üzerine koyarsan, dirilecek›› dedi.

<span id="an_9:19">9:19</span> İsa kalkıp öğrencileriyle birlikte adamın
ardından gitti.

<span id="an_9:20">9:20</span> Tam o sırada, on iki yıldır kanaması olan
bir kadın İsanın arkasından yetişip giysisinin eteğine dokundu.

<span id="an_9:21">9:21</span> İçinden, ‹‹Giysisine bir dokunsam
kurtulurum›› diyordu.

<span id="an_9:22">9:22</span> İsa arkasına dönüp onu görünce, ‹‹Cesur
ol, kızım! İmanın seni kurtardı›› dedi. Ve kadın o anda iyileşti.

<span id="an_9:23">9:23</span> İsa, yöneticinin evine varıp kaval
çalanlarla gürültülü kalabalığı görünce, ‹‹Çekilin!›› dedi. ‹‹Kız
ölmedi, uyuyor.›› Onlar ise kendisiyle alay ettiler.

<span id="an_9:25">9:25</span> Kalabalık dışarı çıkarılınca İsa içeri
girip kızın elini tuttu, kız ayağa kalktı.

<span id="an_9:26">9:26</span> Bu haber bütün bölgeye yayıldı.

<span id="an_9:27">9:27</span> İsa oradan ayrılırken iki kör, ‹‹Ey Davut
Oğlu, halimize acı!›› diye feryat ederek Onun ardından gittiler.

<span id="an_9:28">9:28</span> İsa eve girince körler yanına geldi.
Onlara, ‹‹İstediğinizi yapabileceğime inanıyor musunuz?›› diye sordu.
Körler, ‹‹İnanıyoruz, ya Rab!›› dediler.

<span id="an_9:29">9:29</span> Bunun üzerine İsa körlerin gözlerine
dokunarak, ‹‹İmanınıza göre olsun›› dedi.

<span id="an_9:30">9:30</span> Ve adamların gözleri açıldı. İsa, ‹‹Sakın
kimse bunu bilmesin›› diyerek onları sıkı sıkı uyardı.

<span id="an_9:31">9:31</span> Onlar ise çıkıp İsayla ilgili haberi
bütün bölgeye yaydılar.

<span id="an_9:32">9:32</span> Adamlar çıkarken İsaya dilsiz bir cinli
getirdiler.

<span id="an_9:33">9:33</span> Cin kovulunca adamın dili çözüldü. Halk
hayret içinde, ‹‹İsrailde böylesi hiç görülmemiştir›› diyordu.

<span id="an_9:34">9:34</span> Ferisiler ise, ‹‹Cinleri, cinlerin
önderinin gücüyle kovuyor›› diyorlardı.

<span id="an_9:35">9:35</span> İsa bütün kent ve köyleri dolaşarak
havralarda öğretiyor, göksel egemenliğin Müjdesini duyuruyor, her
hastalığı, her illeti iyileştiriyordu.

<span id="an_9:36">9:36</span> Kalabalıkları görünce onlara acıdı. Çünkü
çobansız koyunlar gibi şaşkın ve perişandılar.

<span id="an_9:37">9:37</span> O zaman İsa öğrencilerine, ‹‹Ürün bol,
ama işçi az›› dedi,

<span id="an_9:38">9:38</span> ‹‹Bu nedenle ürünün sahibi Rab'be
yalvarın, ürününü kaldıracak işçiler göndersin.››

<span id="an_10:1">10:1</span> İsa on iki öğrencisini yanına çağırıp
onlara kötü ruhlar üzerinde yetki verdi. Böylece kötü ruhları kovacak,
her hastalığı, her illeti iyileştireceklerdi.

<span id="an_10:2">10:2</span> Bu on iki elçinin adları şöyle: Birincisi
Petrus adıyla bilinen Simun, onun kardeşi Andreas, Zebedinin oğulları
Yakup ve Yuhanna, Filipus ve Bartalmay, Tomas ve vergi görevlisi Matta,
Alfay oğlu Yakup ve Taday, Yurtsever Simun ve İsaya ihanet eden Yahuda
İskariot.

<span id="an_10:5">10:5</span> İsa Onikileri şu buyrukla halkın arasına
gönderdi: ‹‹Öteki ulusların arasına girmeyin. Samiriyelilerin kentlerine
de uğramayın.

<span id="an_10:6">10:6</span> Bunun yerine, İsrail halkının yitik
koyunlarına gidin.

<span id="an_10:7">10:7</span> Gittiğiniz her yerde Göklerin
Egemenliğinin yaklaştığını duyurun.

<span id="an_10:8">10:8</span> Hastaları iyileştirin, ölüleri diriltin,
cüzamlıları temiz kılın, cinleri kovun. Karşılıksız aldınız, karşılıksız
verin.

<span id="an_10:9">10:9</span> Kuşağınıza altın, gümüş, ya da bakır para
koymayın.

<span id="an_10:10">10:10</span> Yolculuk için ne torba, ne yedek
mintan, ne çarık, ne de değnek alın. Çünkü işçi yiyeceğini hak eder.

<span id="an_10:11">10:11</span> Hangi kent ya da köye girerseniz, orada
saygıdeğer birini arayın ve ayrılıncaya dek onunla kalın.

<span id="an_10:12">10:12</span> Onun evine girerken, evdekilere esenlik
dileyin.

<span id="an_10:13">10:13</span> Eğer evdekiler buna layıksa,
dilediğiniz esenlik üzerlerinde kalsın; layık değillerse, size geri
dönsün.

<span id="an_10:14">10:14</span> Sizi kabul etmez, sözlerinizi
dinlemezlerse o evden ya da kentten ayrılırken, ayaklarınızın tozunu
silkin.

<span id="an_10:15">10:15</span> Size doğrusunu söyleyeyim, yargı günü o
kentin hali Sodomla Gomora bölgesinin halinden beter olacaktır.››

<span id="an_10:16">10:16</span> ‹‹İşte, sizi koyunlar gibi kurtların
arasına gönderiyorum. Yılan gibi zeki, güvercin gibi saf olun.

<span id="an_10:17">10:17</span> İnsanlardan sakının. Çünkü sizi
mahkemelere verecek, havralarında kamçılayacaklar.

<span id="an_10:18">10:18</span> Benden ötürü valilerin, kralların önüne
çıkarılacak, böylece onlara ve uluslara tanıklık edeceksiniz.

<span id="an_10:19">10:19</span> Sizleri mahkemeye verdiklerinde, neyi
nasıl söyleyeceğinizi düşünerek kaygılanmayın. Ne söyleyeceğiniz o anda
size bildirilecek.

<span id="an_10:20">10:20</span> Çünkü konuşan siz değil, aracılığınızla
konuşan Babanızın Ruhu olacak.

<span id="an_10:21">10:21</span> ‹‹Kardeş kardeşi, baba çocuğunu ölüme
teslim edecek. Çocuklar anne babaya başkaldırıp onları öldürtecek.

<span id="an_10:22">10:22</span> Benim adımdan ötürü herkes sizden
nefret edecek. Ama sonuna kadar dayanan kurtulacaktır.

<span id="an_10:23">10:23</span> Bir kentte size zulmettikleri zaman
ötekine kaçın. Size doğrusunu söyleyeyim, İnsanoğlu gelinceye dek
İsrailin bütün kentlerini dolaşmış olmayacaksınız.

<span id="an_10:24">10:24</span> ‹‹Öğrenci öğretmeninden, köle
efendisinden üstün değildir.

<span id="an_10:25">10:25</span> Öğrencinin öğretmeni gibi, kölenin de
efendisi gibi olması yeterlidir. İnsanlar evin efendisine Baalzevul
derlerse, ev halkına neler demezler!››

<span id="an_10:26">10:26</span> ‹‹Bu yüzden onlardan korkmayın. Çünkü
örtülü olup da açığa çıkarılmayacak, gizli olup da bilinmeyecek hiçbir
şey yoktur.

<span id="an_10:27">10:27</span> Size karanlıkta söylediklerimi, siz gün
ışığında söyleyin. Kulağınıza fısıldananı, damlardan duyurun.

<span id="an_10:28">10:28</span> Bedeni öldüren, ama canı
öldüremeyenlerden korkmayın. Canı da bedeni de cehennemde mahvedebilen
Tanrıdan korkun.

<span id="an_10:29">10:29</span> İki serçe bir meteliğe satılmıyor mu?
Ama Babanızın izni olmadan bunlardan bir teki bile yere düşmez.

<span id="an_10:30">10:30</span> Size gelince, başınızdaki bütün saçlar
bile sayılıdır.

<span id="an_10:31">10:31</span> Onun için korkmayın, siz birçok
serçeden daha değerlisiniz.

<span id="an_10:32">10:32</span> ‹‹İnsanların önünde beni açıkça kabul
eden herkesi, ben de göklerdeki Babamın önünde açıkça kabul edeceğim.

<span id="an_10:33">10:33</span> İnsanların önünde beni inkâr edeni, ben
de göklerdeki Babamın önünde inkâr edeceğim.››

<span id="an_10:34">10:34</span> ‹‹Yeryüzüne barış getirmeye geldiğimi
sanmayın! Barış değil, kılıç getirmeye geldim.

<span id="an_10:35">10:35</span> Çünkü ben babayla oğulun, anneyle
kızın, gelinle kaynananın arasına ayrılık sokmaya geldim.

<span id="an_10:36">10:36</span> ‹İnsanın düşmanı kendi ev halkı
olacak.›

<span id="an_10:37">10:37</span> Annesini ya da babasını beni
sevdiğinden çok seven bana layık değildir. Oğlunu ya da kızını beni
sevdiğinden çok seven bana layık değildir.

<span id="an_10:38">10:38</span> Çarmıhını yüklenip ardımdan gelmeyen
bana layık değildir.

<span id="an_10:39">10:39</span> Canını kurtaran onu yitirecek. Canını
benim uğruma yitiren ise onu kurtaracaktır.

<span id="an_10:40">10:40</span> ‹‹Sizi kabul eden beni kabul etmiş
olur. Beni kabul eden de beni göndereni kabul etmiş olur.

<span id="an_10:41">10:41</span> Bir peygamberi peygamber olduğu için
kabul eden, peygambere yaraşan bir ödül alacaktır. Doğru birini doğru
olduğu için kabul eden, doğru kişiye yaraşan bir ödül alacaktır.

<span id="an_10:42">10:42</span> Bu sıradan kişilerden birine, öğrencim
olduğu için bir bardak soğuk su bile veren, size doğrusunu söyleyeyim,
ödülsüz kalmayacaktır.››

<span id="an_11:1">11:1</span> İsa, on iki öğrencisine bu buyrukları
verdikten sonra onların kentlerinde öğretmek ve Tanrı sözünü duyurmak
üzere oradan ayrıldı.

<span id="an_11:2">11:2</span> Tutukevinde bulunan Yahya, Mesihin
yaptığı işleri duyunca, Ona gönderdiği öğrencileri aracılığıyla şunu
sordu: ‹‹Gelecek Olan sen misin, yoksa başkasını mı bekleyelim?››

<span id="an_11:4">11:4</span> İsa onlara şöyle karşılık verdi: ‹‹Gidin,
işitip gördüklerinizi Yahyaya bildirin.

<span id="an_11:5">11:5</span> Körlerin gözleri açılıyor, kötürümler
yürüyor, cüzamlılar temiz kılınıyor, sağırlar işitiyor, ölüler diriliyor
ve Müjde yoksullara duyuruluyor.

<span id="an_11:6">11:6</span> Benden ötürü sendeleyip düşmeyene ne
mutlu!››

<span id="an_11:7">11:7</span> Yahyanın öğrencileri ayrılırken İsa halka
Yahyadan söz etmeye başladı. ‹‹Çöle ne görmeye gittiniz?›› dedi.
‹‹Rüzgarda sallanan bir kamış mı?

<span id="an_11:8">11:8</span> Söyleyin, ne görmeye gittiniz? Pahalı
giysiler giymiş bir adam mı? Oysa pahalı giysi giyenler, kral
saraylarında bulunur.

<span id="an_11:9">11:9</span> Öyleyse ne görmeye gittiniz? Bir
peygamber mi? Evet! Size şunu söyleyeyim, gördüğünüz kişi peygamberden
de üstündür.

<span id="an_11:10">11:10</span> ‹İşte, habercimi senin önünden
gönderiyorum; O önden gidip senin yolunu hazırlayacak›

<span id="an_11:11">11:11</span> Size doğrusunu söyleyeyim, kadından
doğanlar arasında Vaftizci Yahyadan daha üstün biri çıkmamıştır. Bununla
birlikte, Göklerin Egemenliğinde en küçük olan ondan üstündür.

<span id="an_11:12">11:12</span> Vaftizci Yahyanın ortaya çıktığı günden
bu yana Göklerin Egemenliği zorlanıyor, zorlu kişiler onu ele geçirmeye
çalışıyor.

<span id="an_11:13">11:13</span> Yahyaya dek bütün peygamberlerle Kutsal
Yasa, olacakları önceden bildirdiler.

<span id="an_11:14">11:14</span> Eğer bunu kabul etmek isterseniz,
gelecek olan İlyas odur.

<span id="an_11:15">11:15</span> Kulağı olan, işitsin!

<span id="an_11:16">11:16</span> ‹‹Bu kuşağın insanlarını neye
benzeteyim? Çarşı meydanlarında oturup arkadaşlarına, ‹Size kaval
çaldık, oynamadınız; Ağıt yaktık, dövünmediniz›

<span id="an_11:18">11:18</span> Yahya geldiği zaman oruç tutup içkiden
kaçındı, ona ‹cinli› diyorlar.

<span id="an_11:19">11:19</span> İnsanoğlu geldiği zaman yiyip içti. Bu
kez de diyorlar ki, ‹Şu obur ve ayyaş adama bakın! Vergi görevlileri ve
günahkârlarla dost oldu!› Ne var ki bilgelik, ortaya koyduğu işlerle
doğrulanır.››

<span id="an_11:20">11:20</span> Sonra İsa, mucizelerinin çoğunu yapmış
olduğu kentleri, tövbe etmedikleri için şöyle azarlamaya başladı: ‹‹Vay
haline, ey Horazin! Vay haline, ey Beytsayda! Sizlerde yapılan mucizeler
Sur ve Saydada yapılmış olsaydı, çoktan çul kuşanıp kül içinde oturarak
tövbe etmiş olurlardı.

<span id="an_11:22">11:22</span> Size şunu söyleyeyim, yargı günü sizin
haliniz Sur ve Saydanın halinden beter olacaktır!

<span id="an_11:23">11:23</span> Ya sen, ey Kefarnahum, göğe mi
çıkarılacaksın? Hayır, ölüler diyarına indirileceksin! Çünkü sende
yapılan mucizeler Sodomda yapılmış olsaydı, bugüne dek ayakta kalırdı.

<span id="an_11:24">11:24</span> Sana şunu söyleyeyim, yargı günü senin
halin Sodom bölgesinin halinden beter olacaktır!››

<span id="an_11:25">11:25</span> İsa bundan sonra şöyle dedi: ‹‹Baba,
yerin ve göğün Rabbi! Bu gerçekleri bilge ve akıllı kişilerden gizleyip
küçük çocuklara açtığın için sana şükrederim.

<span id="an_11:26">11:26</span> Evet Baba, senin isteğin buydu.

<span id="an_11:27">11:27</span> ‹‹Babam her şeyi bana teslim etti.
Oğulu, Babadan başka kimse tanımaz. Babayı da Oğuldan ve Oğulun Onu
tanıtmak istediği kişilerden başkası tanımaz.

<span id="an_11:28">11:28</span> ‹‹Ey bütün yorgunlar ve yükü ağır
olanlar! Bana gelin, ben size rahat veririm.

<span id="an_11:29">11:29</span> Boyunduruğumu yüklenin, benden öğrenin.
Çünkü ben yumuşak huylu, alçakgönüllüyüm. Böylece canlarınız rahata
kavuşur.

<span id="an_11:30">11:30</span> Boyunduruğumu taşımak kolay, yüküm
hafiftir.››

<span id="an_12:1">12:1</span> O sıralarda, bir Şabat Günü İsa ekinler
arasından geçiyordu. Öğrencileri acıkınca başakları koparıp yemeye
başladılar.

<span id="an_12:2">12:2</span> Bunu gören Ferisiler İsaya, ‹‹Bak,
öğrencilerin Şabat Günü yasak olanı yapıyor›› dediler.

<span id="an_12:3">12:3</span> İsa onlara, ‹‹Davutla yanındakiler
acıkınca Davutun ne yaptığını okumadınız mı?›› diye sordu.

<span id="an_12:4">12:4</span> ‹‹Tanrının evine girdi, kendisinin ve
yanındakilerin yemesi yasak olan, ancak kâhinlerin yiyebileceği adak
ekmeklerini yedi.

<span id="an_12:5">12:5</span> Ayrıca kâhinlerin her hafta tapınakta
Şabat Günüyle ilgili buyruğu çiğnedikleri halde suçlu sayılmadıklarını
Kutsal Yasada okumadınız mı?

<span id="an_12:6">12:6</span> Size şunu söyleyeyim, burada tapınaktan
daha üstün bir şey var.

<span id="an_12:7">12:7</span> Eğer siz, ‹Ben kurban değil, merhamet
isterim› sözünün anlamını bilseydiniz, suçsuzları yargılamazdınız.

<span id="an_12:8">12:8</span> Çünkü İnsanoğlu Şabat Gününün de
Rabbidir.››

<span id="an_12:9">12:9</span> İsa oradan ayrılıp onların havrasına
gitti.

<span id="an_12:10">12:10</span> Orada eli sakat bir adam vardı. İsayı
suçlamak amacıyla kendisine, ‹‹Şabat Günü bir hastayı iyileştirmek
Kutsal Yasaya uygun mudur?›› diye sordular.

<span id="an_12:11">12:11</span> İsa onlara şu karşılığı verdi:
‹‹Hanginizin bir koyunu olur da Şabat Günü çukura düşerse onu tutup
çıkarmaz?

<span id="an_12:12">12:12</span> İnsan koyundan çok daha değerlidir!
Demek ki, Şabat Günü iyilik yapmak Yasaya uygundur.››

<span id="an_12:13">12:13</span> Sonra adama, ‹‹Elini uzat›› dedi. Adam
elini uzattı. Eli öteki gibi yine sapasağlam oluverdi.

<span id="an_12:14">12:14</span> Bunun üzerine Ferisiler dışarı
çıktılar, İsayı yok etmek için anlaştılar.

<span id="an_12:15">12:15</span> İsa bunu bildiği için oradan ayrıldı.
Birçok kişi ardından gitti. İsa hepsini iyileştirdi.

<span id="an_12:16">12:16</span> Kim olduğunu açıklamamaları için onları
uyardı.

<span id="an_12:17">12:17</span> Bu, Peygamber Yeşaya aracılığıyla
bildirilen şu söz yerine gelsin diye oldu: ‹‹İşte Kulum, Onu ben seçtim.
Gönlümün hoşnut olduğu sevgili Kulum Odur. Ruhumu Onun üzerine
koyacağım, O da adaleti uluslara bildirecek.

<span id="an_12:19">12:19</span> Çekişip bağırmayacak, Sokaklarda kimse
Onun sesini duymayacak.

<span id="an_12:20">12:20</span> Ezilmiş kamışı kırmayacak, Tüten fitili
söndürmeyecek, Ve sonunda adaleti zafere ulaştıracak.

<span id="an_12:21">12:21</span> Uluslar da Onun adına umut
bağlayacak.››

<span id="an_12:22">12:22</span> Daha sonra İsaya kör ve dilsiz bir
cinli getirdiler. İsa adamı iyileştirdi. Adam konuşmaya, görmeye
başladı.

<span id="an_12:23">12:23</span> Bütün kalabalık şaşırıp kaldı. ‹‹Bu,
Davutun Oğlu olabilir mi?›› diye soruyorlardı.

<span id="an_12:24">12:24</span> Ferisiler bunu duyunca, ‹‹Bu adam
cinleri, ancak cinlerin önderi Baalzevulun gücüyle kovuyor›› dediler.

<span id="an_12:25">12:25</span> Onların ne düşündüğünü bilen İsa şöyle
dedi: ‹‹Kendi içinde bölünen ülke yıkılır. Kendi içinde bölünen kent ya
da ev ayakta kalamaz.

<span id="an_12:26">12:26</span> Eğer Şeytan Şeytanı kovarsa, kendi
içinde bölünmüş demektir. Bu durumda onun egemenliği nasıl ayakta
kalabilir?

<span id="an_12:27">12:27</span> Eğer ben cinleri Baalzevulun gücüyle
kovuyorsam, sizin adamlarınız kimin gücüyle kovuyor? Bu durumda sizi
kendi adamlarınız yargılayacak.

<span id="an_12:28">12:28</span> Ama ben cinleri Tanrının Ruhuyla
kovuyorsam, Tanrının Egemenliği üzerinize gelmiş demektir.

<span id="an_12:29">12:29</span> ‹‹Bir kimse güçlü adamın evine girip
malını nasıl çalabilir? Ancak onu bağladıktan sonra evini soyabilir.

<span id="an_12:30">12:30</span> ‹‹Benden yana olmayan bana karşıdır.
Benimle birlikte toplamayan dağıtıyor demektir.

<span id="an_12:31">12:31</span> Bunun için size diyorum ki, insanların
işlediği her günah, ettiği her küfür bağışlanacak; ama Ruha edilen küfür
bağışlanmayacaktır.

<span id="an_12:32">12:32</span> İnsanoğluna karşı bir söz söyleyen,
bağışlanacak; ama Kutsal Ruha karşı bir söz söyleyen, ne bu çağda, ne de
gelecek çağda bağışlanacaktır.

<span id="an_12:33">12:33</span> ‹‹Ya ağacı iyi, meyvesini de iyi sayın;
ya da ağacı kötü, meyvesini de kötü sayın. Çünkü her ağaç meyvesinden
tanınır.

<span id="an_12:34">12:34</span> Sizi engerekler soyu! Kötü olan sizler
nasıl iyi sözler söyleyebilirsiniz? Çünkü ağız yürekten taşanı söyler.

<span id="an_12:35">12:35</span> İyi insan içindeki iyilik hazinesinden
iyilik, kötü insan içindeki kötülük hazinesinden kötülük çıkarır.

<span id="an_12:36">12:36</span> Size şunu söyleyeyim, insanlar
söyledikleri her boş söz için yargı günü hesap verecekler.

<span id="an_12:37">12:37</span> Kendi sözlerinizle aklanacak, yine
kendi sözlerinizle suçlu çıkarılacaksınız.››

<span id="an_12:38">12:38</span> Bunun üzerine bazı din bilginleri ve
Ferisiler, ‹‹Öğretmenimiz, senden doğaüstü bir belirti görmek
istiyoruz›› dediler.

<span id="an_12:39">12:39</span> İsa onlara şu karşılığı verdi: ‹‹Kötü
ve vefasız kuşak bir belirti istiyor! Ama ona Peygamber Yunusun
belirtisinden başka bir belirti gösterilmeyecektir.

<span id="an_12:40">12:40</span> Yunus, nasıl üç gün üç gece o koca
balığın karnında kaldıysa, İnsanoğlu da üç gün üç gece yerin bağrında
kalacaktır.

<span id="an_12:41">12:41</span> Ninova halkı, yargı günü bu kuşakla
birlikte kalkıp bu kuşağı yargılayacak. Çünkü Ninovalılar, Yunusun
çağrısı üzerine tövbe ettiler. Bakın, Yunustan daha üstün olan
buradadır.

<span id="an_12:42">12:42</span> Güney Kraliçesi, yargı günü bu kuşakla
birlikte kalkıp bu kuşağı yargılayacak. Çünkü kraliçe, Süleymanın
bilgece sözlerini dinlemek için dünyanın ta öbür ucundan gelmişti.
Bakın, Süleymandan daha üstün olan buradadır.

<span id="an_12:43">12:43</span> ‹‹Kötü ruh insandan çıkınca kurak
yerlerde dolanıp huzur arar, ama bulamaz.

<span id="an_12:44">12:44</span> O zaman, ‹Çıktığım eve, kendi evime
döneyim› der. Eve gelince orayı bomboş, süpürülmüş, düzeltilmiş bulur.

<span id="an_12:45">12:45</span> Bunun üzerine gider, yanına kendisinden
kötü yedi ruh daha alır ve eve girip yerleşirler. Böylece o kişinin son
durumu ilkinden beter olur. Bu kötü kuşağın başına gelecek olan da
budur.››

<span id="an_12:46">12:46</span> İsa daha halka konuşurken, annesiyle
kardeşleri geldi. Dışarıda durmuş, Onunla konuşmak istiyorlardı.

<span id="an_12:47">12:47</span> Birisi İsaya, ‹‹Bak, annenle
kardeşlerin dışarıda duruyor, seninle görüşmek istiyorlar›› dedi.

<span id="an_12:48">12:48</span> İsa, kendisiyle konuşana, ‹‹Kimdir
annem, kimdir kardeşlerim?›› karşılığını verdi.

<span id="an_12:49">12:49</span> Eliyle öğrencilerini göstererek, ‹‹İşte
annem, işte kardeşlerim!›› dedi.

<span id="an_12:50">12:50</span> ‹‹Göklerdeki Babam'ın isteğini kim
yerine getirirse, kardeşim, kızkardeşim ve annem odur.››

<span id="an_13:1">13:1</span> Aynı gün İsa evden çıktı, gidip göl
kıyısında oturdu.

<span id="an_13:2">13:2</span> Çevresinde büyük bir kalabalık toplandı.
Bu yüzden İsa tekneye binip oturdu. Bütün kalabalık kıyıda duruyordu.

<span id="an_13:3">13:3</span> İsa onlara benzetmelerle birçok şey
anlattı. ‹‹Bakın›› dedi, ‹‹Ekincinin biri tohum ekmeye çıktı.

<span id="an_13:4">13:4</span> Ektiği tohumlardan kimi yol kenarına
düştü. Kuşlar gelip bunları yedi.

<span id="an_13:5">13:5</span> Kimi, toprağı az, kayalık yerlere düştü;
toprak derin olmadığından hemen filizlendi.

<span id="an_13:6">13:6</span> Ne var ki, güneş doğunca kavruldular, kök
salamadıkları için kuruyup gittiler.

<span id="an_13:7">13:7</span> Kimi, dikenler arasına düştü. Dikenler
büyüdü, filizleri boğdu.

<span id="an_13:8">13:8</span> Kimi ise iyi toprağa düştü. Bazısı yüz,
bazısı altmış, bazısı da otuz kat ürün verdi.

<span id="an_13:9">13:9</span> Kulağı olan işitsin!››

<span id="an_13:10">13:10</span> Öğrencileri gelip İsaya, ‹‹Halka neden
benzetmelerle konuşuyorsun?›› diye sordular.

<span id="an_13:11">13:11</span> İsa şöyle yanıtladı: ‹‹Göklerin
Egemenliğinin sırlarını bilme ayrıcalığı size verildi, ama onlara
verilmedi.

<span id="an_13:12">13:12</span> Çünkü kimde varsa, ona daha çok
verilecek, bolluğa kavuşturulacak. Ama kimde yoksa, elindeki de
alınacak.

<span id="an_13:13">13:13</span> Onlara benzetmelerle konuşmamın nedeni
budur. Çünkü, ‹Gördükleri halde görmezler, Duydukları halde duymaz ve
anlamazlar.›

<span id="an_13:14">13:14</span> ‹‹Böylece Yeşayanın peygamberlik sözü
onlar için gerçekleşmiş oldu: ‹Duyacak duyacak, ama hiç
anlamayacaksınız, Bakacak bakacak, ama hiç görmeyeceksiniz!

<span id="an_13:15">13:15</span> Çünkü bu halkın yüreği duygusuzlaştı,
Kulakları ağırlaştı. Gözlerini kapadılar. Öyle ki, gözleri görmesin,
Kulakları duymasın, yürekleri anlamasın Ve bana dönmesinler. Dönselerdi,
onları iyileştirirdim.›

<span id="an_13:16">13:16</span> ‹‹Ama ne mutlu size ki, gözleriniz
görüyor, kulaklarınız işitiyor!

<span id="an_13:17">13:17</span> Size doğrusunu söyleyeyim, nice
peygamberler, nice doğru kişiler sizin gördüklerinizi görmek istediler,
ama göremediler. Sizin işittiklerinizi işitmek istediler, ama
işitemediler.

<span id="an_13:18">13:18</span> ‹‹Şimdi ekinciyle ilgili benzetmeyi siz
dinleyin.

<span id="an_13:19">13:19</span> Kim göksel egemenlikle ilgili sözü
işitir de anlamazsa, kötü olan gelir, onun yüreğine ekileni söker
götürür. Yol kenarına ekilen tohum işte budur.

<span id="an_13:20">13:20</span> Kayalık yerlere ekilen ise işittiği
sözü hemen sevinçle kabul eden, ama kök salamadığı için ancak bir süre
dayanan kişidir. Böyle biri Tanrı sözünden ötürü sıkıntı ya da zulme
uğrayınca hemen sendeleyip düşer.

<span id="an_13:22">13:22</span> Dikenler arasında ekilen de şudur: Sözü
işitir, ama dünyasal kaygılar ve zenginliğin aldatıcılığı sözü boğar ve
ürün vermesini engeller.

<span id="an_13:23">13:23</span> İyi toprağa ekilen tohum ise, sözü
işitip anlayan birine benzer. Böylesi elbette ürün verir, kimi yüz, kimi
altmış, kimi de otuz kat.››

<span id="an_13:24">13:24</span> İsa onlara başka bir benzetme anlattı:
‹‹Göklerin Egemenliği, tarlasına iyi tohum eken adama benzer›› dedi.

<span id="an_13:25">13:25</span> ‹‹Herkes uyurken, adamın düşmanı geldi,
buğdayın arasına delice ekip gitti.

<span id="an_13:26">13:26</span> Ekin gelişip başak salınca, deliceler
de göründü.

<span id="an_13:27">13:27</span> ‹‹Mal sahibinin köleleri gelip ona
şöyle dediler: ‹Efendimiz, sen tarlana iyi tohum ekmedin mi? Bu
deliceler nereden çıktı?›

<span id="an_13:28">13:28</span> ‹‹Mal sahibi, ‹Bunu bir düşman
yapmıştır› dedi. ‹‹ ‹Gidip deliceleri toplamamızı ister misin?› diye
sordu köleler.

<span id="an_13:29">13:29</span> ‹‹ ‹Hayır› dedi adam. ‹Deliceleri
toplarken belki buğdayı da sökersiniz.

<span id="an_13:30">13:30</span> Bırakın biçim vaktine dek birlikte
büyüsünler. Biçim vakti orakçılara, önce deliceleri toplayın diyeceğim,
yakmak için demet yapın. Buğdayı ise toplayıp ambarıma koyun.› ››

<span id="an_13:31">13:31</span> İsa onlara bir benzetme daha anlattı:
‹‹Göklerin Egemenliği, bir adamın tarlasına ektiği hardal tanesine
benzer›› dedi.

<span id="an_13:32">13:32</span> ‹‹Hardal tohumların en küçüğü olduğu
halde, gelişince bahçe bitkilerinin boyunu aşar, ağaç olur. Böylece
kuşlar gelip dallarında barınır.››

<span id="an_13:33">13:33</span> İsa onlara başka bir benzetme anlattı:
‹‹Göklerin Egemenliği, bir kadının üç ölçek una karıştırdığı mayaya
benzer. Sonunda bütün hamur kabarır.››

<span id="an_13:34">13:34</span> İsa bütün bunları halka benzetmelerle
anlattı. Benzetme kullanmadan onlara hiçbir şey anlatmazdı.

<span id="an_13:35">13:35</span> Bu, peygamber aracılığıyla bildirilen
şu söz yerine gelsin diye oldu: ‹‹Ağzımı benzetmeler anlatarak açacağım,
Dünyanın kuruluşundan beri Gizli kalmış sırları dile getireceğim.››

<span id="an_13:36">13:36</span> Bundan sonra İsa halktan ayrılıp eve
gitti. Öğrencileri yanına gelip, ‹‹Tarladaki delicelerle ilgili
benzetmeyi bize açıkla›› dediler.

<span id="an_13:37">13:37</span> İsa, ‹‹İyi tohumu eken, İnsanoğludur››
diye karşılık verdi.

<span id="an_13:38">13:38</span> ‹‹Tarla ise dünyadır. İyi tohum, göksel
egemenliğin oğulları, deliceler de kötü olanın oğullarıdır.

<span id="an_13:39">13:39</span> Deliceleri eken düşman, İblistir. Biçim
vakti, çağın sonu; orakçılar ise meleklerdir.

<span id="an_13:40">13:40</span> ‹‹Deliceler nasıl toplanıp yakılırsa,
çağın sonunda da böyle olacaktır.

<span id="an_13:41">13:41</span> İnsanoğlu meleklerini gönderecek, onlar
da insanları günaha düşüren her şeyi, kötülük yapan herkesi Onun
egemenliğinden toplayıp kızgın fırına atacaklar. Orada ağlayış ve diş
gıcırtısı olacaktır.

<span id="an_13:43">13:43</span> Doğru kişiler o zaman Babalarının
egemenliğinde güneş gibi parlayacaklar. Kulağı olan işitsin!››

<span id="an_13:44">13:44</span> ‹‹Göklerin Egemenliği, tarlada saklı
bir defineye benzer. Onu bulan yeniden sakladı, sevinçle koşup gitti,
varını yoğunu satıp tarlayı satın aldı.

<span id="an_13:45">13:45</span> ‹‹Yine Göklerin Egemenliği, güzel
inciler arayan bir tüccara benzer.

<span id="an_13:46">13:46</span> Tüccar, çok değerli bir inci bulunca
gitti, varını yoğunu satıp o inciyi satın aldı.››

<span id="an_13:47">13:47</span> ‹‹Yine Göklerin Egemenliği, denize
atılan ve her çeşit balığı toplayan ağa benzer.

<span id="an_13:48">13:48</span> Ağ dolunca onu kıyıya çekerler. Oturup
işe yarayan balıkları kaplara koyar, yaramayanları atarlar.

<span id="an_13:49">13:49</span> Çağın sonunda da böyle olacak. Melekler
gelecek, kötü kişileri doğruların arasından ayırıp kızgın fırına
atacaklar. Orada ağlayış ve diş gıcırtısı olacaktır.››

<span id="an_13:51">13:51</span> İsa, ‹‹Bütün bunları anladınız mı?››
diye sordu. ‹‹Evet›› karşılığını verdiler.

<span id="an_13:52">13:52</span> O da onlara, ‹‹İşte böylece Göklerin
Egemenliği için eğitilmiş her din bilgini, hazinesinden hem yeni hem
eski değerler çıkaran bir mal sahibine benzer›› dedi.

<span id="an_13:53">13:53</span> İsa bütün bu benzetmeleri anlattıktan
sonra oradan ayrıldı.

<span id="an_13:54">13:54</span> Kendi memleketine gitti ve oradaki
havrada halka öğretmeye başladı. Halk şaşıp kalmıştı. ‹‹Adamın bu
bilgeliği ve mucizeler yaratan gücü nereden geliyor?›› diyorlardı.

<span id="an_13:55">13:55</span> ‹‹Marangozun oğlu değil mi bu?
Annesinin adı Meryem değil mi? Yakup, Yusuf, Simun ve Yahuda Onun
kardeşleri değil mi?

<span id="an_13:56">13:56</span> Kızkardeşlerinin hepsi aramızda
yaşamıyor mu? O halde Onun bütün bu yaptıkları nereden geliyor?››

<span id="an_13:57">13:57</span> Ve gücenip Onu reddettiler. Ama İsa
onlara şöyle dedi: ‹‹Bir peygamber, kendi memleketinden ve evinden başka
yerde hor görülmez.››

<span id="an_13:58">13:58</span> İmansızlıkları yüzünden İsa orada pek
fazla mucize yapmadı.

<span id="an_14:1">14:1</span> O günlerde İsayla ilgili haberleri duyan
bölge kralı Hirodes, adamlarına, ‹‹Bu, Vaftizci Yahyadır›› dedi.
‹‹Ölümden dirildi. Olağanüstü güçlerin onda etkin olmasının nedeni
budur.››

<span id="an_14:3">14:3</span> Hirodes, kardeşi Filipusun karısı
Hirodiya yüzünden Yahyayı tutuklatmış, bağlatıp zindana attırmıştı.

<span id="an_14:4">14:4</span> Çünkü Yahya Hirodese, ‹‹O kadınla
evlenmen Kutsal Yasaya aykırıdır›› demişti.

<span id="an_14:5">14:5</span> Hirodes Yahyayı öldürtmek istemiş, ama
halktan korkmuştu. Çünkü halk Yahyayı peygamber sayıyordu.

<span id="an_14:6">14:6</span> Hirodesin doğum günü şenliği sırasında
Hirodiyanın kızı ortaya çıkıp dans etti. Bu, Hirodesin öyle hoşuna gitti
ki, ant içerek kıza ne dilerse vereceğini söyledi.

<span id="an_14:8">14:8</span> Kız, annesinin kışkırtmasıyla, ‹‹Bana
şimdi, bir tepsi üzerinde Vaftizci Yahyanın başını ver›› dedi.

<span id="an_14:9">14:9</span> Kral buna çok üzüldüyse de, konuklarının
önünde içtiği anttan ötürü bu dileğin yerine getirilmesini buyurdu.

<span id="an_14:10">14:10</span> Adam gönderip zindanda Yahyanın başını
kestirdi.

<span id="an_14:11">14:11</span> Kesik baş tepsiyle getirilip kıza
verildi, kız da bunu annesine götürdü.

<span id="an_14:12">14:12</span> Yahyanın öğrencileri gelip cesedi
aldılar ve gömdüler. Sonra gidip İsaya haber verdiler.

<span id="an_14:13">14:13</span> İsa bunu duyunca, tek başına tenha bir
yere çekilmek üzere bir tekneyle oradan ayrıldı. Bunu öğrenen halk,
kentlerden çıkıp Onu yaya olarak izledi.

<span id="an_14:14">14:14</span> İsa tekneden inince büyük bir
kalabalıkla karşılaştı. Onlara acıdı ve hasta olanlarını iyileştirdi.

<span id="an_14:15">14:15</span> Akşama doğru öğrencileri yanına gelip,
‹‹Burası ıssız bir yer›› dediler, ‹‹Vakit de geç oldu. Halkı salıver de
köylere gidip kendilerine yiyecek alsınlar.››

<span id="an_14:16">14:16</span> İsa, ‹‹Gitmelerine gerek yok, onlara
siz yiyecek verin›› dedi.

<span id="an_14:17">14:17</span> Öğrenciler, ‹‹Burada beş ekmekle iki
balıktan başka bir şeyimiz yok ki›› dediler.

<span id="an_14:18">14:18</span> İsa, ‹‹Onları buraya, bana getirin››
dedi.

<span id="an_14:19">14:19</span> Halka çayıra oturmalarını buyurduktan
sonra, beş ekmekle iki balığı aldı, gözlerini göğe kaldırarak şükretti;
sonra ekmekleri bölüp öğrencilerine verdi, onlar da halka dağıttılar.

<span id="an_14:20">14:20</span> Herkes yiyip doydu. Artakalan
parçalardan on iki sepet dolusu topladılar.

<span id="an_14:21">14:21</span> Yemek yiyenlerin sayısı, kadın ve
çocuklar hariç, yaklaşık beş bin erkekti.

<span id="an_14:22">14:22</span> Bundan hemen sonra İsa öğrencilerine,
tekneye binip kendisinden önce karşı yakaya geçmelerini buyurdu. Bu
arada halkı evlerine gönderecekti.

<span id="an_14:23">14:23</span> Halkı gönderdikten sonra dua etmek için
tek başına dağa çıktı. Akşam olurken orada yalnızdı.

<span id="an_14:24">14:24</span> O sırada tekne kıyıdan bir hayli uzakta
dalgalarla boğuşuyordu. Çünkü rüzgar karşı yönden esiyordu.

<span id="an_14:25">14:25</span> Sabaha karşı İsa, gölün üstünde
yürüyerek onlara yaklaştı.

<span id="an_14:26">14:26</span> Öğrenciler, Onun gölün üstünde
yürüdüğünü görünce dehşete kapıldılar. ‹‹Bu bir hayalet!›› diyerek
korkuyla bağrıştılar.

<span id="an_14:27">14:27</span> Ama İsa hemen onlara seslenerek,
‹‹Cesur olun, benim, korkmayın!›› dedi.

<span id="an_14:28">14:28</span> Petrus buna karşılık, ‹‹Ya Rab›› dedi,
‹‹Eğer sen isen, buyruk ver suyun üstünden yürüyerek sana geleyim.››

<span id="an_14:29">14:29</span> İsa, ‹‹Gel!›› dedi. Petrus da tekneden
indi, suyun üstünden yürüyerek İsaya yaklaştı.

<span id="an_14:30">14:30</span> Ama rüzgarın ne kadar güçlü estiğini
görünce korktu, batmaya başladı. ‹‹Ya Rab, beni kurtar!›› diye bağırdı.

<span id="an_14:31">14:31</span> İsa hemen elini uzatıp onu tuttu. Ona,
‹‹Ey kıt imanlı, neden kuşku duydun?›› dedi.

<span id="an_14:32">14:32</span> Onlar tekneye bindikten sonra rüzgar
dindi.

<span id="an_14:33">14:33</span> Teknedekiler, ‹‹Sen gerçekten Tanrının
Oğlusun›› diyerek Ona tapındılar.

<span id="an_14:34">14:34</span> Gölü aşıp Ginnesarda karaya çıktılar.

<span id="an_14:35">14:35</span> Yöre halkı İsayı tanıyınca çevreye
haber saldı. Bütün hastaları Ona getirdiler.

<span id="an_14:36">14:36</span> Giysisinin eteğine bir dokunsak diye
yalvarıyorlardı. Dokunanların hepsi iyileşti.

<span id="an_15:1">15:1</span> Bu sırada Yeruşalimden bazı Ferisiler ve
din bilginleri İsaya gelip, ‹‹Öğrencilerin neden atalarımızın töresini
çiğniyor?›› diye sordular, ‹‹Yemekten önce ellerini yıkamıyorlar.››

<span id="an_15:3">15:3</span> İsa onlara şu karşılığı verdi: ‹‹Ya siz,
neden töreniz uğruna Tanrı buyruğunu çiğniyorsunuz?

<span id="an_15:4">15:4</span> Çünkü Tanrı şöyle buyurdu: ‹Annene babana
saygı göstereceksin›; ‹Annesine ya da babasına söven kesinlikle
öldürülecektir.›

<span id="an_15:5">15:5</span> Ama siz, ‹Her kim anne ya da babasına,
benden alacağın bütün yardım Tanrıya adanmıştır derse, artık babasına
saygı göstermek zorunda değildir› diyorsunuz. Böylelikle, töreniz uğruna
Tanrının sözünü geçersiz kılmış oluyorsunuz.

<span id="an_15:7">15:7</span> Ey ikiyüzlüler! Yeşayanın sizinle ilgili
şu peygamberlik sözü ne kadar yerindedir: ‹Bu halk dudaklarıyla beni
sayar, Ama yürekleri benden uzak.

<span id="an_15:9">15:9</span> Bana boşuna taparlar. Çünkü öğrettikleri,
sadece insan buyruklarıdır.› ››

<span id="an_15:10">15:10</span> İsa, halkı yanına çağırıp onlara,
‹‹Dinleyin ve şunu belleyin›› dedi.

<span id="an_15:11">15:11</span> ‹‹Ağızdan giren şey insanı kirletmez.
İnsanı kirleten ağızdan çıkandır.››

<span id="an_15:12">15:12</span> Bu sırada öğrencileri Ona gelip,
‹‹Biliyor musun?›› dediler, ‹‹Ferisiler bu sözü duyunca gücendiler.››

<span id="an_15:13">15:13</span> İsa şu karşılığı verdi: ‹‹Göksel
Babamın dikmediği her fidan kökünden sökülecektir.

<span id="an_15:14">15:14</span> Bırakın onları; onlar körlerin kör
kılavuzlarıdır. Eğer kör köre kılavuzluk ederse, ikisi de çukura
düşer.››

<span id="an_15:15">15:15</span> Petrus, ‹‹Bu benzetmeyi bize açıkla››
dedi.

<span id="an_15:16">15:16</span> ‹‹Siz de mi hâlâ anlamıyorsunuz?›› diye
sordu İsa.

<span id="an_15:17">15:17</span> ‹‹Ağza giren her şeyin mideye indiğini,
oradan da helaya atıldığını bilmiyor musunuz?

<span id="an_15:18">15:18</span> Ne var ki ağızdan çıkan, yürekten
kaynaklanır. İnsanı kirleten de budur.

<span id="an_15:19">15:19</span> Çünkü kötü düşünceler, cinayet, zina,
fuhuş, hırsızlık, yalan yere tanıklık ve iftira hep yürekten
kaynaklanır.

<span id="an_15:20">15:20</span> İnsanı kirleten bunlardır. Yıkanmamış
ellerle yemek yemek insanı kirletmez.››

<span id="an_15:21">15:21</span> İsa oradan ayrılıp Sur ve Sayda
bölgesine geçti.

<span id="an_15:22">15:22</span> O yöreden Kenanlı bir kadın İsaya
gelip, ‹‹Ya Rab, ey Davut Oğlu, halime acı! Kızım cine tutuldu, çok kötü
durumda›› diye feryat etti.

<span id="an_15:23">15:23</span> İsa kadına hiçbir karşılık vermedi.
Öğrencileri yaklaşıp, ‹‹Sal şunu, gitsin!›› diye rica ettiler.
‹‹Arkamızdan bağırıp duruyor.››

<span id="an_15:24">15:24</span> İsa, ‹‹Ben yalnız İsrail halkının
kaybolmuş koyunlarına gönderildim›› diye yanıtladı.

<span id="an_15:25">15:25</span> Kadın ise yaklaşıp, ‹‹Ya Rab, bana
yardım et!›› diyerek Onun önünde yere kapandı.

<span id="an_15:26">15:26</span> İsa ona, ‹‹Çocukların ekmeğini alıp
köpeklere atmak doğru değildir›› dedi.

<span id="an_15:27">15:27</span> Kadın, ‹‹Haklısın, ya Rab›› dedi. ‹‹Ama
köpekler de efendilerinin sofrasından düşen kırıntıları yer.››

<span id="an_15:28">15:28</span> O zaman İsa ona şu karşılığı verdi:
‹‹Ey kadın, imanın büyük! Dilediğin gibi olsun.›› Ve kadının kızı o
saatte iyileşti.

<span id="an_15:29">15:29</span> İsa oradan ayrıldı, Celile Gölünün
kıyısından geçerek dağa çıkıp oturdu.

<span id="an_15:30">15:30</span> Yanına büyük bir kalabalık geldi.
Beraberlerinde kötürüm, kör, çolak, dilsiz ve daha birçok hasta
getirdiler. Hastaları Onun ayaklarının dibine bıraktılar. O da onları
iyileştirdi.

<span id="an_15:31">15:31</span> Halk, dilsizlerin konuştuğunu,
çolakların iyileştiğini, körlerin gördüğünü, kötürümlerin yürüdüğünü
görünce şaştı ve İsrailin Tanrısını yüceltti.

<span id="an_15:32">15:32</span> İsa öğrencilerini yanına çağırıp,
‹‹Halka acıyorum›› dedi. ‹‹Üç gündür yanımdalar, yiyecek hiçbir şeyleri
yok. Onları aç aç evlerine göndermek istemiyorum, yolda
bayılabilirler.››

<span id="an_15:33">15:33</span> Öğrenciler kendisine, ‹‹Böyle ıssız bir
yerde bu kadar kalabalığı doyuracak ekmeği nereden bulalım?›› dediler.

<span id="an_15:34">15:34</span> İsa, ‹‹Kaç ekmeğiniz var?›› diye sordu.
‹‹Yedi ekmekle birkaç küçük balığımız var›› dediler.

<span id="an_15:35">15:35</span> Bunun üzerine İsa, halka yere
oturmalarını buyurdu.

<span id="an_15:36">15:36</span> Yedi ekmekle balıkları aldı, şükredip
bunları böldü, öğrencilerine verdi. Onlar da halka dağıttılar.

<span id="an_15:37">15:37</span> Herkes yiyip doydu. Artakalan
parçalardan yedi küfe dolusu topladılar.

<span id="an_15:38">15:38</span> Yemek yiyenlerin sayısı, kadın ve
çocuklar hariç, dört bin erkekti.

<span id="an_15:39">15:39</span> İsa, halkı evlerine gönderdikten sonra
tekneye binip Magadan bölgesine geçti.

<span id="an_16:1">16:1</span> Ferisilerle Sadukiler İsanın yanına
geldiler. Onu denemek amacıyla kendilerine gökten bir belirti
göstermesini istediler.

<span id="an_16:2">16:2</span> İsa onlara şu karşılığı verdi: ‹‹Akşam,
‹Gökyüzü kızıl olduğuna göre hava iyi olacak› dersiniz.

<span id="an_16:3">16:3</span> Sabah, ‹Bugün gök kızıl ve bulutlu, hava
bozacak› dersiniz. Gökyüzünün görünümünü yorumlayabiliyorsunuz da,
zamanın belirtilerini yorumlayamıyor musunuz?

<span id="an_16:4">16:4</span> Kötü ve vefasız kuşak bir belirti
istiyor! Ama ona Yunusun belirtisinden başka bir belirti
gösterilmeyecek.›› Sonra İsa onları bırakıp gitti.

<span id="an_16:5">16:5</span> Öğrenciler gölün karşı yakasına geçerken
ekmek almayı unutmuşlardı.

<span id="an_16:6">16:6</span> İsa onlara, ‹‹Dikkatli olun, Ferisilerin
ve Sadukilerin mayasından kaçının!›› dedi.

<span id="an_16:7">16:7</span> Onlar ise kendi aralarında tartışarak,
‹‹Ekmek almadığımız için böyle diyor›› dediler.

<span id="an_16:8">16:8</span> Bunun farkında olan İsa şöyle dedi: ‹‹Ey
kıt imanlılar! Ekmeğiniz yok diye niçin tartışıyorsunuz?

<span id="an_16:9">16:9</span> Hâlâ anlamıyor musunuz? Beş ekmekle beş
bin kişinin doyduğunu, kaç sepet dolusu yemek fazlası topladığınızı
hatırlamıyor musunuz? Yedi ekmekle dört bin kişinin doyduğunu, kaç küfe
dolusu yemek fazlası topladığınızı hatırlamıyor musunuz?

<span id="an_16:11">16:11</span> Ben size, ‹Ferisilerin ve Sadukilerin
mayasından kaçının› derken, ekmekten söz etmediğimi nasıl olur da
anlamazsınız?››

<span id="an_16:12">16:12</span> Ekmek mayasından değil de, Ferisilerle
Sadukilerin öğretisinden kaçının dediğini o zaman anladılar.

<span id="an_16:13">16:13</span> İsa, Filipus Sezariyesi bölgesine
geldiğinde öğrencilerine şunu sordu: ‹‹Halk, İnsanoğlunun kim olduğunu
söylüyor?››

<span id="an_16:14">16:14</span> Öğrencileri şu karşılığı verdiler:
‹‹Kimi Vaftizci Yahya, kimi İlyas, kimi de Yeremya ya da peygamberlerden
biridir diyor.››

<span id="an_16:15">16:15</span> İsa onlara, ‹‹Siz ne dersiniz›› dedi,
‹‹Sizce ben kimim?››

<span id="an_16:16">16:16</span> Simun Petrus, ‹‹Sen, yaşayan Tanrının
Oğlu Mesihsin›› yanıtını verdi.

<span id="an_16:17">16:17</span> İsa ona, ‹‹Ne mutlu sana, Yunus oğlu
Simun!›› dedi. ‹‹Bu sırrı sana açan insan değil, göklerdeki Babamdır.

<span id="an_16:18">16:18</span> Ben de sana şunu söyleyeyim, sen
Petrussun ve ben kilisemi bu kayanın üzerine kuracağım. Ölüler diyarının
kapıları ona karşı direnemeyecek.

<span id="an_16:19">16:19</span> Göklerin Egemenliğinin anahtarlarını
sana vereceğim. Yeryüzünde bağlayacağın her şey göklerde de bağlanmış
olacak; yeryüzünde çözeceğin her şey göklerde de çözülmüş olacak.››

<span id="an_16:20">16:20</span> Bu sözlerden sonra İsa, kendisinin
Mesih olduğunu kimseye söylememeleri için öğrencilerini uyardı.

<span id="an_16:21">16:21</span> Bundan sonra İsa, kendisinin Yeruşalime
gitmesi, ileri gelenler, başkâhinler ve din bilginlerinin elinden çok
acı çekmesi, öldürülmesi ve üçüncü gün dirilmesi gerektiğini
öğrencilerine anlatmaya başladı.

<span id="an_16:22">16:22</span> Bunun üzerine Petrus Onu bir kenara
çekip azarlamaya başladı. ‹‹Tanrı korusun, ya Rab! Senin başına asla
böyle bir şey gelmeyecek!›› dedi.

<span id="an_16:23">16:23</span> Ama İsa Petrusa dönüp, ‹‹Çekil önümden,
Şeytan!›› dedi, ‹‹Bana engel oluyorsun. Düşüncelerin Tanrıya değil,
insana özgüdür.››

<span id="an_16:24">16:24</span> Sonra İsa, öğrencilerine şunları
söyledi: ‹‹Ardımdan gelmek isteyen kendini inkâr etsin, çarmıhını
yüklenip beni izlesin.

<span id="an_16:25">16:25</span> Canını kurtarmak isteyen onu yitirecek,
canını benim uğruma yitiren ise onu kurtaracaktır.

<span id="an_16:26">16:26</span> İnsan bütün dünyayı kazanıp da canından
olursa, bunun kendisine ne yararı olur? İnsan kendi canına karşılık ne
verebilir?

<span id="an_16:27">16:27</span> İnsanoğlu, Babasının görkemi içinde
melekleriyle gelecek ve herkese, yaptığının karşılığını verecektir.

<span id="an_16:28">16:28</span> Size doğrusunu söyleyeyim, burada
bulunanlar arasında, İnsanoğlu'nun kendi egemenliği içinde gelişini
görmeden ölümü tatmayacak olanlar var.››

<span id="an_17:1">17:1</span> Altı gün sonra İsa, yanına yalnız Petrus,
Yakup ve Yakupun kardeşi Yuhannayı alarak yüksek bir dağa çıktı.

<span id="an_17:2">17:2</span> Onların gözü önünde İsanın görünümü
değişti. Yüzü güneş gibi parladı, giysileri ışık gibi bembeyaz oldu.

<span id="an_17:3">17:3</span> O anda Musayla İlyas öğrencilere göründü.
İsayla konuşuyorlardı.

<span id="an_17:4">17:4</span> Petrus İsaya, ‹‹Ya Rab›› dedi, ‹‹Burada
bulunmamız ne iyi oldu! İstersen burada üç çardak kurayım: Biri sana,
biri Musaya, biri de İlyasa.››

<span id="an_17:5">17:5</span> Petrus daha konuşurken parlak bir bulut
onlara gölge saldı. Buluttan gelen bir ses, ‹‹Sevgili Oğlum budur, Ondan
hoşnudum. Onu dinleyin!›› dedi.

<span id="an_17:6">17:6</span> Öğrenciler bunu işitince, dehşet içinde
yüzüstü yere kapandılar.

<span id="an_17:7">17:7</span> İsa gelip onlara dokundu, ‹‹Kalkın,
korkmayın!›› dedi.

<span id="an_17:8">17:8</span> Başlarını kaldırınca İsadan başka kimseyi
göremediler.

<span id="an_17:9">17:9</span> Dağdan inerlerken İsa onlara, ‹‹İnsanoğlu
ölümden dirilmeden, gördüklerinizi kimseye söylemeyin›› diye buyurdu.

<span id="an_17:10">17:10</span> Öğrencileri Ona şunu sordular: ‹‹Peki,
din bilginleri neden önce İlyasın gelmesi gerektiğini söylüyorlar?››

<span id="an_17:11">17:11</span> İsa, ‹‹İlyas gerçekten gelecek ve her
şeyi yeniden düzene koyacak›› diye yanıtladı.

<span id="an_17:12">17:12</span> ‹‹Size şunu söyleyeyim, İlyas zaten
geldi, ama onu tanımadılar, ona yapmadıklarını bırakmadılar. Aynı
şekilde İnsanoğlu da onların elinden acı çekecektir.››

<span id="an_17:13">17:13</span> O zaman öğrenciler İsanın kendilerine
Vaftizci Yahyadan söz ettiğini anladılar.

<span id="an_17:14">17:14</span> Kalabalığın yanına vardıklarında bir
adam İsaya yaklaşıp önünde diz çöktü.

<span id="an_17:15">17:15</span> ‹‹Ya Rab›› dedi, ‹‹Oğlumun haline acı!
Sarası var, çok acı çekiyor. Sık sık ateşe, suya düşüyor.

<span id="an_17:16">17:16</span> Onu senin öğrencilerine getirdim, ama
iyileştiremediler.››

<span id="an_17:17">17:17</span> İsa, ‹‹Ey imansız ve sapmış kuşak!››
dedi. ‹‹Sizinle daha ne kadar kalacağım? Size daha ne kadar
katlanacağım? Çocuğu buraya, bana getirin.››

<span id="an_17:18">17:18</span> İsa cini azarlayınca, cin çocuktan
çıktı, çocuk o anda iyileşti.

<span id="an_17:19">17:19</span> Sonra öğrenciler tek başlarına İsaya
gelip, ‹‹Biz cini neden kovamadık?›› diye sordular.

<span id="an_17:20">17:20</span> İsa, ‹‹İmanınız kıt olduğu için››
karşılığını verdi. ‹‹Size doğrusunu söyleyeyim, bir hardal tanesi kadar
imanınız olsa şu dağa, ‹Buradan şuraya göç› derseniz, göçer; sizin için
imkânsız bir şey olmayacaktır.››

<span id="an_17:22">17:22</span> Celilede bir araya geldiklerinde İsa
onlara, ‹‹İnsanoğlu, insanların eline teslim edilecek ve öldürülecek,
ama üçüncü gün dirilecek›› dedi. Öğrenciler buna çok kederlendiler.

<span id="an_17:24">17:24</span> Kefarnahuma geldiklerinde, iki
dirhemlik tapınak vergisini toplayanlar Petrusa gelip, ‹‹Öğretmeniniz
tapınak vergisini ödemiyor mu?›› diye sordular.

<span id="an_17:25">17:25</span> Petrus, ‹‹Ödüyor›› dedi. Petrus eve
gelince, daha kendisi bir şey söylemeden İsa ona, ‹‹Simun, ne dersin?››
dedi. ‹‹Dünya kralları gümrük ya da vergiyi kimlerden alır? Kendi
oğullarından mı, yabancılardan mı?››

<span id="an_17:26">17:26</span> Petrusun, ‹‹Yabancılardan›› demesi
üzerine İsa, ‹‹O halde oğullar muaftır›› dedi.

<span id="an_17:27">17:27</span> ‹‹Ama vergi toplayanları
gücendirmeyelim. Göle gidip oltanı at. Tuttuğun ilk balığı çıkar, onun
ağzını aç, dört dirhemlik bir akçe bulacaksın. Parayı al, ikimizin
vergisi olarak onlara ver.››

<span id="an_18:1">18:1</span> Bu sırada öğrencileri İsaya yaklaşıp,
‹‹Göklerin Egemenliğinde en büyük kimdir?›› diye sordular.

<span id="an_18:2">18:2</span> İsa, yanına küçük bir çocuk çağırdı, onu
orta yere dikip şöyle dedi: ‹‹Size doğrusunu söyleyeyim, yolunuzdan
dönüp küçük çocuklar gibi olmazsanız, Göklerin Egemenliğine asla
giremezsiniz.

<span id="an_18:4">18:4</span> Kim bu çocuk gibi alçakgönüllü olursa,
Göklerin Egemenliğinde en büyük odur.

<span id="an_18:5">18:5</span> Böyle bir çocuğu benim adım uğruna kabul
eden, beni kabul etmiş olur.

<span id="an_18:6">18:6</span> ‹‹Ama kim bana iman eden bu küçüklerden
birini günaha düşürürse, boynuna kocaman bir değirmen taşı asılıp
denizin dibine atılması kendisi için daha iyi olur.

<span id="an_18:7">18:7</span> İnsanı günaha düşüren tuzaklardan ötürü
vay dünyanın haline! Böyle tuzakların olması kaçınılmazdır. Ama bu
tuzaklara aracılık eden kişinin vay haline!

<span id="an_18:8">18:8</span> ‹‹Eğer elin ya da ayağın günah işlemene
neden olursa, onu kesip at. Tek el, tek ayakla yaşama kavuşman, iki
elle, iki ayakla sönmez ateşe atılmandan iyidir.

<span id="an_18:9">18:9</span> Eğer gözün günah işlemene neden olursa,
onu çıkar at. Tek gözle yaşama kavuşman, iki gözle cehennem ateşine
atılmandan iyidir.

<span id="an_18:10">18:10</span> ‹‹Bu küçüklerden birini bile hor
görmekten sakının! Size şunu söyleyeyim, onların göklerdeki melekleri,
göklerdeki Babamın yüzünü her zaman görürler.››

<span id="an_18:12">18:12</span> ‹‹Siz ne dersiniz? Bir adamın yüz
koyunu olsa ve bunlardan biri yolunu şaşırsa, doksan dokuzunu dağlarda
bırakıp yolunu şaşıranı aramaya gitmez mi?

<span id="an_18:13">18:13</span> Size doğrusunu söyleyeyim, eğer onu
bulursa, yolunu şaşırmamış doksan dokuz koyun için sevindiğinden daha
çok onun için sevinir.

<span id="an_18:14">18:14</span> Bunun gibi, göklerdeki Babanız da bu
küçüklerden hiçbirinin kaybolmasını istemez.››

<span id="an_18:15">18:15</span> ‹‹Eğer kardeşin sana karşı günah
işlerse, ona git, suçunu kendisine göster. Her şey yalnız ikinizin
arasında kalsın. Kardeşin seni dinlerse, onu kazanmış olursun.

<span id="an_18:16">18:16</span> Ama dinlemezse, yanına bir ya da iki
kişi daha al ki, söylenen her şey iki ya da üç tanığın sözüyle
doğrulansın.

<span id="an_18:17">18:17</span> Onları da dinlemezse, durumu inanlılar
topluluğuna bildir. Topluluğu da dinlemezse, onu putperest ya da vergi
görevlisi say.

<span id="an_18:18">18:18</span> ‹‹Size doğrusunu söyleyeyim, yeryüzünde
bağlayacağınız her şey gökte de bağlanmış olacak. Yeryüzünde çözeceğiniz
her şey gökte de çözülmüş olacak.

<span id="an_18:19">18:19</span> Yine size şunu söyleyeyim, yeryüzünde
aranızdan iki kişi, dileyecekleri herhangi bir şey için anlaşırlarsa,
göklerdeki Babam dileklerini yerine getirir.

<span id="an_18:20">18:20</span> Nerede iki ya da üç kişi benim adımla
toplanırsa, ben de orada, aralarındayım.››

<span id="an_18:21">18:21</span> Bunun üzerine Petrus İsaya gelip, ‹‹Ya
Rab›› dedi, ‹‹Kardeşim bana karşı kaç kez günah işlerse onu
bağışlamalıyım? Yedi kez mi?››

<span id="an_18:22">18:22</span> İsa, ‹‹Yedi kez değil›› dedi. ‹‹Yetmiş
kere yedi kez derim sana.

<span id="an_18:23">18:23</span> Şöyle ki, Göklerin Egemenliği,
köleleriyle hesaplaşmak isteyen bir krala benzer.

<span id="an_18:24">18:24</span> Kral hesap görmeye başladığında
kendisine, borcu on bin talantı bulan bir köle getirildi.

<span id="an_18:25">18:25</span> Kölenin ödeme gücü olmadığından
efendisi onun, karısının, çocuklarının ve bütün malının satılıp borcun
ödenmesini buyurdu.

<span id="an_18:26">18:26</span> Köle yere kapanıp efendisine, ‹Ne olur,
sabret! Bütün borcumu ödeyeceğim› dedi.

<span id="an_18:27">18:27</span> Efendisi köleye acıdı, borcunu
bağışlayıp onu salıverdi.

<span id="an_18:28">18:28</span> ‹‹Ama köle çıkıp gitti, kendisine yüz
dinar borcu olan başka bir köleye rastladı. Onu yakalayıp, ‹Borcunu öde›
diyerek boğazına sarıldı.

<span id="an_18:29">18:29</span> Bu köle yüzüstü yere kapandı, ‹Ne olur,
sabret! Borcumu ödeyeceğim› diye yalvardı.

<span id="an_18:30">18:30</span> Ama ilk köle bunu reddetti. Gitti,
borcunu ödeyinceye dek adamı zindana kapattı.

<span id="an_18:31">18:31</span> Öteki köleler, olanları görünce çok
üzüldüler. Efendilerine gidip bütün olup bitenleri anlattılar.

<span id="an_18:32">18:32</span> ‹‹Bunun üzerine efendisi köleyi yanına
çağırdı. ‹Ey kötü köle!› dedi. ‹Bana yalvardığın için bütün borcunu
bağışladım.

<span id="an_18:33">18:33</span> Benim sana acıdığım gibi, senin de köle
arkadaşına acıman gerekmez miydi?›

<span id="an_18:34">18:34</span> Bu öfkeyle efendisi, bütün borcunu
ödeyinceye dek onu işkencecilere teslim etti.

<span id="an_18:35">18:35</span> ‹‹Eğer her biriniz kardeşini gönülden
bağışlamazsa, göksel Babam da size öyle davranacaktır.››

<span id="an_19:1">19:1</span> İsa konuşmasını bitirdikten sonra
Celileden ayrılıp Yahudiyenin Şeria Irmağının karşı yakasındaki
topraklarına geçti.

<span id="an_19:2">19:2</span> Büyük halk toplulukları da Onun ardından
gitti. Hasta olanları orada iyileştirdi.

<span id="an_19:3">19:3</span> İsanın yanına gelen bazı Ferisiler, Onu
denemek amacıyla şunu sordular: ‹‹Bir adamın, herhangi bir nedenle
karısını boşaması Kutsal Yasaya uygun mudur?››

<span id="an_19:4">19:4</span> İsa şu karşılığı verdi: ‹‹Kutsal Yazıları
okumadınız mı? Yaradan başlangıçtan ‹İnsanları erkek ve dişi olarak
yarattı› ve şöyle dedi: ‹Bu nedenle adam annesini babasını bırakıp
karısına bağlanacak, ikisi tek beden olacak.›

<span id="an_19:6">19:6</span> Şöyle ki, onlar artık iki değil, tek
bedendir. O halde Tanrının birleştirdiğini, insan ayırmasın.››

<span id="an_19:7">19:7</span> Ferisiler İsaya, ‹‹Öyleyse›› dediler,
‹‹Musa neden erkeğin boşanma belgesi verip karısını boşayabileceğini
söyledi?››

<span id="an_19:8">19:8</span> İsa onlara, ‹‹İnatçı olduğunuz için Musa
karılarınızı boşamanıza izin verdi›› dedi. ‹‹Başlangıçta bu böyle
değildi.

<span id="an_19:9">19:9</span> Ben size şunu söyleyeyim, karısını
fuhuştan başka bir nedenle boşayıp başkasıyla evlenen, zina etmiş olur.
Boşanan kadınla evlenen de zina etmiş olur.››

<span id="an_19:10">19:10</span> Öğrenciler İsaya, ‹‹Eğer erkekle karısı
arasındaki ilişki buysa, hiç evlenmemek daha iyi!›› dediler.

<span id="an_19:11">19:11</span> İsa onlara, ‹‹Herkes bu sözü kabul
edemez, ancak Tanrının güç verdiği kişiler kabul edebilir›› dedi.

<span id="an_19:12">19:12</span> ‹‹Çünkü kimisi doğuştan hadımdır,
kimisi insanlar tarafından hadım edilir, kimisi de Göklerin Egemenliği
uğruna kendini hadım sayar. Bunu kabul edebilen etsin!››

<span id="an_19:13">19:13</span> O sırada bazıları küçük çocukları
İsanın yanına getirdiler; ellerini onların üzerine koyup dua etmesini
istediler. Öğrenciler onları azarlayınca İsa, ‹‹Bırakın çocukları››
dedi. ‹‹Bana gelmelerine engel olmayın! Çünkü Göklerin Egemenliği
böylelerinindir.››

<span id="an_19:15">19:15</span> Ellerini onların üzerine koyduktan
sonra oradan ayrıldı.

<span id="an_19:16">19:16</span> Adamın biri İsaya gelip, ‹‹Öğretmenim,
sonsuz yaşama kavuşmak için nasıl bir iyilik yapmalıyım?›› diye sordu.

<span id="an_19:17">19:17</span> İsa, ‹‹Bana neden iyilik hakkında soru
soruyorsun?›› dedi. ‹‹İyi olan yalnız biri var. Yaşama kavuşmak
istiyorsan, Onun buyruklarını yerine getir.››

<span id="an_19:18">19:18</span> ‹‹Hangi buyrukları?›› diye sordu adam.
İsa şu karşılığı verdi: ‹‹ ‹Adam öldürmeyeceksin, zina etmeyeceksin,
çalmayacaksın, yalan yere tanıklık etmeyeceksin, annene babana saygı
göstereceksin› ve ‹Komşunu kendin gibi seveceksin.› ››

<span id="an_19:20">19:20</span> Genç adam, ‹‹Bunların hepsini yerine
getirdim›› dedi, ‹‹Daha ne eksiğim var?››

<span id="an_19:21">19:21</span> İsa ona, ‹‹Eğer eksiksiz olmak
istiyorsan, git, varını yoğunu sat, parasını yoksullara ver; böylece
göklerde hazinen olur. Sonra gel, beni izle›› dedi.

<span id="an_19:22">19:22</span> Genç adam bu sözleri işitince üzüntü
içinde oradan uzaklaştı. Çünkü çok malı vardı.

<span id="an_19:23">19:23</span> İsa öğrencilerine, ‹‹Size doğrusunu
söyleyeyim›› dedi, ‹‹Zengin kişi Göklerin Egemenliğine zor girecek.

<span id="an_19:24">19:24</span> Yine şunu söyleyeyim ki, devenin iğne
deliğinden geçmesi, zenginin Tanrı Egemenliğine girmesinden daha
kolaydır.››

<span id="an_19:25">19:25</span> Bunu işiten öğrenciler büsbütün
şaşırdılar, ‹‹Öyleyse kim kurtulabilir?›› diye sordular.

<span id="an_19:26">19:26</span> İsa onlara bakarak, ‹‹İnsanlar için bu
imkânsız, ama Tanrı için her şey mümkündür›› dedi.

<span id="an_19:27">19:27</span> Bunun üzerine Petrus Ona, ‹‹Bak›› dedi,
‹‹Biz her şeyi bırakıp senin ardından geldik, kazancımız ne olacak?››

<span id="an_19:28">19:28</span> İsa onlara, ‹‹Size doğrusunu
söyleyeyim›› dedi, ‹‹Her şey yenilendiğinde, İnsanoğlu görkemli tahtına
oturduğunda, siz, evet ardımdan gelen sizler, on iki tahta oturup
İsrailin on iki oymağını yargılayacaksınız.

<span id="an_19:29">19:29</span> Benim adım uğruna evlerini,
kardeşlerini, anne ya da babasını, çocuklarını ya da topraklarını
bırakan herkes, bunların yüz katını elde edecek ve sonsuz yaşamı miras
alacak.

<span id="an_19:30">19:30</span> Ne var ki, birincilerin birçoğu
sonuncu, sonuncuların birçoğu da birinci olacak.››

<span id="an_20:1">20:1</span> ‹‹Göklerin Egemenliği, sabah erkenden
bağında çalışacak işçi aramaya çıkan toprak sahibine benzer.

<span id="an_20:2">20:2</span> Adam, işçilerle günlüğü bir dinara
anlaşıp onları bağına gönderdi.

<span id="an_20:3">20:3</span> ‹‹Saat dokuza doğru tekrar dışarı çıktı,
çarşı meydanında boş duran başka adamlar gördü.

<span id="an_20:4">20:4</span> Onlara, ‹Siz de bağa gidip çalışın.
Hakkınız neyse, veririm› dedi, onlar da bağa gittiler. ‹‹Öğleyin ve saat
üçe doğru yine çıkıp aynı şeyi yaptı.

<span id="an_20:6">20:6</span> Saat beşe doğru çıkınca, orada duran
başka işçiler gördü. Onlara, ‹Neden bütün gün burada boş duruyorsunuz?›
diye sordu.

<span id="an_20:7">20:7</span> ‹‹ ‹Kimse bize iş vermedi ki› dediler.
‹‹Onlara, ‹Siz de bağa gidin, çalışın› dedi.

<span id="an_20:8">20:8</span> ‹‹Akşam olunca, bağın sahibi kâhyasına,
‹İşçileri çağır› dedi. ‹Sonuncudan başlayarak ilkine kadar, hepsine
ücretlerini ver.›

<span id="an_20:9">20:9</span> ‹‹Saat beşe doğru işe başlayanlar gelip
kâhyadan birer dinar aldılar.

<span id="an_20:10">20:10</span> İlk başlayanlar gelince daha çok
alacaklarını sandılar, ama onlara da birer dinar verildi.

<span id="an_20:11">20:11</span> Paralarını alınca bağ sahibine
söylenmeye başladılar:

<span id="an_20:12">20:12</span> ‹En son çalışanlar yalnız bir saat
çalıştı› dediler. ‹Ama onları günün yükünü ve sıcağını çeken bizlerle
bir tuttun!›

<span id="an_20:13">20:13</span> ‹‹Bağ sahibi onlardan birine şöyle
karşılık verdi: ‹Arkadaş, sana haksızlık etmiyorum ki! Seninle bir
dinara anlaşmadık mı?

<span id="an_20:14">20:14</span> Hakkını al, git! Sana verdiğimi
sonuncuya da vermek istiyorum.

<span id="an_20:15">20:15</span> Kendi paramla istediğimi yapmaya hakkım
yok mu? Yoksa cömertliğimi kıskanıyor musun?›

<span id="an_20:16">20:16</span> ‹‹İşte böylece sonuncular birinci,
birinciler de sonuncu olacak.››

<span id="an_20:17">20:17</span> İsa Yeruşalime giderken, yolda on iki
öğrencisini bir yana çekip onlara özel olarak şunu söyledi: ‹‹Şimdi
Yeruşalime gidiyoruz. İnsanoğlu, başkâhinlerin ve din bilginlerinin
eline teslim edilecek, onlar da Onu ölüm cezasına çarptıracaklar.

<span id="an_20:19">20:19</span> Onunla alay etmeleri, kamçılayıp
çarmıha germeleri için Onu öteki uluslara teslim edecekler. Ne var ki O,
üçüncü gün dirilecek.››

<span id="an_20:20">20:20</span> O sırada Zebedi oğullarının annesi
oğullarıyla birlikte İsaya yaklaştı. Önünde yere kapanarak kendisinden
bir dileği olduğunu söyledi.

<span id="an_20:21">20:21</span> İsa kadına, ‹‹Ne istiyorsun?›› diye
sordu. Kadın, ‹‹Buyruk ver, senin egemenliğinde bu iki oğlumdan biri
sağında, biri solunda otursun›› dedi.

<span id="an_20:22">20:22</span> ‹‹Siz ne dilediğinizi bilmiyorsunuz››
diye karşılık verdi İsa. ‹‹Benim içeceğim kâseden siz içebilir
misiniz?›› ‹‹Evet, içebiliriz›› dediler.

<span id="an_20:23">20:23</span> İsa onlara, ‹‹Elbette benim kâsemden
içeceksiniz›› dedi, ‹‹Ama sağımda ya da solumda oturmanıza izin vermek
benim elimde değil. Babam bu yerleri belirli kişiler için
hazırlamıştır.››

<span id="an_20:24">20:24</span> Bunu işiten on öğrenci iki kardeşe
kızdılar.

<span id="an_20:25">20:25</span> Ama İsa onları yanına çağırıp şöyle
dedi: ‹‹Bilirsiniz ki, ulusların önderleri onlara egemen kesilir, ileri
gelenleri de ağırlıklarını hissettirirler.

<span id="an_20:26">20:26</span> Sizin aranızda böyle olmayacak.
Aranızda büyük olmak isteyen, ötekilerin hizmetkârı olsun.

<span id="an_20:27">20:27</span> Aranızda birinci olmak isteyen,
ötekilerin kulu olsun.

<span id="an_20:28">20:28</span> Nitekim İnsanoğlu, hizmet edilmeye
değil, hizmet etmeye ve canını birçokları için fidye olarak vermeye
geldi.››

<span id="an_20:29">20:29</span> Erihadan ayrılırlarken büyük bir
kalabalık İsanın ardından gitti.

<span id="an_20:30">20:30</span> Yol kenarında oturan iki kör, İsanın
oradan geçmekte olduğunu duyunca, ‹‹Ya Rab, ey Davut Oğlu, halimize
acı!›› diye bağırdılar.

<span id="an_20:31">20:31</span> Kalabalık onları azarlayarak susturmak
istediyse de onlar, ‹‹Ya Rab, ey Davut Oğlu, halimize acı!›› diyerek
daha çok bağırdılar.

<span id="an_20:32">20:32</span> İsa durup onları çağırdı. ‹‹Sizin için
ne yapmamı istiyorsunuz?›› diye sordu.

<span id="an_20:33">20:33</span> Onlar da, ‹‹Ya Rab, gözlerimiz
açılsın›› dediler.

<span id="an_20:34">20:34</span> İsa onlara acıdı, gözlerine dokundu. O
anda yeniden görmeye başladılar ve O'nun ardından gittiler.

<span id="an_21:1">21:1</span> Yeruşalime yaklaşıp Zeytin Dağının
yamacındaki Beytfaci Köyüne geldiklerinde İsa, iki öğrencisini önden
gönderdi. Onlara, ‹‹Karşınızdaki köye gidin›› dedi, ‹‹Hemen orada bağlı
bir dişi eşek ve yanında bir sıpa bulacaksınız. Onları çözüp bana
getirin.

<span id="an_21:3">21:3</span> Size bir şey diyen olursa, ‹Rabbin
bunlara ihtiyacı var, hemen geri gönderecek› dersiniz.››

<span id="an_21:4">21:4</span> Bu olay, peygamber aracılığıyla
bildirilen şu söz yerine gelsin diye oldu:

<span id="an_21:5">21:5</span> ‹‹Siyon kızına deyin ki, ‹İşte,
alçakgönüllü Kralın, Eşeğe, evet sıpaya, Eşek yavrusuna binmiş Sana
geliyor.› ››

<span id="an_21:6">21:6</span> Öğrenciler gidip İsanın kendilerine
buyurduğu gibi yaptılar.

<span id="an_21:7">21:7</span> Eşekle sıpayı getirip üzerlerine
giysilerini yaydılar, İsa sıpaya bindi.

<span id="an_21:8">21:8</span> Halkın büyük bir bölümü giysilerini yolun
üzerine serdi. Bazıları da ağaçlardan dal kesip yola seriyordu.

<span id="an_21:9">21:9</span> Önden giden ve arkadan gelen kalabalıklar
şöyle bağırıyorlardı: ‹‹Davut Oğluna hozana! Rabbin adıyla gelene
övgüler olsun, En yücelerde hozana!››

<span id="an_21:10">21:10</span> İsa Yeruşalime girdiği zaman bütün
kent, ‹‹Bu kimdir?›› diyerek çalkandı.

<span id="an_21:11">21:11</span> Kalabalıklar, ‹‹Bu, Celilenin Nasıra
Kentinden Peygamber İsadır›› diyordu.

<span id="an_21:12">21:12</span> İsa, tapınağın avlusuna girerek oradaki
bütün alıcı ve satıcıları dışarı kovdu. Para bozanların masalarını,
güvercin satanların sehpalarını devirdi.

<span id="an_21:13">21:13</span> Onlara şöyle dedi: ‹‹ ‹Evime dua evi
denecek› diye yazılmıştır. Ama siz onu haydut inine çevirdiniz!››

<span id="an_21:14">21:14</span> İsa tapınaktayken kendisine gelen kör
ve kötürümleri iyileştirdi.

<span id="an_21:15">21:15</span> Ne var ki, başkâhinlerle din
bilginleri, Onun yarattığı harikaları ve tapınakta, ‹‹Davut Oğluna
hozana!›› diye bağıran çocukları görünce öfkelendiler.

<span id="an_21:16">21:16</span> İsaya, ‹‹Bunların ne söylediğini
duyuyor musun?›› diye sordular. ‹‹Duyuyorum›› dedi İsa. ‹‹Siz şu sözü
hiç okumadınız mı? ‹Küçük çocukların ve emziktekilerin dudaklarından
kendine övgüler döktürdün.› ››

<span id="an_21:17">21:17</span> İsa onları bırakıp kentten çıktı.
Beytanyaya dönüp geceyi orada geçirdi.

<span id="an_21:18">21:18</span> İsa sabah erkenden kente dönerken
acıkmıştı.

<span id="an_21:19">21:19</span> Yol kenarında gördüğü bir incir ağacına
yaklaştı. Ağaçta yapraktan başka bir şey bulamayınca ağaca, ‹‹Artık
sonsuza dek sende meyve yetişmesin!›› dedi. İncir ağacı o anda kurudu.

<span id="an_21:20">21:20</span> Öğrenciler bunu görünce şaşkına
döndüler. ‹‹İncir ağacı birdenbire nasıl kurudu?›› diye sordular.

<span id="an_21:21">21:21</span> İsa onlara şu karşılığı verdi: ‹‹Size
doğrusunu söyleyeyim, eğer imanınız olur da kuşku duymazsanız, yalnız
incir ağacına olanı yapmakla kalmazsınız; şu dağa, ‹Kalk, denize atıl›
derseniz, dediğiniz olacaktır.

<span id="an_21:22">21:22</span> İmanla dua ederseniz, dilediğiniz her
şeyi alırsınız.››

<span id="an_21:23">21:23</span> İsa tapınağa girmiş öğretiyordu. Bu
sırada başkâhinler ve halkın ileri gelenleri Onun yanına gelerek,
‹‹Bunları hangi yetkiyle yapıyorsun, bu yetkiyi sana kim verdi?›› diye
sordular.

<span id="an_21:24">21:24</span> İsa onlara şu karşılığı verdi: ‹‹Ben de
size bir soru soracağım. Bana yanıt verirseniz, ben de size bunları
hangi yetkiyle yaptığımı söylerim.

<span id="an_21:25">21:25</span> Yahyanın vaftiz etme yetkisi nereden
geldi, Tanrıdan mı, insanlardan mı?›› Bunu aralarında şöyle tartışmaya
başladılar: ‹‹ ‹Tanrıdan› dersek, bize, ‹Öyleyse ona niçin inanmadınız?›
diyecek.

<span id="an_21:26">21:26</span> Yok eğer ‹İnsanlardan› dersek... Halkın
tepkisinden korkuyoruz. Çünkü herkes Yahyayı peygamber sayıyor.››

<span id="an_21:27">21:27</span> İsaya, ‹‹Bilmiyoruz›› diye yanıt
verdiler. İsa, ‹‹Ben de size bunları hangi yetkiyle yaptığımı
söylemeyeceğim›› dedi.

<span id="an_21:28">21:28</span> ‹‹Ama şuna ne dersiniz? Bir adamın iki
oğlu vardı. Adam birincisine gidip, ‹Oğlum, git bugün bağda çalış› dedi.

<span id="an_21:29">21:29</span> ‹‹Oğlu, ‹Gitmem!› dedi. Ama sonra
pişman olup gitti.

<span id="an_21:30">21:30</span> ‹‹Adam ikinci oğluna gidip aynı şeyi
söyledi. O, ‹Olur, efendim› dedi, ama gitmedi.

<span id="an_21:31">21:31</span> ‹‹İkisinden hangisi babasının isteğini
yerine getirmiş oldu?›› ‹‹Birincisi›› diye karşılık verdiler. İsa da
onlara, ‹‹Size doğrusunu söyleyeyim, vergi görevlileriyle fahişeler,
Tanrının Egemenliğine sizden önce giriyorlar›› dedi.

<span id="an_21:32">21:32</span> ‹‹Yahya size doğruluk yolunu göstermeye
geldi, ona inanmadınız. Oysa vergi görevlileriyle fahişeler ona
inandılar. Siz bunu gördükten sonra bile pişman olup ona inanmadınız.››

<span id="an_21:33">21:33</span> ‹‹Bir benzetme daha dinleyin: Toprak
sahibi bir adam, bağ dikti, çevresini çitle çevirdi, üzüm sıkma çukuru
kazdı, bir de bekçi kulesi yaptı. Sonra bağı bağcılara kiralayıp
yolculuğa çıktı.

<span id="an_21:34">21:34</span> Bağbozumu yaklaşınca, üründen kendisine
düşeni almaları için kölelerini bağcılara yolladı.

<span id="an_21:35">21:35</span> Bağcılar adamın kölelerini yakaladı,
birini dövdü, birini öldürdü, ötekini de taşladı.

<span id="an_21:36">21:36</span> Bağ sahibi bu kez ilkinden daha çok
sayıda köle yolladı. Bağcılar bunlara da aynı şeyi yaptılar.

<span id="an_21:37">21:37</span> Sonunda bağ sahibi, ‹Oğlumu sayarlar›
diyerek bağcılara onu yolladı.

<span id="an_21:38">21:38</span> ‹‹Ama bağcılar adamın oğlunu görünce
birbirlerine, ‹Mirasçı bu; gelin, onu öldürüp mirasına konalım› dediler.

<span id="an_21:39">21:39</span> Böylece onu yakaladılar, bağdan atıp
öldürdüler.

<span id="an_21:40">21:40</span> Bu durumda bağın sahibi geldiği zaman
bağcılara ne yapacak?››

<span id="an_21:41">21:41</span> İsaya şu karşılığı verdiler: ‹‹Bu
korkunç adamları korkunç bir şekilde yok edecek; bağı da, ürününü
kendisine zamanında verecek olan başka bağcılara kiralayacak.››

<span id="an_21:42">21:42</span> İsa onlara şunu sordu: ‹‹Kutsal
Yazılarda şu sözleri hiç okumadınız mı? ‹Yapıcıların reddettiği taş,
İşte köşenin baş taşı oldu. Rabbin işidir bu, Gözümüzde harika bir iş!›

<span id="an_21:43">21:43</span> ‹‹Bu nedenle size şunu söyleyeyim,
Tanrının Egemenliği sizden alınacak ve bunun ürünlerini yetiştiren bir
ulusa verilecek.

<span id="an_21:44">21:44</span> ‹‹Bu taşın üzerine düşen, paramparça
olacak; taş da kimin üzerine düşerse, onu ezip toz edecek.››

<span id="an_21:45">21:45</span> Başkâhinler ve Ferisiler, İsanın
anlattığı benzetmeleri duyunca bunları kendileri için söylediğini
anladılar.

<span id="an_21:46">21:46</span> O'nu tutuklamak istedilerse de, halkın
tepkisinden korktular. Çünkü halk, O'nu peygamber sayıyordu.

<span id="an_22:1">22:1</span> İsa söz alıp onlara yine benzetmelerle
şöyle seslendi: ‹‹Göklerin Egemenliği, oğlu için düğün şöleni hazırlayan
bir krala benzer.

<span id="an_22:3">22:3</span> Kral şölene davet ettiklerini çağırmak
üzere kölelerini gönderdi, ama davetliler gelmek istemedi.

<span id="an_22:4">22:4</span> ‹‹Kral yine başka kölelerini gönderirken
onlara dedi ki, ‹Davetlilere şunu söyleyin: Bakın, ben ziyafetimi
hazırladım. Sığırlarım, besili hayvanlarım kesildi. Her şey hazır,
buyrun şölene!›

<span id="an_22:5">22:5</span> ‹‹Ama davetliler aldırmadılar. Biri
tarlasına, biri ticaretine gitti.

<span id="an_22:6">22:6</span> Öbürleri de kralın kölelerini yakalayıp
hırpaladılar ve öldürdüler.

<span id="an_22:7">22:7</span> Kral öfkelendi. Ordularını gönderip o
katilleri yok etti, kentlerini ateşe verdi.

<span id="an_22:8">22:8</span> ‹‹Sonra kölelerine şöyle dedi: ‹Düğün
şöleni hazır, ama çağırdıklarım buna layık değilmiş.

<span id="an_22:9">22:9</span> Gidin yol kavşaklarına, kimi bulursanız
düğüne çağırın.›

<span id="an_22:10">22:10</span> Böylece köleler yollara döküldü, iyi
kötü kimi buldularsa, hepsini topladılar. Düğün yeri konuklarla doldu.

<span id="an_22:11">22:11</span> ‹‹Kral konukları görmeye geldiğinde,
orada düğün giysisi giymemiş bir adam gördü.

<span id="an_22:12">22:12</span> Ona, ‹Arkadaş, düğün giysisi giymeden
buraya nasıl girdin?› diye sorunca, adamın dili tutuldu.

<span id="an_22:13">22:13</span> ‹‹O zaman kral, uşaklarına, ‹Şunun
ellerini ayaklarını bağlayın, dışarıya, karanlığa atın!› dedi. ‹Orada
ağlayış ve diş gıcırtısı olacaktır.›

<span id="an_22:14">22:14</span> ‹‹Çünkü çağrılanlar çok, ama seçilenler
azdır.››

<span id="an_22:15">22:15</span> Bunun üzerine Ferisiler çıkıp gittiler.
İsayı, kendi söyleyeceği sözlerle tuzağa düşürmek amacıyla düzen
kurdular.

<span id="an_22:16">22:16</span> Hirodes yanlılarıyla birlikte
gönderdikleri kendi öğrencileri İsaya gelip, ‹‹Öğretmenimiz›› dediler,
‹‹Senin dürüst biri olduğunu, Tanrı yolunu dürüstçe öğrettiğini, kimseyi
kayırmadığını biliyoruz. Çünkü insanlar arasında ayrım yapmazsın.

<span id="an_22:17">22:17</span> Peki, söyle bize, sence Sezara vergi
vermek Kutsal Yasaya uygun mu, değil mi?››

<span id="an_22:18">22:18</span> İsa onların kötü niyetlerini
bildiğinden, ‹‹Ey ikiyüzlüler!›› dedi. ‹‹Beni neden deniyorsunuz?

<span id="an_22:19">22:19</span> Vergi öderken kullandığınız parayı
gösterin bana!›› Ona bir dinar getirdiler.

<span id="an_22:20">22:20</span> İsa, ‹‹Bu resim, bu yazı kimin?›› diye
sordu.

<span id="an_22:21">22:21</span> ‹‹Sezarın›› dediler. O zaman İsa,
‹‹Öyleyse Sezarın hakkını Sezara, Tanrının hakkını Tanrıya verin›› dedi.

<span id="an_22:22">22:22</span> Bu sözleri duyunca şaştılar, İsayı
bırakıp gittiler.

<span id="an_22:23">22:23</span> Ölümden sonra diriliş olmadığını
söyleyen Sadukiler, aynı gün İsaya gelip şunu sordular: ‹‹Öğretmenimiz,
Musa şöyle buyurmuştur: ‹Eğer bir adam çocuk sahibi olmadan ölürse,
kardeşi onun karısını alsın, soyunu sürdürsün.›

<span id="an_22:25">22:25</span> Aramızda yedi kardeş vardı. İlki
evlendi ve öldü. Çocuğu olmadığından karısını kardeşine bıraktı.

<span id="an_22:26">22:26</span> İkincisi, üçüncüsü, yedincisine kadar
hepsine aynı şey oldu.

<span id="an_22:27">22:27</span> Hepsinden sonra kadın da öldü.

<span id="an_22:28">22:28</span> Buna göre diriliş günü kadın bu yedi
kardeşten hangisinin karısı olacak? Çünkü hepsi de onunla evlendi.››

<span id="an_22:29">22:29</span> İsa onlara, ‹‹Siz Kutsal Yazıları ve
Tanrının gücünü bilmediğiniz için yanılıyorsunuz›› diye karşılık verdi.

<span id="an_22:30">22:30</span> ‹‹Dirilişten sonra insanlar ne evlenir,
ne de evlendirilir, gökteki melekler gibidirler.

<span id="an_22:31">22:31</span> Ölülerin dirilmesi konusuna gelince,
Tanrının size bildirdiği şu sözü okumadınız mı?

<span id="an_22:32">22:32</span> ‹Ben İbrahimin Tanrısı, İshakın Tanrısı
ve Yakupun Tanrısıyım› diyor. Tanrı ölülerin değil, dirilerin
Tanrısıdır.››

<span id="an_22:33">22:33</span> Bunları işiten halk, Onun öğretişine
şaşıp kaldı.

<span id="an_22:34">22:34</span> Ferisiler, İsanın Sadukileri
susturduğunu duyunca bir araya toplandılar.

<span id="an_22:35">22:35</span> Onlardan biri, bir Kutsal Yasa uzmanı,
İsayı denemek amacıyla Ona şunu sordu: ‹‹Öğretmenim, Kutsal Yasada en
önemli buyruk hangisidir?››

<span id="an_22:37">22:37</span> İsa ona şu karşılığı verdi: ‹‹ ‹Tanrın
Rabbi bütün yüreğinle, bütün canınla ve bütün aklınla seveceksin.›

<span id="an_22:38">22:38</span> İşte ilk ve en önemli buyruk budur.

<span id="an_22:39">22:39</span> İlkine benzeyen ikinci buyruk da şudur:
‹Komşunu kendin gibi seveceksin.›

<span id="an_22:40">22:40</span> Kutsal Yasanın tümü ve peygamberlerin
sözleri bu iki buyruğa dayanır.››

<span id="an_22:41">22:41</span> Ferisiler toplu haldeyken İsa onlara
şunu sordu: ‹‹Mesihle ilgili olarak ne düşünüyorsunuz? O kimin
oğludur?›› Onlar da, ‹‹Davutun Oğlu›› dediler.

<span id="an_22:43">22:43</span> İsa şöyle dedi: ‹‹O halde nasıl oluyor
da Davut, Ruhtan esinlenerek Ondan ‹Rab› diye söz ediyor? Şöyle diyor
Davut:

<span id="an_22:44">22:44</span> ‹Rab Rabbime dedi ki, Ben düşmanlarını
Ayaklarının altına serinceye dek Sağımda otur.›

<span id="an_22:45">22:45</span> Davut Ondan Rab diye söz ettiğine göre,
O nasıl Davutun Oğlu olur?››

<span id="an_22:46">22:46</span> İsa'ya hiç kimse karşılık veremedi. O
günden sonra artık kimse de O'na bir şey sormaya cesaret edemedi.

<span id="an_23:1">23:1</span> Bundan sonra İsa halka ve öğrencilerine
şöyle seslendi: ‹‹Din bilginleri ve Ferisiler Musanın kürsüsünde
otururlar.

<span id="an_23:3">23:3</span> Bu nedenle size söylediklerinin tümünü
yapın ve yerine getirin, ama onların yaptıklarını yapmayın. Çünkü
söyledikleri şeyleri kendileri yapmazlar.

<span id="an_23:4">23:4</span> Ağır ve taşınması güç yükleri bağlayıp
başkalarının sırtına yüklerler, kendileriyse bu yükleri taşımak için
parmaklarını bile oynatmak istemezler.

<span id="an_23:5">23:5</span> ‹‹Yaptıklarının tümünü gösteriş için
yaparlar. Örneğin, hamaillerini büyük, giysilerinin püsküllerini uzun
yaparlar.

<span id="an_23:6">23:6</span> Şölenlerde başköşeye, havralarda en
seçkin yerlere kurulmaya bayılırlar.

<span id="an_23:7">23:7</span> Meydanlarda selamlanmaktan ve insanların
kendilerini ‹Rabbî› diye çağırmalarından zevk duyarlar.

<span id="an_23:8">23:8</span> ‹‹Kimse sizi ‹Rabbî› diye çağırmasın.
Çünkü sizin tek öğretmeniniz var ve hepiniz kardeşsiniz.

<span id="an_23:9">23:9</span> Yeryüzünde kimseye ‹Baba› demeyin. Çünkü
tek Babanız var, O da göksel Babadır.

<span id="an_23:10">23:10</span> Kimse sizi ‹Önder› diye çağırmasın.
Çünkü tek önderiniz var, O da Mesihtir.

<span id="an_23:11">23:11</span> Aranızda en üstün olan, ötekilerin
hizmetkârı olsun.

<span id="an_23:12">23:12</span> Kendini yücelten alçaltılacak, kendini
alçaltan yüceltilecektir.

<span id="an_23:13">23:13</span> ‹‹Vay halinize ey din bilginleri ve
Ferisiler, ikiyüzlüler! Göklerin Egemenliğinin kapısını insanların
yüzüne kapıyorsunuz; ne kendiniz içeri giriyor, ne de girmek isteyenleri
bırakıyorsunuz!

<span id="an_23:15">23:15</span> ‹‹Vay halinize ey din bilginleri ve
Ferisiler, ikiyüzlüler! Tek bir kişiyi dininize döndürmek için
denizleri, kıtaları dolaşırsınız. Dininize döneni de kendinizden iki kat
cehennemlik yaparsınız.

<span id="an_23:16">23:16</span> ‹‹Vay halinize kör kılavuzlar!
Diyorsunuz ki, ‹Tapınak üzerine ant içenin andı sayılmaz, ama
tapınaktaki altın üzerine ant içen, andını yerine getirmek zorundadır.›

<span id="an_23:17">23:17</span> Budalalar, körler! Hangisi daha önemli,
altın mı, altını kutsal kılan tapınak mı?

<span id="an_23:18">23:18</span> Yine diyorsunuz ki, ‹Sunak üzerine ant
içenin andı sayılmaz, ama sunaktaki adağın üzerine ant içen, andını
yerine getirmek zorundadır.›

<span id="an_23:19">23:19</span> Ey körler! Hangisi daha önemli, adak
mı, adağı kutsal kılan sunak mı?

<span id="an_23:20">23:20</span> Öyleyse sunak üzerine ant içen, hem
sunağın hem de sunaktaki her şeyin üzerine ant içmiş olur.

<span id="an_23:21">23:21</span> Tapınak üzerine ant içen de hem
tapınak, hem de tapınakta yaşayan Tanrı üzerine ant içmiş olur.

<span id="an_23:22">23:22</span> Gök üzerine ant içen, Tanrının tahtı ve
tahtta oturanın üzerine ant içmiş olur.

<span id="an_23:23">23:23</span> ‹‹Vay halinize ey din bilginleri ve
Ferisiler, ikiyüzlüler! Siz nanenin, dereotunun ve kimyonun ondalığını
verirsiniz de, Kutsal Yasanın daha önemli konularını -adaleti,
merhameti, sadakati- ihmal edersiniz. Ondalık vermeyi ihmal etmeden asıl
bunları yerine getirmeniz gerekirdi.

<span id="an_23:24">23:24</span> Ey kör kılavuzlar! Küçük sineği süzer
ayırır, ama deveyi yutarsınız!

<span id="an_23:25">23:25</span> ‹‹Vay halinize ey din bilginleri ve
Ferisiler, ikiyüzlüler! Bardağın ve çanağın dışını temizlersiniz, oysa
bunların içi açgözlülük ve taşkınlıkla doludur.

<span id="an_23:26">23:26</span> Ey kör Ferisi! Sen önce bardağın ve
çanağın içini temizle ki, dıştan da temiz olsunlar.

<span id="an_23:27">23:27</span> ‹‹Vay halinize ey din bilginleri ve
Ferisiler, ikiyüzlüler! Siz dıştan güzel görünen, ama içi ölü kemikleri
ve her türlü pislikle dolu badanalı mezarlara benzersiniz.

<span id="an_23:28">23:28</span> Dıştan insanlara doğru görünürsünüz,
ama içte ikiyüzlülük ve kötülükle dolusunuz.

<span id="an_23:29">23:29</span> ‹‹Vay halinize ey din bilginleri ve
Ferisiler, ikiyüzlüler! Peygamberlerin mezarlarını yapar, doğru
kişilerin anıtlarını donatırsınız.

<span id="an_23:30">23:30</span> ‹Atalarımızın yaşadığı günlerde
yaşasaydık, onlarla birlikte peygamberlerin kanına girmezdik›
diyorsunuz.

<span id="an_23:31">23:31</span> Böylece, peygamberleri öldürenlerin
torunları olduğunuza kendiniz tanıklık ediyorsunuz.

<span id="an_23:32">23:32</span> Haydi, atalarınızın başlattığı işi
bitirin!

<span id="an_23:33">23:33</span> ‹‹Sizi yılanlar, engerekler soyu!
Cehennem cezasından nasıl kaçacaksınız?

<span id="an_23:34">23:34</span> İşte bunun için size peygamberler,
bilge kişiler ve din bilginleri gönderiyorum. Bunlardan kimini
öldürecek, çarmıha gereceksiniz. Kimini havralarınızda kamçılayacak,
kentten kente kovalayacaksınız.

<span id="an_23:35">23:35</span> Böylelikle, doğru kişi olan Habilin
kanından, tapınakla sunak arasında öldürdüğünüz Berekya oğlu Zekeriyanın
kanına kadar, yeryüzünde akıtılan her doğru kişinin kanından sorumlu
tutulacaksınız.

<span id="an_23:36">23:36</span> Size doğrusunu söyleyeyim, bunların
hepsinden bu kuşak sorumlu tutulacaktır.

<span id="an_23:37">23:37</span> ‹‹Ey Yeruşalim! Peygamberleri öldüren,
kendisine gönderilenleri taşlayan Yeruşalim! Tavuğun civcivlerini
kanatları altına topladığı gibi ben de kaç kez senin çocuklarını
toplamak istedim, ama siz istemediniz.

<span id="an_23:38">23:38</span> Bakın, eviniz ıssız bırakılacak!

<span id="an_23:39">23:39</span> Size şunu söyleyeyim: ‹Rab'bin adıyla
gelene övgüler olsun!› diyeceğiniz zamana dek beni bir daha
görmeyeceksiniz.››

<span id="an_24:1">24:1</span> İsa tapınaktan çıkıp giderken,
öğrencileri, tapınağın binalarını Ona göstermek için yanına geldiler.

<span id="an_24:2">24:2</span> İsa onlara, ‹‹Bütün bunları görüyor
musunuz?›› dedi. ‹‹Size doğrusunu söyleyeyim, burada taş üstünde taş
kalmayacak, hepsi yıkılacak!››

<span id="an_24:3">24:3</span> İsa, Zeytin Dağında otururken öğrencileri
yalnız olarak yanına geldiler. ‹‹Söyle bize›› dediler, ‹‹Bu dediklerin
ne zaman olacak, senin gelişini ve çağın bitimini gösteren belirti ne
olacak?››

<span id="an_24:4">24:4</span> İsa onlara şu karşılığı verdi: ‹‹Sakın
kimse sizi saptırmasın!

<span id="an_24:5">24:5</span> Birçokları, ‹Mesih benim› diyerek benim
adımla gelip birçok kişiyi aldatacaklar.

<span id="an_24:6">24:6</span> Savaş gürültüleri, savaş haberleri
duyacaksınız. Sakın korkmayın! Bunların olması gerek, ama bu daha son
demek değildir.

<span id="an_24:7">24:7</span> Ulus ulusa, devlet devlete savaş açacak;
yer yer kıtlıklar, depremler olacak.

<span id="an_24:8">24:8</span> Bütün bunlar, doğum sancılarının
başlangıcıdır.

<span id="an_24:9">24:9</span> ‹‹O zaman sizi sıkıntıya sokacak,
öldürecekler. Benim adımdan ötürü bütün uluslar sizden nefret edecek.

<span id="an_24:10">24:10</span> O zaman birçok kişi imandan sapacak,
birbirlerini ele verecek ve birbirlerinden nefret edecekler.

<span id="an_24:11">24:11</span> Birçok sahte peygamber türeyecek ve
bunlar birçok kişiyi saptıracak.

<span id="an_24:12">24:12</span> Kötülüklerin çoğalmasından ötürü
birçoklarının sevgisi soğuyacak.

<span id="an_24:13">24:13</span> Ama sonuna kadar dayanan kurtulacaktır.

<span id="an_24:14">24:14</span> Göksel egemenliğin bu Müjdesi bütün
uluslara tanıklık olmak üzere dünyanın her yerinde duyurulacak. İşte o
zaman son gelecektir.

<span id="an_24:15">24:15</span> ‹‹Peygamber Danielin sözünü ettiği
yıkıcı iğrenç şeyin kutsal yerde dikildiğini gördüğünüz zaman -okuyan
anlasın- Yahudiyede bulunanlar dağlara kaçsın.

<span id="an_24:17">24:17</span> Damda olan, evindeki eşyalarını almak
için aşağı inmesin.

<span id="an_24:18">24:18</span> Tarlada olan, abasını almak için geri
dönmesin.

<span id="an_24:19">24:19</span> O günlerde gebe olan, çocuk emziren
kadınların vay haline!

<span id="an_24:20">24:20</span> Dua edin ki, kaçışınız kışa ya da Şabat
Gününe rastlamasın.

<span id="an_24:21">24:21</span> Çünkü o günlerde öyle korkunç bir
sıkıntı olacak ki, dünyanın başlangıcından bu yana böylesi olmamış,
bundan sonra da olmayacaktır.

<span id="an_24:22">24:22</span> O günler kısaltılmamış olsaydı, hiç
kimse kurtulamazdı. Ama seçilmiş olanlar uğruna o günler kısaltılacak.

<span id="an_24:23">24:23</span> Eğer o zaman biri size, ‹İşte Mesih
burada›, ya da ‹İşte şurada› derse, inanmayın.

<span id="an_24:24">24:24</span> Çünkü sahte mesihler, sahte
peygamberler türeyecek; bunlar büyük belirtiler ve harikalar yapacaklar.
Öyle ki, ellerinden gelse, seçilmiş olanları bile saptıracaklar.

<span id="an_24:25">24:25</span> İşte size önceden söylüyorum.

<span id="an_24:26">24:26</span> ‹‹Bunun için size, ‹İşte Mesih çölde›
derlerse gitmeyin. ‹Bakın, iç odalarda› derlerse inanmayın.

<span id="an_24:27">24:27</span> Çünkü İnsanoğlunun gelişi, doğuda çakıp
batıya kadar her taraftan görülen şimşek gibi olacaktır.

<span id="an_24:28">24:28</span> ‹‹Leş neredeyse, akbabalar oraya
üşüşecek.

<span id="an_24:29">24:29</span> ‹‹O günlerin sıkıntısından hemen sonra,
‹Güneş kararacak, Ay ışık vermez olacak, Yıldızlar gökten düşecek,
Göksel güçler sarsılacak.›

<span id="an_24:30">24:30</span> ‹‹O zaman İnsanoğlunun belirtisi gökte
görünecek. Yeryüzündeki bütün halklar ağlayıp dövünecek, İnsanoğlunun
gökteki bulutlar üzerinde büyük güç ve görkemle geldiğini görecekler.

<span id="an_24:31">24:31</span> Kendisi güçlü bir borazan sesiyle
meleklerini gönderecek. Melekler Onun seçtiklerini göğün bir ucundan
öbür ucuna dek, dünyanın dört bucağından toplayacaklar.

<span id="an_24:32">24:32</span> ‹‹İncir ağacından ders alın! Dalları
filizlenip yaprakları sürünce, yaz mevsiminin yakın olduğunu anlarsınız.

<span id="an_24:33">24:33</span> Aynı şekilde, bütün bunların
gerçekleştiğini gördüğünüzde bilin ki, İnsanoğlu yakındır, kapıdadır.

<span id="an_24:34">24:34</span> Size doğrusunu söyleyeyim, bütün bunlar
olmadan bu kuşak ortadan kalkmayacak.

<span id="an_24:35">24:35</span> Yer ve gök ortadan kalkacak, ama benim
sözlerim asla ortadan kalkmayacaktır.››

<span id="an_24:36">24:36</span> ‹‹O günü ve saati, ne gökteki melekler,
ne de Oğul bilir; Babadan başka kimse bilmez.

<span id="an_24:37">24:37</span> Nuhun günlerinde nasıl olduysa,
İnsanoğlunun gelişinde de öyle olacak.

<span id="an_24:38">24:38</span> Nuhun gemiye bindiği güne dek, tufandan
önceki günlerde insanlar yiyip içiyor, evlenip evlendiriliyorlardı.

<span id="an_24:39">24:39</span> Tufan gelinceye, hepsini süpürüp
götürünceye dek başlarına geleceklerden habersizdiler. İnsanoğlunun
gelişi de öyle olacak.

<span id="an_24:40">24:40</span> O gün tarlada bulunan iki kişiden biri
alınacak, biri bırakılacak.

<span id="an_24:41">24:41</span> Değirmende buğday öğüten iki kadından
biri alınacak, biri bırakılacak.

<span id="an_24:42">24:42</span> ‹‹Bunun için uyanık kalın. Çünkü
Rabbinizin geleceği günü bilemezsiniz.

<span id="an_24:43">24:43</span> Ama şunu bilin ki, ev sahibi, hırsızın
gece hangi saatte geleceğini bilse, uyanık kalır, evinin soyulmasına
fırsat vermez.

<span id="an_24:44">24:44</span> Bunun için siz de hazır olun! Çünkü
İnsanoğlu beklemediğiniz saatte gelecektir.

<span id="an_24:45">24:45</span> ‹‹Efendinin, hizmetkârlarına vaktinde
yiyecek vermek için başlarına atadığı güvenilir ve akıllı köle kimdir?

<span id="an_24:46">24:46</span> Efendisi eve döndüğünde işinin başında
bulacağı o köleye ne mutlu!

<span id="an_24:47">24:47</span> Size doğrusunu söyleyeyim, efendisi onu
bütün malının üzerinde yetkili kılacak.

<span id="an_24:48">24:48</span> Ama o köle kötü olur da içinden,
‹Efendim gecikiyor› der ve öteki köleleri dövmeye başlarsa, sarhoşlarla
birlikte yiyip içerse, efendisi, onun beklemediği günde, ummadığı saatte
gelecek, onu şiddetle cezalandırıp ikiyüzlülerle bir tutacak. Orada
ağlayış ve diş gıcırtısı olacaktır.››

<span id="an_25:1">25:1</span> ‹‹O zaman Göklerin Egemenliği,
kandillerini alıp güveyi karşılamaya çıkan on kıza benzeyecek.

<span id="an_25:2">25:2</span> Bunların beşi akıllı, beşi akılsızdı.

<span id="an_25:3">25:3</span> Akılsızlar yanlarına kandillerini
aldılar, ama yağ almadılar.

<span id="an_25:4">25:4</span> Akıllılar ise, kandilleriyle birlikte
kaplar içinde yağ da aldılar.

<span id="an_25:5">25:5</span> Güvey gecikince hepsini uyku bastı, dalıp
uyudular.

<span id="an_25:6">25:6</span> ‹‹Gece yarısı bir ses yankılandı: ‹İşte
güvey geliyor, onu karşılamaya çıkın!›

<span id="an_25:7">25:7</span> Bunun üzerine kızların hepsi kalkıp
kandillerini tazelediler.

<span id="an_25:8">25:8</span> ‹‹Akılsızlar akıllılara, ‹Kandillerimiz
sönüyor, bize yağ verin!› dediler.

<span id="an_25:9">25:9</span> ‹‹Akıllılar, ‹Olmaz! Hem bize hem size
yetmeyebilir. En iyisi satıcılara gidin, kendinize yağ alın› dediler.

<span id="an_25:10">25:10</span> ‹‹Ne var ki, onlar yağ satın almaya
giderlerken güvey geldi. Hazırlıklı olan kızlar, onunla birlikte düğün
şölenine girdiler ve kapı kapandı.

<span id="an_25:11">25:11</span> ‹‹Daha sonra gelen öbür kızlar,
‹Efendimiz, efendimiz, aç kapıyı bize!› dediler.

<span id="an_25:12">25:12</span> ‹‹Güvey ise, ‹Size doğrusunu
söyleyeyim, sizi tanımıyorum› dedi.

<span id="an_25:13">25:13</span> ‹‹Bu nedenle uyanık kalın. Çünkü o günü
ve o saati bilemezsiniz.››

<span id="an_25:14">25:14</span> ‹‹Göksel egemenlik, yolculuğa çıkan bir
adamın kölelerini çağırıp malını onlara emanet etmesine benzer.

<span id="an_25:15">25:15</span> ‹‹Adam, her birinin yeteneğine göre,
birine beş, birine iki, birine de bir talant vererek yola çıktı.

<span id="an_25:16">25:16</span> Beş talant alan, hemen gidip bu parayı
işletti ve beş talant daha kazandı.

<span id="an_25:17">25:17</span> İki talant alan da iki talant daha
kazandı.

<span id="an_25:18">25:18</span> Bir talant alan ise gidip toprağı kazdı
ve efendisinin parasını sakladı.

<span id="an_25:19">25:19</span> ‹‹Uzun zaman sonra bu kölelerin
efendisi döndü, onlarla hesaplaşmaya oturdu.

<span id="an_25:20">25:20</span> Beş talant alan gelip beş talant daha
getirdi, ‹Efendimiz› dedi, ‹Bana beş talant emanet etmiştin; bak, beş
talant daha kazandım.›

<span id="an_25:21">25:21</span> ‹‹Efendisi ona, ‹Aferin, iyi ve
güvenilir köle!› dedi. ‹Sen küçük işlerde güvenilir olduğunu gösterdin,
ben de seni büyük işlerin başına geçireceğim. Gel, efendinin şenliğine
katıl!›

<span id="an_25:22">25:22</span> ‹‹İki talant alan da geldi, ‹Efendimiz›
dedi, ‹Bana iki talant emanet etmiştin; bak, iki talant daha kazandım.›

<span id="an_25:23">25:23</span> ‹‹Efendisi ona, ‹Aferin, iyi ve
güvenilir köle!› dedi. ‹Sen küçük işlerde güvenilir olduğunu gösterdin,
ben de seni büyük işlerin başına geçireceğim. Gel, efendinin şenliğine
katıl!›

<span id="an_25:24">25:24</span> ‹‹Sonra bir talant alan geldi,
‹Efendimiz› dedi, ‹Senin sert bir adam olduğunu biliyordum. Ekmediğin
yerden biçer, harman savurmadığın yerden devşirirsin.

<span id="an_25:25">25:25</span> Bu nedenle korktum, gidip senin
verdiğin talantı toprağa gömdüm. İşte, al paranı!›

<span id="an_25:26">25:26</span> ‹‹Efendisi ona şu karşılığı verdi:
‹Kötü ve tembel köle! Ekmediğim yerden biçtiğimi, harman savurmadığım
yerden devşirdiğimi bildiğine göre paramı faize vermeliydin. Ben de
geldiğimde onu faiziyle geri alırdım...

<span id="an_25:28">25:28</span> Haydi, elindeki talantı alın, on
talantı olana verin!

<span id="an_25:29">25:29</span> Çünkü kimde varsa, ona daha çok
verilecek ve o bolluk içinde olacak. Ama kimde yoksa, kendisinde olan da
elinden alınacak.

<span id="an_25:30">25:30</span> Şu yararsız köleyi dışarıya, karanlığa
atın. Orada ağlayış ve diş gıcırtısı olacaktır.› ››

<span id="an_25:31">25:31</span> ‹‹İnsanoğlu kendi görkemi içinde bütün
melekleriyle birlikte gelince, görkemli tahtına oturacak.

<span id="an_25:32">25:32</span> Ulusların hepsi Onun önünde toplanacak,
O da koyunları keçilerden ayıran bir çoban gibi, insanları birbirinden
ayıracak.

<span id="an_25:33">25:33</span> Koyunları sağına, keçileri soluna
alacak.

<span id="an_25:34">25:34</span> ‹‹O zaman Kral, sağındaki kişilere,
‹Sizler, Babamın kutsadıkları, gelin!› diyecek. ‹Dünya kurulduğundan
beri sizin için hazırlanmış olan egemenliği miras alın!

<span id="an_25:35">25:35</span> Çünkü acıkmıştım, bana yiyecek
verdiniz; susamıştım, bana içecek verdiniz; yabancıydım, beni içeri
aldınız.

<span id="an_25:36">25:36</span> Çıplaktım, beni giydirdiniz; hastaydım,
benimle ilgilendiniz; zindandaydım, yanıma geldiniz.›

<span id="an_25:37">25:37</span> ‹‹O vakit doğru kişiler Ona şu
karşılığı verecek: ‹Ya Rab, seni ne zaman aç görüp doyurduk, susuz görüp
su verdik?

<span id="an_25:38">25:38</span> Ne zaman seni yabancı görüp içeri
aldık, ya da çıplak görüp giydirdik?

<span id="an_25:39">25:39</span> Seni ne zaman hasta ya da zindanda
görüp yanına geldik?›

<span id="an_25:40">25:40</span> ‹‹Kral da onları şöyle yanıtlayacak:
‹Size doğrusunu söyleyeyim, bu en basit kardeşlerimden biri için
yaptığınızı, benim için yapmış oldunuz.›

<span id="an_25:41">25:41</span> ‹‹Sonra solundakilere şöyle diyecek:
‹Ey lanetliler, çekilin önümden! İblisle melekleri için hazırlanmış
sönmez ateşe gidin!

<span id="an_25:42">25:42</span> Çünkü acıkmıştım, bana yiyecek
vermediniz; susamıştım, bana içecek vermediniz; yabancıydım, beni içeri
almadınız; çıplaktım, beni giydirmediniz; hastaydım, zindandaydım,
benimle ilgilenmediniz.›

<span id="an_25:44">25:44</span> ‹‹O vakit onlar da şöyle karşılık
verecekler: ‹Ya Rab, seni ne zaman aç, susuz, yabancı, çıplak, hasta ya
da zindanda gördük de yardım etmedik?›

<span id="an_25:45">25:45</span> ‹‹Kral da onlara şu yanıtı verecek:
‹Size doğrusunu söyleyeyim, mademki bu en basit kardeşlerimden biri için
bunu yapmadınız, benim için de yapmamış oldunuz.›

<span id="an_25:46">25:46</span> ‹‹Bunlar sonsuz azaba, doğrular ise
sonsuz yaşama gidecekler.››

<span id="an_26:1">26:1</span> İsa bütün bunları anlattıktan sonra
öğrencilerine, ‹‹İki gün sonra Fısıh Bayramı olduğunu biliyorsunuz››
dedi, ‹‹İnsanoğlu çarmıha gerilmek üzere ele verilecek.››

<span id="an_26:3">26:3</span> Bu sırada başkâhinlerle halkın ileri
gelenleri, Kayafa adındaki başkâhinin sarayında toplandılar.

<span id="an_26:4">26:4</span> İsayı hileyle tutuklayıp öldürmek için
düzen kurdular.

<span id="an_26:5">26:5</span> Ama, ‹‹Bayramda olmasın ki, halk arasında
kargaşalık çıkmasın›› diyorlardı.

<span id="an_26:6">26:6</span> İsa Beytanyada cüzamlı Simunun
evindeyken, yanına bir kadın geldi. Kadın kaymaktaşından bir kap içinde
çok değerli, güzel kokulu yağ getirmişti. İsa sofrada otururken, kadın
yağı Onun başına döktü.

<span id="an_26:8">26:8</span> Öğrenciler bunu görünce kızdılar. ‹‹Nedir
bu savurganlık?›› dediler.

<span id="an_26:9">26:9</span> ‹‹Bu yağ pahalıya satılabilir, parası
yoksullara verilebilirdi.››

<span id="an_26:10">26:10</span> Söylenenleri farkeden İsa,
öğrencilerine, ‹‹Kadını neden üzüyorsunuz?›› dedi. ‹‹Benim için güzel
bir şey yaptı.

<span id="an_26:11">26:11</span> Yoksullar her zaman aranızdadır, ama
ben her zaman aranızda olmayacağım.

<span id="an_26:12">26:12</span> Kadın bu güzel kokulu yağı, beni
gömülmeye hazırlamak için bedenimin üzerine boşalttı.

<span id="an_26:13">26:13</span> Size doğrusunu söyleyeyim, bu Müjde
dünyanın neresinde duyurulursa, bu kadının yaptığı da onun anılması için
anlatılacak.››

<span id="an_26:14">26:14</span> O sırada Onikilerden biri -adı Yahuda
İskariot olanı- başkâhinlere giderek, ‹‹Onu ele verirsem bana ne
verirsiniz?›› dedi. Otuz gümüş tartıp ona verdiler.

<span id="an_26:16">26:16</span> Yahuda o andan itibaren İsayı ele
vermek için fırsat kollamaya başladı.

<span id="an_26:17">26:17</span> Mayasız Ekmek Bayramının ilk günü
öğrenciler İsanın yanına gelerek, ‹‹Fısıh yemeğini yemen için nerede
hazırlık yapmamızı istersin?›› diye sordular.

<span id="an_26:18">26:18</span> İsa onlara, ‹‹Kente varıp o adamın
evine gidin›› dedi. ‹‹Ona şöyle deyin: ‹Öğretmen diyor ki, zamanım
yaklaştı. Fısıh Bayramını, öğrencilerimle birlikte senin evinde
kutlayacağım.› ››

<span id="an_26:19">26:19</span> Öğrenciler, İsanın buyruğunu yerine
getirerek Fısıh yemeği için hazırlık yaptılar.

<span id="an_26:20">26:20</span> Akşam olunca İsa on iki öğrencisiyle
yemeğe oturdu.

<span id="an_26:21">26:21</span> Yemek yerlerken, ‹‹Size doğrusunu
söyleyeyim, sizden biri bana ihanet edecek›› dedi.

<span id="an_26:22">26:22</span> Bu söz onları kedere boğdu. Teker
teker, ‹‹Ya Rab, beni demek istemedin ya?›› diye sormaya başladılar.

<span id="an_26:23">26:23</span> O da, ‹‹Bana ihanet edecek olan›› dedi,
‹‹Elindeki ekmeği benimle birlikte sahana batırandır.

<span id="an_26:24">26:24</span> İnsanoğlu, kendisi için yazılmış olduğu
gibi gidiyor, ama İnsanoğluna ihanet edenin vay haline! O adam hiç
doğmamış olsaydı, kendisi için daha iyi olurdu.››

<span id="an_26:25">26:25</span> Ona ihanet edecek olan Yahuda, ‹‹Rabbî,
yoksa beni mi demek istedin?›› diye sordu. İsa ona, ‹‹Söylediğin
gibidir›› karşılığını verdi.

<span id="an_26:26">26:26</span> Yemek sırasında İsa eline ekmek aldı,
şükredip ekmeği böldü ve öğrencilerine verdi. ‹‹Alın, yiyin›› dedi, ‹‹Bu
benim bedenimdir.››

<span id="an_26:27">26:27</span> Sonra bir kâse alıp şükretti ve bunu
öğrencilerine vererek, ‹‹Hepiniz bundan için›› dedi.

<span id="an_26:28">26:28</span> ‹‹Çünkü bu benim kanımdır, günahların
bağışlanması için birçokları uğruna akıtılan antlaşma kanıdır.

<span id="an_26:29">26:29</span> Size şunu söyleyeyim, Babamın
egemenliğinde sizinle birlikte tazesini içeceğim o güne dek, asmanın bu
ürününden bir daha içmeyeceğim.››

<span id="an_26:30">26:30</span> İlahi söyledikten sonra dışarı çıkıp
Zeytin Dağına doğru gittiler.

<span id="an_26:31">26:31</span> Bu arada İsa öğrencilerine, ‹‹Bu gece
hepiniz benden ötürü sendeleyip düşeceksiniz›› dedi. ‹‹Çünkü şöyle
yazılmıştır: ‹Çobanı vuracağım, Sürüdeki koyunlar darmadağın olacak.›

<span id="an_26:32">26:32</span> Ama ben dirildikten sonra sizden önce
Celileye gideceğim.››

<span id="an_26:33">26:33</span> Petrus Ona, ‹‹Herkes senden ötürü
sendeleyip düşse de ben asla düşmem›› dedi.

<span id="an_26:34">26:34</span> ‹‹Sana doğrusunu söyleyeyim›› dedi İsa,
‹‹Bu gece horoz ötmeden beni üç kez inkâr edeceksin.››

<span id="an_26:35">26:35</span> Petrus, ‹‹Seninle birlikte ölmem
gerekse bile seni asla inkâr etmem›› dedi. Öğrencilerin hepsi de aynı
şeyi söyledi.

<span id="an_26:36">26:36</span> Sonra İsa öğrencileriyle birlikte
Getsemani denen yere geldi. Öğrencilerine, ‹‹Ben şuraya gidip dua
edeceğim, siz burada oturun›› dedi.

<span id="an_26:37">26:37</span> Petrus ile Zebedinin iki oğlunu yanına
aldı. Kederlenmeye, ağır bir sıkıntı duymaya başlamıştı.

<span id="an_26:38">26:38</span> Onlara, ‹‹Ölesiye kederliyim›› dedi.
‹‹Burada kalın, benimle birlikte uyanık durun.››

<span id="an_26:39">26:39</span> Biraz ilerledi, yüzüstü yere kapanıp
dua etmeye başladı. ‹‹Baba›› dedi, ‹‹Mümkünse bu kâse benden
uzaklaştırılsın. Yine de benim değil, senin istediğin olsun.››

<span id="an_26:40">26:40</span> Öğrencilerin yanına döndüğünde onları
uyumuş buldu. Petrusa, ‹‹Demek ki benimle birlikte bir saat uyanık
kalamadınız!›› dedi.

<span id="an_26:41">26:41</span> ‹‹Uyanık durup dua edin ki,
ayartılmayasınız. Ruh isteklidir, ama beden güçsüzdür.››

<span id="an_26:42">26:42</span> İsa ikinci kez uzaklaşıp dua etti.
‹‹Baba›› dedi, ‹‹Eğer ben içmeden bu kâsenin uzaklaştırılması mümkün
değilse, senin istediğin olsun.››

<span id="an_26:43">26:43</span> Geri geldiğinde öğrencilerini yine
uyumuş buldu. Onların göz kapaklarına ağırlık çökmüştü.

<span id="an_26:44">26:44</span> Onları bırakıp tekrar uzaklaştı, yine
aynı sözlerle üçüncü kez dua etti.

<span id="an_26:45">26:45</span> Sonra öğrencilerin yanına dönerek,
‹‹Hâlâ uyuyor, dinleniyor musunuz?›› dedi. ‹‹İşte saat yaklaştı,
İnsanoğlu günahkârların eline veriliyor.

<span id="an_26:46">26:46</span> Kalkın, gidelim. İşte bana ihanet eden
geldi!››

<span id="an_26:47">26:47</span> İsa daha konuşurken, Onikilerden biri
olan Yahuda geldi. Yanında, başkâhinlerle halkın ileri gelenleri
tarafından gönderilmiş kılıçlı sopalı büyük bir kalabalık vardı.

<span id="an_26:48">26:48</span> İsaya ihanet eden Yahuda, ‹‹Kimi
öpersem, İsa Odur, Onu tutuklayın›› diye onlarla sözleşmişti.

<span id="an_26:49">26:49</span> Dosdoğru İsaya gidip, ‹‹Selam, Rabbî!››
diyerek Onu öptü.

<span id="an_26:50">26:50</span> İsa, ‹‹Arkadaş, ne yapacaksan yap!››
dedi. Bunun üzerine adamlar yaklaştı, İsayı yakalayıp tutukladılar.

<span id="an_26:51">26:51</span> İsayla birlikte olanlardan biri, ani
bir hareketle kılıcını çekti, başkâhinin kölesine vurup kulağını uçurdu.

<span id="an_26:52">26:52</span> O zaman İsa ona, ‹‹Kılıcını yerine
koy!›› dedi. ‹‹Kılıç çekenlerin hepsi kılıçla ölecek.

<span id="an_26:53">26:53</span> Yoksa Babamdan yardım isteyemez miyim
sanıyorsun? İstesem, hemen şu an bana on iki tümenden fazla melek
gönderir.

<span id="an_26:54">26:54</span> Ama böyle olması gerektiğini bildiren
Kutsal Yazılar o zaman nasıl yerine gelir?››

<span id="an_26:55">26:55</span> Bundan sonra İsa kalabalığa dönüp şöyle
seslendi: ‹‹Niçin bir haydutmuşum gibi beni kılıç ve sopalarla
yakalamaya geldiniz? Her gün tapınakta oturup öğretiyordum, beni
tutuklamadınız.

<span id="an_26:56">26:56</span> Ama bütün bunlar, peygamberlerin
yazdıkları yerine gelsin diye oldu.›› O zaman öğrencilerin hepsi Onu
bırakıp kaçtı.

<span id="an_26:57">26:57</span> İsayı tutuklayanlar, Onu başkâhin
Kayafaya götürdüler. Din bilginleriyle ileri gelenler de orada
toplanmışlardı.

<span id="an_26:58">26:58</span> Petrus, İsayı uzaktan, ta başkâhinin
avlusuna kadar izledi. Sonucu görmek için içeri girip nöbetçilerin
yanına oturdu.

<span id="an_26:59">26:59</span> Başkâhinlerle Yüksek Kurulun öteki
üyeleri, İsayı ölüm cezasına çarptırmak için kendisine karşı yalancı
tanıklar arıyorlardı.

<span id="an_26:60">26:60</span> Ortaya birçok yalancı tanık çıktığı
halde, aradıklarını bulamadılar. Sonunda ortaya çıkan iki kişi şöyle
dedi: ‹‹Bu adam, ‹Ben Tanrının Tapınağını yıkıp üç günde yeniden
kurabilirim› dedi.››

<span id="an_26:62">26:62</span> Başkâhin ayağa kalkıp İsaya, ‹‹Hiç
yanıt vermeyecek misin?›› dedi. ‹‹Nedir bunların sana karşı ettiği bu
tanıklıklar?››

<span id="an_26:63">26:63</span> İsa susmaya devam etti. Başkâhin ise
Ona, ‹‹Yaşayan Tanrı adına ant içmeni buyuruyorum, söyle bize, Tanrının
Oğlu Mesih sen misin?›› dedi.

<span id="an_26:64">26:64</span> İsa, ‹‹Söylediğin gibidir›› karşılığını
verdi. ‹‹Üstelik size şunu söyleyeyim, bundan sonra İnsanoğlunun,
Kudretli Olanın sağında oturduğunu ve göğün bulutları üzerinde geldiğini
göreceksiniz.››

<span id="an_26:65">26:65</span> Bunun üzerine başkâhin giysilerini
yırtarak, ‹‹Tanrıya küfretti!›› dedi. ‹‹Artık tanıklara ne ihtiyacımız
var? İşte küfürü işittiniz.

<span id="an_26:66">26:66</span> Buna ne diyorsunuz?›› ‹‹Ölümü hak
etti!›› diye karşılık verdiler.

<span id="an_26:67">26:67</span> Bunun üzerine İsanın yüzüne tükürüp Onu
yumrukladılar. Bazıları da Onu tokatlayıp, ‹‹Ey Mesih, peygamberliğini
göster bakalım, sana vuran kim?›› dediler.

<span id="an_26:69">26:69</span> Petrus ise dışarıda, avluda oturuyordu.
Bir hizmetçi kız yanına gelip, ‹‹Sen de Celileli İsayla birlikteydin››
dedi.

<span id="an_26:70">26:70</span> Ama Petrus bunu herkesin önünde inkâr
ederek, ‹‹Neden söz ettiğini anlamıyorum›› dedi.

<span id="an_26:71">26:71</span> Sonra avlu kapısının önüne çıktı. Onu
gören başka bir hizmetçi kız orada bulunanlara, ‹‹Bu adam Nasıralı
İsayla birlikteydi›› dedi.

<span id="an_26:72">26:72</span> Petrus ant içerek, ‹‹Ben o adamı
tanımıyorum›› diye yine inkâr etti.

<span id="an_26:73">26:73</span> Orada duranlar az sonra Petrusa
yaklaşıp, ‹‹Gerçekten sen de onlardansın. Konuşman seni ele veriyor››
dediler.

<span id="an_26:74">26:74</span> Petrus kendine lanet okuyup ant içerek,
‹‹O adamı tanımıyorum!›› dedi. Tam o anda horoz öttü.

<span id="an_26:75">26:75</span> Petrus, İsa'nın, ‹‹Horoz ötmeden beni
üç kez inkâr edeceksin›› dediğini hatırladı ve dışarı çıkıp acı acı
ağladı.

<span id="an_27:1">27:1</span> Sabah olunca bütün başkâhinlerle halkın
ileri gelenleri, İsayı ölüm cezasına çarptırmak konusunda anlaştılar.

<span id="an_27:2">27:2</span> Onu bağladılar ve götürüp Vali Pilatusa
teslim ettiler.

<span id="an_27:3">27:3</span> İsaya ihanet eden Yahuda, Onun mahkûm
edildiğini görünce yaptığına pişman oldu. Otuz gümüşü başkâhinlere ve
ileri gelenlere geri götürdü.

<span id="an_27:4">27:4</span> ‹‹Ben suçsuz birini ele vermekle günah
işledim›› dedi. Onlar ise, ‹‹Bundan bize ne? Onu sen düşün›› dediler.

<span id="an_27:5">27:5</span> Yahuda paraları tapınağın içine
fırlatarak oradan ayrıldı, gidip kendini astı.

<span id="an_27:6">27:6</span> Paraları toplayan başkâhinler, ‹‹Kan
bedeli olan bu paraları tapınağın hazinesine koymak doğru olmaz››
dediler.

<span id="an_27:7">27:7</span> Kendi aralarında anlaşarak bu parayla
yabancılar için mezarlık yapmak üzere Çömlekçi Tarlasını satın aldılar.

<span id="an_27:8">27:8</span> Bunun için bu tarlaya bugüne dek ‹‹Kan
Tarlası›› denilmiştir.

<span id="an_27:9">27:9</span> Böylece Peygamber Yeremya aracılığıyla
bildirilen şu söz yerine gelmiş oldu: ‹‹İsrailoğullarından kimilerinin
Ona biçtikleri değerin karşılığı olan Otuz gümüşü aldılar; Rabbin bana
buyurduğu gibi, Çömlekçi Tarlasını satın almak için harcadılar.››

<span id="an_27:11">27:11</span> İsa valinin önüne çıkarıldı. Vali Ona,
‹‹Sen Yahudilerin Kralı mısın?›› diye sordu. İsa, ‹‹Söylediğin gibidir››
dedi.

<span id="an_27:12">27:12</span> Başkâhinlerle ileri gelenler Onu
suçlayınca hiç karşılık vermedi.

<span id="an_27:13">27:13</span> Pilatus Ona, ‹‹Senin aleyhinde
yaptıkları bunca tanıklığı duymuyor musun?›› dedi.

<span id="an_27:14">27:14</span> İsa tek konuda bile ona yanıt vermedi.
Vali buna çok şaştı.

<span id="an_27:15">27:15</span> Her Fısıh Bayramında vali, halkın
istediği bir tutukluyu salıvermeyi adet edinmişti.

<span id="an_27:16">27:16</span> O günlerde Barabba adında ünlü bir
tutuklu vardı.

<span id="an_27:17">27:17</span> Halk bir araya toplandığında, Pilatus
onlara, ‹‹Sizin için kimi salıvermemi istersiniz, Barabbayı mı, Mesih
denen İsayı mı?›› diye sordu.

<span id="an_27:18">27:18</span> İsayı kıskançlıktan ötürü kendisine
teslim ettiklerini biliyordu.

<span id="an_27:19">27:19</span> Pilatus yargı kürsüsünde otururken
karısı ona, ‹‹O doğru adama dokunma. Dün gece rüyamda Onun yüzünden çok
sıkıntı çektim›› diye haber gönderdi.

<span id="an_27:20">27:20</span> Başkâhinler ve ileri gelenler ise,
Barabbanın salıverilmesini ve İsanın öldürülmesini istesinler diye halkı
kışkırttılar.

<span id="an_27:21">27:21</span> Vali onlara şunu sordu: ‹‹Sizin için
hangisini salıvermemi istersiniz?›› ‹‹Barabbayı›› dediler.

<span id="an_27:22">27:22</span> Pilatus, ‹‹Öyleyse Mesih denen İsayı ne
yapayım?›› diye sordu. Hep bir ağızdan, ‹‹Çarmıha gerilsin!›› dediler.

<span id="an_27:23">27:23</span> Pilatus, ‹‹O ne kötülük yaptı ki?››
diye sordu. Onlar ise daha yüksek sesle, ‹‹Çarmıha gerilsin!›› diye
bağrışıp durdular.

<span id="an_27:24">27:24</span> Pilatus, elinden bir şey gelmediğini,
tersine, bir kargaşalığın başladığını görünce su aldı, kalabalığın
önünde ellerini yıkayıp şöyle dedi: ‹‹Bu adamın kanından ben sorumlu
değilim. Bu işe siz bakın!››

<span id="an_27:25">27:25</span> Bütün halk şu karşılığı verdi: ‹‹Onun
kanının sorumluluğu bizim ve çocuklarımızın üzerinde olsun!››

<span id="an_27:26">27:26</span> Bunun üzerine Pilatus onlar için
Barabbayı salıverdi. İsayı ise kamçılattıktan sonra çarmıha gerilmek
üzere askerlere teslim etti.

<span id="an_27:27">27:27</span> Sonra valinin askerleri İsayı vali
konağına götürüp bütün taburu başına topladılar.

<span id="an_27:28">27:28</span> Onu soyup üzerine kırmızı bir kaftan
geçirdiler.

<span id="an_27:29">27:29</span> Dikenlerden bir taç örüp başına
koydular, sağ eline de bir kamış tutturdular. Önünde diz çöküp, ‹‹Selam,
ey Yahudilerin Kralı!›› diyerek Onunla alay ettiler.

<span id="an_27:30">27:30</span> Üzerine tükürdüler, kamışı alıp başına
vurdular.

<span id="an_27:31">27:31</span> Onunla böyle alay ettikten sonra
kaftanı üzerinden çıkarıp kendi giysilerini giydirdiler ve çarmıha
germeye götürdüler.

<span id="an_27:32">27:32</span> Dışarı çıktıklarında Simun adında
Kireneli bir adama rastladılar. İsanın çarmıhını ona zorla taşıttılar.

<span id="an_27:33">27:33</span> Golgota, yani Kafatası denilen yere
vardıklarında içmesi için İsaya ödle karışık şarap verdiler. İsa bunu
tadınca içmek istemedi.

<span id="an_27:35">27:35</span> Askerler Onu çarmıha gerdikten sonra
kura çekerek giysilerini aralarında paylaştılar.

<span id="an_27:36">27:36</span> Sonra oturup yanında nöbet tuttular.

<span id="an_27:37">27:37</span> Başının üzerine,

<span id="an_27:38">27:38</span> İsayla birlikte, biri sağında öbürü
solunda olmak üzere iki haydut da çarmıha gerildi.

<span id="an_27:39">27:39</span> Oradan geçenler başlarını sallayıp
İsaya sövüyor, ‹‹Hani sen tapınağı yıkıp üç günde yeniden kuracaktın?
Haydi, kurtar kendini! Tanrının Oğluysan çarmıhtan in!›› diyorlardı.

<span id="an_27:41">27:41</span> Başkâhinler, din bilginleri ve ileri
gelenler de aynı şekilde Onunla alay ederek, ‹‹Başkalarını kurtardı,
kendini kurtaramıyor›› diyorlardı. ‹‹İsrailin Kralı imiş! Şimdi
çarmıhtan aşağı insin de Ona iman edelim.

<span id="an_27:43">27:43</span> Tanrıya güveniyordu; Tanrı Onu
seviyorsa, kurtarsın bakalım! Çünkü, ‹Ben Tanrının Oğluyum› demişti.››

<span id="an_27:44">27:44</span> İsayla birlikte çarmıha gerilen
haydutlar da Ona aynı şekilde hakaret ettiler.

<span id="an_27:45">27:45</span> Öğleyin on ikiden üçe kadar bütün
ülkenin üzerine karanlık çöktü.

<span id="an_27:46">27:46</span> Saat üçe doğru İsa yüksek sesle, ‹‹Eli,
Eli, lema şevaktani?›› yani, ‹‹Tanrım, Tanrım, beni neden terk ettin?››
diye bağırdı.

<span id="an_27:47">27:47</span> Orada duranlardan bazıları bunu
işitince, ‹‹Bu adam İlyası çağırıyor›› dediler.

<span id="an_27:48">27:48</span> İçlerinden biri hemen koşup bir sünger
getirdi, ekşi şaraba batırıp bir kamışın ucuna takarak İsaya içirdi.

<span id="an_27:49">27:49</span> Öbürleri ise, ‹‹Dur bakalım, İlyas
gelip Onu kurtaracak mı?›› dediler.

<span id="an_27:50">27:50</span> İsa, yüksek sesle bir kez daha bağırdı
ve ruhunu teslim etti.

<span id="an_27:51">27:51</span> O anda tapınaktaki perde yukarıdan
aşağıya yırtılarak ikiye bölündü. Yer sarsıldı, kayalar yarıldı.

<span id="an_27:52">27:52</span> Mezarlar açıldı, ölmüş olan birçok
kutsal kişinin cesetleri dirildi.

<span id="an_27:53">27:53</span> Bunlar mezarlarından çıkıp İsanın
dirilişinden sonra kutsal kente girdiler ve birçok kimseye göründüler.

<span id="an_27:54">27:54</span> İsayı bekleyen yüzbaşı ve beraberindeki
askerler, depremi ve öbür olayları görünce dehşete kapıldılar, ‹‹Bu
gerçekten Tanrının Oğluydu!›› dediler.

<span id="an_27:55">27:55</span> Orada, olup bitenleri uzaktan izleyen
birçok kadın vardı. Bunlar, Celileden İsanın ardından gelip Ona hizmet
etmişlerdi.

<span id="an_27:56">27:56</span> Aralarında Mecdelli Meryem, Yakup ile
Yusufun annesi Meryem ve Zebedi oğullarının annesi de vardı.

<span id="an_27:57">27:57</span> Akşama doğru Yusuf adında zengin bir
Aramatyalı geldi. O da İsanın bir öğrencisiydi.

<span id="an_27:58">27:58</span> Pilatusa gidip İsanın cesedini istedi.
Pilatus da cesedin ona verilmesini buyurdu.

<span id="an_27:59">27:59</span> Yusuf cesedi aldı, temiz keten beze
sardı, kayaya oydurduğu kendi yeni mezarına yatırdı. Mezarın girişine
büyük bir taş yuvarlayıp oradan ayrıldı.

<span id="an_27:61">27:61</span> Mecdelli Meryem ile öteki Meryem ise
orada, mezarın karşısında oturuyorlardı.

<span id="an_27:62">27:62</span> Ertesi gün, yani Hazırlık Gününden
sonraki gün, başkâhinlerle Ferisiler Pilatusun önünde toplanarak,
‹‹Efendimiz›› dediler, ‹‹O aldatıcının, daha yaşarken, ‹Ben öldükten üç
gün sonra dirileceğim› dediğini hatırlıyoruz.

<span id="an_27:64">27:64</span> Onun için buyruk ver de üçüncü güne dek
mezarı güvenlik altına alsınlar. Yoksa öğrencileri gelir, cesedini çalar
ve halka, ‹Ölümden dirildi› derler. Son aldatmaca ilkinden beter olur.››

<span id="an_27:65">27:65</span> Pilatus onlara, ‹‹Yanınıza asker alın,
gidip mezarı dilediğiniz gibi güvenlik altına alın›› dedi.

<span id="an_27:66">27:66</span> Onlar da askerlerle birlikte gittiler,
taşı mühürleyip mezarı güvenlik altına aldılar.

<span id="an_28:1">28:1</span> Şabat Gününü izleyen haftanın ilk günü,
tan yeri ağarırken, Mecdelli Meryem ile öbür Meryem mezarı görmeye
gittiler.

<span id="an_28:2">28:2</span> Ansızın büyük bir deprem oldu. Rabbin bir
meleği gökten indi ve mezara gidip taşı bir yana yuvarlayarak üzerine
oturdu.

<span id="an_28:3">28:3</span> Görünüşü şimşek gibi, giysileri ise kar
gibi bembeyazdı.

<span id="an_28:4">28:4</span> Nöbetçiler korkudan titremeye başladılar,
sonra ölü gibi yere yıkıldılar.

<span id="an_28:5">28:5</span> Melek kadınlara şöyle seslendi:
‹‹Korkmayın! Çarmıha gerilen İsayı aradığınızı biliyorum.

<span id="an_28:6">28:6</span> O burada yok; söylemiş olduğu gibi
dirildi. Gelin, Onun yattığı yeri görün.

<span id="an_28:7">28:7</span> Çabuk gidin, öğrencilerine şöyle deyin:
‹İsa ölümden dirildi. Sizden önce Celileye gidiyor, kendisini orada
göreceksiniz.› İşte ben size söylemiş bulunuyorum.››

<span id="an_28:8">28:8</span> Kadınlar korku ve büyük sevinç içinde
hemen mezardan uzaklaştılar; koşarak İsanın öğrencilerine haber vermeye
gittiler.

<span id="an_28:9">28:9</span> İsa ansızın karşılarına çıktı, ‹‹Selam!››
dedi. Yaklaşıp İsanın ayaklarına sarılarak Ona tapındılar.

<span id="an_28:10">28:10</span> O zaman İsa, ‹‹Korkmayın!›› dedi.
‹‹Gidip kardeşlerime haber verin, Celileye gitsinler, beni orada
görecekler.››

<span id="an_28:11">28:11</span> Kadınlar daha yoldayken nöbetçi
askerlerden bazıları kente giderek olup bitenleri başkâhinlere
bildirdiler.

<span id="an_28:12">28:12</span> Başkâhinler ileri gelenlerle birlikte
toplanıp birbirlerine danıştıktan sonra askerlere yüklü para vererek
dediler ki, ‹‹Siz şöyle diyeceksiniz: ‹Öğrencileri geceleyin geldi, biz
uyurken Onun cesedini çalıp götürdüler.›

<span id="an_28:14">28:14</span> Eğer bu haber valinin kulağına gidecek
olursa biz onu yatıştırır, size bir zarar gelmesini önleriz.››

<span id="an_28:15">28:15</span> Böylece askerler parayı aldılar ve
kendilerine söylendiği gibi yaptılar. Bu söylenti Yahudiler arasında
bugün de yaygındır.

<span id="an_28:16">28:16</span> On bir öğrenci Celileye, İsanın
kendilerine bildirdiği dağa gittiler.

<span id="an_28:17">28:17</span> İsayı gördükleri zaman Ona tapındılar.
Ama bazıları kuşku içindeydi.

<span id="an_28:18">28:18</span> İsa yanlarına gelip kendilerine şunları
söyledi: ‹‹Gökte ve yeryüzünde bütün yetki bana verildi.

<span id="an_28:19">28:19</span> Bu nedenle gidin, bütün ulusları
öğrencilerim olarak yetiştirin; onları Baba, Oğul ve Kutsal Ruhun adıyla
vaftiz edin;

<span id="an_28:20">28:20</span> size buyurduğum her şeye uymayı onlara
öğretin. İşte ben, dünyanın sonuna dek her an sizinle birlikteyim.››

------------------------------------------------------------------------

[Next: Mark](mar.md)
