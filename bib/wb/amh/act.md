[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](joh)  [Next](rom.md) 

------------------------------------------------------------------------

### Amharic Bible: Acts

<span id="an_1:1">1:1</span> ቴዎፍሎስ ሆይ፥ ኢየሱስ የመረጣቸውን ሐዋርያትን በመንፈስ ቅዱስ
ካዘዛቸው በኋላ እስከ ዐረገበት ቀን ድረስ፥ ያደርገውና ያስተምረው ዘንድ ስለ ጀመረው ሁሉ መጀመሪያውን ነገር
ጻፍሁ፤

<span id="an_1:3">1:3</span> ደግሞ አርባ ቀን እየታያቸው ስለ እግዚአብሔርም መንግሥት ነገር
እየነገራቸው፥ በብዙ ማስረጃ ከሕማማቱ በኋላ ሕያው ሆኖ ለእነርሱ ራሱን አሳያቸው።

<span id="an_1:4">1:4</span> ከእነርሱም ጋር አብሮ ሳለ ከኢየሩሳሌም እንዳይወጡ አዘዛቸው፥ ነገር
ግን። ከእኔ የሰማችሁትን አብ የሰጠውን የተስፋ ቃል ጠብቁ፤

<span id="an_1:5">1:5</span> ዮሐንስ በውኃ አጥምቆ ነበርና፥ እናንተ ግን ከጥቂት ቀን በኃላ
በመንፈስ ቅዱስ ትጠመቃላችሁ አለ።

<span id="an_1:6">1:6</span> እነርሱም በተሰበሰቡ ጊዜ። ጌታ ሆይ፥ በዚህ ወራት ለእስራኤል
መንግሥትን ትመልሳለህን? ብለው ጠየቁት።

<span id="an_1:7">1:7</span> እርሱም። አብ በገዛ ሥልጣኑ ያደረገውን ወራትንና ዘመናትን ታውቁ
ዘንድ ለእናንተ አልተሰጣችሁም፤

<span id="an_1:8">1:8</span> ነገር ግን መንፈስ ቅዱስ በእናንተ ላይ በወረደ ጊዜ ኃይልን
ትቀበላላችሁ፥ በኢየሩሳሌምም በይሁዳም ሁሉ በሰማርያም እስከ ምድር ዳርም ድረስ ምስክሮቼ ትሆናላችሁ አለ።

<span id="an_1:9">1:9</span> ይህንም ከተናገረ በኋላ እነርሱ እያዩት ከፍ ከፍ አለ፤ ደመናም
ከዓይናቸው ሰውራ ተቀበለችው።

<span id="an_1:10">1:10</span> እርሱም ሲሄድ ወደ ሰማይ ትኵር ብለው ሲመለከቱ ሳሉ፥ እነሆ፥
ነጫጭ ልብስ የለበሱ ሁለት ሰዎች በአጠገባቸው ቆሙ፤

<span id="an_1:11">1:11</span> ደግሞም። የገሊላ ሰዎች ሆይ፥ ወደስማይ እየተመለከታችሁ ስለ ምን
ቆማችኋል? ይህ ከእናንተ ወደ ሰማይ የወጣው ኢየሱስ ወደ ሰማይ ሲሄድ እንዳያችሁት፥ እንዲሁ ይመጣል አሉአቸው።

<span id="an_1:12">1:12</span> በዚያን ጊዜ ደብረ ዘይት ከሚባለው ተራራ ወደ ኢየሩሳሌም ተመለሱ፥
እርሱም ከኢየሩሳሌም የሰንበት መንገድ ያህል የራቀ ነው።

<span id="an_1:13">1:13</span> በገቡም ጊዜ ወደሚኖሩበት ሰገነት ወጡ፥ ጴጥሮስና ዮሐንስም፥
ያዕቆብም፥ እንድርያስም፥ ፊልጶስም፥ ቶማስም፥ በርተሎሜዎስም፥ ማቴዎስም፥ የእልፍዮስ ልጅ ያዕቆብም፥ ቀናተኛ
የሚባለው ስምዖንም፥ የያዕቆብ ልጅ ይሁዳም።

<span id="an_1:14">1:14</span> እነዚህ ሁሉ ከሴቶችና ከኢየሱስ እናት ከማርያም ከወንድሞቹም ጋር
በአንድ ልብ ሆነው ለጸሎት ይተጉ ነበር።

<span id="an_1:15">1:15</span> በዚህም ወራት ጴጥሮስ መቶ ሀያ በሚያህል በሰዎች ማኅበር አብረው
በነበሩ በወንድሞቹ መካከል ተነሥቶ አለ።

<span id="an_1:16">1:16</span> ወንድሞች ሆይ፥ ኢየሱስን ለያዙት መሪ ስለሆናቸው ስለ ይሁዳ
መንፈስ ቅዱስ አስቀድሞ በዳዊት አፍ የተናገረው የመጽሐፍ ቃል ይፈጸም ዘንድ ይገባ ነበር፤

<span id="an_1:17">1:17</span> ከእኛ ጋር ተቈጥሮ ነበርና፥ ለዚህም አገልግሎት ታድሎ ነበርና።

<span id="an_1:18">1:18</span> ይህም ሰው በዓመፅ ዋጋ መሬት ገዛ በግንባሩም ተደፍቶ ከመካከሉ
ተሰነጠቀ አንጀቱም ሁሉ ተዘረገፈ፤

<span id="an_1:19">1:19</span> በኢየሩሳሌምም ለሚኖሩ ሁሉ ታወቀ፤ ስለዚህም ያ መሬት በቋንቋቸው
አኬልዳማ ተብሎ ተጠራ፥ እርሱም የደም መሬት ማለት ነው።

<span id="an_1:20">1:20</span> በመዝሙር መጽሐፍ። መኖሪያው ምድረ በዳ ትሁን የሚኖርባትም
አይኑር፤ ደግሞም። ሹመቱን ሌላ ይውሰዳት ተብሎ ተጽፎአልና።

<span id="an_1:21">1:21</span> ስለዚህ ከዮሐንስ ጥምቀት ጀምሮ ከእኛ ዘንድ እስካረገበት ቀን
ድረስ፥ ጌታ ኢየሱስ በእኛ መካከል በገባበትና በወጣበት ዘመን ሁሉ ከእኛ ጋር አብረው ከነበሩት ሰዎች፥ ከእነዚህ
አንዱ ከእኛ ጋር የትንሣኤው ምስክር ይሆን ዘንድ ይገባል።

<span id="an_1:23">1:23</span> ኢዮስጦስም የሚሉትን በርስያን የተባለውን ዮሴፍንና ማትያስን
ሁለቱን አቆሙ።

<span id="an_1:24">1:24</span> ሲጸልዩም። የሁሉን ልብ የምታውቅ አንተ ጌታ ሆይ፥ ይሁዳ ወደ ገዛ
ራሱ ስፍራ ይሄድ ዘንድ በተዋት በዚህች አገልግሎትና ሐዋርያነት ስፍራን እንዲቀበል የመረጥኸውን ከእነዚህ ከሁለቱ
አንዱን ሹመው አሉ።

<span id="an_1:26">1:26</span> ዕጣም ተጣጣሉላቸው፥ ዕጣውም ለማትያስ ወደቀና ከአሥራ አንዱ
ሐዋርያት ጋር ተቈጠረ።

<span id="an_2:1">2:1</span> በዓለ ኀምሳ የተባለውም ቀን በደረሰ ጊዜ፥ ሁሉም በአንድ ልብ ሆነው
አብረው ሳሉ፥

<span id="an_2:2">2:2</span> ድንገት እንደሚነጥቅ ዓውሎ ነፋስ ከሰማይ ድምፅ መጣ፥ ተቀምጠው
የነበሩበትንም ቤት ሁሉ ሞላው።

<span id="an_2:3">2:3</span> እንደ እሳትም የተከፋፈሉ ልሳኖች ታዩአቸው፤ በያንዳንዳቸውም ላይ
ተቀመጡባቸው።

<span id="an_2:4">2:4</span> በሁሉም መንፈስ ቅዱስ ሞላባቸው፥ መንፈስም ይናገሩ ዘንድ እንደ
ሰጣቸው በሌላ ልሳኖች ይናገሩ ጀመር።

<span id="an_2:5">2:5</span> ከሰማይም በታች ካሉ ሕዝብ ሁሉ በጸሎት የተጉ አይሁድ በኢየሩሳሌም
ይኖሩ ነበር፤

<span id="an_2:6">2:6</span> ይህም ድምፅ በሆነ ጊዜ ሕዝብ ሁሉ ተሰበሰቡ፥ እያንዳንዱም በገዛ
ቋንቋው ሲናገሩ ይሰማ ስለ ነበር የሚሉትን አጡ።

<span id="an_2:7">2:7</span> ተገርመውም ተደንቀውም እንዲህ አሉ። እነሆ፥ እነዚህ የሚናገሩት ሁሉ
የገሊላ ሰዎች አይደሉምን?

<span id="an_2:8">2:8</span> እኛም እያንዳንዳችን የተወለድንበትን የገዛ ቋንቋችንን እንዴት
እንሰማለን?

<span id="an_2:9">2:9</span> የጳርቴና የሜድ የኢላሜጤም ሰዎች፥ በሁለት ወንዝም መካከል በይሁዳም
በቀጰዶቅያም በጳንጦስም በእስያም፥

<span id="an_2:10">2:10</span> በፍርግያም በጵንፍልያም በግብፅም በቀሬናም በኩል ባሉት በሊቢያ
ወረዳዎች የምንኖር፥ በሮሜም የምንቀመጥ፥ አይሁድም ወደ ይሁዲነትም የገባን፥

<span id="an_2:11">2:11</span> የቀርጤስና የዓረብ ሰዎች፥ የእግዚአብሔርን ታላቅ ሥራ በልሳኖቻችን
ሲናገሩ እንሰማቸዋለን።

<span id="an_2:12">2:12</span> ሁሉም ተገረሙና አመንትተው እርስ በርሳቸው። እንጃ ይህ ምን
ይሆን? አሉ።

<span id="an_2:13">2:13</span> ሌሎች ግን እያፌዙባቸው። ጉሽ የወይን ጠጅ ጠግበዋል አሉ።

<span id="an_2:14">2:14</span> ነገር ግን ጴጥሮስ ከአሥራ አንዱ ጋር ቆመ፥ ድምፁንም ከፍ አድርጎ
እንዲህ ሲል ተናገራቸው። አይሁድ በኢየሩሳሌምም የምትኖሩ ሁላችሁ፥ ይህ በእናንተ ዘንድ የታወቀ ይሁን፥ ቃሎቼንም
አድምጡ።

<span id="an_2:15">2:15</span> ለእናንተ እንደ መሰላችሁ እነዚህ የሰከሩ አይደሉም፥ ከቀኑ ሦስተኛ
ሰዓት ነውና፤

<span id="an_2:16">2:16</span> ነገር ግን ይህ በነቢዩ በኢዩኤል የተባለው ነው።

<span id="an_2:17">2:17</span> እግዚአብሔር ይላል። በመጨረሻው ቀን እንዲህ ይሆናል፤ ሥጋ በለበሰ
ሁሉ ላይ ከመንፈሴ አፈሳለሁ፤ ወንዶችና ሴቶች ልጆቻችሁም ትንቢት ይናገራሉ፥ ጎበዞቻችሁም ራእይ ያያሉ፥
ሽማግሌዎቻችሁም ሕልም ያልማሉ፤

<span id="an_2:18">2:18</span> ደግሞም በዚያች ወራት በወንዶችና በሴቶች ባሪያዎቼ ላይ ከመንፈሴ
አፈሳለሁ ትንቢትም ይናገራሉ።

<span id="an_2:19">2:19</span> ድንቆችን በላይ በሰማይ፥ ምልክቶችንም በታች በምድር እሰጣለሁ፤
ደምም እሳትም የጢስ ጭጋግም ይሆናል፤

<span id="an_2:20">2:20</span> ታላቅ የሆነ የተሰማም የጌታ ቀን ሳይመጣ ፀሐይ ወደ ጨለማ ጨረቃም
ወደ ደም ይለወጣሉ።

<span id="an_2:21">2:21</span> የጌታን ስም የሚጠራም ሁሉ ይድናል።

<span id="an_2:22">2:22</span> የእስራኤል ሰዎች ሆይ፥ ይህን ቃል ስሙ፤ ራሳችሁ እንደምታውቁ፥
የናዝሬቱ ኢየሱስ እግዚአብሔር በመካከላችሁ በእርሱ በኩል ባደረገው ተአምራትና በድንቆች በምልክቶችም ከእግዚአብሔር
ዘንድ ለእናንተ የተገለጠ ሰው ነበረ፤

<span id="an_2:23">2:23</span> እርሱንም በእግዚአብሔር በተወሰነው አሳቡና በቀደመው እውቀቱ
ተሰጥቶ በዓመፀኞች እጅ ሰቅላችሁ ገደላችሁት።

<span id="an_2:24">2:24</span> እግዚአብሔር ግን የሞትን ጣር አጥፍቶ አስነሣው፥ ሞት ይይዘው
ዘንድ አልቻለምና።

<span id="an_2:25">2:25</span> ዳዊት ስለ እርሱ እንዲህ ይላልና። ጌታን ሁልጊዜ በፊቴ አየሁት፥
እንዳልታወክ በቀኜ ነውና።

<span id="an_2:26">2:26</span> ስለዚህ ልቤን ደስ አለው፥ ልሳኔም ሐሤት አደረገ፥ ደግሞም ሥጋዬ
በተስፋ ያድራል፤

<span id="an_2:27">2:27</span> ነፍሴን በሲኦል አትተዋትምና፥ ቅዱስህንም መበስበስን ያይ ዘንድ
አትሰጠውም።

<span id="an_2:28">2:28</span> የሕይወትን መንገድ አስታወቅኸኝ፤ ከፊትህ ጋር ደስታን
ትሞላብኛለህ።

<span id="an_2:29">2:29</span> ወንድሞች ሆይ፥ ስለ አባቶች አለቃ ስለ ዳዊት እንደ ሞተም እንደ
ተቀበረም ለእናንተ በግልጥ እናገር ዘንድ ፍቀዱልኝ፤ መቃብሩም እስከ ዛሬ በእኛ ዘንድ ነው።

<span id="an_2:30">2:30</span> ነቢይ ስለ ሆነ፥ ከወገቡም ፍሬ በዙፋኑ ያስቀምጥ ዘንድ
እግዚአብሔር መሐላ እንደ ማለለት ስለ አወቀ፥

<span id="an_2:31">2:31</span> ስለ ክርስቶስ ትንሣኤ አስቀድሞ አይቶ፥ ነፍሱ በሲኦል እንዳልቀረች
ሥጋውም መበስበስን እንዳላየ ተናገረ።

<span id="an_2:32">2:32</span> ይህን ኢየሱስን እግዚአብሔር አስነሣው ለዚህም ነገር እኛ ሁላችን
ምስክሮች ነን፤

<span id="an_2:33">2:33</span> ስለዚህ በእግዚአብሔር ቀኝ ከፍ ከፍ ብሎና የመንፈስ ቅዱስን
የተስፋ ቃል ከአብ ተቀብሎ ይህን እናንተ አሁን የምታዩትንና የምትሰሙትን አፈሰሰው።

<span id="an_2:34">2:34</span> ዳዊት ወደ ሰማያት አልወጣምና፥ ነገር ግን እርሱ። ጌታ ጌታዬን።
ጠላቶችህን የእግርህ መረገጫ እስካደርግልህ ድረስ በቀኜ ተቀመጥ አለው

<span id="an_2:36">2:36</span> አለ። እንግዲህ ይህን እናንተ የሰቀላችሁትን ኢየሱስን እግዚአብሔር
ጌታም ክርስቶስም እንዳደረገው የእስራኤል ወገን ሁሉ በእርግጥ ይወቅ።

<span id="an_2:37">2:37</span> ይህንም በሰሙ ጊዜ ልባቸው ተነካ፥ ጴጥሮስንና ሌሎችንም ሐዋርያት።
ወንድሞች ሆይ፥ ምን እናድርግ? አሉአቸው።

<span id="an_2:38">2:38</span> ጴጥሮስም። ንስሐ ግቡ፥ ኃጢአታችሁም ይሰረይ ዘንድ እያንዳንዳችሁ
በኢየሱስ ክርስቶስ ስም ተጠመቁ፤ የመንፈስ ቅዱስንም ስጦታ ትቀበላላችሁ።

<span id="an_2:39">2:39</span> የተስፋው ቃል ለእናንተና ለልጆቻችሁ ጌታ አምላካችንም ወደ እርሱ
ለሚጠራቸው በሩቅ ላሉ ሁሉ ነውና አላቸው።

<span id="an_2:40">2:40</span> በብዙ ሌላ ቃልም መሰከረና። ከዚህ ጠማማ ትውልድ ዳኑ ብሎ
መከራቸው።

<span id="an_2:41">2:41</span> ቃሉንም የተቀበሉ ተጠመቁ፥ በዚያም ቀን ሦስት ሺህ የሚያህል ነፍስ
ተጨመሩ፤

<span id="an_2:42">2:42</span> በሐዋርያትም ትምህርትና በኅብረት እንጀራውንም በመቍረስ በየጸሎቱም
ይተጉ ነበር።

<span id="an_2:43">2:43</span> ነገር ግን በሰው ሁሉ ፍርሀት ሆነ፤ በሐዋርያትም እጅ ብዙ ድንቅና
ምልክት ተደረገ።

<span id="an_2:44">2:44</span> ያመኑትም ሁሉ አብረው ነበሩ፤

<span id="an_2:45">2:45</span> ያላቸውንም ሁሉ አንድነት አደረጉ። መሬታቸውንና ጥሪታቸውንም
እየሸጡ፥ ማንኛውም እንደሚፈልግ ለሁሉ ያካፍሉት ነበር።

<span id="an_2:46">2:46</span> በየቀኑም በአንድ ልብ ሆነው በመቅደስ እየተጉ በቤታቸውም እንጀራ
እየቈረሱ፥ በደስታና በጥሩ ልብ ምግባቸውን ይመገቡ ነበር፤

<span id="an_2:47">2:47</span> እግዚአብሔርንም እያመሰገኑ በሕዝብ ሁሉ ፊት ሞገስ ነበራቸው።
ጌታም የሚድኑትን ዕለት ዕለት በእነርሱ ላይ ይጨምር ነበር።

<span id="an_3:1">3:1</span> ጴጥሮስና ዮሐንስም በጸሎት ጊዜ በዘጠኝ ሰዓት ወደ መቅደስ ይወጡ
ነበር።

<span id="an_3:2">3:2</span> ወደ መቅደስም ከሚገቡት ምጽዋት ይለምን ዘንድ፥ ሰዎች ተሸክመው
መልካም በሚሉአት በመቅደስ ደጅ በየቀኑ ያስቀምጡት የነበሩ ከእናቱ ማኅፀን ጀምሮ አንካሳ የሆነ አንድ ሰው ነበረ።

<span id="an_3:3">3:3</span> እርሱም ጴጥሮስና ዮሐንስ ወደ መቅደስ ሊገቡ እንዳላቸው ባየ ጊዜ፥
ምጽዋትን ለመናቸው።

<span id="an_3:4">3:4</span> ጴጥሮስም ከዮሐንስ ጋር ትኵር ብሎ ወደ እርሱ ተመልክቶ። ወደ እኛ
ተመልከት አለው።

<span id="an_3:5">3:5</span> እርሱም አንድ ነገር ከእነርሱ እንዲቀበል ሲጠብቅ ወደ እነርሱ
ተመለከተ።

<span id="an_3:6">3:6</span> ጴጥሮስ ግን። ብርና ወርቅ የለኝም፤ ይህን ያለኝን ግን እሰጥሃለሁ፤
በናዝሬቱ በኢየሱስ ክርስቶስ ስም ተነሣና ተመላለስ አለው።

<span id="an_3:7">3:7</span> በቀኝ እጁም ይዞ አስነሣው፤ በዚያን ጊዜም እግሩና ቍርጭምጭምቱ ጸና፥

<span id="an_3:8">3:8</span> ወደ ላይ ዘሎም ቆመ፥ ይመላለስም ጀመር፤ እየተመላለሰም እየዘለለም
እግዚአብሔርንም እያመሰገነ ከእነርሱ ጋር ወደ መቅደስ ገባ።

<span id="an_3:9">3:9</span> ሕዝቡም ሁሉ እግዚአብሔርን እያመሰገነ ሲመላለስ አዩት፤

<span id="an_3:10">3:10</span> መልካምም በሚሉአት በመቅደስ ደጅ ስለ ምጽዋት ተቀምጦ የነበረው
እርሱ እንደ ሆነ አወቁት፤ በእርሱም ከሆነው የተነሣ መደነቅና መገረም ሞላባቸው።

<span id="an_3:11">3:11</span> እርሱም ጴጥሮስንና ዮሐንስን ይዞ ሳለ፥ ሕዝቡ ሁሉ እየተደነቁ
የሰሎሞን ደጅ መመላለሻ በሚባለው አብረው ወደ እነርሱ ሮጡ።

<span id="an_3:12">3:12</span> ጴጥሮስም አይቶ ለሕዝቡ እንዲህ ሲል መለሰ። የእስራኤል ሰዎች
ሆይ፥ በዚህ ስለ ምን ትደነቃላችሁ? ወይስ በገዛ ኃይላችን ወይስ እግዚአብሔርን በመፍራታችን ይህ ይመላለስ ዘንድ
እንዳደረግነው ስለ ምን ትኵር ብላችሁ ታዩናላችሁ?

<span id="an_3:13">3:13</span> የአብርሀምና የይስሐቅ የያዕቆብም አምላክ፥ የአባቶቻችን አምላክ፥
እናንተ አሳልፋችሁ የሰጣችሁትንና ሊፈታው ቈርጦ ሳለ በጲላጦስ ፊት የካዳችሁትን ብላቴናውን ኢየሱስን አከበረው።

<span id="an_3:14">3:14</span> እናንተ ግን ቅዱሱን ጻድቁንም ክዳችሁ ነፍሰ ገዳዩን ሰው ይሰጣችሁ
ዘንድ ለመናችሁ፥

<span id="an_3:15">3:15</span> የሕይወትንም ራስ ገደላችሁት፤ እርሱን ግን እግዚአብሔር ከሙታን
አስነሣው፥ ለዚህም ነገር እኛ ምስክሮች ነን።

<span id="an_3:16">3:16</span> በስሙም በማመን ይህን የምታዩትንና የምታውቁትን የእርሱ ስም
አጸናው፥ በእርሱም በኩል የሆነው እምነት በሁላችሁ ፊት ይህን ፍጹም ጤና ሰጠው።

<span id="an_3:17">3:17</span> አሁንም፥ ወንድሞቼ ሆይ፥ እናንተ እንደ አለቆቻችሁ ደግሞ ባለማወቅ
እንዳደረጋችሁት አውቄአለሁ፤

<span id="an_3:18">3:18</span> እግዚአብሔር ግን ክርስቶስ መከራ እንዲቀበል አስቀድሞ በነቢያት
ሁሉ አፍ የተናገረውን እንዲሁ ፈጸመው።

<span id="an_3:19">3:19</span> እንግዲህ ከጌታ ፊት የመጽናናት ዘመን እንድትመጣላችሁ አስቀድሞም
ለእናንተ የመረጠውን ኢየሱስ ክርስቶስን እንዲልክላችሁ፥ ኃጢአታችሁ ይደመሰስ ዘንድ ንስሐ ግቡ ተመለሱም።

<span id="an_3:21">3:21</span> እግዚአብሔር ከጥንት ጀምሮ በቅዱሳን ነቢያቱ አፍ የተናገረው፥
ነገር ሁሉ እስከሚታደስበት ዘመን ድረስ ሰማይ ይቀበለው ዘንድ ይገባልና።

<span id="an_3:22">3:22</span> ሙሴም ለአባቶች። ጌታ አምላክ እኔን እንዳስነሣኝ ነቢይን
ከወንድሞቻችሁ ያስነሣላችኋል፤ በሚነግራችሁ ሁሉ እርሱን ስሙት።

<span id="an_3:23">3:23</span> ያንም ነቢይ የማትሰማው ነፍስ ሁሉ ከሕዝብ ተለይታ ትጠፋለች አለ።

<span id="an_3:24">3:24</span> ሁለተኛም ከሳሙኤል ጀምሮ ከእርሱም በኋላ የተናገሩት ነቢያት ሁሉ
ደግሞ ስለዚህ ወራት ተናገሩ።

<span id="an_3:25">3:25</span> እናንተ የነቢያት ልጆችና እግዚአብሔር ለአብርሃም። በዘርህ የምድር
ወገኖች ሁሉ ይባረካሉ ብሎ፥ ከአባቶቻችን ጋር ያደረገው የኪዳን ልጆች ናችሁ።

<span id="an_3:26">3:26</span> ለእናንተ አስቀድሞ እግዚአብሔር ብላቴናውን አስነሥቶ፥
እያንዳንዳችሁን ከክፋታችሁ እየመለሰ ይባርካችሁ ዘንድ፥ ሰደደው።

<span id="an_4:1">4:1</span> ለሕዝቡም ሲናገሩ የካህናት አለቆችና የመቅደስ አዛዥ ሰዱቃውያንም፥

<span id="an_4:2">4:2</span> ሕዝቡን ስለ አስተማሩና በኢየሱስ የሙታንን ትንሣኤ ስለ ሰበኩ
ተቸግረው፥ ወደ እነርሱ ቀረቡ፥

<span id="an_4:3">4:3</span> እጃቸውንም ጭነውባቸው አሁን መሽቶ ነበርና እስከ ማግሥቱ ድረስ
በወኅኒ አኖሩአቸው።

<span id="an_4:4">4:4</span> ነገር ግን ቃሉን ከሰሙት ብዙዎች አመኑ፥ የወንዶችም ቍጥር አምስት
ሺህ ያህል ሆነ።

<span id="an_4:5">4:5</span> በነገውም አለቆቻቸውና ሽማግሌዎች ጻፎችም ሊቀ ካህናቱ ሐናም ቀያፋም
ዮሐንስም እስክንድሮስም የሊቀ ካህናቱም ዘመዶች የነበሩት ሁሉ በኢየሩሳሌም ተሰበሰቡ፤

<span id="an_4:7">4:7</span> እነርሱንም በመካከል አቁመው። በምን ኃይል ወይስ በማን ስም እናንተ
ይህን አደረጋችሁ? ብለው ጠየቁአቸው።

<span id="an_4:8">4:8</span> በዚያን ጊዜ ጴጥሮስ መንፈስ ቅዱስንም ተሞልቶ እንዲህ አላቸው።
እናንተ የሕዝብ አለቆችና ሽማግሌዎች፥

<span id="an_4:9">4:9</span> እኛ ዛሬ ለድውዩ ሰው ስለ ተደረገው መልካም ሥራ ይህ በምን እንደዳነ
ብንመረመር፥

<span id="an_4:10">4:10</span> እናንተ በሰቀላችሁት እግዚአብሔርም ከሙታን ባስነሣው በናዝሬቱ
በኢየሱስ ክርስቶስ ስም ይህ ደኅና ሆኖ በፊታችሁ እንደ ቆመ፥ ለእናንተ ለሁላችሁ ለእስራኤልም ሕዝብ ሁሉ የታወቀ
ይሁን።

<span id="an_4:11">4:11</span> እናንተ ግንበኞች የናቃችሁት፥ የማዕዘን ራስ የሆነው ይህ ድንጋይ
ነው።

<span id="an_4:12">4:12</span> መዳንም በሌላ በማንም የለም፤ እንድንበት ዘንድ የሚገባን ለሰዎች
የተሰጠ ስም ከሰማይ በታች ሌላ የለምና።

<span id="an_4:13">4:13</span> ጴጥሮስና ዮሐንስም በግልጥ እንደ ተናገሩ ባዩ ጊዜ፥ መጽሐፍን
የማያውቁና ያልተማሩ ሰዎች እንደ ሆኑ አስተውለው አደነቁ፥ ከኢየሱስም ጋር እንደ ነበሩ አወቁአቸው፤

<span id="an_4:14">4:14</span> የተፈወሰውንም ሰው ከእነርሱ ጋር ቆሞ ሲያዩ የሚመልሱትን አጡ።

<span id="an_4:15">4:15</span> ከሸንጎም ወደ ውጭ ይወጡ ዘንድ አዝዘው። በእነዚህ ሰዎች ምን
እንሥራ?

<span id="an_4:16">4:16</span> የታወቀ ምልክት በእነርሱ እጅ እንደ ተደረገ በኢየሩሳሌም ለሚኖሩ
ሁሉ ተገልጦአልና፥ እንሸሽገው ዘንድ አንችልም፤

<span id="an_4:17">4:17</span> ነገር ግን በሕዝቡ ዘንድ አብዝቶ እንዳይስፋፋ፥ ከእንግዲህ ወዲህ
ለማንም ሰው በዚህ ስም እንዳይናገሩ እየዛትን እንዘዛቸው ብለው እርስ በርሳቸው ተማከሩ።

<span id="an_4:18">4:18</span> ጠርተውም በኢየሱስ ስም ፈጽመው እንዳይናገሩና እንዳያስተምሩ
አዘዙአቸው።

<span id="an_4:19">4:19</span> ጴጥሮስና ዮሐንስ ግን መልሰው። እግዚአብሔርን ከመስማት ይልቅ
እናንተን እንሰማ ዘንድ በእግዚአብሔር ፊት የሚገባ እንደ ሆነ ቍረጡ፤

<span id="an_4:20">4:20</span> እኛስ ያየነውንና የሰማነውን ከመናገር ዝም ማለት አንችልም
አሉአቸው።

<span id="an_4:21">4:21</span> እነርሱም እንደ ምን እንደሚቀጡ ምክንያት ስላላገኙባቸው፥ እንደ
ገና ዝተው ከሕዝቡ የተነሣ ፈቱአቸው፤ ሰዎች ሁሉ ስለ ሆነው ነገር እግዚአብሔርን ያከብሩ ነበርና።

<span id="an_4:22">4:22</span> ይህ የመፈወስ ምልክት የተደረገለት ሰው ከአርባ ዓመት ይበልጠው
ነበርና።

<span id="an_4:23">4:23</span> ተፈትተውም ወደ ወገኖቻቸው መጡና የካህናት አለቆችና ሽማግሌዎች
ያሉአቸውን ሁሉ ነገሩአቸው።

<span id="an_4:24">4:24</span> እነርሱም በሰሙ ጊዜ በአንድ ልብ ሆነው ወደ እግዚአብሔር
ድምፃቸውን ከፍ አደረጉ እንዲህም አሉ። ጌታ ሆይ፥ አንተ ሰማዩንና ምድሩን ባሕሩንም በእነርሱም የሚኖረውን ሁሉ
የፈጠርህ፥

<span id="an_4:25">4:25</span> በመንፈስ ቅዱስም በብላቴናህ በአባታችን በዳዊት አፍ። አሕዛብ
ለምን አጕረመረሙ? ሕዝቡስ ከንቱን ነገር ለምን አሰቡ?

<span id="an_4:26">4:26</span> የምድር ነገሥታት ተነሡ አለቆችም በጌታና በተቀባው ላይ አብረው
ተከማቹ ብለህ የተናገርህ አምላክ ነህ።

<span id="an_4:27">4:27</span> በቀባኸው በቅዱሱ ብላቴናህ በኢየሱስ ላይ ሄሮድስና ጴንጤናዊው
ጲላጦስ ከአሕዛብና ከእስራኤል ሕዝብ ጋር፥ እጅህና አሳብህ እንዲሆን አስቀድመው የወሰኑትን ሁሉ ሊፈጽሙ፥ በዚች
ከተማ በእውነት ተሰበሰቡ።

<span id="an_4:29">4:29</span> አሁንም፥ ጌታ ሆይ፥ ወደ ዛቻቸው ተመልከት፤ ለመፈወስም እጅህን
ስትዘረጋ በቅዱስ ብላቴናህም በኢየሱስ ስም ምልክትና ድንቅ ሲደረግ፥ ባሪያዎችህ በፍጹም ግልጥነት ቃልህን እንዲናገሩ
ስጣቸው።

<span id="an_4:31">4:31</span> ከጸለዩም በኋላ ተሰብስበው የነበሩበት ስፍራ ተናወጠ፥ በሁሉም
መንፈስ ቅዱስ ሞላባቸው፥ የእግዚአብሔርንም ቃል በግልጥ ተናገሩ።

<span id="an_4:32">4:32</span> ያመኑትም ሕዝብ አንድ ልብ አንዲትም ነፍስ ነበሩአቸው፥
ገንዘባቸውም ሁሉ በአንድነት ነበረ እንጂ ካለው አንድ ነገር ስንኳ የራሱ እንደ ሆነ ማንም አልተናገረም።

<span id="an_4:33">4:33</span> ሐዋርያትም የጌታን የኢየሱስ ክርስቶስን ትንሣኤ በታላቅ ኃይል
ይመሰክሩ ነበር፤ በሁሉም ላይ ታላቅ ጸጋ ነበረባቸው።

<span id="an_4:34">4:34</span> በመካከላቸው አንድ ስንኳ ችግረኛ አልነበረምና፤ መሬት ወይም ቤት
ያላቸው ሁሉ እየሸጡ የተሸጠውን ዋጋ ያመጡ ነበርና፥

<span id="an_4:35">4:35</span> በሐዋርያትም እግር አጠገብ ያኖሩ ነበር፤ ማናቸውም እንደሚፈልግ
መጠን ለእያንዳንዱ ያካፍሉት ነበር።

<span id="an_4:36">4:36</span> ትውልዱም የቆጵሮስ ሰው የነበረ አንድ ሌዋዊ ዮሴፍ የሚሉት ነበረ፥
እርሱም በሐዋርያት በርናባስ ተባለ ትርጓሜውም የመጽናናት ልጅ ነው፤

<span id="an_4:37">4:37</span> እርሻም ነበረውና ሽጦ ገንዘቡን አምጥቶ ከሐዋርያት እግር አጠገብ
አኖረው።

<span id="an_5:1">5:1</span> ሐናንያም የተባለ አንድ ሰው ሰጲራ ከተባለች ከሚስቱ ጋር መሬት ሸጠ፥

<span id="an_5:2">5:2</span> ሚስቱም ደግሞ ስታውቅ ከሽያጩ አስቀረና እኩሌታውን አምጥቶ በሐዋርያት
እግር አጠገብ አኖረው።

<span id="an_5:3">5:3</span> ጴጥሮስም። ሐናንያ ሆይ፥ መንፈስ ቅዱስን ታታልልና ከመሬቱ ሽያጭ
ታስቀር ዘንድ ሰይጣን በልብህ ስለ ምን ሞላ?

<span id="an_5:4">5:4</span> ሳትሸጠው የአንተ አልነበረምን? ከሸጥኸውስ በኋላ በሥልጣንህ
አልነበረምን? ይህን ነገር ስለ ምን በልብህ አሰብህ? እግዚአብሔርን እንጂ ሰውን አልዋሸህም አለው።

<span id="an_5:5">5:5</span> ሐናንያም ይህን ቃል ሰምቶ ወደቀ ሞተም፤ በሰሙትም ሁሉ ላይ ታላቅ
ፍርሃት ሆነ።

<span id="an_5:6">5:6</span> ጐበዞችም ተነሥተው ከፈኑት አውጥተውም ቀበሩት።

<span id="an_5:7">5:7</span> ከሦስት ሰዓት ያህል በኋላም ሚስቱ የሆነውን ሳታውቅ ገባች።

<span id="an_5:8">5:8</span> ጴጥሮስም መልሶ። እስቲ ንገሪኝ፥ መሬታችሁን ይህን ለሚያህል
ሸጣችሁትን? አላት። እርስዋም። አዎን፥ ይህን ለሚያህል ነው አለች።

<span id="an_5:9">5:9</span> ጴጥሮስም። የጌታን መንፈስ ትፈታተኑ ዘንድ ስለ ምን ተስማማችሁ?
እነሆ፥ ባልሽን የቀበሩት ሰዎች እግር በደጅ ነው አንቺንም ያወጡሻል አላት።

<span id="an_5:10">5:10</span> ያን ጊዜም በእግሩ አጠገብ ወደቀች ሞተችም፤ ጐበዞችም ሲገቡ ሞታ
አገኙአት አውጥተውም በባልዋ አጠገብ ቀበሩአት።

<span id="an_5:11">5:11</span> በቤተ ክርስቲያን ሁሉና ይህንም በሰሙ ሁሉ ላይ ታላቅ ፍርሃት
ሆነ።

<span id="an_5:12">5:12</span> በሐዋርያትም እጅ ብዙ ምልክትና ድንቅ በሕዝብ መካከል ይደረግ
ነበር፤ ሁሉም በአንድ ልብ ሆነው በሰሎሞን ደጅ መመላለሻ ነበሩ።

<span id="an_5:13">5:13</span> ከሌሎችም አንድ ስንኳ ሊተባበራቸው የሚደፍር አልነበረም፥

<span id="an_5:14">5:14</span> ሕዝቡ ግን ያከብሩአቸው ነበር፤ የሚያምኑትም ከፊት ይልቅ ለጌታ
ይጨመሩለት ነበር፤ ወንዶችና ሴቶችም ብዙ ነበሩ።

<span id="an_5:15">5:15</span> ስለዚህም ጴጥሮስ ሲያልፍ ጥላውም ቢሆን ከእነርሱ አንዱን ይጋርድ
ዘንድ ድውያንን ወደ አደባባይ አውጥተው በአልጋና በወሰካ ያኖሩአቸው ነበር።

<span id="an_5:16">5:16</span> ደግሞም በኢየሩሳሌም ዙሪያ ካለችው ከተማ ድውያንንና በርኵሳን
መናፍስት የተሣቀዩትን እያመጡ ብዙ ሰዎች ይሰበስቡ ነበር፤ ሁሉም ይፈወሱ ነበር።

<span id="an_5:17">5:17</span> ሊቀ ካህናቱ ግን የሰዱቃውያን ወገን ሆነውም ከእርሱ ጋር የነበሩት
ሁሉ ተነሡ ቅንዓትም ሞላባቸው።

<span id="an_5:18">5:18</span> በሐዋርያትም ላይ እጃቸውን ጭነው በሕዝቡ ወኅኒ ውስጥ አኖሩአቸው።

<span id="an_5:19">5:19</span> የጌታ መልአክ ግን በሌሊት የወኅኒውን ደጅ ከፍቶ አወጣቸውና።

<span id="an_5:20">5:20</span> ሂዱና ቆማችሁ የዚህን ሕይወት ቃል ሁሉ ለሕዝብ በመቅደስ ንገሩ
አላቸው።

<span id="an_5:21">5:21</span> በሰሙም ጊዜ ማልደው ወደ መቅደስ ገብተው አስተማሩ። ግን ሊቀ
ካህናቱና ከእርሱ ጋር የነበሩት መጥተው ሸንጎውንና የእስራኤልን ልጆች ሽማግሌዎች ሁሉ በአንድነት ጠሩ፥ ያመጡአቸውም
ዘንድ ወደ ወኅኒ ላኩ።

<span id="an_5:22">5:22</span> ሎሌዎችም መጥተው በወኅኒው አላገኙአቸውም፤ ተመልሰውም። ወኅኒው
በጣም በጥንቃቄ ተዘግቶ ጠባቂዎችም በደጁ ፊት ቆመው አገኘን፥ በከፈትን ጊዜ ግን በውስጡ አንድ ስንኳ አላገኘንም
አሉአቸው።

<span id="an_5:24">5:24</span> የመቅደስ አዛዥና የካህናት አለቆችም ይህን ነገር በሰሙ ጊዜ።
እንጃ ይህ ምን ይሆን? እያሉ ስለ እነርሱ አመነቱ።

<span id="an_5:25">5:25</span> አንድ ሰውም መጥቶ። እነሆ፥ በወኅኒ ያኖራችኋቸው ሰዎች እየቆሙ
ሕዝቡንም እያስተማሩ በመቅደስ ናቸው ብሎ አወራላቸው።

<span id="an_5:26">5:26</span> በዚያን ጊዜ አዛዡ ከሎሌዎች ጋር ሄዶ አመጣቸው፥ በኃይል ግን
አይደለም፤ ሕዝቡ እንዳይወግሩአቸው ይፈሩ ነበርና።

<span id="an_5:27">5:27</span> አምጥተውም በሸንጎ አቆሙአቸው።

<span id="an_5:28">5:28</span> ሊቀ ካህናቱም። በዚህ ስም እንዳታስተምሩ አጥብቀን
አላዘዝናችሁምን? እነሆም፥ ኢየሩሳሌምን በትምህርታችሁ ሞልታችኋል፤ የዚያንም ሰው ደም በእኛ ታመጡብን ዘንድ
ታስባላችሁ ብሎ ጠየቃቸው።

<span id="an_5:29">5:29</span> ጴጥሮስና ሐዋርያትም መልሰው አሉ። ከሰው ይልቅ ለእግዚአብሔር
ልንታዘዝ ይገባል።

<span id="an_5:30">5:30</span> እናንተ በእንጨት ላይ ሰቅላችሁ የገደላችሁትን ኢየሱስን
የአባቶቻችን አምላክ አስነሣው፤

<span id="an_5:31">5:31</span> ይህን እግዚአብሔር፥ ለእስራኤል ንስሐን የኃጢአትንም ስርየት ይሰጥ
ዘንድ፥ ራስም መድኃኒትም አድርጎ በቀኙ ከፍ ከፍ አደረገው።

<span id="an_5:32">5:32</span> እኛም ለዚህ ነገር ምስክሮች ነን፥ ደግሞም እግዚአብሔር ለሚታዘዙት
የሰጠው መንፈስ ቅዱስ ምስክር ነው።

<span id="an_5:33">5:33</span> እነርሱም ሲሰሙ በጣም ተቈጡ ሊገድሉአቸውም አሰቡ።

<span id="an_5:34">5:34</span> ነገር ግን በሕዝብ ሁሉ ዘንድ የከበረ የሕግ መምህር ገማልያል
የሚሉት አንድ ፈሪሳዊ በሸንጎ ተነሥቶ ሐዋርያትን ጥቂት ፈቀቅ እንዲያደርጉአቸው አዘዘ፥

<span id="an_5:35">5:35</span> እንዲህም አላቸው። የእስራኤል ሰዎች ሆይ፥ ስለ እነዚህ ሰዎች ምን
እንደምታደርጉ ለራሳችሁ ተጠንቀቁ።

<span id="an_5:36">5:36</span> ከዚህ ወራት አስቀድሞ ቴዎዳስ። እኔ ታላቅ ነኝ ብሎ ተነሥቶ
ነበርና፥ አራት መቶ የሚያህሉ ሰዎችም ከእርሱ ጋር ተባበሩ፤ እርሱም ጠፋ የሰሙትም ሁሉ ተበተኑ እንደ ምናምንም
ሆኑ።

<span id="an_5:37">5:37</span> ከዚህ በኋላ ሰዎች በተጻፉበት ዘመን የገሊላው ይሁዳ ተነሣ ብዙ
ሰዎችንም አሸፍቶ አስከተለ፤ እርሱም ጠፋ የሰሙትም ሁሉ ተበታተኑ።

<span id="an_5:38">5:38</span> አሁንም እላችኋለሁ። ከእነዚህ ሰዎች ተለዩ ተዉአቸውም፤ ይህ አሳብ
ወይም ይህ ሥራ ከሰው እንደ ሆነ ይጠፋልና፤

<span id="an_5:39">5:39</span> ከእግዚአብሔር እንደ ሆነ ግን ታጠፉአቸው ዘንድ አይቻላችሁም፥
በእርግጥ ከእግዚአብሔር ጋር ስትጣሉ ምናልባት እንዳትገኙ።

<span id="an_5:40">5:40</span> ሰሙትም፥ ሐዋርያትንም ወደ እነርሱ ጠርተው ገረፉአቸው፥ በኢየሱስም
ስም እንዳይናገሩ አዝዘው ፈቱአቸው።

<span id="an_5:41">5:41</span> እነርሱም ስለ ስሙ ይናቁ ዘንድ የተገባቸው ሆነው ስለ ተቈጠሩ
ከሸንጎው ፊት ደስ እያላቸው ወጡ፤

<span id="an_5:42">5:42</span> ዕለት ዕለትም በመቅደስና በቤታቸው ስለ ኢየሱስ እርሱ ክርስቶስ
እንደ ሆነ ማስተማርንና መስበክን አይተዉም ነበር።

<span id="an_6:1">6:1</span> በዚህም ወራት ደቀ መዛሙርት እየበዙ ሲሄዱ ከግሪክ አገር መጥተው
የነበሩት አይሁድ በይሁዳ ኖረው በነበሩት አይሁድ አንጐራጐሩባቸው፥ በየቀኑ በተሠራው አገልግሎት መበለቶቻቸውን ችላ
ይሉባቸው ነበርና።

<span id="an_6:2">6:2</span> አሥራ ሁለቱም ደቀ መዛሙርት ሁሉን ጠርተው እንዲህ አሉአቸው።
የእግዚአብሔር ቃል ትተን ማዕድን እናገለግል ዘንድ የሚገባ ነገር አይደለም።

<span id="an_6:3">6:3</span> ወንድሞች ሆይ፥ በመልካም የተመሰከረላቸውን መንፈስ ቅዱስና ጥበብም
የሞላባቸውን ሰባት ሰዎች ከእናንተ ምረጡ፥ ለዚህም ጉዳይ እንሾማቸዋለን፤

<span id="an_6:4">6:4</span> እኛ ግን ለጸሎትና ቃሉን ለማገልገል እንተጋለን።

<span id="an_6:5">6:5</span> ይህም ቃል ሕዝብን ሁሉ ደስ አሰኛቸው፤ እምነትና መንፈስ ቅዱስም
የሞላበትን ሰው እስጢፋኖስን ፊልጶስንም ጵሮኮሮስንም ኒቃሮናንም ጢሞናንም ጳርሜናንም ወደ ይሁዲነት ገብቶ የነበረውን
የአንጾኪያውን ኒቆላዎስንም መረጡ።

<span id="an_6:6">6:6</span> በሐዋርያትም ፊት አቆሙአቸው፥ ከጸለዩም በኋላ እጃቸውን ጫኑባቸው።

<span id="an_6:7">6:7</span> የእግዚአብሔርም ቃል እየሰፋ ሄደ፥ በኢየሩሳሌምም የደቀ መዛሙርት
ቍጥር እጅግ እየበዛ ሄደ፤ ከካህናትም ብዙ ሰዎች ለሃይማኖት የታዘዙ ሆኑ።

<span id="an_6:8">6:8</span> እስጢፋኖስም ጸጋንና ኃይልን ተሞልቶ በሕዝቡ መካከል ድንቅንና ታላቅ
ምልክትን ያደርግ ነበር።

<span id="an_6:9">6:9</span> የነፃ ወጪዎች ከተባለችው ምኵራብም ከቀሬናና ከእስክንድርያም ሰዎች
ከኪልቅያና ከእስያም ከነበሩት አንዳንዶቹ ተነሥተው እስጢፋኖስን ይከራከሩት ነበር፤

<span id="an_6:10">6:10</span> ይናገርበት የነበረውንም ጥበብና መንፈስ ይቃወሙ ዘንድ አልቻሉም።

<span id="an_6:11">6:11</span> በዚያን ጊዜ። በሙሴ ላይ በእግዚአብሔርም ላይ የስድብን ነገር
ሲናገር ሰምተነዋል የሚሉ ሰዎችን አስነሡ።

<span id="an_6:12">6:12</span> ሕዝቡንና ሽማግሌዎችንም ጻፎችንም አናደዱ፥ ቀርበውም ያዙት ወደ
ሸንጎም አመጡትና።

<span id="an_6:13">6:13</span> ይህ ሰው በዚህ በተቀደሰው ስፍራ በሕግም ላይ የስድብን ነገር
ለመናገር አይተውም፤

<span id="an_6:14">6:14</span> ይህ የናዝሬቱ ኢየሱስ ይህን ስፍራ ያፈርሰዋል ሙሴም
ያስተላለፈልንን ሥርዓት ይለውጣል ሲል ሰምተነዋልና የሚሉ የሐሰት ምስክሮችን አቆሙ።

<span id="an_6:15">6:15</span> በሸንጎም የተቀመጡት ሁሉ ትኵር ብለው ሲመለከቱት እንደ መልአክ
ፊት ሆኖ ፊቱን አዩት።

<span id="an_7:1">7:1</span> ሊቀ ካህናቱም። ይህ ነገር እንዲህ ነውን? አለው፤

<span id="an_7:2">7:2</span> እርሱም እንዲህ አለ። ወንድሞችና አባቶች ሆይ፥ ስሙ። የክብር አምላክ
ለአባታችን ለአብርሃም በካራን ሳይቀመጥ ገና በሁለት ወንዝ መካከል ሳለ ታየና።

<span id="an_7:3">7:3</span> ከአገርህና ከዘመዶችህም ወጥተህ ወደማሳይህ ወደ ማንኛውም ምድር ና
አለው።

<span id="an_7:4">7:4</span> በዚያን ጊዜ ከከለዳውያን አገር ወጥቶ በካራን ተቀመጠ። ከዚያም አባቱ
ከሞተ በኋላ እናንተ ዛሬ ወደምትኖሩባት ወደዚች አገር አወጣው።

<span id="an_7:5">7:5</span> በዚችም የእግር ጫማ ስንኳ የሚያህል ርስት አልሰጠውም፤ ነገር ግን
ልጅ ሳይኖረው ለእርሱ ከእርሱም በኋላ ለዘሩ ርስት አድርጎ ይሰጠው ዘንድ ተስፋ ሰጠው።

<span id="an_7:6">7:6</span> እግዚአብሔርም ዘሩ በሌላ አገር መጻተኞች እንዲሆኑ አራት መቶ ዓመትም
ባሪያዎች እንዲያደርጉአቸው እንዲያስጨንቁአቸውም እንዲህ ተናገረ፤

<span id="an_7:7">7:7</span> ደግሞም እግዚአብሔር። እንደ ባሪያዎች በሚገዙአቸው ሕዝብ ላይ እኔ
እፈርድባቸዋለሁ፥ ከዚህም በኋላ ይወጣሉ በዚህም ስፍራ ያመልኩኛል አለ።

<span id="an_7:8">7:8</span> የመገረዝንም ኪዳን ሰጠው፤ እንዲሁም ይስሐቅን ወለደ በስምንተኛውም
ቀን ገረዘው ይስሐቅም ያዕቆብን ያዕቆብም አሥራ ሁለቱን የአባቶችን አለቆች።

<span id="an_7:9">7:9</span> የአባቶችም አለቆች በዮሴፍ ቀንተው ወደ ግብፅ ሸጡት፤ እግዚአብሔርም
ከእርሱ ጋር ነበረ፥

<span id="an_7:10">7:10</span> ከመከራውም ሁሉ አወጣው፥ በግብፅ ንጉሥ በፈርዖንም ፊት ሞገስንና
ጥበብን ሰጠው፥ በግብፅና በቤቱ ሁሉ ላይም ቢትወደድ አድርጎ ሾመው።

<span id="an_7:11">7:11</span> በግብፅና በከነዓንም አገር ሁሉ ራብና ብዙ ጭንቅ መጣ፥
አባቶቻችንም ምግብን አላገኙም።

<span id="an_7:12">7:12</span> ያዕቆብም በግብፅ እህል መኖሩን በሰማ ጊዜ በመጀመሪያ አባቶቻችንን
ሰደዳቸው፤

<span id="an_7:13">7:13</span> በሁለተኛውም ዮሴፍ ለወንድሞቹ ታወቀ፥ የዮሴፍም ትውልድ በፈርዖን
ዘንድ ተገለጠ።

<span id="an_7:14">7:14</span> ዮሴፍም አባቱን ያዕቆብንና ሰባ አምስት ነፍስ የነበረውን ቤተ
ዘመድ ሁሉ ልኮ አስጠራ።

<span id="an_7:15">7:15</span> ያዕቆብም ወደ ግብፅ ወረደ እርሱም ሞተ አባቶቻችንም፤

<span id="an_7:16">7:16</span> ወደ ሴኬምም አፍልሰው አብርሃም ከሴኬም አባት ከኤሞር ልጆች በብር
በገዛው መቃብር ቀበሩአቸው።

<span id="an_7:17">7:17</span> እግዚአብሔርም ለአብርሃም የማለለት የተስፋው ዘመን ሲቀርብ፥
ዮሴፍን የማያውቀው ሌላ ንጉሥ በግብፅ ላይ እስኪነሣ ድረስ፥ ሕዝቡ እየተጨመሩ በግብፅ በዙ።

<span id="an_7:19">7:19</span> እርሱም ወገናችንን ተተንኵሎ ሕፃናትን በሕይወት እንዳይጠብቁ ወደ
ውጭ ይጥሉ ዘንድ አድርጎ አባቶቻችንን አስጨነቀ።

<span id="an_7:20">7:20</span> በዚያን ጊዜ ሙሴ ተወለደ በእግዚአብሔርም ፊት ያማረ ነበር፤
በአባቱ ቤትም ሦስት ወር አደገ፤

<span id="an_7:21">7:21</span> በተጣለም ጊዜ የፈርዖን ልጅ አነሣችው ልጅም ይሆናት ዘንድ
አሳደገችው።

<span id="an_7:22">7:22</span> ሙሴም የግብፆችን ጥበብ ሁሉ ተማረ፥ በቃሉና በሥራውም የበረታ
ሆነ።

<span id="an_7:23">7:23</span> ነገር ግን አርባ ዓመት ሲሞላው ወንድሞቹን የእስራኤልን ልጆች
ይጐበኝ ዘንድ በልቡ አሰበ።

<span id="an_7:24">7:24</span> አንዱም ሲበደል አይቶ ረዳው፥ የግብፅን ሰውም መትቶ ለተገፋው
ተበቀለ።

<span id="an_7:25">7:25</span> ወንድሞቹም እግዚአብሔር በእጁ መዳንን እንዲሰጣቸው የሚያስተውሉ
ይመስለው ነበር፥ እነርሱ ግን አላስተዋሉም።

<span id="an_7:26">7:26</span> በማግሥቱም እርስ በርሳቸው ሲጣሉ አገኛቸው፥ ሊያስታርቃቸውም ወዶ።
ሰዎች ሆይ፥ እናንተስ ወንድማማች ናችሁ፤ ስለ ምን እርስ በርሳችሁ ትበዳደላላችሁ? አላቸው።

<span id="an_7:27">7:27</span> ያም ባልንጀራውን የሚበድል ግን። አንተን በእኛ ላይ ሹምና ፈራጅ
እንድትሆን የሾመህ ማን ነው?

<span id="an_7:28">7:28</span> ወይስ ትናንትና የግብፁን ሰው እንደ ገደልኸው ልትገድለኝ
ትወዳለህን? ብሎ ገፋው።

<span id="an_7:29">7:29</span> ሙሴም ከዚህ ነገር የተነሣ ሸሽቶ በምድያም አገር መጻተኛ ሆኖ
ኖረ፤ በዚያም ሁለት ልጆች ወለደ።

<span id="an_7:30">7:30</span> አርባ ዓመትም ሲሞላ የጌታ መልአክ በሲና ተራራ ምድረ በዳ
በቍጥቋጦ መካከል በእሳት ነበልባል ታየው።

<span id="an_7:31">7:31</span> ሙሴም አይቶ ባየው ተደነቀ፤ ሊመለከትም ሲቀርብ የጌታ ቃል። እኔ
የአባቶችህ አምላክ የአብርሃም አምላክ የይስሐቅም አምላክ የያዕቆብም አምላክ ነኝ ብሎ ወደ እርሱ መጣ። ሙሴም
ተንቀጥቅጦ ሊመለከት አልደፈረም።

<span id="an_7:33">7:33</span> ጌታም። የቆምህባት ስፍራ የተቀደሰች ምድር ናትና የእግርህን ጫማ
አውልቅ።

<span id="an_7:34">7:34</span> በግብፅ ያሉትን የሕዝቤን መከራ ፈጽሜ አይቼ መቃተታቸውንም ሰምቼ
ላድናቸው ወረድሁ፤ አሁንም ና፥ ወደ ግብፅ እልክሃለሁ አለው።

<span id="an_7:35">7:35</span> ሹምና ፈራጅ እንድትሆን የሾመህ ማን ነው? ብለው የካዱትን፥ ይህን
ሙሴን በቍጥቋጦው በታየው በመልአኩ እጅ እግዚአብሔር ሹምና ቤዛ አድርጎ ላከው።

<span id="an_7:36">7:36</span> ይህ ሰው በግብፅ ምድርና በኤርትራ ባሕር በምድረ በዳም አርባ
ዓመት ድንቅና ምልክት እያደረገ አወጣቸው።

<span id="an_7:37">7:37</span> ይህ ሰው ለእስራኤል ልጆች። እግዚአብሔር ከወንድሞቻችሁ እንደ እኔ
ያለ ነቢይ ያስነሣላችኋል፤ እርሱን ስሙት ያላቸው ሙሴ ነው።

<span id="an_7:38">7:38</span> ይህ ሰው በሲና ተራራ ከተናገረው መልአክና ከአባቶቻችን ጋር
በምድረ በዳ በማኅበሩ ውስጥ የነበረው ነው፤ ይሰጠንም ዘንድ ሕይወት ያላቸውን ቃላት ተቀበለ፤

<span id="an_7:39">7:39</span> ለእርሱም አባቶቻችን ሊታዘዙት አልወደዱም፤ ነገር ግን ገፉት
በልባቸውም ወደ ግብፅ ተመለሱ፤

<span id="an_7:40">7:40</span> አሮንንም። በፊታችን የሚሄዱ አማልክት ሥራልን፤ ይህ ከግብፅ ምድር
ያወጣን ሙሴ ምን እንደ ሆነ አናውቅምና አሉት።

<span id="an_7:41">7:41</span> በዚያም ወራት ጥጃ አደረጉ ለጣዖቱም መሥዋዕት አቀረቡ፥ በእጃቸውም
ሥራ ደስ አላቸው።

<span id="an_7:42">7:42</span> እግዚአብሔር ግን ዘወር አለ የሰማይንም ጭፍራ ያመልኩ ዘንድ
አሳልፎ ሰጣቸው፥ በነቢያትም መጽሐፍ። እናንተ የእስራኤል ቤት፥ አርባ ዓመት በምድረ በዳ የታረደውን ከብትና
መሥዋዕትን አቀረባችሁልኝን?

<span id="an_7:43">7:43</span> ትሰግዱላቸውም ዘንድ የሠራችኋቸውን ምስሎች እነርሱንም የሞሎክን
ድንኳንና ሬምፉም የሚሉትን የአምላካችሁን ኮከብ አነሣችሁ፤ እኔም ከባቢሎን ወዲያ እሰዳችኋለሁ ተብሎ እንዲህ
ተጽፎአል።

<span id="an_7:44">7:44</span> እንዳየው ምስል አድርጎ ይሠራት ዘንድ ሙሴን ተናግሮ እንዳዘዘው፥
የምስክር ድንኳን ከአባቶቻችን ዘንድ በምድረ በዳ ነበረች፤

<span id="an_7:45">7:45</span> አባቶቻችንም ደግሞ በተራ ተቀብለው እግዚአብሔር በፊታቸው
ያወጣቸውን የአሕዛብን አገር በያዙት ጊዜ ከኢያሱ ጋር አገቡአት፥ እስከ ዳዊት ዘመንም ድረስ ኖረች።

<span id="an_7:46">7:46</span> እርሱም በእግዚአብሔር ፊት ሞገስ አግኝቶ ለያዕቆብ አምላክ
ማደሪያን ያገኝ ዘንድ ለመነ።

<span id="an_7:47">7:47</span> ነገር ግን ሰሎሞን ቤት ሠራለት።

<span id="an_7:48">7:48</span> ነገር ግን ነቢዩ። ሰማይ ዙፋኔ ነው ምድርም የእግሬ መረገጫ ናት፤
ለእኔ ምን ዓይነት ቤት ትሠራላችሁ? ይላል ጌታ፥ ወይስ የማርፍበት ስፍራ ምንድር ነው? ይህንስ ሁሉ እጄ የሠራችው
አይደለምን? እንዳለ፥ ልዑል የሰው እጅ በሠራችው አይኖርም።

<span id="an_7:51">7:51</span> እናንተ አንገተ ደንዳኖች ልባችሁና ጆሮአችሁም ያልተገረዘ፥ እናንተ
ሁልጊዜ መንፈስ ቅዱስን ትቃወማላችሁ፤ አባቶቻችሁ እንደ ተቃወሙት እናንተ ደግሞ።

<span id="an_7:52">7:52</span> ከነቢያትስ አባቶቻችሁ ያላሳደዱት ማን ነው? የጻድቁንም መምጣት
አስቀድሞ የተናገሩትን ገደሉአቸው፤ በመላእክት ሥርዓት ሕግን ተቀብላችሁ ያልጠበቃችሁት እናንተም አሁን እርሱን
አሳልፋችሁ ሰጣችሁት ገደላችሁትም።

<span id="an_7:54">7:54</span> ይህንም በሰሙ ጊዜ በልባቸው በጣም ተቈጡ ጥርሳቸውንም አፋጩበት።

<span id="an_7:55">7:55</span> መንፈስ ቅዱስንም ተሞልቶ ወደ ሰማይ ትኵር ብሎ ሲመለከት
የእግዚአብሔርን ክብር ኢየሱስንም በእግዚአብሔር ቀኝ ቆሞ አየና።

<span id="an_7:56">7:56</span> እነሆ፥ ሰማያት ተከፍተው የሰው ልጅም በእግዚአብሔር ቀኝ ቆሞ
አያለሁ አለ።

<span id="an_7:57">7:57</span> በታላቅ ድምፅም እየጮኹ ጆሮአቸውን ደፈኑ፥ በአንድ ልብ ሆነውም
ወደ እርሱ ሮጡ፥

<span id="an_7:58">7:58</span> ከከተማም ወደ ውጭ አውጥተው ወገሩት። ምስክሮችም ልብሳቸውን ሳውል
በሚሉት በአንድ ጎበዝ እግር አጠገብ አኖሩ።

<span id="an_7:59">7:59</span> እስጢፋኖስም። ጌታ ኢየሱስ ሆይ፥ ነፍሴን ተቀበል ብሎ ሲጠራ
ይወግሩት ነበር።

<span id="an_7:60">7:60</span> ተንበርክኮም። ጌታ ሆይ፥ ይህን ኃጢአት አትቍጠርባቸው ብሎ በታላቅ
ድምፅ ጮኸ። ይህንም ብሎ አንቀላፋ። ሳውልም በእርሱ መገደል ተስማምቶ ነበር።

<span id="an_8:1">8:1</span> በዚያን ቀንም በኢየሩሳሌም ባለች ቤተ ክርስቲያን ላይ ታላቅ ስደት
ሆነ፤ ሁሉም ከሐዋርያትም በቀር ወደ ይሁዳና ወደ ሰማርያ አገሮች ተበተኑ።

<span id="an_8:2">8:2</span> በጸሎትም የተጉ ሰዎች እስጢፋኖስን ቀበሩት ታላቅ ልቅሶም አለቀሱለት።

<span id="an_8:3">8:3</span> ሳውል ግን ቤተ ክርስቲያንን ያፈርስ ነበር፤ ወደ ሁሉም ቤት እየገባ
ወንዶችንም ሴቶችንም እየጐተተ ወደ ወኅኒ አሳልፎ ይሰጥ ነበር።

<span id="an_8:4">8:4</span> የተበተኑትም ቃሉን እየሰበኩ ዞሩ።

<span id="an_8:5">8:5</span> ፊልጶስም ወደ ሰማርያ ከተማ ወርዶ ክርስቶስን ሰበከላቸው።

<span id="an_8:6">8:6</span> ሕዝቡም የፊልጶስን ቃል በሰሙ ጊዜ ያደርጋት የነበረውንም ምልክት ባዩ
ጊዜ፥ የተናገረውን በአንድ ልብ አደመጡ።

<span id="an_8:7">8:7</span> ርኵሳን መናፍስት በታላቅ ድምፅ እየጮኹ ከብዙ ሰዎች ይወጡ ነበርና፤
ብዙም ሽባዎችና አንካሶች ተፈወሱ፤

<span id="an_8:8">8:8</span> በዚያችም ከተማ ታላቅ ደስታ ሆነ።

<span id="an_8:9">8:9</span> ሲሞን የሚሉት አንድ ሰው ግን። እኔ ታላቅ ነኝ ብሎ፥ እየጠነቈለ
የሰማርያንም ወገን እያስገረመ ቀድሞ በከተማ ነበረ።

<span id="an_8:10">8:10</span> ከታናናሾችም ጀምሮ እስከ ታላላቆቹ ድረስ። ታላቁ የእግዚአብሔር
ኃይል ይህ ነው እያሉ ሁሉ ያደምጡት ነበር።

<span id="an_8:11">8:11</span> ከብዙ ዘመንም ጀምሮ በጥንቈላ ስላስገረማቸው ያደምጡት ነበር።

<span id="an_8:12">8:12</span> ነገር ግን ስለ እግዚአብሔር መንግሥትና ስለ ኢየሱስ ክርስቶስ ስም
እየሰበከላቸው ፊልጶስን ባመኑት ጊዜ፥ ወንዶችም ሴቶችም ተጠመቁ።

<span id="an_8:13">8:13</span> ሲሞንም ደግሞ ራሱ አመነ፤ ተጠምቆም ከፊልጶስ ጋር ይተባበር
ነበር፤ የሚደረገውንም ምልክትና ታላቅ ተአምራት ባየ ጊዜ ተገረመ።

<span id="an_8:14">8:14</span> በኢየሩሳሌምም የነበሩት ሐዋርያት የሰማርያ ሰዎች የእግዚአብሔርን
ቃል እንደተቀበሉ ሰምተው ጴጥሮስንና ዮሐንስን ሰደዱላቸው።

<span id="an_8:15">8:15</span> እነርሱም በወረዱ ጊዜ መንፈስ ቅዱስን ይቀበሉ ዘንድ ጸለዩላቸው፤

<span id="an_8:16">8:16</span> በጌታ በኢየሱስ ስም ብቻ ተጠምቀው ነበር እንጂ ከእነርሱ በአንዱ
ላይ ስንኳ ገና አልወረደም ነበርና።

<span id="an_8:17">8:17</span> በዚያን ጊዜ እጃቸውን ጫኑባቸው መንፈስ ቅዱስንም ተቀበሉ።

<span id="an_8:18">8:18</span> ሲሞንም በሐዋርያት እጅ መጫን መንፈስ ቅዱስ እንዲሰጥ ባየ ጊዜ፥
ገንዘብ አመጣላቸውና።

<span id="an_8:19">8:19</span> እጄን የምጭንበት ሁሉ መንፈስ ቅዱስን ይቀበል ዘንድ ለእኔ ደግሞ
ይህን ሥልጣን ስጡኝ አለ።

<span id="an_8:20">8:20</span> ጴጥሮስ ግን እንዲህ አለው። የእግዚአብሔርን ስጦታ በገንዘብ
እንድታገኝ አስበሃልና ብርህ ከአንተ ጋር ይጥፋ።

<span id="an_8:21">8:21</span> ልብህ በእግዚአብሔር ፊት የቀና አይደለምና ከዚህ ነገር ዕድል
ወይም ፈንታ የለህም።

<span id="an_8:22">8:22</span> እንግዲህ ስለዚህ ክፋትህ ንሰሐ ግባ፥ ምናልባትም የልብህን አሳብ
ይቅር ይልህ እንደ ሆነ ወደ እግዚአብሔር ለምን፤

<span id="an_8:23">8:23</span> በመራራ መርዝና በዓመፅ እስራት እንዳለህ አይሃለሁና።

<span id="an_8:24">8:24</span> ሲሞንም መልሶ። ካላችሁት አንዳች እንዳይደርስብኝ እናንተው ወደ
ጌታ ለምኑልኝ አላቸው።

<span id="an_8:25">8:25</span> እነርሱም ከመሰከሩና የጌታን ቃል ከተናገሩ በኋላ ወደ ኢየሩሳሌም
ተመለሱ፤ በሳምራውያን በብዙ መንደሮችም ወንጌልን ሰበኩ።

<span id="an_8:26">8:26</span> የጌታም መልአክ ፊልጶስን። ተነሥተህ በደቡብ በኩል ከኢየሩሳሌም
ወደ ጋዛ ወደሚያወርደው ምድረ በዳ ወደ ሆነ መንገድ ሂድ አለው።

<span id="an_8:27">8:27</span> ተነሥቶም ሄደ። እነሆም፥ ህንደኬ የተባለች የኢትዮጵያ ንግሥት
አዛዥና ጃንደረባ የነበረ በገንዘብዋም ሁሉ የሠለጠነ አንድ የኢትዮጵያ ሰው ሊሰግድ ወደ ኢየሩሳሌም መጥቶ ነበር፤

<span id="an_8:28">8:28</span> ሲመለስም በሰረገላ ተቀምጦ የነቢዩን የኢሳይያስን መጽሐፍ ያነብ
ነበር።

<span id="an_8:29">8:29</span> መንፈስም ፊልጶስን። ወደዚህ ሰረገላ ቅረብና ተገናኝ አለው።

<span id="an_8:30">8:30</span> ፊልጶስም ሮጦ የነቢዩን የኢሳይያስን መጽሐፍ ሲያነብ ሰማና። በውኑ
የምታነበውን ታስተውለዋለህን? አለው።

<span id="an_8:31">8:31</span> እርሱም። የሚመራኝ ሳይኖር ይህ እንዴት ይቻለኛል? አለው። ወጥቶም
ከእርሱ ጋር ይቀመጥ ዘንድ ፊልጶስን ለመነው።

<span id="an_8:32">8:32</span> ያነበውም የነበረ የመጽሐፉ ክፍል ይህ ነበረ፤ እንደ በግ ወደ
መታረድ ተነዳ፥ የበግ ጠቦትም በሸላቹ ፊት ዝም እንደሚል፥ እንዲሁ አፉን አልከፈተም።

<span id="an_8:33">8:33</span> በውርደቱ ፍርዱ ተወገደ፤ ሕይወቱ ከምድር ተወግዳለችና ትውልዱንስ
ማን ይናገራል?

<span id="an_8:34">8:34</span> ጃንደረባውም ለፊልጶስ መልሶ። እባክህ፥ ነቢዩ ይህን ስለ ማን
ይናገራል? ስለ ራሱ ነውን ወይስ ስለ ሌላ? አለው።

<span id="an_8:35">8:35</span> ፊልጶስም አፉን ከፈተ፥ ከዚህም መጽሐፍ ጀምሮ ስለ ኢየሱስ
ወንጌልን ሰበከለት።

<span id="an_8:36">8:36</span> በመንገድም ሲሄዱ ወደ ውኃ ደረሱ፤ ጃንደረባውም። እነሆ ውኃ፤
እንዳልጠመቅ የሚከለክለኝ ምንድር ነው? አለው።

<span id="an_8:37">8:37</span> ፊልጶስም። በፍጹም ልብህ ብታምን፥ ተፈቅዶአል አለው። መልሶም።
ኢየሱስ ክርስቶስ የእግዚአብሔር ልጅ እንደ ሆነ አምናለሁ አለ።

<span id="an_8:38">8:38</span> ሰረገላውም ይቆም ዘንድ አዘዘ፥ ፊልጶስና ጃንደረባው ሁለቱም ወደ
ውኃ ወረዱ፥ አጠመቀውም።

<span id="an_8:39">8:39</span> ከውኃውም ከወጡ በኋላ የጌታ መንፈስ ፊልጶስን ነጠቀው፤
ጃንደረባውም ሁለተኛ አላየውም፥ ደስ ብሎት መንገዱን ይሄድ ነበርና።

<span id="an_8:40">8:40</span> ፊልጶስ ግን በአዛጦን ተገኘ፥ ወደ ቂሣርያም እስኪመጣ ድረስ
እየዞረ በከተማዎች ሁሉ ወንጌልን ይሰብክ ነበር።

<span id="an_9:1">9:1</span> ሳውል ግን የጌታን ደቀ መዛሙርት እንዲገድላቸው ገና እየዛተ ወደ ሊቀ
ካህናት ሄደ፥

<span id="an_9:2">9:2</span> በዚህ መንገድ ያሉትንም ሰዎች ወንዶችንም ሴቶችንም ቢያገኝ፥ እያሰረ
ወደ ኢየሩሳሌም ያመጣቸው ዘንድ በደማስቆ ላሉት ምኵራቦች ደብዳቤ ከእርሱ ለመነ።

<span id="an_9:3">9:3</span> ሲሄድም ወደ ደማስቆ በቀረበ ጊዜ ድንገት በእርሱ ዙሪያ ከሰማይ
ብርሃን አንጸባረቀ፤

<span id="an_9:4">9:4</span> በምድርም ላይ ወድቆ ሳለ። ሳውል ሳውል፥ ስለ ምን ታሳድደኛለህ?
የሚለውን ድምፅ ሰማ።

<span id="an_9:5">9:5</span> ጌታ ሆይ፥ ማን ነህ? አለው። እርሱም። አንተ የምታሳድደኝ እኔ
ኢየሱስ ነኝ፤ የመውጊያውን ብረት ብትቃወም ለአንተ ይብስብሃል አለው።

<span id="an_9:6">9:6</span> እየተንቀጠቀጠና እየተደነቀ። ጌታ ሆይ፥ ምን አደርግ ዘንድ ትወዳለህ?
አለው። ጌታም። ተነሥተህ ወደ ከተማ ግባና ታደርገው ዘንድ የሚያስፈልግህን ይነግሩሃል አለው።

<span id="an_9:7">9:7</span> ከእርሱም ጋር በመንገድ የሄዱ ሰዎች ድምፁን እየሰሙ ማንን ግን ሳያዩ
እንደ ዲዳዎች ቁሙ።

<span id="an_9:8">9:8</span> ሳውልም ከምድር ተነሣ፥ አይኖቹም በተከፈቱ ጊዜ ምንም አላየም፤
እጁንም ይዘው እየመሩ ወደ ደማስቆ አገቡት።

<span id="an_9:9">9:9</span> ሳያይም ሦስት ቀን ኖረ፤ አልበላምም አልጠጣምም።

<span id="an_9:10">9:10</span> በደማስቆም ሐናንያ የሚሉት አንድ ደቀ መዝሙር ነበረ፥ ጌታም
በራእይ። ሐናንያ ሆይ፥ አለው። እርሱም። ጌታ ሆይ፥ እነሆኝ አለ።

<span id="an_9:11">9:11</span> ጌታም። ተነሥተህ ቅን ወደ ሚባለው መንገድ ሂድ፥ በይሁዳ ቤትም
ሳውል የሚሉትን አንድ የጠርሴስ ሰው ፈልግ፤

<span id="an_9:12">9:12</span> እነሆ፥ እርሱ ይጸልያልና፤ ሐናንያ የሚሉትም ሰው ገብቶ ደግሞ
እንዲያይ እጁን ሲጭንበት አይቶአል አለው።

<span id="an_9:13">9:13</span> ሐናንያም መልሶ። ጌታ ሆይ፥ በኢየሩሳሌም በቅዱሳንህ ላይ ስንት
ክፉ እንዳደረገ ስለዚህ ሰው ከብዙዎች ሰምቼአለሁ፤

<span id="an_9:14">9:14</span> በዚህም ስምህን የሚጠሩትን ሁሉ ለማሰር ከካህናት አለቆች ሥልጣን
አለው አለ።

<span id="an_9:15">9:15</span> ጌታም። ይህ በአሕዛብም በነገሥታትም በእስራኤልም ልጆች ፊት ስሜን
ይሸከም ዘንድ ለእኔ የተመረጠ ዕቃ ነውና ሂድ፤

<span id="an_9:16">9:16</span> ስለ ስሜ ስንት መከራ ሊቀበል እንዲያስፈልገው እኔ አመለክተዋለሁና
አለው።

<span id="an_9:17">9:17</span> ሐናንያም ሄዶ ወደ ቤቱ ገባ፥ እጁንም ጭኖበት። ወንድሜ ሳውል
ሆይ፥ ጌታ፥ እርሱም በመጣህበት መንገድ የታየህ ኢየሱስ ነው፥ ደግሞ ታይ ዘንድና መንፈስ ቅዱስ ይሞላብህ ዘንድ
ላከኝ አለ።

<span id="an_9:18">9:18</span> ወዲያውም እንደ ቅርፊት ያለ ከዓይኑ ወደቀ፥ ያን ጊዜም ደግሞ
አየ፤ ተነሥቶም ተጠመቀ፥

<span id="an_9:19">9:19</span> መብልም በልቶ በረታ። በደማስቆም ካሉት ደቀ መዛሙርት ጋር ጥቂት
ቀን ኖረ።

<span id="an_9:20">9:20</span> ወዲያውም ስለ ኢየሱስ ክርስቶስ እርሱ የእግዚአብሔር ልጅ እንደ
ሆነ በምኵራቦቹ ሰበከ።

<span id="an_9:21">9:21</span> የሰሙትም ሁሉ ተገረሙና። ይህ በኢየሩሳሌም ይህን ስም የሚጠሩትን
ያጠፋ አይደለምን? ስለዚህስ ታስረው ወደ ካህናት አለቆች ይወስዳቸው ዘንድ ወደዚህ አልመጣምን? አሉ።

<span id="an_9:22">9:22</span> ሳውል ግን እየበረታ ሄደ፥ በደማስቆም ለተቀመጡት አይሁድ ይህ
ክርስቶስ እንደ ሆነ አስረድቶ መልስ ያሳጣቸው ነበር።

<span id="an_9:23">9:23</span> ብዙ ቀንም ሲሞላ አይሁድ ሊገድሉት ተማከሩ፤

<span id="an_9:24">9:24</span> ሳውል ግን አሳባቸውን አወቀ። ይገድሉትም ዘንድ በሌሊትና በቀን
የከተማይቱን በር ሁሉ ይጠቀብቁ ነበር፤

<span id="an_9:25">9:25</span> ደቀ መዛሙርት ግን በሌሊት ወስደው በቅጥር ላይ አሳልፈው በቅርጫት
አወረዱት።

<span id="an_9:26">9:26</span> ሳውልም ወደ ኢየሩሳሌም በደረሰ ጊዜ ከደቀ መዛሙርት ጋር ይተባበር
ዘንድ ሞከረ፤ ሁሉም ደቀ መዝሙር እንደ ሆነ ስላላመኑ ፈሩት።

<span id="an_9:27">9:27</span> በርናባስ ግን ወስዶ ወደ ሐዋርያት አገባውና ጌታን በመንገድ
እንዴት እንዳየውና እንደ ተናገረው በደማስቆም በኢየሱስ ስም ደፍሮ እንዴት እንደ ነገረ ተረከላቸው።

<span id="an_9:28">9:28</span> በጌታም በኢየሱስ ስም ደፍሮ እየተናገረ በኢየሩሳሌም ሲወጣና ሲገባ
ከእነርሱ ጋር ነበረ፤

<span id="an_9:29">9:29</span> ከግሪክ አገርም መጥተው ከነበሩት አይሁድ ጋር ይነጋገርና ይከራከር
ነበር፤ እነርሱ ግን ሊገድሉት ፈለጉ።

<span id="an_9:30">9:30</span> ወንድሞችም ይህን ባወቁ ጊዜ ወደ ቂሣርያ ወሰዱት ወደ ጠርሴስም
ሰደዱት።

<span id="an_9:31">9:31</span> በይሁዳም ሁሉና በገሊላ በሰማርያም የነበሩት አብያተ ክርስቲያናት
በሰላም ኖሩ ታነጹም፤ በእግዚአብሔርም ፍርሃትና በመንፈስ ቅዱስ መጽናናት እየሄዱ ይበዙ ነበር።

<span id="an_9:32">9:32</span> ጴጥሮስም በየስፍራው ሁሉ ሲዞር በልዳ ወደሚኖሩ ቅዱሳን ደግሞ
ወረደ።

<span id="an_9:33">9:33</span> በዚያም ከስምንት ዓመት ጀምሮ በአልጋ ላይ ተኝቶ የነበረውን ኤንያ
የሚሉትን አንድ ሰው አገኘ፤ እርሱም ሽባ ነበረ።

<span id="an_9:34">9:34</span> ጴጥሮስም። ኤንያ ሆይ፥ ኢየሱስ ክርስቶስ ይፈውስሃል፤ ተነሣ
ለራስህም አንጥፍ አለው።

<span id="an_9:35">9:35</span> ወዲያውም ተነሣ። በልዳና በሰሮናም የሚኖሩ ሁሉ እርሱን አይተው
ወደ ጌታ ዘወር አሉ።

<span id="an_9:36">9:36</span> በኢዮጴም ጣቢታ የሚሉአት አንዲት ደቀ መዝሙር ነበረች፥ ትርጓሜውም
ዶርቃ ማለት ነው፤ እርስዋም መልካም ነገር የሞላባት ምጽዋትም የምታደርግ ነበረች።

<span id="an_9:37">9:37</span> በዚያም ወራት ታመመችና ሞተች፤ አጥበውም በሰገነት አኖሩአት።

<span id="an_9:38">9:38</span> ልዳም ለኢዮጴ ቅርብ ናትና ደቀ መዛሙርት ጴጥሮስ በዚያ እንዳለ
ሰምተው፥ ወደ እነርሱ ከመምጣት እንዳይዘገይ እየለመኑ ሁለት ሰዎች ወደ እርሱ ላኩ።

<span id="an_9:39">9:39</span> ጴጥሮስም ተነሥቶ ከእነርሱ ጋር መጣ፤ በደረሰም ጊዜ በሰገነት
አወጡት መበለቶችም ሁሉ እያለቀሱ ዶርቃ ከእነርሱ ጋር ሳለች ያደረገቻቸውን ቀሚሶችንና ልብሶችን ሁሉ እያሳዩት በፊቱ
ቆሙ።

<span id="an_9:40">9:40</span> ጴጥሮስም ሁሉን ወደ ውጭ አስወጥቶ ተንበርክኮም ጸለየ፥ ወደ
ሬሳውም ዘወር ብሎ። ጣቢታ ሆይ፥ ተነሺ አላት። እርስዋም ዓይኖችዋን ከፈተች ጴጥሮስንም ባየች ጊዜ ተቀመጠች።

<span id="an_9:41">9:41</span> እጁንም ለእርስዋ ሰጥቶ አስነሣት፤ ቅዱሳንንና መበለቶችንም ጠራ
ሕያውም ሆና በፊታቸው አቆማት።

<span id="an_9:42">9:42</span> ይህም በኢዮጴ ሁሉ የታወቀ ሆነ፥ ብዙ ሰዎችም በጌታ አመኑ።

<span id="an_9:43">9:43</span> በኢዮጴም ስምዖን ከሚሉት ከአንድ ቍርበት ፋቂ ጋር አያሌ ቀን
ኖረ።

<span id="an_10:1">10:1</span> በቂሣርያም ኢጣሊቄ ለሚሉት ጭፍራ የመቶ አለቃ የሆነ ቆርኔሌዎስ
የሚሉት አንድ ሰው ነበረ።

<span id="an_10:2">10:2</span> እርሱም ከቤተ ሰዎቹ ሁሉ ጋር እግዚአብሔርን የሚያመልክና የሚፈራ
ለሕዝብም እጅግ ምጽዋት የሚያደርግ ወደ እግዚአብሔርም ሁልጊዜ የሚጸልይ ነበረ።

<span id="an_10:3">10:3</span> ከቀኑም ዘጠኝ ሰዓት ያህል። ቆርኔሌዎስ ሆይ የሚለው የእግዚአብሔር
መልአክ ወደ እርሱ ሲገባ በራእይ በግልጥ አየው።

<span id="an_10:4">10:4</span> እርሱም ትኵር ብሎ ሲመለከተው ደንግጦ። ጌታ ሆይ፥ ምንድር ነው?
አለ። መልአኩም አለው። ጸሎትህና ምጽዋትህ በእግዚአብሔር ፊት ለመታሰቢያ እንዲሆን አረገ።

<span id="an_10:5">10:5</span> አሁንም ወደ ኢዮጴ ሰዎችን ልከህ ጴጥሮስ የሚባለውን ስምዖንን
አስመጣ።

<span id="an_10:6">10:6</span> እርሱ ቤቱ በባሕር አጠገብ ባለው በቍርበት ፋቂው በስምዖን ዘንድ
እንግድነት ተቀምጦአል፤ ልታደርገው የሚገባህን እርሱ ይነግርሃል።

<span id="an_10:7">10:7</span> የተናገረውም መልአክ በሄደ ጊዜ፥ ከሎሎዎቹ ሁለቱን፥ ከማይለዩትም
ጭፍሮቹ እግዚአብሔርን የሚያመልክ አንዱን ወታደር ጠርቶ፥

<span id="an_10:8">10:8</span> ነገሩን ሁሉ ተረከላቸው ወደ ኢዮጴም ላካቸው።

<span id="an_10:9">10:9</span> እነርሱም በነገው ሲሄዱ ወደ ከተማም ሲቀርቡ፥ ጴጥሮስ በስድስት
ሰዓት ያህል ይጸልይ ዘንድ ወደ ጣራው ወጣ።

<span id="an_10:10">10:10</span> ተርቦም ሊበላ ወደደ፤ ሲያዘጋጁለት ሳሉም ተመስጦ መጣበት፤

<span id="an_10:11">10:11</span> ሰማይም ተከፍቶ በአራት ማዕዘን የተያዘ ታላቅ ሸማ የሚመስል
ዕቃ ወደ ምድር ሲወርድ አየ፤

<span id="an_10:12">10:12</span> በዚያውም አራት እግር ያላቸው ሁሉ አራዊትም በምድርም
የሚንቀሳቀሱት የሰማይ ወፎችም ነበሩበት።

<span id="an_10:13">10:13</span> ጴጥሮስ ሆይ፥ ተነሣና አርደህ ብላ የሚልም ድምፅ ወደ እርሱ
መጣ።

<span id="an_10:14">10:14</span> ጴጥሮስ ግን። ጌታ ሆይ፥ አይሆንም፤ አንዳች ርኵስ
የሚያስጸይፍም ከቶ በልቼ አላውቅምና አለ።

<span id="an_10:15">10:15</span> ደግሞም ሁለተኛ። እግዚአብሔር ያነጻውን አንተ አታርክሰው የሚል
ድምፅ ወደ እርሱ መጣ።

<span id="an_10:16">10:16</span> ይህም ሦስት ጊዜ ሆነ፥ ወዲያውም ዕቃው ወደ ሰማይ ተወሰደ።

<span id="an_10:17">10:17</span> ጴጥሮስም ስላየው ራእይ። ምን ይሆን? ብሎ በልቡ ሲያመነታ፥
እነሆ፥ ቆርኔሌዎስ የላካቸው ሰዎች ስለ ስምዖን ቤት ጠይቀው ወደ ደጁ ቀረቡ፤

<span id="an_10:18">10:18</span> ድምፃቸውንም ከፍ አድርገው። ጴጥሮስ የተባለው ስምዖን በዚህ
እንግድነት ተቀምጦአልን? ብለው ይጠይቁ ነበር።

<span id="an_10:19">10:19</span> ጴጥሮስም ስለ ራእዩ ሲያወጣ ሲያወርድ ሳለ፥ መንፈስ። እነሆ፥
ሦስት ሰዎች ይፈልጉሃል፤

<span id="an_10:20">10:20</span> ተነሥተህ ውረድ፥ እኔም ልኬአቸዋለሁና ሳትጠራጠር ከእነርሱ ጋር
ሂድ አለው።

<span id="an_10:21">10:21</span> ጴጥሮስም ወደ ሰዎቹ ወርዶ። እነሆ፥ የምትፈልጉኝ እኔ ነኝ፤
የመጣችሁበትስ ምክንያት ምንድር ነው? አላቸው።

<span id="an_10:22">10:22</span> እነርሱም። ጻድቅ ሰው እግዚአብሔርንም የሚፈራ በአይሁድም ሕዝብ
ሁሉ የተመሰከረለት የመቶ አለቃ ቆርኔሌዎስ ወደ ቤቱ ያስመጣህ ዘንድ ከአንተም ቃልን ይሰማ ዘንድ ከቅዱስ መልአክ
ተረዳ አሉት።

<span id="an_10:23">10:23</span> እርሱም ወደ ውስጥ ጠርቶ እንድግድነት ተቀበላቸው። በነገውም
ተነሥቶ ከእነርሱ ጋር ወጣ፥ በኢዮጴም ከነበሩት ወንድሞች አንዳንዶቹ ከእርሱ ጋር አብረው ሄዱ።

<span id="an_10:24">10:24</span> በነገውም ወደ ቂሣርያ ገቡ፤ ቆርኔሌዎስም ዘመዶቹንና የቅርብ
ወዳጆቹን በአንድነት ጠርቶ ይጠባበቃቸው ነበር።

<span id="an_10:25">10:25</span> ጴጥሮስም በገባ ጊዜ ቆርኔሌዎስ ተገናኝቶ ከእግሩ በታች ወደቀና
ሰገደለት።

<span id="an_10:26">10:26</span> ጴጥሮስ ግን። ተነሣ፤ እኔ ራሴ ደግሞ ሰው ነኝ ብሎ አስነሣው።

<span id="an_10:27">10:27</span> ከእርሱም ጋር እየተነጋገረ ገባ፥ ብዙዎችም ተከማችተው አግኝቶ።

<span id="an_10:28">10:28</span> አይሁዳዊ ሰው ከሌላ ወገን ጋር ይተባበር ወይም ይቃረብ ዘንድ
እንዳልተፈቀደ እናንተ ታውቃላችሁ፤ ለእኔ ግን እግዚአብሔር ማንንም ሰው ርኵስና የሚያስጸይፍ ነው እንዳልል አሳየኝ፤

<span id="an_10:29">10:29</span> ስለዚህም ደግሞ ብትጠሩኝ ሳልከራከር መጣሁ። አሁንም በምን
ምክንያት አስመጣችሁኝ? ብዬ እጠይቃችኋለሁ አላቸው።

<span id="an_10:30">10:30</span> ቆርኔሌዎስም እንዲህ አለው። በዚች ሰዓት የዛሬ አራት ቀን
የዘጠኝ ሰዓት ጸሎት በቤቴ እጸልይ ነበር፤ እነሆም፥ የሚያንጸባርቅ ልብስ የለበሰ ሰው በፊቴ ቆመና።

<span id="an_10:31">10:31</span> ቆርኔሌዎስ ሆይ፥ በእግዚአብሔር ፊት ጸሎትህ ተሰማ ምጽዋትህም
ታሰበ።

<span id="an_10:32">10:32</span> እንግዲህ ወደ ኢዮጴ ልከህ ጴጥሮስ የተባለውን ስምዖንን
አስጠራ፤ እርሱ በቍርበት ፋቂው በስምዖን ቤት በባሕር አጠገብ እንግድነት ተቀምጦአል አለኝ።

<span id="an_10:33">10:33</span> ስለዚህ ያን ጊዜ ወደ አንተ ላክሁ፥ አንተም በመምጣትህ መልካም
አድርገሃል። እንግዲህ አንተ ከእግዚአብሔር ዘንድ የታዘዝኸውን ሁሉ እንድንሰማ እኛ ሁላችን አሁን በእግዚአብሔር ፊት
በዚህ አለን።

<span id="an_10:34">10:34</span> ጴጥሮስም አፉን ከፍቶ እንዲህ አለ። እግዚአብሔር ለሰው ፊት
እንዳያደላ ነገር ግን በአሕዛብ ሁሉ እርሱን የሚፈራና ጽድቅን የሚያደርግ በእርሱ የተወደደ እንደ ሆነ በእውነት
አስተዋልሁ።

<span id="an_10:36">10:36</span> የሁሉ ጌታ በሚሆን በኢየሱስ ክርስቶስ ሰላምን እየሰበከ ይህን
ቃል ወደ እስራኤል ልጆች ላከ።

<span id="an_10:37">10:37</span> ዮሐንስ ከሰበከው ጥምቀት በኋላ ከገሊላ ጀምሮ በይሁዳ ሁሉ
የሆነውን ነገር እናንተ ታውቃላችሁ።

<span id="an_10:38">10:38</span> እግዚአብሔር የናዝሬቱን ኢየሱስን በመንፈስ ቅዱስ በኃይልም
ቀባው፥ እርሱም መልካም እያደረገ ለዲያብሎስም የተገዙትን ሁሉ እየፈወሰ ዞረ፥ እግዚአብሔር ከእርሱ ጋር ነበረና፤

<span id="an_10:39">10:39</span> እኛም በአይሁድ አገርና በኢየሩሳሌም ባደረገው ነገር ሁሉ
ምስክሮች ነን፤ እርሱንም በእንጨት ላይ ሰቅለው ገደሉት።

<span id="an_10:40">10:40</span> እርሱን እግዚአብሔር በሦስተኛው ቀን አስነሣው ይገለጥም ዘንድ
ሰጠው፤

<span id="an_10:41">10:41</span> ይኸውም ለሕዝብ ሁሉ አይደለም ነገር ግን በእግዚአብሔር
አስቀድሞ የተመረጡ ምስክሮች ለሆንን ለእኛ ነው እንጂ፤ ከሙታንም ከተነሣ በኋላ ከእርሱ ጋር የበላን የጠጣንም እኛ
ነን።

<span id="an_10:42">10:42</span> ለሕዝብም እንድንሰብክና በሕያዋንና በሙታን ሊፈርድ
በእግዚአብሔር የተወሰነ እርሱ እንደ ሆነ እንመሰክር ዘንድ አዘዘን።

<span id="an_10:43">10:43</span> በእርሱ የሚያምን ሁሉ በስሙ የኃጢአቱን ስርየት እንዲቀበል
ነቢያት ሁሉ ይመሰክሩለታል።

<span id="an_10:44">10:44</span> ጴጥሮስ ይህን ነገር ገና ሲናገር ቃሉን በሰሙት ሁሉ ላይ
መንፈስ ቅዱስ ወረደ።

<span id="an_10:45">10:45</span> ከጴጥሮስም ጋር የመጡት ሁሉ ከተገረዙት ወገን የሆኑ ምዕመናን
በአሕዛብ ላይ ደግሞ የመንፈስ ቅዱስ ስጦታ ስለ ፈሰሰ ተገረሙ፤

<span id="an_10:46">10:46</span> በልሳኖች ሲናገሩ እግዚአብሔርንም ሲያከብሩ ሰምተዋቸዋልና።

<span id="an_10:47">10:47</span> በዚያን ጊዜ ጴጥሮስ መልሶ። እነዚህ እንደ እኛ ደግሞ መንፈስ
ቅዱስን የተቀበሉ እንዳይጠመቁ ውኃን ይከለክላቸው ዘንድ የሚችል ማን ነው? አለ።

<span id="an_10:48">10:48</span> በኢየሱስ ክርስቶስ ስምም ይጠመቁ ዘንድ አዘዛቸው። ከዚህ በኋላ
ጥቂት ቀን እንዲቀመጥ ለመኑት።

<span id="an_11:1">11:1</span> ሐዋርያትና በይሁዳም የነበሩት ወንድሞች አሕዛብ ደግሞ
የእግዚአብሔርን ቃል እንደ ተቀበሉ ሰሙ።

<span id="an_11:2">11:2</span> ጴጥሮስም ወደ ኢየሩሳሌም በወጣ ጊዜ ከተገረዙት ወገን የሆኑት
ሰዎች ከእርሱ ጋር ተከራክረው።

<span id="an_11:3">11:3</span> ወዳልተገረዙ ሰዎች ገብተህ ከእነርሱ ጋር በላህ አሉት።

<span id="an_11:4">11:4</span> ጴጥሮስ ግን ከመጀመሪያው ጀምሮ በተራ ገለጠላቸው እንዲህም አለ።

<span id="an_11:5">11:5</span> እኔ በኢዮጴ ከተማ ስጸልይ ሳለሁ ተመስጬ ራእይን አየሁ፤ ታላቅ
ሸማ የመሰለ ዕቃ በአራት ማዕዘን ተይዞ ከሰማይ ወረደና ወደ እኔ መጣ፤

<span id="an_11:6">11:6</span> ይህንም ትኵር ብዬ ስመለከት አራት እግር ያላቸውን የምድር
እንስሶች አራዊትንም ተንቀሳቃሾችንም የሰማይ ወፎችንም አየሁ።

<span id="an_11:7">11:7</span> ጴጥሮስ ሆይ፥ ተነሣና አርደህ ብላ የሚለኝንም ድምፅ ሰማሁ።

<span id="an_11:8">11:8</span> እኔም። ጌታ ሆይ፥ አይሆንም፤ ርኵስ ወይም የሚያስጸይፍ ከቶ ወደ
አፌ ገብቶ አያውቅምና አልሁ።

<span id="an_11:9">11:9</span> ሁለተኛም። እግዚአብሔር ያነጻውን አንተ አታርክሰው የሚል ድምፅ
ከሰማይ መለሰልኝ።

<span id="an_11:10">11:10</span> ይህም ሦስት ጊዜ ሆነ እንደ ገናም ሁሉ ወደ ሰማይ ተሳበ።

<span id="an_11:11">11:11</span> እነሆም፥ ያን ጊዜ ሦስት ሰዎች ከቂሣርያ ወደ እኔ ተልከው
ወዳለሁበት ቤት ቀረቡ።

<span id="an_11:12">11:12</span> መንፈስም ሳልጠራጠር ከእነርሱ ጋር እሄድ ዘንድ ነገረኝ።
እነዚህም ስድስቱ ወንድሞች ደግሞ ከእኔ ጋር መጡ ወደዚያ ሰውም ቤት ገባን።

<span id="an_11:13">11:13</span> እርሱም መልአክ በቤቱ ቆሞ እንዳየና። ወደ ኢዮጴ ሰዎች ልከህ
ጴጥሮስ የተባለውን ስምዖንን አስመጣ፤

<span id="an_11:14">11:14</span> እርሱም አንተና የቤትህ ሰዎች ሁሉ የምትድኑበትን ነገር
ይነግርሃል እንዳለው ነገረን።

<span id="an_11:15">11:15</span> ለመናገርም በጀመርሁ ጊዜ መንፈስ ቅዱስ ለእኛ ደግሞ በመጀመሪያ
እንደ ወረደ ለእነርሱ ወረደላቸው።

<span id="an_11:16">11:16</span> ዮሐንስ በውኃ አጠመቀ እናንተ ግን በመንፈስ ቅዱስ ትጠመቃላችሁ
ያለውም የጌታ ቃል ትዝ አለኝ።

<span id="an_11:17">11:17</span> እንግዲህ እግዚአብሔር በጌታ በኢየሱስ ክርስቶስ ላመነው ለእኛ
ደግሞ እንደ ሰጠን ያን ስጦታ ለእነርሱ ከሰጠ፥ እግዚአብሔርን ለመከልከል እችል ዘንድ እኔ ማን ነበርሁ?

<span id="an_11:18">11:18</span> ይህን በሰሙ ጊዜም ዝም አሉና። እንኪያስ እግዚአብሔር ለአሕዛብ
ደግሞ ለሕይወት የሚሆን ንስሐን ሰጣቸው እያሉ እግዚአብሔርን አከበሩ።

<span id="an_11:19">11:19</span> በእስጢፋኖስም ላይ በተደረገው መከራ የተበተኑት እስከ ፊንቄ
እስከ ቆጵሮስም እስከ አንጾኪያም ድረስ ዞሩ፥ ቃሉንም ለአይሁድ ብቻ እንጂ ለአንድ ስንኳ አይናገሩም ነበር።

<span id="an_11:20">11:20</span> ከእነርሱ ግን የቆጵሮስና የቀሬና ሰዎች የነበሩት አንዳንዶቹ
ወደ አንጾኪያ መጥተው የጌታን የኢየሱስን ወንጌል እየሰበኩ ለግሪክ ሰዎች ተናገሩ።

<span id="an_11:21">11:21</span> የጌታም እጅ ከእነርሱ ጋር ነበረ፤ ቍጥራቸውም እጅግ የሚሆን
ሰዎች አምነው ወደ ጌታ ዘወር አሉ።

<span id="an_11:22">11:22</span> ወሬውም በኢየሩሳሌም ባለችው ቤተ ክርስቲያን ስለ እነርሱ
ተሰማ፥ በርናባስንም ወደ አንጾኪያ ላኩት፤

<span id="an_11:23">11:23</span> እርሱም መጥቶ የእግዚአብሔርን ጸጋ ባየ ጊዜ ደስ አለው፥
ሁሉንም በልባቸው ፈቃድ በጌታ ጸንተው ይኖሩ ዘንድ መከራቸው፤

<span id="an_11:24">11:24</span> ደግ ሰውና መንፈስ ቅዱስ እምነትም የሞላበት ነበረና። ብዙ
ሕዝብም ወደ ጌታ ተጨመሩ።

<span id="an_11:25">11:25</span> በርናባስም ሳውልን ሊፈልግ ወደ ጠርሴስ መጣ፤

<span id="an_11:26">11:26</span> ባገኘውም ጊዜ ወደ አንጾኪያ አመጣው። በቤተ ክርስቲያንም አንድ
ዓመት ሙሉ ተሰበሰቡ፥ ብዙ ሕዝብንም አስተማሩ፤ ደቀ መዛሙርትም መጀመሪያ በአንጾኪያ ክርስቲያን ተባሉ።

<span id="an_11:27">11:27</span> በዚያም ወራት ነቢያት ከኢየሩሳሌም ወደ አንጾኪያ ወረዱ፤

<span id="an_11:28">11:28</span> ከእነርሱም አጋቦስ የሚሉት አንድ ሰው ተነሥቶ በዓለም ሁሉ
ታላቅ ራብ ሊሆን እንዳለው በመንፈስ አመለከተ፤ ይህም በቀላውዴዎስ ቄሣር ዘመን ሆነ።

<span id="an_11:29">11:29</span> ደቀ መዛሙርትም እያንዳንዳቸው እንደ ችሎታቸው መጠን አዋጥተው
በይሁዳ ለሚኖሩት ወንድሞች እርዳታን ይልኩ ዘንድ ወሰኑ፤

<span id="an_11:30">11:30</span> እንዲህም ደግሞ አደረጉ፥ በበርናባስና በሳውልም እጅ ወደ
ሽማግሌዎቹ ሰደዱት።

<span id="an_12:1">12:1</span> በዚያም ዘመን ንጉሡ ሄሮድስ መከራ ያጸናባቸው ዘንድ ከቤተ
ክርስቲያኑ በአንዳንዶቹ ላይ እጁን ጫነባቸው።

<span id="an_12:2">12:2</span> የዮሐንስንም ወንድም ያዕቆብን በሰይፍ ገደለው።

<span id="an_12:3">12:3</span> አይሁድንም ደስ እንዳሰኛቸው አይቶ ጨምሮ ጴጥሮስን ደግሞ ያዘው።
የቂጣ በዓልም ወራት ነበረ።

<span id="an_12:4">12:4</span> በያዘውም ጊዜ ወደ ወኅኒ አገባው ከፋሲካም በኋላ ወደ ሕዝብ
ያወጣው ዘንድ አስቦ እያንዳንዱ አራት ወታደሮች ሆነው እንዲጠብቁት ለአራት ጭፍራ ክፍል አሳልፎ ሰጠው።

<span id="an_12:5">12:5</span> ጴጥሮስም በወኅኒ ይጠበቅ ነበር፤ ነገር ግን በቤተ ክርስቲያን ስለ
እርሱ ወደ እግዚአብሔር ጸሎት አጥብቆ ይደረግ ነበር።

<span id="an_12:6">12:6</span> ሄሮድስም ሊያወጣው ባሰበ ጊዜ፥ በዚያች ሌሊት ጴጥሮስ በሁለት
ሰንሰለት ታስሮ ከሁለት ወታደሮች መካከል ተኝቶ ነበር፤ ጠባቂዎችም በደጁ ፊት ሆነው ወኅኒውን ይጠብቁ ነበር።

<span id="an_12:7">12:7</span> እነሆም፥ የጌታ መልአክ ቀረበ በቤትም ውስጥ ብርሃን በራ፤
ጴጥሮስንም ጎድኑን መትቶ አነቃውና። ፈጥነህ ተነሣ አለው። ሰንሰለቶቹም ከእጁ ወደቁ።

<span id="an_12:8">12:8</span> መልአኩም። ታጠቅና ጫማህን አግባ አለው፥ እንዲሁም አደረገ።

<span id="an_12:9">12:9</span> ልብስህንም ልበስና ተከተለኝ አለው። ወጥቶም ተከተለው፤ ራእይንም
የሚያይ ይመስለው ነበር እንጂ በመልአኩ የሚደረገው ነገር እውነት እንደ ሆነ አላወቀም።

<span id="an_12:10">12:10</span> የመጀመሪያውንና የሁለተኛውንም ዘብ አልፈው ወደ ከተማ
ወደሚያወጣው ወደ ብረቱ መዝጊያ ደረሱ፤ እርሱም አውቆ ተከፈተላቸው፤ ወጥተውም አንዲት ስላች አለፉ ወዲያውም መልአኩ
ከእርሱ ተለየ።

<span id="an_12:11">12:11</span> ጴጥሮስም ወደ ልቡ ተመልሶ። ጌታ መልአኩን ልኮ ከሄሮድስ እጅና
የአይሁድ ሕዝብ ይጠብቁት ከነበረው ሁሉ እንደ አዳነኝ አሁን በእውነት አወቅሁ አለ።

<span id="an_12:12">12:12</span> ባስተዋለም ጊዜ እጅግ ሰዎች ተከማችተው ይጸልዩበት ወደ ነበረው
ማርቆስ ወደ ተባለው ወደ ዮሐንስ እናት ወደ ማርያም ቤት መጣ።

<span id="an_12:13">12:13</span> ጴጥሮስም የደጁን መዝጊያ ባንኳኳ ጊዜ ሮዴ የሚሉአት አንዲት
ገረድ ትሰማ ዘንድ ቀረበች፤

<span id="an_12:14">12:14</span> የጴጥሮስ ድምፅ መሆኑንም ባወቀች ጊዜ ከደስታዋ የተነሣ ደጁን
አልከፈተችም፥ ነገር ግን ወደ ውስጥ ሮጣ ጴጥሮስ በደጅ ፊት ቆሞ እንዳለ አወራች።

<span id="an_12:15">12:15</span> እነርሱም። አብደሻል አሉአት። እርስዋ ግን እንዲሁ እንደ ሆነ
ታስረግጥ ነበር። እነርሱም። መልአኩ ነው አሉ።

<span id="an_12:16">12:16</span> ጴጥሮስ ግን ማንኳኳቱን አዘወተረ፤ ከፍተውም አዩትና ተገረሙ።

<span id="an_12:17">12:17</span> ግን ዝም እንዲሉ በእጁ ጠቅሶ ጌታ ከወኅኒ እንዴት እንዳወጣው
ተረከላቸውና። ይህን ለያዕቆብና ለወንድሞች ንገሩ አላቸው። ወጥቶም ወደ ሌላ ስፍራ ሄደ።

<span id="an_12:18">12:18</span> በነጋም ጊዜ። ጴጥሮስን ምን አግኝቶት ይሆን? ብለው በጭፍሮች
ዘንድ ብዙ ሁከት ሆነ።

<span id="an_12:19">12:19</span> ሄሮድስም አስፈልጎ ባጣው ጊዜ ጠባቂዎችን መረመረ ይገድሉአቸውም
ዘንድ አዘዘ፤ ከይሁዳም ወደ ቂሣርያ ወርዶ በዚያ ተቀመጠ።

<span id="an_12:20">12:20</span> ከጢሮስና ከሲዶና ሰዎችም ጋር ተጣልቶ ነበር፤ በአንድ ልብ
ሆነውም ወደ እርሱ መጡ፥ የንጉሥንም ቢትወደድ ብላስጦስን እሺ አሰኝተው ዕርቅ ለመኑ፥ አገራቸው ከንጉሥ አገር ምግብ
ያገኝ ነበረና።

<span id="an_12:21">12:21</span> በተቀጠረ ቀንም ሄሮድስ ልብሰ መንግሥቱን ለብሶ በዙፋን ተቀመጠ
እነርሱንም ተናገራቸው፤

<span id="an_12:22">12:22</span> ሕዝቡም። የእግዚአብሔር ድምፅ ነው የሰውም አይደለም ብለው
ጮኹ።

<span id="an_12:23">12:23</span> ለእግዚአብሔርም ክብር ስላልሰጠ ያን ጊዜ የጌታ መልአክ መታው
በትልም ተበልቶ ሞተ።

<span id="an_12:24">12:24</span> የእግዚአብሔር ቃል ግን ያድግና ይበዛ ነበር።

<span id="an_12:25">12:25</span> በርናባስና ሳውልም አገልግሎታቸውን ፈጽመው ከኢየሩሳሌም
ተመለሱ፥ ማርቆስ የተባለውን ዮሐንስንም ከእነርሱ ጋር ይዘውት መጡ።

<span id="an_13:1">13:1</span> በአንጾኪያም ባለችው ቤተ ክርስቲያን ነቢያትና መምህራን ነበሩ፤
እነርሱም በርናባስ፥ ኔጌር የተባለው ስምዖንም፥ የቀሬናው ሉክዮስም፥ የአራተኛው ክፍል ገዥ የሄሮድስም ባለምዋል
ምናሔ፥ ሳውልም ነበሩ።

<span id="an_13:2">13:2</span> እነዚህም ጌታን ሲያመልኩና ሲጦሙ መንፈስ ቅዱስ። በርናባስንና
ሳውልን ለጠራኋቸው ሥራ ለዩልኝ አለ።

<span id="an_13:3">13:3</span> በዚያን ጊዜም ከጦሙ ከጸለዩም እጃቸውንም ከጫኑ በኋላ
አሰናበቱአቸው።

<span id="an_13:4">13:4</span> እነርሱም በመንፈስ ቅዱስ ተልከው ወደ ሴሌውቅያ ወረዱ፤ ከዚያም
በመርከብ ወደ ቆጵሮስ ሄዱ።

<span id="an_13:5">13:5</span> በስልማናም በነበሩ ጊዜ በአይሁድ ምኵራቦች የእግዚአብሔርን ቃል
ሰበኩ፤ አገልጋይም ዮሐንስ ነበራቸው።

<span id="an_13:6">13:6</span> ደሴቲቱንም ሁሉ እስከ ጳፉ በዞሩ ጊዜ፥ በርያሱስ የሚሉትን
ጠንቋይና ሐሰተኛ ነቢይ የሆነውን አንድ አይሁዳዊ ሰው አገኙ፤

<span id="an_13:7">13:7</span> እርሱም አስተዋይ ሰው ከሆነው ሰርግዮስ ጳውሎስ ከሚባለው አገረ
ገዥ ጋር ነበረ። ይህም በርናባስንና ሳውልን ወደ እርሱ ጠርቶ የእግዚአብሔርን ቃል ሊሰማ ፈለገ።

<span id="an_13:8">13:8</span> ጠንቋዩ ግን ኤልማስ፥ ስሙ እንዲሁ ይተረጐማልና፥ አገረ ገዡን
ከማመን ሊያጣምም ፈልጎ ተቃወማቸው።

<span id="an_13:9">13:9</span> ጳውሎስ የተባለው ሳውል ግን መንፈስ ቅዱስን ተሞልቶ ትኵር ብሎ
ሲመለከተው።

<span id="an_13:10">13:10</span> አንተ ተንኰል ሁሉ ክፋትም ሁሉ የሞላብህ፥ የዲያብሎስ ልጅ፥
የጽድቅም ሁሉ ጠላት፥ የቀናውን የጌታን መንገድ ከማጣመም አታርፍምን?

<span id="an_13:11">13:11</span> አሁንም፥ እነሆ፥ የጌታ እጅ በአንተ ላይ ናት፥ ዕውርም
ትሆናለህ እስከ ጊዜውም ፀሐይን አታይም አለው። ያን ጊዜም ጭጋግና ጨለማ ወደቀበት፥ በእጁም የሚመራውን እየዞረ
ፈለገ።

<span id="an_13:12">13:12</span> በዚያን ጊዜ አገረ ገዡ የተደረገውን ባየ ጊዜ ከጌታ ትምህርት
የተነሣ ተገርሞ አመነ።

<span id="an_13:13">13:13</span> ጳውሎስም ከጓደኞቹ ጋር ከጳፉ ተነሥቶ የጵንፍልያ ወደምትሆን
ወደ ጴርጌን መጣ፤ ዮሐንስም ከእነርሱ ተለይቶ ወደ ኢየሩሳሌም ተመለሰ።

<span id="an_13:14">13:14</span> እነርሱ ግን ከጴርጌን አልፈው የጲስድያ ወደምትሆን ወደ
አንጾኪያ ደረሱ፤ በሰንበትም ቀን ወደ ምኵራብ ገብተው ተቀመጡ።

<span id="an_13:15">13:15</span> ሕግና ነቢያትም ከተነበቡ በኋላ የምኵራቡ አለቆች። ወንድሞች
ሆይ፥ ሕዝብን የሚመክር ቃል እንዳላችሁ ተናገሩ ብለው ላኩባቸው።

<span id="an_13:16">13:16</span> ጳውሎስም ተነሣና በእጁ ጠቅሶ እንዲህ አለ። የእስራኤል ሰዎችና
እግዚአብሔርን የምትፈሩት ሆይ፥ ስሙ።

<span id="an_13:17">13:17</span> የዚህ የእስራኤል ሕዝብ አምላክ አባቶቻችንን መርጦ በግብፅ
አገር በእንግድነት ሳሉ ሕዝቡን ከፍ ከፍ አደረጋቸው፥ ከፍ ባለችውም ክንዱ ከዚያ አወጣቸው።

<span id="an_13:18">13:18</span> በበረሀም አርባ ዓመት ያህል መገባቸው።

<span id="an_13:19">13:19</span> በከነዓንም አገር ሰባት አሕዛብን አጥፍቶ ምድራቸውን
አወረሳቸው።

<span id="an_13:20">13:20</span> ከዚህም በኋላ እስከ ነቢዩ እስከ ሳሙኤል ድረስ አራት መቶ
አምሳ ዓመት ያህል መሳፍንትን ሰጣቸው።

<span id="an_13:21">13:21</span> ከዚያም ወዲያ ንጉሥን ያነግሥላቸው ዘንድ ለመኑ፥ እግዚአብሔርም
ከብንያም ወገን የሚሆን ሰው የቂስን ልጅ ሳኦልን አርባ ዓመት ሰጣቸው፤

<span id="an_13:22">13:22</span> እርሱንም ከሻረው በኋላ ዳዊትን በእነርሱ ላይ እንዲነግሥ
አስነሣው፥ ሲመሰክርለትም። እንደ ልቤ የሆነ ሰው ፈቃዴንም ሁሉ የሚያደርግ የእሴይን ልጅ ዳዊትን አገኘሁ አለ።

<span id="an_13:23">13:23</span> ከዚህም ሰው ዘር እግዚአብሔር እንደ ተስፋው ቃል ለእስራኤል
መድኃኒትን እርሱም ኢየሱስን አመጣ።

<span id="an_13:24">13:24</span> ከመምጣቱ በፊት ዮሐንስ አስቀድሞ ለእስራኤል ሕዝብ ሁሉ
የንስሐን ጥምቀት ሰብኮ ነበር።

<span id="an_13:25">13:25</span> ዮሐንስም ሩጫውን ሲፈጽም ሳለ። እኔ ማን እንደ ሆንሁ
ታስባላችሁ? እኔስ እርሱን አይደለሁም፤ ነገር ግን እነሆ፥ የእግሩን ጫማ እፈታ ዘንድ ከማይገባኝ ከእኔ በኋላ
ይመጣል ይል ነበር።

<span id="an_13:26">13:26</span> እናንተ ወንድሞቻችን፥ የአብርሃም ዘር ልጆች ከእናንተ መካከልም
እግዚአብሔርን የምትፈሩ ሆይ፥ ለእናንተ የዚህ የመዳን ቃል ተላከ።

<span id="an_13:27">13:27</span> በኢየሩሳሌም የሚኖሩ ሰዎችና አለቆቻቸው እርሱንና በየሰንበቱ
የሚነበቡትን የነቢያትን ድምፆች ስላላወቁ በፍርዳቸው ፈጽመዋልና፤

<span id="an_13:28">13:28</span> ለሞትም የሚያደርስ ምክንያት አንድ ስንኳ ባያገኙበት፥ ይገድለው
ዘንድ ጲላጦስን ለመኑት፤

<span id="an_13:29">13:29</span> ስለ እርሱም የተጻፈውን ሁሉ በፈጸሙ ጊዜ ከእንጨት አውርደው
በመቃብር አኖሩት።

<span id="an_13:30">13:30</span> እግዚአብሔር ግን ከሙታን አስነሣው፤

<span id="an_13:31">13:31</span> በሕዝብም ዘንድ ምስክሮቹ ለሆኑት ከእርሱ ጋር ከገሊላ ወደ
ኢየሩሳሌም ለወጡት ብዙ ቀን ታያቸው።

<span id="an_13:32">13:32</span> እኛም ለአባቶች የተሰጠውን ተስፋ የምስራቹን ለእናንተ
እንሰብካለን፤

<span id="an_13:33">13:33</span> ይህን ተስፋ እግዚአብሔር በሁለተኛው መዝሙር ደግሞ። አንተ ልጄ
ነህ እኔ ዛሬ ወለድሁህ ተብሎ እንደ ተጻፈ፥ ኢየሱስን አስነሥቶ ለእኛ ለልጆቻቸው ፈጽሞአልና።

<span id="an_13:34">13:34</span> እንደገናም ወደ መበስበስ እንዳይመለስ ከሙታን እንደ አስነሣው፥
እንዲህ። የታመነውን የዳዊትን ቅዱስ ተስፋ እሰጣችኋለሁ ብሎአል።

<span id="an_13:35">13:35</span> ደግሞ በሌላ ስፍራ። ቅዱስህን መበስበስን ያይ ዘንድ አትሰጠውም
ይላልና።

<span id="an_13:36">13:36</span> ዳዊትም በራሱ ዘመን የእግዚአብሔርን አሳብ ካገለገለ በኋላ
አንቀላፋ፥ ከአባቶቹም ጋር ተጨምሮ መበስበስን አየ፤

<span id="an_13:37">13:37</span> ይህ እግዚአብሔር ያስነሣው ግን መበስበስን አላየም።

<span id="an_13:38">13:38</span> እንግዲህ ወንድሞች ሆይ፥ በእርሱ በኩል የኃጢአት ስርየት
እንዲነገርላችሁ፥ በሙሴም ሕግ ትጸድቁበት ዘንድ ከማይቻላችሁ ሁሉ ያመነ ሁሉ በእርሱ እንዲጸድቅ በእናንተ ዘንድ
የታወቀ ይሁን።

<span id="an_13:40">13:40</span> እንግዲህ። እናንተ የምትንቁ፥ እዩ ተደነቁም ጥፉም አንድ ስንኳ
ቢተርክላችሁ የማታምኑትን ሥራ በዘመናችሁ እኔ እሠራለሁና ተብሎ በነቢያት የተነገረው እንዳይደርስባችሁ ተጠንቀቁ።

<span id="an_13:42">13:42</span> በወጡም ጊዜ ይህን ነገር በሚመጣው ሰንበት ይነግሩአቸው ዘንድ
ለመኑአቸው።

<span id="an_13:43">13:43</span> ጉባኤውም ከተፈታ በኋላ ከአይሁድና ወደ ይሁዲነት ገብተው
ከሚያመልኩ ብዙዎች ጳውሎስንና በርናባስን ተከተሉአቸው፥ እነርሱም ሲነግሩአቸው በእግዚአብሔር ጸጋ ጸንተው እንዲኖሩ
አስረዱአቸው።

<span id="an_13:44">13:44</span> በሁለተኛውም ሰንበት ከጥቂቶቹ በቀር የከተማው ሰው ሁሉ
የእግዚአብሔርን ቃል ይሰሙ ዘንድ ተሰበሰቡ።

<span id="an_13:45">13:45</span> አይሁድም ብዙ ሕዝብ ባዩ ጊዜ ቅንዓት ሞላባቸው፥ እየተሳደቡም
ጳውሎስ የተናገረውን ቃል ተቃወሙ።

<span id="an_13:46">13:46</span> ጳውሎስና በርናባስም ገልጠው። የእግዚአብሔር ቃል አስቀድሞ
ለእናንተ ይነገር ዘንድ ያስፈልጋል፤ ከገፋችሁትና የዘላለም ሕይወት እንዳይገባችሁ በራሳችሁ ከፈረዳችሁ ግን፥ እነሆ፥
ወደ አሕዛብ ዘወር እንላለን።

<span id="an_13:47">13:47</span> እንዲሁ ጌታ። እስከ ምድር ዳርቻ ድረስ ለማዳን ትሆን ዘንድ
ለአሕዛብ ብርሃን አድርጌሃለሁ ብሎ አዞናልና አሉ።

<span id="an_13:48">13:48</span> አሕዛብም ሰምተው ደስ አላቸው የእግዚአብሔርንም ቃል አከበሩ፥
ለዘላለም ሕይወትም የተዘጋጁ ሁሉ አመኑ፤

<span id="an_13:49">13:49</span> የጌታም ቃል በአገሩ ሁሉ ተስፋፋ።

<span id="an_13:50">13:50</span> አይሁድ ግን የሚያመልኩትን የከበሩትንም ሴቶችና የከተማውን
መኳንንት አወኩ፥ በጳውሎስና በበርናባስም ላይ ስደትን አስነሥተው ከአገራቸው አወጡአቸው።

<span id="an_13:51">13:51</span> እነርሱ ግን የእግራቸውን ትቢያ አራግፈውባቸው ወደ ኢቆንዮን
መጡ።

<span id="an_13:52">13:52</span> በደቀ መዛሙርትም ደስታና መንፈስ ቅዱስ ሞላባቸው።

<span id="an_14:1">14:1</span> በኢቆንዮንም እንደ ቀድሞ ወደ አይሁድ ምኵራብ ገብተው ከአይሁድና
ከግሪክ ሰዎች ብዙ እስኪያምኑ ድረስ ተናገሩ።

<span id="an_14:2">14:2</span> ያላመኑት አይሁድ ግን የአሕዛብን ልብ በወንድሞች ላይ አነሣሡ
አስከፉም።

<span id="an_14:3">14:3</span> ምልክትና ድንቅ በእጃቸው ይደረግ ዘንድ እየሰጠ ለጸጋው ቃል ስለ
መሰከረው ስለ ጌታ ገልጠው እየተናገሩ ረጅም ወራት ተቀመጡ።

<span id="an_14:4">14:4</span> የከተማውም ሕዝብ ተከፍለው እኵሌቶቹ ከአይሁድ እኵሌቶቹም
ከሐዋርያት ጋር ሆኑ።

<span id="an_14:5">14:5</span> አሕዛብና አይሁድ ግን ከአለቆቻቸው ጋር ሊያንገላቱአቸውና
ሊወግሩአቸው ባሰቡ ጊዜ፥

<span id="an_14:6">14:6</span> አውቀው ልስጥራንና ደርቤን ወደሚባሉት ወደ ሊቃኦንያ ከተማዎች
በእነርሱም ዙሪያ ወዳለው አገር ሸሹ፤

<span id="an_14:7">14:7</span> በዚያም ወንጌልን ይሰብኩ ነበር።

<span id="an_14:8">14:8</span> በልስጥራንም እግሩ የሰለለ፥ ከእናቱም ማኅፀን ጀምሮ አንካሳ
የሆነ፥ ከቶም ሄዶ የማያውቅ አንድ ሰው ተቀምጦ ነበር።

<span id="an_14:9">14:9</span> ይህም ሰው ጳውሎስ ሲናገር ይሰማ ነበር፤ እርሱም ትኵር ብሎ
ተመለከተውና ይድን ዘንድ እምነት እንዳለው ባየ ጊዜ፥

<span id="an_14:10">14:10</span> በታላቅ ድምፅ። ቀጥ ብለህ በእግርህ ቁም አለው። ብድግ ብሎም
ተንሥቶ ይመላለስ ነበር።

<span id="an_14:11">14:11</span> ሕዝቡም ጳውሎስ ያደረገውን ባዩ ጊዜ ድምፃቸውን ከፍ አድርገው
በሊቃኦንያ ቋንቋ። አማልክት ሰዎችን መስለው ወደ እኛ ወርደዋል አሉ፤

<span id="an_14:12">14:12</span> በርናባስንም ድያ አሉት፤ ጳውሎስንም እርሱ በመናገር ዋና ስለ
ነበረ ሄርሜን አሉት።

<span id="an_14:13">14:13</span> በከተማውም ፊት ቤተ መቅደስ ያለው የድያ ካህን ኮርማዎችንና
የአበባን አክሊሎች ወደ ደጃፍ አምጥቶ ከሕዝቡ ጋር ሆኖ ሊሠዋላቸው ወደደ።

<span id="an_14:14">14:14</span> ሐዋርያት በርናባስና ጳውሎስ ግን ይህን በሰሙ ጊዜ ልብሳቸውን
ቀደው ወደ ሕዝቡ መካከል እየጮኹ ሮጡ፥

<span id="an_14:15">14:15</span> እንዲህም አሉ። እናንተ ሰዎች፥ ይህን ስለ ምን ታደርጋላችሁ?
እኛ ደግሞ እንደ እናንተ የምንሰማ ሰዎች ነን፥ ከዚህም ከንቱ ነገር ሰማይንና ምድርን ባሕርንም በእነርሱም ያለውን
ሁሉ ወደ ፈጠረ ወደ ሕያው እግዚአብሔር ዘወር ትሉ ዘንድ ወንጌልን እንሰብካለን።

<span id="an_14:16">14:16</span> እርሱ ባለፉት ትውልዶች አሕዛብን ሁሉ በገዛ ራሳቸው ጐዳና
ይሄዱ ዘንድ ተዋቸው።

<span id="an_14:17">14:17</span> ከዚህም ሁሉ ጋር መልካም ሥራ እየሠራ፥ ከሰማይ ዝናብን ፍሬ
የሚሆንበትንም ወራት ሲሰጠን፥ ልባችንንም በመብልና በደስታ ሲሞላው ራሱን ያለ ምስክር አልተወም።

<span id="an_14:18">14:18</span> ይህንም ብለው እንዳይሠዉላቸው ሕዝቡን በጭንቅ አስተዉአቸው።

<span id="an_14:19">14:19</span> አይሁድ ግን ከአንጾኪያና ከኢቆንዮን መጡ፤ ሕዝቡንም አባብለው
ጳውሎስን ወገሩ የሞተም መስሎአቸው ከከተማ ወደ ውጭ ጐተቱት።

<span id="an_14:20">14:20</span> ደቀ መዛሙርት ግን ከበውት ሳሉ፥ ተነስቶ ወደ ከተማ ገባ።
በነገውም ከበርናባስ ጋር ወደ ደርቤን ወጣ።

<span id="an_14:21">14:21</span> በዚያችም ከተማ ወንጌልን ሰብከው እጅግ ደቀ መዛሙርትን ካደረጉ
በኋላ፥ የደቀ መዛሙርትን ልብ እያጸኑ በሃይማኖትም ጸንተው እንዲኖሩ እየመከሩና። ወደ እግዚአብሔር መንግሥት በብዙ
መከራ እንገባ ዘንድ ያስፈልገናል እያሉ፥ ወደ ልስጥራን ወደ ኢቆንዮንም ወደ አንጾኪያም ተመለሱ።

<span id="an_14:23">14:23</span> በየቤተ ክርስቲያኑም ሽማግሌዎችን ከሾሙላቸው በኋላ ጦመውም
ከጸለዩ በኋላ፥ ላመኑበት ለጌታ አደራ ሰጡአቸው።

<span id="an_14:24">14:24</span> በጲስድያም አልፈው ወደ ጵንፍልያ መጡ፥

<span id="an_14:25">14:25</span> በጴርጌንም ቃሉን ከተናገሩ በኋላ ወደ አጣልያ ወረዱ፥

<span id="an_14:26">14:26</span> ከዚያም ስለ ፈጸሙት ሥራ ለእግዚአብሔር ጸጋ አደራ ወደ
ተሰጡበት ወደ አንጾኪያ በመርከብ ሄዱ።

<span id="an_14:27">14:27</span> በደረሱም ጊዜ ቤተ ክርስቲያኑን ሰብስበው እግዚአብሔር ከእነርሱ
ጋር ያደረገውን ሁሉ ለአሕዛብም የሃይማኖትን ደጅ እንደ ከፈተላቸው ተናገሩ።

<span id="an_14:28">14:28</span> ከደቀ መዛሙርትም ጋር አያሌ ቀን ተቀመጡ።

<span id="an_15:1">15:1</span> አንዳንዶችም ከይሁዳ ወረዱና። እንደ ሙሴ ሥርዓት ካልተገረዛችሁ
ትድኑ ዘንድ አትችሉም ብለው ወንድሞችን ያስተምሩ ነበር።

<span id="an_15:2">15:2</span> በእነርሱና በጳውሎስ በበርናባስም መካከል ብዙ ጥልና ክርክር በሆነ
ጊዜ፥ ስለዚህ ክርክር ጳውሎና በርናባስ ከእነርሱም አንዳንዶች ሌሎች ሰዎች ወደ ሐዋርያት ወደ ሽማግሌዎችም ወደ
ኢየሩሳሌም ይወጡ ዘንድ ተቈረጠ።

<span id="an_15:3">15:3</span> ቤተ ክርስቲያኑም በመንገድ እየረዳቸው እነርሱ የአሕዛብን መመለስ
እየተረኩ በፊንቄና በሰማርያ አለፉ፥ ወንድሞችንም ሁሉ እጅግ ደስ አሰኙአቸው።

<span id="an_15:4">15:4</span> ወደ ኢየሩሳሌምም በደረሱ ጊዜ ቤተ ክርስቲያንና ሐዋርያት
ሽማግሌዎችም ተቀበሉአቸው፥ እግዚአብሔርም ከእነርሱ ጋር ያደረገውን ሁሉ አወሩ።

<span id="an_15:5">15:5</span> ከፈሪሳውያን ወገን ግን ያመኑት አንዳንዶቹ ተነሥተው። ትገርዙአቸው
ዘንድና የሙሴን ሕግ እንዲጠብቁ ታዙአቸው ዘንድ ይገባል አሉ።

<span id="an_15:6">15:6</span> ሐዋርያትና ሽማግሌዎችም ስለዚህ ነገር ለመማከር ተሰበሰቡ።

<span id="an_15:7">15:7</span> ከብዙ ክርክርም በኋላ ጴጥሮስ ተነሥቶ እንዲህ አላቸው ወንድሞች
ሆይ፥ አሕዛብ ከአፌ የወንጌልን ቃል ሰምተው ያምኑ ዘንድ እግዚአብሔር በመጀመሪያው ዘመን ከእናንተ እኔን እንደ
መረጠኝ እናንተ ታውቃላችሁ።

<span id="an_15:8">15:8</span> ልብንም የሚያውቅ አምላክ ለእኛ ደግሞ እንደ ሰጠን መንፈስ ቅዱስን
በመስጠት መሰከረላቸው፤

<span id="an_15:9">15:9</span> ልባቸውንም በእምነት ሲያነጻ በእኛና በእነርሱ መካከል አንዳች
አልለየም።

<span id="an_15:10">15:10</span> እንግዲህ አባቶቻችንና እኛ ልንሸከመው ያልቻልነውን ቀንበር
በደቀ መዛሙርት ጫንቃ ላይ በመጫን እግዚአብሔርን አሁን ስለ ምን ትፈታተናላችሁ?

<span id="an_15:11">15:11</span> ነገር ግን በጌታ በኢየሱስ ክርስቶስ ጸጋ እንደ እነርሱ ደግሞ
እንድን ዘንድ እናምናለን።

<span id="an_15:12">15:12</span> ሕዝቡም ሁሉ ዝም አሉ፥ በርናባስና ጳውሎስም እግዚአብሔር
በእጃቸው በአሕዛብ መካከል ያደረገውን ምልክትና ድንቅ ሁሉ ሲተርኩላቸው ይሰሙ ነበር።

<span id="an_15:13">15:13</span> እነርሱም ዝም ካሉ በኋላ ያዕቆብ እንዲህ ብሎ መለሰ። ወንድሞች
ሆይ፥ ስሙኝ።

<span id="an_15:14">15:14</span> እግዚአብሔር ለስሙ የሚሆንን ወገን ከአሕዛብ ይወስድ ዘንድ
አስቀድሞ እንዴት እንደ ጐበኘ ስምዖን ተርኮአል።

<span id="an_15:15">15:15</span> ከዚህም ጋር የነቢያት ቃል ይሰማማል፥ እንዲህ ተብሎ እንደ
ተጻፈ።

<span id="an_15:16">15:16</span> ከዚህ በኋላ የቀሩት ሰዎችና በስሜ የተጠሩት አሕዛብ ሁሉ ጌታን
ይፈልጉ ዘንድ እመለሳለሁ፥ የወደቀችውንም የዳዊትን ድንኳን እንደ ገና እሠራታለሁ፥ ፍራሽዋንም እንደ ገና እሠራታለሁ
እንደ ገናም አቆማታለሁ ይላል ይህን የሚያደርግ ጌታ።

<span id="an_15:18">15:18</span> ከጥንት ጀምሮ ሥራው ሁሉ በእግዚአብሔር ዘንድ የታወቀ ነው።

<span id="an_15:19">15:19</span> ስለዚህ ከአሕዛብ ወደ እግዚአብሔር የዞሩትን እንዳናስቸግራቸው፥

<span id="an_15:20">15:20</span> ነገር ግን ከጣዖት ርኵሰትና ከዝሙት ከታነቀም ከደምም ይርቁ
ዘንድ እንድንጽፍላቸው እቈርጣለሁ።

<span id="an_15:21">15:21</span> ሙሴስ ከቀደሙት ትውልድ ጀምሮ በሰንበት በሰንበት በምኵራቦቹ
ሲያነቡ በየከተማው እርሱን የሚሰብኩ አሉት።

<span id="an_15:22">15:22</span> ያን ጊዜ ሐዋርያትና ሽማግሌዎች ከቤተ ክርስቲያኑ ሁሉ ጋር
ከእነርሱ የተመረጡትን ሰዎች ከጳውሎስና ከበርናባስ ጋር ወደ አንጾኪያ ይልኩ ዘንድ ፈቀዱ፤ እነርሱም በወንድሞች
መካከል ዋናዎች ሆነው በርስያን የተባለው ይሁዳና ሲላስ ነበሩ።

<span id="an_15:23">15:23</span> እንዲህም ጽፈው በእነርሱ እጅ ላኩ። ሐዋርያትና ሽማግሌዎች
ወንድሞችም በአንጾኪያና በሶርያ በኪልቅያም ለሚኖሩ ከአሕዛብ ወገን ለሆኑ ወንድሞች ሰላምታ ያቀርባሉ።

<span id="an_15:24">15:24</span> ያላዘዝናቸው ሰዎች ከእኛ ወጥተው። ትገረዙ ዘንድና ሕግን
ትጠብቁ ዘንድ ይገባችኋል ብለው ልባችሁን እያወኩ በቃል እንዳናወጡአችሁ ስለ ሰማን፥

<span id="an_15:25">15:25</span> ስለ ጌታችን ስለ ኢየሱስ ክርስቶስ ስም ነፍሳቸውን ከሰጡት
ከምንወዳቸው ከበርናባስና ከጳውሎስ ጋር የተመረጡትን ሰዎች ወደ እናንተ እንልክ ዘንድ በአንድ ልብ ሆነን ፈቀድን።

<span id="an_15:27">15:27</span> ራሳቸውም ደግሞ በቃላቸው ያንኑ ይነግሩአችሁ ዘንድ ይሁዳንና
ሲላስን ልከናል።

<span id="an_15:28">15:28</span> ለጣዖት ከተሠዋ፥ ከደምም፥ ከታነቀም፥ ከዝሙትም ትርቁ ዘንድ
ከዚህ ከሚያስፈልገው በቀር ሌላ ሸክም እንዳንጭንባችሁ እኛና መንፈስ ቅዱስ ፈቅደናልና፤ ከዚህም ሁሉ ራሳችሁን
ብትጠብቁ በመልካም ትኖራላችሁ። ጤና ይስጣችሁ።

<span id="an_15:30">15:30</span> እነርሱም ተሰናብተው ወደ አንጾኪያ ወረዱ፥ ሕዝቡንም ሰብስበው
ደብዳቤውን ሰጡአቸው።

<span id="an_15:31">15:31</span> ባነበቡትም ጊዜ ከምክሩ የተነሣ ደስ አላቸው።

<span id="an_15:32">15:32</span> ይሁዳና ሲላስም ደግሞ ነቢያት ነበሩና ወንድሞችን በብዙ ቃል
መክረው አጸኑአቸው።

<span id="an_15:33">15:33</span> አያሌ ቀንም ከተቀመጡ በኋላ ከወንድሞች በሰላም ተሰናብተው ወደ
ሐዋርያት ሄዱ።

<span id="an_15:34">15:34</span> ሲላስ ግን በዚያ ይኖር ዘንድ ፈቀደ።

<span id="an_15:35">15:35</span> ጳውሎስና በርናባስም ከሌሎች ከብዙ ሰዎች ጋር ደግሞ የጌታን
ቃል እያስተማሩና ወንጌልን እየሰበኩ በአንጾኪያ ይቀመጡ ነበር።

<span id="an_15:36">15:36</span> ከጥቂት ቀንም በኋላ ጳውሎስ በርናባስን። ተመልሰን የጌታን ቃል
በተናገርንበት በየከተማው ሁሉ ወንድሞችን እንጐብኛቸው፥ እንዴት እንዳሉም እንወቅ አለው።

<span id="an_15:37">15:37</span> በርናባስም ማርቆስ የተባለውን ዮሐንስን ደግሞ ከእነርሱ ጋር
ይወስድ ዘንድ አሰበ፤

<span id="an_15:38">15:38</span> ጳውሎስ ግን ይህን ከእነርሱ ጋር ሊወስድ አልፈቀደም፥ ከእነርሱ
ዘንድ ከጵንፍልያ ተለይቶ ነበርና፥ ወደ ሥራም ከእነርሱ ጋር አልመጣም ነበርና።

<span id="an_15:39">15:39</span> ስለዚህም እርስ በርሳቸው እስኪለያዩ ድረስ መከፋፋት ሆነ፥
በርናባስም ማርቆስን ይዞ በመርከብ ወደ ቆጵሮስ ሄደ።

<span id="an_15:40">15:40</span> ጳውሎስ ግን ሲላስን መረጠ፥ ወንድሞችም ለእግዚአብሔር ጸጋ
አደራ ከሰጡት በኋላ ወጣ፤

<span id="an_15:41">15:41</span> አብያተ ክርስትያናትንም እያጸና በሶርያና በኪልቅያ ይዞር
ነበር።

<span id="an_16:1">16:1</span> ወደ ደርቤንና ወደ ልስጥራንም ደረሰ። እነሆም፥ በዚያ የአንዲት
ያመነች አይሁዳዊት ልጅ ጢሞቴዎስ የሚባል አንድ ደቀ መዝሙር ነበረ፤ አባቱ ግን የግሪክ ሰው ነበረ።

<span id="an_16:2">16:2</span> ለእርሱም በልስጥራንና በኢቆንዮን ያሉ ወንድሞች መሰከሩለት።

<span id="an_16:3">16:3</span> ጳውሎስ ይህ ከእርሱ ጋር ይወጣ ዘንድ ወደደ፥ በእነዚያም ስፍራዎች
ስለ ነበሩ አይሁድ ይዞ ገረዘው፤ አባቱ የግሪክ ሰው እንደ ሆነ ሁሉ ያውቁ ነበርና።

<span id="an_16:4">16:4</span> በከተማዎችም ሲዞሩ በኢየሩሳሌም የነበሩት ሐዋርያትና ሽማግሌዎች
የቈረጡትን ሥርዓት ይጠብቁ ዘንድ ሰጡአቸው።

<span id="an_16:5">16:5</span> አብያተ ክርስቲያናትም በሃያማኖት ይበረቱ ነበር፥ በቍጥርም ዕለት
ዕለት ይበዙ ነበር።

<span id="an_16:6">16:6</span> በእስያም ቃሉን እንዳይናገሩ መንፈስ ቅዱስ ስለ ከለከላቸው
በፍርግያና በገላትያ አገር አለፉ፤

<span id="an_16:7">16:7</span> በሚስያም አንጻር በደረሱ ጊዜ ወደ ቢታንያ ይሄዱ ዘድን ሞከሩ፥
የኢየሱስ መንፈስም አልፈቀደላቸውም፤

<span id="an_16:8">16:8</span> በሚስያም አጠገብ አልፈው ወደ ጢሮአዳ ወረዱ።

<span id="an_16:9">16:9</span> ራእይም ለጳውሎስ በሌሊት ታየው፤ አንድ የመቄዶንያ ሰው። ወደ
መቄዶንያ ተሻገርና እርዳን እያለ ቆሞ ሲለምነው ነበር።

<span id="an_16:10">16:10</span> ራእዩንም ካየ በኋላ ወዲያው ወደ መቄዶንያ ልንወጣ ፈለግን፥
ወንጌልን እንሰብክላቸው ዘንድ እግዚአብሔር እንደ ጠራን መስሎናልና።

<span id="an_16:11">16:11</span> ከጢሮአዳም ተነሥተን በቀጥታ ወደ ሳሞትራቄ በነገውም ወደ ናጱሌ
በመርከብ ሄድን፤

<span id="an_16:12">16:12</span> ከዚያም ወደ ፊልጵስዩስ ደረስን፤ እርስዋም የመቄዶንያ ከተማ
ሆና የወረዳ ዋና ከተማና ቅኝ አገር ናት፤ በዚህችም ከተማ አንዳንድ ቀን እንቀመጥ ነበር።

<span id="an_16:13">16:13</span> በሰንበት ቀንም ከከተማው በር ውጭ የጸሎት ስፍራ በዚያ መሆኑን
ስላሰብን ወደ ወንዝ አጠገብ ወጣን፤ ተቀምጠንም ለተሰበሰቡት ሴቶች ተናገርን።

<span id="an_16:14">16:14</span> ከትያጥሮን ከተማም የመጣች ቀይ ሐር ሻጭ እግዚአብሔርን
የምታመልክ ልድያ የሚሉአት አንዲት ሴት ትሰማ ነበረች፤ ጳውሎስም የሚናገረውን ታዳምጥ ዘንድ ጌታ ልብዋን ከፈተላት።

<span id="an_16:15">16:15</span> እርስዋም ከቤተ ሰዎችዋ ጋር ከተጠመቀች በኋላ። በጌታ የማምን
እንድሆን ከፈረዳችሁልኝ፥ ወደ ቤቴ ገብታችሁ ኑሩ ብላ ለመነችን፤ በግድም አለችን።

<span id="an_16:16">16:16</span> ወደ ጸሎት ስፍራም ስንሄድ፥ የምዋርተኝነት መንፈስ የነበረባት
ለጌቶችዋም እየጠነቈለች ብዙ ትርፍ ታመጣ የነበረች አንዲት ገረድ አገኘችን።

<span id="an_16:17">16:17</span> እርስዋ ጳውሎስንና እኛን እየተከተለች። የመዳንን መንገድ
የሚነግሩአችሁ እነዚህ ሰዎች የልዑል አምላክ ባሪያዎች ናቸው ብላ ትጮኽ ነበር።

<span id="an_16:18">16:18</span> ይህንም እጅግ ቀን አደረገች። ጳውሎስ ግን ተቸገረና ዘወር ብሎ
መንፈሱን። ከእርስዋ እንድትወጣ በኢየሱስ ክርስቶስ ስም አዝሃለሁ አለው፤ በዚያም ሰዓት ወጣ።

<span id="an_16:19">16:19</span> ጌቶችዋም የትርፋቸው ተስፋ እንደ ወጣ ባዩ ጊዜ ጳውሎስንና
ሲላስን ይዘው ወደ ገበያ በሹማምት ፊት ጐተቱአቸው፤

<span id="an_16:20">16:20</span> ወደ ገዢዎችም አቅርበው። እነዚህ ሰዎች አይሁድ ሆነው
ከተማችንን እጅግ ያናውጣሉ።

<span id="an_16:21">16:21</span> እኛም የሮሜ ሰዎች ሆነን እንቀበላቸውና እናደርጋቸው ዘንድ
ያልተፈቀደልንን ልማዶች ይናገራሉ አሉ።

<span id="an_16:22">16:22</span> ሕዝቡም አብረው ተነሡባቸው፥ ገዢዎቹም ልብሳቸውን ገፈው በበትር
ይመቱአቸው ዘንድ አዘዙ፤

<span id="an_16:23">16:23</span> በብዙም ከደበደቡአቸው በኋላ ወደ ወኅኒ ጣሉአቸው፥ የወኅኒውንም
ጠባቂ ተጠንቅቆ እንዲጠብቃቸው አዘዙት።

<span id="an_16:24">16:24</span> እርሱም የዚህን ዓይነት ትእዛዝ ተቀብሎ ወደ ውስጠኛው ወኅኒ
ጣላቸው፥ እግራቸውንም በግንድ አጣብቆ ጠረቃቸው።

<span id="an_16:25">16:25</span> በመንፈቀ ሌሊት ግን ጳውሎስና ሲላስ እየጸለዩ እግዚአብሔርን
በዜማ ያመሰግኑ ነበር፥ እስረኞቹም ያደምጡአቸው ነበር

<span id="an_16:26">16:26</span> ድንገትም የወኅኒው መሠረት እስኪናወጥ ድረስ ታላቅ የምድር
መንቀጥቀጥ ሆነ፤ በዚያን ጊዜም ደጆቹ ሁሉ ተከፈቱ የሁሉም እስራት ተፈታ።

<span id="an_16:27">16:27</span> የወኅኒውም ጠባቂ ከእንቅልፉ ነቅቶ የወኅኒው ደጆች ተከፍተው
ባየ ጊዜ፥ እስረኞቹ ያመለጡ መስሎት ራሱን ይገድል ዘንድ አስቦ ሰይፉን መዘዘ።

<span id="an_16:28">16:28</span> ጳውሎስ ግን በታላቅ ድምፅ። ሁላችን ከዚህ አለንና በራስህ ክፉ
ነገር አታድርግ ብሎ ጮኸ።

<span id="an_16:29">16:29</span> መብራትም ለምኖ ወደ ውስጥ ሮጠ፥ እየተንቀጠቀጠም ከጳውሎስና
ከሲላስ ፊት ተደፋ፤

<span id="an_16:30">16:30</span> ወደ ውጭም አውጥቶ። ጌቶች ሆይ፥ እድን ዘንድ ምን ማድረግ
ይገባኛል? ኣላቸው።

<span id="an_16:31">16:31</span> እነርሱም። በጌታ በኢየሱስ ክርስቶስ እመን አንተና ቤተ ሰዎችህ
ትድናላችሁ አሉት።

<span id="an_16:32">16:32</span> ለእርሱና በቤቱም ላሉት ሁሉ የእግዚአብሔርን ቃል ተናገሩአቸው።

<span id="an_16:33">16:33</span> በሌሊትም በዚያች ሰዓት ወስዶ ቍስላቸውን አጠበላቸው፥ ያን
ጊዜውንም እርሱ ከቤተ ሰዎቹ ሁሉ ጋር ተጠመቀ፤

<span id="an_16:34">16:34</span> ወደ ቤቱም አውጥቶ ማዕድ አቀረበላቸው፥ በእግዚአብሔርም ስላመነ
ከቤተ ሰዎቹ ሁሉ ጋር ሐሤት አደረገ።

<span id="an_16:35">16:35</span> በነጋም ጊዜ ገዢዎቹ። እነዚያን ሰዎች ፍታቸው ብለው
ሎሌዎቻቸውን ላኩ።

<span id="an_16:36">16:36</span> የወኅኒውም ጠባቂ። ትፈቱ ዘንድ ገዢዎቹ ልከዋል፤ እንግዲህ
አሁን ወጥታችሁ በሰላም ሂዱ ብሎ ይህን ቃል ለጳውሎስ ነገረው።

<span id="an_16:37">16:37</span> ጳውሎስ ግን። እኛ የሮሜ ሰዎች ስንሆን ያለ ፍርድ በሕዝብ ፊት
ደብድበው በወኅኒ ጣሉን፤ አሁንም በስውር ይጥሉናልን? አይሆንም ራሳቸው ግን መጥተው ያውጡን አላቸው።

<span id="an_16:38">16:38</span> ሎሌዎቹም ይህን ነገር ለገዢዎች ነገሩ። የሮሜ ሰዎችም እንደ
ሆኑ በሰሙ ጊዜ ፈሩ፤

<span id="an_16:39">16:39</span> መጥተውም ማለዱአቸው፥ አውጥተውም ከከተማ ይወጡ ዘንድ
ለመኑአቸው።

<span id="an_16:40">16:40</span> ከወኅኒውም ወጥተው ወደ ልድያ ቤት ገቡ፥ ወንድሞችንም ባዩ ጊዜ
አጽናኑአቸውና ሄዱ።

<span id="an_17:1">17:1</span> በአንፊጶልና በአጶሎንያም ካለፉ በኋላ ወደ ተሰሎንቄ መጡ፥ በዚያም
የአይሁድ ምኵራብ ነበረ።

<span id="an_17:2">17:2</span> ጳውሎስም እንደ ልማዱ ወደ እነርሱ ገባ፥ ሦስት ሰንበትም ያህል
ከእነርሱ ጋር ከመጻሕፍት እየጠቀሰ ይነጋገር ነበር፤

<span id="an_17:3">17:3</span> ሲተረጉምም ክርስቶስ መከራ እንዲቀበልና ከሙታን እንዲነሣ ይገባው
ዘንድ እያስረዳ። ይህ እኔ የምሰብክላችሁ ኢየሱስ እርሱ ክርስቶስ ነው ይል ነበር።

<span id="an_17:4">17:4</span> ከእነርሱም አንዳንዶቹ ተረድተው ከሚያመልኩም ከግሪክ ሰዎች ብዙ
ከከበሩትም ሴቶች ጥቂቶች ያይደሉ፥ ከጳውሎስና ከሲላስ ጋር ተባበሩ።

<span id="an_17:5">17:5</span> አይሁድ ግን ቀንተው ከሥራ ፈቶች ክፉ ሰዎችን አመጡ ሕዝብንም
ሰብስበው ከተማውን አወኩ፥ ወደ ሕዝብም ያወጡአቸው ዘንድ ፈልገው ወደ ኢያሶን ቤት ቀረቡ፤

<span id="an_17:6">17:6</span> ባላገኙአቸውም ጊዜ ኢያሶንንና ከወንድሞች አንዳንዶችን ወደ ከተማው
አለቆች ጎትተው። ዓለምን ያወኩ እነዚህ ወደዚህ ደግሞ መጥተዋል፥ ኢያሶንም ተቀብሎአቸዋል፤

<span id="an_17:7">17:7</span> እነዚህም ሁሉ። ኢየሱስ የሚሉት ሌላ ንጉሥ አለ እያሉ የቄሣርን
ትእዛዝ ይቃወማሉ ብለው ጮኹ።

<span id="an_17:8">17:8</span> ሕዝቡና የከተማውም አለቆች ይህን ነገር በሰሙ ጊዜ ታወኩ፥

<span id="an_17:9">17:9</span> ከኢያሶንና ከሌሎቹም ዋስ ተቀብለው ለቀቁአቸው።

<span id="an_17:10">17:10</span> ወዲያውም ወንድሞች ጳውሎስንና ሲላስን በሌሊት ወደ ቤርያ
ሰደዱአቸው፥ በደረሱም ጊዜ ወደ አይሁድ ምኵራብ ገቡ፤

<span id="an_17:11">17:11</span> እነዚህም በተሰሎንቄ ከሚኖሩት ይልቅ ልበ ሰፊዎች ነበሩና።
ነገሩ እንደዚሁ ይሆንን? ብለው ዕለት ዕለት መጻሕፍትን እየመረመሩ ቃሉን በሙሉ ፈቃድ ተቀበሉ።

<span id="an_17:12">17:12</span> ስለዚህም ከእነርሱ ብዙ፥ ከግሪኮችም የከበሩት ሴቶችና ወንዶች
ጥቂት ያይደሉ፥ አመኑ።

<span id="an_17:13">17:13</span> በተሰሎንቄ ያሉት አይሁድ ግን ጳውሎስ በቤርያ ደግሞ
የእግዚአብሔርን ቃል እንደ ሰበከ ባወቁ ጊዜ፥ ወደዚያው ደግሞ መጡና ሕዝቡን አወኩ።

<span id="an_17:14">17:14</span> በዚያን ጊዜም ወንድሞቹ ወዲያው ጳውሎስን እስከ ባሕር ድረስ
ይሄድ ዘንድ ሰደዱት፤ ሲላስና ጢሞቴዎስም በዚያው ቀሩ።

<span id="an_17:15">17:15</span> ጳውሎስን የሸኙት ግን እስከ አቴና አደረሱት፥ እንደሚቻላቸውም
በፍጥነት ወደ እርሱ ይመጡ ዘንድ ወደ ሲላስና ወደ ጢሞቴዎስ ትእዛዝ ተቀብለው ሄዱ።

<span id="an_17:16">17:16</span> ጳውሎስም በአቴና ሲጠብቃቸው ሳለ፥ በከተማው ጣዖት መሙላቱን
እየተመለከተ መንፈሱ ተበሳጨበት።

<span id="an_17:17">17:17</span> ስለዚህም በምኵራብ ከአይሁድና እግዚአብሔርን ከሚያመልኩ ሰዎች
ጋር በየቀኑም በገበያ ከሚያገኛቸው ጋር ይነጋገር ነበር።

<span id="an_17:18">17:18</span> ከኤፊቆሮስ ወገንና ኢስጦኢኮችም ከተባሉት ፈላስፎች አንዳንዶቹ
ከእርሱ ጋር ተገናኙ። አንዳንዶቹም። ይህ ለፍላፊ ምን ሊናገር ይወዳል? አሉ፤ ሌሎችም የኢየሱስንና የትንሣኤውን
ወንጌል ስለ ሰበከላቸው። አዲሶችን አማልክት የሚያወራ ይመስላል አሉ።

<span id="an_17:19">17:19</span> ይዘውም። ይህ የምትናገረው አዲስ ትምህርት ምን እንደሆነ
እናውቅ ዘንድ ይቻለናልን? በጆሮአችን እንግዳ ነገር ታሰማናለህና፤ እንግዲህ ይህ ነገር ምን እንደሆነ እናውቅ ዘንድ
እንፈቅዳለን ብለው አርዮስፋጎስ ወደ ተባለው ስፍራ ወሰዱት።

<span id="an_17:21">17:21</span> የአቴና ሰዎች ሁሉና በዚያ የኖሩ እንግዶች አዲስ ነገርን
ከመናገርና ከመስማት በቀር በሌላ ጉዳይ አይውሉም ነበርና።

<span id="an_17:22">17:22</span> ጳውሎስም በአርዮስፋጎስ መካከል ቆሞ እንዲህ አለ። የአቴና
ሰዎች ሆይ፥ እናንተ በሁሉ ነገር አማልክትን እጅግ እንደምትፈሩ እመለከታለሁ።

<span id="an_17:23">17:23</span> የምታመልኩትን እየተመለከትሁ ሳልፍ። ለማይታወቅ አምላክ የሚል
ጽሕፈት ያለበትን መሠዊያ ደግሞ አግኝቼአለሁና። እንግዲህ ይህን ሳታውቁ የምታመልኩትን እኔ እነግራችኋለሁ።

<span id="an_17:24">17:24</span> ዓለሙንና በእርሱ ያለውን ሁሉ የፈጠረ አምላክ እርሱ የሰማይና
የምድር ጌታ ነውና እጅ በሠራው መቅደስ አይኖርም፤

<span id="an_17:25">17:25</span> እርሱም ሕይወትንና እስትንፋስን ሁሉንም ለሁሉ ይሰጣልና አንዳች
እንደሚጎድለው በሰው እጅ አይገለገልም።

<span id="an_17:26">17:26</span> ምናልባትም እየመረመሩ ያገኙት እንደ ሆነ፥ እግዚአብሔርን
ይፈልጉ ዘንድ በምድር ሁሉ ላይ እንዲኖሩ የሰውን ወገኖች ሁሉ ከአንድ ፈጠረ፥ የተወሰኑትንም ዘመኖችና ለሚኖሩበት
ስፍራ ዳርቻ መደበላቸው። ቢሆንም ከእያንዳንዳችን የራቀ አይደለም።

<span id="an_17:28">17:28</span> ከእናንተ ከባለ ቅኔዎች አንዳንዶች ደግሞ። እኛ ደግሞ ዘመዶቹ
ነንና ብለው እንደ ተናገሩ፥ በእርሱ ሕያዋን ነንና እንንቀሳቀሳለን እንኖርማለን።

<span id="an_17:29">17:29</span> እንግዲህ የእግዚአብሔር ዘመዶች ከሆንን፥ አምላክ በሰው
ብልሃትና አሳብ የተቀረጸውን ወርቅ ወይም ብር ወይም ድንጋይ እንዲመስል እናስብ ዘንድ አይገባንም።

<span id="an_17:30">17:30</span> እንግዲህ እግዚአብሔር ያለማወቅን ወራት አሳልፎ አሁን
በየቦታቸው ንስሐ ይገቡ ዘንድ ሰውን ሁሉ ያዛል፤

<span id="an_17:31">17:31</span> ቀን ቀጥሮአልና፥ በዚያም ቀን ባዘጋጀው ሰው እጅ በዓለሙ ላይ
በጽድቅ ሊፈርድ አለው፤ ስለዚህም እርሱን ከሙታን በማስነሣቱ ሁሉን አረጋግጦአል።

<span id="an_17:32">17:32</span> የሙታንንም ትንሣኤ በሰሙ ጊዜ እኵሌቶቹ አፌዙበት፥ እኵሌቶቹ
ግን። ስለዚህ ነገር ሁለተኛ እንሰማሃለን አሉት።

<span id="an_17:33">17:33</span> እንዲሁም ጳውሎስ ከመካከላቸው ወጣ።

<span id="an_17:34">17:34</span> አንዳንዶች ወንዶች ግን ተባብረው አመኑ፤ ከእነርሱ ደግሞ
በአርዮስፋጎስ ያለው የፍርድ ቤት ፈራጅ ዲዮናስዮስ ደማሪስ የሚሉአትም አንዲት ሴት ሌሎችም ከእነርሱ ጋር ነበሩ።

<span id="an_18:1">18:1</span> ከዚህም በኋላ ጳውሎስ ከአቴና ወጥቶ ወደ ቆሮንቶስ መጣ።

<span id="an_18:2">18:2</span> በወገኑም የጳንጦስ ሰው የሚሆን አቂላ የሚሉትን አንድ አይሁዳዊ
አገኘ፤ እርሱም ከጥቂት ጊዜ በፊት ከሚስቱ ከጵርስቅላ ጋር ከኢጣልያ መጥቶ ነበር፥ አይሁድ ከሮሜ ይወጡ ዘንድ
ቀላውዴዎስ አዞ ነበርና፤ ወደ እነርሱ ቀረበ፥

<span id="an_18:3">18:3</span> ሥራቸውም አንድ ስለ ነበረ በእነርሱ ዘንድ ተቀምጦ በአንድ ላይ
ሠሩ፤ ሥራቸው ድንኳን መስፋት ነበረና።

<span id="an_18:4">18:4</span> በየሰንበቱም ሁሉ በምኵራብ ይነጋገር ነበር፥ አይሁድንና የግሪክንም
ሰዎች ያስረዳ ነበር።

<span id="an_18:5">18:5</span> ሲላስና ጢሞቴዎስም ከመቄዶንያ በወረዱ ጊዜ፥ ጳውሎስ ኢየሱስ እርሱ
ክርስቶስ እንደ ሆነ ለአይሁድ እየመሰከረ ለቃሉ ይተጋ ነበር።

<span id="an_18:6">18:6</span> ነገር ግን በተቃወሙትና በተሳደቡ ጊዜ፥ ልብሱን እያራገፈ። ደማችሁ
በራሳችሁ ነው፤ እኔ ንጹሕ ነኝ ከእንግዲህ ወዲህ ወደ አሕዛብ እሄዳለሁ አላቸው።

<span id="an_18:7">18:7</span> ከዚያም ወጥቶ ኢዮስጦስ ወደሚባል እግዚአብሔርን ወደሚያመልክ ሰው
ቤት ገባ ቤቱም በምኩራብ አጠገብ ነበረ።

<span id="an_18:8">18:8</span> የምኵራብ አለቃ ቀርስጶስም ከቤተ ሰዎቹ ሁሉ ጋር በጌታ አመነ፥
ከቆሮንቶስ ሰዎችም ብዙ በሰሙ ጊዜ አምነው ተጠመቁ።

<span id="an_18:9">18:9</span> ጌታም ሌሊት በራእይ ጳውሎስን። እኔ ከአንተ ጋር ነኝ፥ ማንም ክፉ
ሊያደርግብህ የሚነሣብህ የለምና አትፍራ፥ ነገር ግን ተናገር ዝምም አትበል፤ በዚህ ከተማ ብዙ ሕዝብ አሉኝና አለው።

<span id="an_18:11">18:11</span> በመካከላቸውም የእግዚአብሔርን ቃል እያስተማረ ዓመት ከስድስት
ወር ተቀመጠ።

<span id="an_18:12">18:12</span> ጋልዮስም በአካይያ አገረ ገዥ በነበረ ጊዜ፥ አይሁድ በአንድ
ልብ ሆነው በጳውሎስ ላይ ተነሡ፥ ወደ ፍርድ ወንበርም አምጥተው።

<span id="an_18:13">18:13</span> ይህ ሕግን ተቃውሞ እግዚአብሔርን ያመልኩት ዘንድ ሰዎችን
ያባብላል አሉ።

<span id="an_18:14">18:14</span> ጳውሎስም አፉን ሊከፍት ባሰበ ጊዜ፥ ጋልዮስ አይሁድን። አይሁድ
ሆይ፥ ዓመፅ ወይም ክፉ በደል በሆነ እንድታገሣችሁ በተገባኝ፤

<span id="an_18:15">18:15</span> ስለ ቃልና ስለ ስሞች ስለ ሕጋችሁም የምትከራከሩ ከሆነ ግን፥
ራሳችሁ ተጠንቀቁ እኔ በዚህ ነገር ፈራጅ እሆን ዘንድ አልፈቅድምና አላቸው።

<span id="an_18:16">18:16</span> ከፍርድ ወንበርም ፊት አስወጣቸው።

<span id="an_18:17">18:17</span> የግሪክ ሰዎችም ሁሉ የምኩራብ አለቃ ሶስቴንስን ይዘው በወንበሩ
ፊት መቱት፤ በእነዚህም ነገሮች ጋልዮስ ግድ የለውም ነበር።

<span id="an_18:18">18:18</span> ከዚህም በኋላ ጳውሎስ እጅግ ቀን ተቀምጦ ወንድሞቹንም ተሰናብቶ
በመርከብ ወደ ሶርያ ሄደ፤ ስለትም ነበረበትና ራሱን በክንክራኦስ ተላጨ፤ ጵርስቅላና አቂላም ከእርሱ ጋር ነበሩ።

<span id="an_18:19">18:19</span> ወደ ኤፌሶንም በደረሱ ጊዜ እነዚያን ከዚያ ተዋቸው፥ ራሱ ግን
ወደ ምኵራብ ገብቶ ከአይሁድ ጋር ይነጋገር ነበር።

<span id="an_18:20">18:20</span> እነርሱም ብዙ ጊዜ እንዲቀመጥላቸው ሲለምኑት እሺ አላለም፤

<span id="an_18:21">18:21</span> ነገር ግን ሲሰናበታቸው። የሚመጣውን በዓል በኢየሩሳሌም አደርግ
ዘንድ ይገባኛል እግዚአብሔር ቢፈቅድ ግን ወደ እናንተ ደግሞ እመለሳለሁ አላቸው። ከኤፌሶንም በመርከብ ተነሣ።

<span id="an_18:22">18:22</span> ወደ ቂሣርያም በደረሰ ጊዜ ወጥቶ ለቤተ ክርስቲያን ሰላምታ
ከሰጠ በኋላ ወደ አንጾኪያ ወረደ።

<span id="an_18:23">18:23</span> ጥቂት ቀንም ቆይቶ ወጣ፥ ደቀ መዛሙርትንም ሁሉ እያጸና
በገላትያ አገርና በፍርግያ በተራ አለፈ።

<span id="an_18:24">18:24</span> በወገኑም የእስክንድርያ ሰው የሆነ ነገር አዋቂ የነበረ አጵሎስ
የሚሉት አንድ አይሁዳዊ ሰው ወደ ኤፌሶን ወረደ፤ እርሱም በመጻሕፍት እውቀት የበረታ ነበረ።

<span id="an_18:25">18:25</span> እርሱ የጌታን መንገድ የተማረ ነበረ፥ የዮሐንስንም ጥምቀት ብቻ
አውቆ በመንፈስ ሲቃጠል ስለ ኢየሱስ ይናገርና በትክክል ያስተምር ነበር።

<span id="an_18:26">18:26</span> እርሱም በምኵራብ ገልጦ ይናገር ጀመር። ጵርስቅላና አቂላም
በሰሙት ጊዜ፥ ወስደው የእግዚአብሔርን መንገድ ከፊት ይልቅ በትክክል ገለጡለት።

<span id="an_18:27">18:27</span> እርሱም ወደ አካይያ ማለፍ በፈቀደ ጊዜ፥ ወንድሞቹ አጸናኑት፥
ይቀበሉትም ዘንድ ወደ ደቀ መዛሙርት ጻፉለት፤ በደረሰም ጊዜ አምነው የነበሩትን በጸጋ እጅግ ይጠቅማቸው ነበር፤

<span id="an_18:28">18:28</span> ኢየሱስ እርሱ ክርስቶስ እንደ ሆነ ከመጻሕፍት እየገለጠ
ለአይሁድ በሁሉ ፊት በጽኑ ያስረዳቸው ነበርና።

<span id="an_19:1">19:1</span> አጵሎስም በቆሮንቶስ ሳለ ጳውሎስ በላይኛው አገር አልፎ ወደ
ኤፌሶን መጣ፥

<span id="an_19:2">19:2</span> አንዳንድ ደቀ መዛሙርትንም አገኘ። ባመናችሁ ጊዜ መንፈስ ቅዱስን
ተቀበላችሁን? አላቸው። እነርሱም። አልተቀበልንም መንፈስ ቅዱስ እንዳለ ስንኳ አልሰማንም አሉት።

<span id="an_19:3">19:3</span> እንኪያ በምን ተጠመቃችሁ? አላቸው። እነርሱም። በዮሐንስ ጥምቀት
አሉት።

<span id="an_19:4">19:4</span> ጳውሎስም። ዮሐንስስ ከእርሱ በኋላ በሚመጣው በኢየሱስ ክርስቶስ
ያምኑ ዘንድ ለሕዝብ እየተናገረ በንስሐ ጥምቀት አጠመቀ አላቸው።

<span id="an_19:5">19:5</span> ይህንም በሰሙ ጊዜ በጌታ በኢየሱስ ስም ተጠመቁ፤

<span id="an_19:6">19:6</span> ጳውሎስም እጁን በጫነባቸው ጊዜ መንፈስ ቅዱስ ወረደባቸው
በልሳኖችም ተናገሩ፥ ትንቢትም ተናገሩ።

<span id="an_19:7">19:7</span> ሰዎቹም ሁሉ አሥራ ሁለት ያህሉ ነበር።

<span id="an_19:8">19:8</span> ወደ ምኵራብም ገብቶ ስለ እግዚአብሔር መንግሥት እየተነጋገረና
እያስረዳቸው ሦስት ወር ያህል በግልጥ ይናገር ነበር።

<span id="an_19:9">19:9</span> አንዳንዶች ግን እልከኞች ሆነው በሕዝብ ፊት መንገዱን እየሰደቡ
ባላመኑ ጊዜ፥ ከእነርሱ ርቆ ደቀ መዛሙርትን ለየ፥ ጢራኖስም በሚሉት በትምህርት ቤት ዕለት ዕለት ይነጋገር ነበር።

<span id="an_19:10">19:10</span> በእስያም የኖሩት ሁሉ አይሁድም የግሪክ ሰዎችም የጌታን ቃል
እስኪሰሙ ድረስ ሁለት ዓመት ያህል እንዲህ ሆነ።

<span id="an_19:11">19:11</span> እግዚአብሔርም በጳውሎስ እጅ የሚያስገርም ተአምራት ያደርግ
ነበር፤ ስለዚህም ከአካሉ ጨርቅ ወይም ልብስ ወደ ድውዮች ይወስዱ ነበር፥

<span id="an_19:12">19:12</span> ደዌያቸውም ይለቃቸው ነበር ክፉዎች መናፍስትም ይወጡ ነበር።

<span id="an_19:13">19:13</span> አጋንንትንም እያወጡ ይዞሩ ከነበሩት አይሁድ አንዳንዶች።
ጳውሎስ በሚሰብከው በኢየሱስ እናምላችኋለን እያሉ ክፉዎች መናፍስት ባሉባቸው ላይ የጌታን የኢየሱስን ስም ይጠሩባቸው
ዘንድ ሞከሩ።

<span id="an_19:14">19:14</span> የካህናትም አለቃ ለሆነ አስቄዋ ለሚሉት ለአንድ አይሁዳዊ ይህን
ያደረጉ ሰባት ልጆች ነበሩት።

<span id="an_19:15">19:15</span> ክፉው መንፈስ ግን መልሶ። ኢየሱስንስ አውቀዋለሁ ጳውሎስንም
አውቀዋለሁ፤ እናንተሳ እነማን ናችሁ? አላቸው።

<span id="an_19:16">19:16</span> ክፉው መንፈስም ያለበት ሰው ዘለለባቸው ቆስለውም ከዚያ ቤት
ዕራቁታቸውን እስኪሸሹ ድረስ በረታባቸው አሸነፋቸውም።

<span id="an_19:17">19:17</span> ይህም በኤፌሶን በሚኖሩት ሁሉ በአይሁድና በግሪክ ሰዎች ዘንድ
የታወቀ ሆነ፥ በሁላቸውም ላይ ፍርሃት ወደቀባቸው፥ የጌታም የኢየሱስ ስም ተከበረ፤

<span id="an_19:18">19:18</span> አምነውም ከነበሩት እጅግ ሰዎች ያደረጉትን እየተናዘዙና
እየተናገሩ ይመጡ ነበር።

<span id="an_19:19">19:19</span> ከአስማተኞችም ብዙዎቹ መጽሐፋቸውን ሰብስበው በሰው ሁሉ ፊት
አቃጠሉት፤ ዋጋውም ቢታሰብ አምሳ ሺህ ብር ሆኖ ተገኘ።

<span id="an_19:20">19:20</span> እንዲህም የጌታ ቃል በኃይል ያድግና ያሸንፍ ነበር።

<span id="an_19:21">19:21</span> ይህም በተፈጸመ ጊዜ ጳውሎስ። ወደዚያ ደርሼ ሮሜን ደግሞ አይ
ዘንድ ይገባኛል ብሎ በመቄዶንያና በአካይያ አልፎ ወደ ኢየሩሳሌም እንዲሄድ በመንፈስ አሰበ።

<span id="an_19:22">19:22</span> ከሚያገለግሉትም ሁለቱን ጢሞቴዎስንና ኤርስጦንን ወደ መቄዶንያ
ልኮ ራሱ በእስያ ጥቂት ቀን ቆየ።

<span id="an_19:23">19:23</span> በዚያም ጊዜ ስለዚህ መንገድ ብዙ ሁከት ሆነ።

<span id="an_19:24">19:24</span> ብር ሠሪ የሆነ ድሜጥሮስ የሚሉት አንድ ሰው የአርጤምስን ቤተ
መቅደስ ምስሎች በብር እየሠራ ለአንጥረኞች እጅግ ትርፍ ያገኝ ነበርና፤

<span id="an_19:25">19:25</span> እነዚህንም ይህንም የሚመስለውን ሥራ የሠሩትን ሰብስቦ እንዲህ
አላቸው። ሰዎች ሆይ፥ ትርፋችን በዚህ ሥራ እንደ ሆነ ታውቃላችሁ።

<span id="an_19:26">19:26</span> ይህም ጳውሎስ። በእጅ የተሠሩቱ አማልክት አይደሉም ብሎ፥
በኤፌሶን ብቻ ሳይሆን ከጥቂት ክፍል በቀር በእስያ ሁሉ ብዙ ሕዝብን እንደ አስረዳና እንደ አሳተ አይታችኋል
ሰምታችሁማል።

<span id="an_19:27">19:27</span> ሥራችንም እንዲናቅ ብቻ አይደለም፥ እስያ ሁሉ ዓለሙም
የሚያመልካት የታላቂቱ አምላክ የአርጤምስ መቅደስ ምናምን ሆኖ እንዲቆጠር እንጂ፥ ታላቅነትዋም ደግሞ እንዳይሻር
ያስፈራል።

<span id="an_19:28">19:28</span> ይህንም በሰሙ ጊዜ ቍጣ ሞላባቸው። የኤፌሶን አርጤምስ ታላቅ
ናት እያሉም ጮኹ።

<span id="an_19:29">19:29</span> ከተማውም በሙሉው ተደባለቀ፥ የመቄዶንያም ሰዎች የጳውሎስን
ጓደኞች ጋይዮስንና አርስጥሮኮስን ከእነርሱ ጋር ነጥቀው በአንድ ልብ ሆነው ወደ ጨዋታ ስፍራ ሮጡ።

<span id="an_19:30">19:30</span> ጳውሎስም ወደ ሕዝቡ ይገባ ዘንድ በፈቀደ ጊዜ ደቀ መዛሙርት
ከለከሉት።

<span id="an_19:31">19:31</span> ከእስያም አለቆች ወዳጆቹ የሆኑት አንዳንዶች ደግሞ ወደ እርሱ
ልከው ወደ ጨዋታ ስፍራ ራሱን እንዳይሰጥ ለመኑት።

<span id="an_19:32">19:32</span> ወዲያና ወዲህም እያሉ ይጮኹ ነበር፤ በጉባኤው ድብልቅልቅ ሆኖ
የሚበልጡት ስንኳ ስለ ምን እንደተሰበሰቡ አላወቁም ነበርና።

<span id="an_19:33">19:33</span> አይሁድም ሲያቀርቡት፥ እስክንድሮስን ከሕዝቡ መካከል ወደ ፊት
ገፉት፤ እስክንድሮስም በእጁ ጠቅሶ በሕዝብ ፊት እንዲምዋገትላቸው ወደደ።

<span id="an_19:34">19:34</span> አይሁዳዊ ግን እንደ ሆነ ባወቁ ጊዜ፥ ሁሉ በአንድ ድምፅ።
የኤፌሶን አርጤምስ ታላቅ ናት እያሉ ሁለት ሰዓት ያህል ጮኹ።

<span id="an_19:35">19:35</span> የከተማይቱም ጸሐፊ ሕዝቡን ጸጥ አሰኝቶ እንዲህ አለ። የኤፌሶን
ሰዎች ሆይ፥ የኤፌሶን ከተማ ለታላቂቱ አርጤምስ ከሰማይም ለወረደው ጣዖትዋ የመቅደስ ጠባቂ መሆንዋን የማያውቅ ሰው
ማን ነው?

<span id="an_19:36">19:36</span> ይህንም የሚክደው ከሌለ፥ ጸጥ እንድትሉና አንዳች በችኮላ
እንዳታደርጉ ይገባል።

<span id="an_19:37">19:37</span> የመቅደስን ዕቃ ያልሰረቁ አምላካችንንም ያልሰደቡ እነዚህን
ሰዎች አምጥታችኋቸዋልና።

<span id="an_19:38">19:38</span> ድሜጥሮስና ከእርሱ ጋር ያሉት አንጥረኞች ግን በሰው ላይ ነገር
እንዳላቸው፥ የመጋቢያ ቀንና አገረ ገዢዎች አሉ፤ እርስ በርሳቸው ይምዋገቱ።

<span id="an_19:39">19:39</span> ስለ ሌላ ነገር እንደ ሆነ ግን አንዳች ብትፈልጉ፥ በተደነገገው
ጉባኤ ይፈታል።

<span id="an_19:40">19:40</span> ዛሬ ስለ ተደረገው። ሁከት ነው ሲሉ እንዳይከሱን ያስፈራልና፤
ስለዚህም ስብሰባ ምላሽ መስጠት አንችልም፥ ምክንያት የለምና።

<span id="an_19:41">19:41</span> ይህንም ብሎ ጉባኤውን ፈታው።

<span id="an_20:1">20:1</span> ሁከቱም ከቀረ በኋላ ጳውሎስ ደቀ መዛሙርቱን አስመጥቶ መከራቸው፥
ተሰናብቶአቸውም ወደ መቄዶንያ ይሄድ ዘንድ ወጣ።

<span id="an_20:2">20:2</span> ያንም አገር እያለፈ በብዙ ቃል ከመከራቸው በኋላ ወደ ግሪክ አገር
መጣ።

<span id="an_20:3">20:3</span> በዚያም ሦስት ወር ተቀምጦ ወደ ሶርያ በመርከብ ሊሄድ ባሰበ ጊዜ፥
አይሁድ ሴራ ስላደረጉበት በመቄዶንያ አልፎ ይመለስ ዘንድ ቆረጠ።

<span id="an_20:4">20:4</span> የሸኙትም የቤርያው ሱሲጳጥሮስ ከተሰሎንቄ ሰዎችም አርስጥሮኮስና
ሲኮንዱስ የደርቤኑም ጋይዮስና ጢሞቴዎስ የእስያ ሰዎችም ቲኪቆስ ጥሮፊሞስም ነበሩ፤

<span id="an_20:5">20:5</span> እነዚህም ወደ ፊታችን አልፈው በጢሮአዳ ቆዩን።

<span id="an_20:6">20:6</span> እኛ ግን ከቂጣ በዓል ቀን በኋላ ከፊልጵስዩስ በመርከብ ተነሥተን
በአምስት ቀን ወደ ጢሮአዳ ወደ እነርሱ ደረስንና በዚያ ሰባት ቀን ተቀመጥን።

<span id="an_20:7">20:7</span> ከሳምንቱም በመጀመሪያ ቀን እንጀራ ለመቁረስ ተሰብስበን ሳለን፥
ጳውሎስ በነገው ሊሄድ ስላሰበ ከእነርሱ ጋር ይነጋገር ነበር፥ እስከ መንፈቀ ሌሊትም ነገሩን አስረዘመ።

<span id="an_20:8">20:8</span> ተሰብስበንም በነበርንበት ሰገነት እጅግ መብራት ነበረ።

<span id="an_20:9">20:9</span> አውጤኪስ የሚሉትም አንድ ጎበዝ በመስኮት ተቀምጦ ታላቅ እንቅልፍ
አንቀላፍቶ ነበር፤ ጳውሎስም ነገርን ባስረዘመ ጊዜ እንቅልፍ ከብዶት ከሦስተኛው ደርብ ወደ ታች ወደቀ፥ ሞቶም
አነሡት።

<span id="an_20:10">20:10</span> ጳውሎስም ወርዶ በላዩ ወደቀ፥ አቅፎም። ነፍሱ አለችበትና
አትንጫጩ አላቸው።

<span id="an_20:11">20:11</span> ወጥቶም እንጀራ ቆርሶም በላ፤ ብዙ ጊዜም እስኪነጋ ድረስ
ተነጋገረ እንዲህም ሄደ።

<span id="an_20:12">20:12</span> ብላቴናውንም ደኅና ሆኖ ወሰዱት እጅግም ተጽናኑ።

<span id="an_20:13">20:13</span> እኛ ግን ጳውሎስን ከዚያ እንቀበለው ዘንድ ስላለን ወደ መርከብ
ቀድመን ሄድንና ወደ አሶን ተነሣን፤ እርሱ በመሬት ይሄድ ዘንድ ስላሰበ እንደዚህ አዞ ነበርና።

<span id="an_20:14">20:14</span> በአሶንም ባገኘን ጊዜ ተቀብለነው ወደ ሚጢሊኒ መጣን፤

<span id="an_20:15">20:15</span> በማግሥቱም ከዚያ በባሕር ተነሥተን በኪዩ ፊት ለፊት ደረስን፥
በነገውም ወደ ሳሞን ተሻገርን በትሮጊሊዮም አድረን በማግሥቱ ወደ ሚሊጢን መጣን።

<span id="an_20:16">20:16</span> ጳውሎስ በእስያ እጅግ እንዳይቀመጥ ኤፌሶንን ይተው ዘንድ ቆርጦ
ነበርና ቢቻለውም በዓለ ኀምሳን በኢየሩሳሌም ይውል ዘንድ ይቸኩል ነበርና።

<span id="an_20:17">20:17</span> ከሚሊጢንም ወደ ኤፌሶን ልኮ የቤተክርስቲያንን ሽማግሌዎች
አስጠራቸው፤

<span id="an_20:18">20:18</span> ወደ እርሱም በመጡ ጊዜ እንዲህ አላቸው። ወደ እስያ ከገባሁበት
ከመጀመሪያ ቀን ጀምሮ፥ በትሕትና ሁሉና በእንባ ከአይሁድም ሴራ በደረሰብኝ ፈተና ለጌታ እየተገዛሁ ዘመኑን ሁሉ
ከእናንተ ጋር እንዴት እንደ ኖርሁ እናንተው ታውቃላችሁ፤

<span id="an_20:20">20:20</span> ወደ እግዚአብሔር ዘንድ ንስሐንና በጌታችን በኢየሱስ ክርስቶስ
ማመንን ለአይሁድና ለግሪክ ሰዎች እየመሰከርሁ በጉባኤም በየቤታችሁም አወራሁላችሁና አስተማርኋችሁ እንጂ፥
ከሚጠቅማችሁ ነገር አንዳች ስንኳ አላስቀረሁባችሁም።

<span id="an_20:22">20:22</span> አሁንም፥ እነሆ፥ እኔ በመንፈስ ታስሬ ወደ ኢየሩሳሌም
እሄዳለሁ፥ በዚያም የሚያገኘኝ ምን እንደ ሆነ አላውቅም፤

<span id="an_20:23">20:23</span> ነገር ግን መንፈስ ቅዱስ። እስራትና መከራ ይቆይሃል ብሎ
በየከተማው ሁሉ ይመሰክርልኛል።

<span id="an_20:24">20:24</span> ነገር ግን ሩጫዬንና ከጌታ ከኢየሱስ የተቀበልሁትን አገልግሎት
እርሱም የእግዚአብሔርን ጸጋ ወንጌልን መመስከር እፈጽም ዘንድ ነፍሴን በእኔ ዘንድ እንደማትከብር እንደ ከንቱ ነገር
እቆጥራለሁ።

<span id="an_20:25">20:25</span> አሁንም፥ እነሆ፥ እኔ የእግዚአብሔርን መንግሥት እየሰበክሁ
በመካከላችሁ የዞርሁ ሁላችሁ ከእንግዲህ ወዲህ ፊቴን እንዳትዩ አውቃለሁ።

<span id="an_20:26">20:26</span> ስለዚህ እኔ ከሰው ሁሉ ደም ንጹሕ እንደ ሆንሁ ዛሬ በዚች ቀን
እመሰክርላችኋለሁ።

<span id="an_20:27">20:27</span> የእግዚአብሔርን ምክር ሁሉ ነግሬአችኋለሁና፥ ምንም
አላስቀረሁባችሁም።

<span id="an_20:28">20:28</span> በገዛ ደሙ የዋጃትን የእግዚአብሔርን ቤተ ክርስቲያን ትጠብቁአት
ዘንድ መንፈስ ቅዱስ እናንተን ጳጳሳት አድርጎ ለሾመባት ለመንጋው ሁሉና ለራሳችሁ ተጠንቀቁ።

<span id="an_20:29">20:29</span> ከሄድሁ በኋላ ለመንጋው የማይራሩ ጨካኞች ተኩላዎች
እንዲገቡባችሁ፥ ደቀ መዛሙርትንም ወደ ኋላቸው ይስቡ ዘንድ ጠማማ ነገርን የሚናገሩ ሰዎች በመካከላችሁ እንዲነሡ እኔ
አውቃለሁ።

<span id="an_20:31">20:31</span> ስለዚህ ሦስት ዓመት ሌሊትና ቀን በእንባ እያንዳንዳችሁን
ከመገሠጽ እንዳላቋረጥሁ እያሰባችሁ ትጉ።

<span id="an_20:32">20:32</span> አሁንም ለእግዚአብሔርና ያንጻችሁ ዘንድ በቅዱሳንም ሁሉ መካከል
ርስትን ይሰጣችሁ ዘንድ ለሚችል ለጸጋው ቃል አደራ ሰጥቻችኋለሁ።

<span id="an_20:33">20:33</span> ከማንም ብር ወይም ወርቅ ወይም ልብስ አልተመኘሁም፤

<span id="an_20:34">20:34</span> እነዚህ እጆቼ በሚያስፈልገኝ ነገር ለእኔና ከእኔ ጋር ላሉት
እንዳገለገሉ እናንተ ታውቃላችሁ።

<span id="an_20:35">20:35</span> እንዲሁ እየደከማችሁ ድውዮችን ልትረዱና እርሱ ራሱ። ከሚቀበል
ይልቅ የሚሰጥ ብፁዕ ነው እንዳለ የጌታን የኢየሱስን ቃል ልታስቡ ይገባችሁ ዘንድ በሁሉ አሳየኋችሁ።

<span id="an_20:36">20:36</span> ይህንም ብሎ ተንበርክኮ ከሁላቸው ጋር ጸለየ።

<span id="an_20:37">20:37</span> ሁሉም እጅግ አለቀሱ፥ ጳውሎስንም አንገቱን አቅፈው ይስሙት
ነበር፤

<span id="an_20:38">20:38</span> ይልቁንም። ከእንግዲህ ወዲህ ፊቴን አታዩም ስላላቸው ነገር
እጅግ አዘኑ። እስከ መርከብም ድረስ ሸኙት።

<span id="an_21:1">21:1</span> ከእነርሱም ተለይተን ተነሣን፤ በቀጥታም ሄደን ወደ ቆስ በነገውም
ወደ ሩድ ከዚያም ወደ ጳጥራ መጣን፤

<span id="an_21:2">21:2</span> ወደ ፊንቄም የሚሻገር መርከብ አግኝተን ገባንና ተነሣን።

<span id="an_21:3">21:3</span> ቆጵሮስንም ባየናት ጊዜ በስተ ግራችን ተውናት ወደ ሶርያም ሄደን
ወደ ጢሮስ ደረስን፥ መርከቡ ሸክሙን በዚያ የሚያራግፍ ነበርና።

<span id="an_21:4">21:4</span> ደቀ መዛሙርትንም ባገኘን ጊዜ በዚያ ሰባት ቀን ተቀመጥን፤
እነርሱም ጳውሎስን ወደ ኢየሩሳሌም እንዳይወጣ በመንፈስ አሉት።

<span id="an_21:5">21:5</span> ጊዜውንም በፈጸምን ጊዜ ወጥተን ሄድን፤ ሁላቸውም ከሚስቶቻቸውና
ከልጆቻቸው ጋር እስከ ከተማው ውጭ ድረስ ሸኙን፥ በባሕሩም ዳር ተንበርክከን ጸለይን፤

<span id="an_21:6">21:6</span> እርስ በርሳችንም ተሰነባብተን ወደ መርከብ ወጣን፥ እነዚያም ወደ
ቤታቸው ተመለሱ።

<span id="an_21:7">21:7</span> እኛም የባሕሩን መንገድ ጨርሰን ከጢሮስ ወደ አካ ደረስን፥
ለወንድሞችም ሰላምታ ሰጥተን ከእነርሱ ዘንድ አንድ ቀን ተቀመጥን።

<span id="an_21:8">21:8</span> በነገውም ወጥተን ወደ ቂሣርያ መጣን፥ ከሰባቱም አንድ በሚሆን
በወንጌላዊው ፊልጶስ ቤት ገብተን በእርሱ ዘንድ ተቀመጥን።

<span id="an_21:9">21:9</span> ለእርሱም ትንቢት የሚናገሩ አራት ደናግል ሴቶች ልጆች ነበሩት።

<span id="an_21:10">21:10</span> አያሌ ቀንም ተቀምጠን ሳለን ነቢይ የነበረ አጋቦስ የሚሉት
አንድ ሰው ከይሁዳ ወረደ።

<span id="an_21:11">21:11</span> ወደ እኛም መጣና የጳውሎስን መታጠቂያ ወስዶ የገዛ እጁንና
እግሩን አስሮ። እንዲሁ መንፈስ ቅዱስ። ይህ መታጠቂያ ያለውን ሰው አይሁድ በኢየሩሳሌም እንደዚህ ያስሩታል
በአሕዛብም እጅ አሳልፈው ይሰጡታል ይላል አለ።

<span id="an_21:12">21:12</span> ይህንም በሰማን ጊዜ እኛም በዚያ የሚኖሩትም ወደ ኢየሩሳሌም
እንዳይወጣ ለመንነው።

<span id="an_21:13">21:13</span> ጳውሎስ ግን መልሶ። እያለቀሳችሁ ልቤንም እየሰበራችሁ ምን
ማድረጋችሁ ነው? እኔ ስለ ጌታ ስለ ኢየሱስ ስም በኢየሩሳሌም ለመሞት እንኳ ተሰናድቼአለሁ እንጂ ለእስራት ብቻ
አይደለም አለ።

<span id="an_21:14">21:14</span> ምክርንም ሊቀበል እምቢ ባለ ጊዜ። የጌታ ፈቃድ ይሁን ብለን
ዝም አልን።

<span id="an_21:15">21:15</span> ከዚህም ቀን በኋላ ተዘጋጅተን ወደ ኢየሩሳሌም ወጣን።

<span id="an_21:16">21:16</span> በቂሣርያም ከነበሩ ደቀ መዛሙርት አንዳንዶች ደግሞ ከእኛ ጋር
መጡ፥ እነርሱም ወደምናድርበት ወደ ቀደመው ደቀ መዝሙር ወደ ቆጵሮሱ ምናሶን ወደሚሉት ቤት መሩን።

<span id="an_21:17">21:17</span> ወደ ኢየሩሳሌም በደረስን ጊዜ ወንድሞች በደስታ ተቀበሉን።

<span id="an_21:18">21:18</span> በነገውም ጳውሎስ ከእኛ ጋር ወደ ያዕቆብ ዘንድ ገባ
ሽማግሌዎችም ሁሉ መጡ።

<span id="an_21:19">21:19</span> ሰላምታም ካቀረበላቸው በኋላ በእርሱ ማገልገል እግዚአብሔር
በአሕዛብ መካከል ያደረገውን በእያንዳንዱ ተረከላቸው።

<span id="an_21:20">21:20</span> እነርሱም በሰሙ ጊዜ እግዚአብሔርን አመሰገኑ አሉትም። ወንድም
ሆይ፥ በአይሁድ መካከል አምነው የነበሩት ስንት አእላፋት እንደ ሆኑ ታያለህ፤ ሁላቸውም ለሕግ የሚቀኑ ናቸው።

<span id="an_21:21">21:21</span> ልጆቻቸውንም እንዳይገርዙ በሥርዓትም እንዳይሄዱ ብለህ በአሕዛብ
መካከል ያሉት አይሁድ ሁሉ ሙሴን ይክዱ ዘንድ እንድታስተምር ስለ አንተ ነግረዋቸዋል።

<span id="an_21:22">21:22</span> እንግዲህ ምን ይሁን? የአንተን መምጣት ይሰማሉና ብዙዎች የግድ
ሳይሰበሰቡ አይቀሩም።

<span id="an_21:23">21:23</span> እንግዲህ ይህን የምንልህን አድርግ፤ ስለት ያለባቸው አራት
ሰዎች በእኛ ዘንድ አሉ።

<span id="an_21:24">21:24</span> እነዚህንም ይዘህ ከእነርሱ ጋር ንጻ፥ ራሳቸውንም እንዲላጩ
ገንዘብ ክፈልላቸው፤ ሁሉም ስለ አንተ የተማሩት ከንቱ እንደ ሆነና አንተ ራስህ ደግሞ ሕጉን እየጠበቅህ በሥርዓት
እንድትመላለስ ያውቃሉ።

<span id="an_21:25">21:25</span> አምነው ስለ ነበሩ አሕዛብ ግን ለጣዖት ከተሠዋ ከደምም
ከታነቀም ከዝሙትም ነፍሳቸውን እንዲጠብቁ ፈርደን እኛ ጽፈንላቸዋል።

<span id="an_21:26">21:26</span> በዚያን ጊዜ ጳውሎስ ሰዎችን ይዞ በማግሥቱ ከእነርሱ ጋር
እየነጻ፥ መንጻታቸውን የሚፈጽሙበትን ቀን አስታውቆ ወደ መቅደስ ገባ። በዚያም ቀን ስለ እያንዳንዳቸው መሥዋዕትን
አቀረቡ።

<span id="an_21:27">21:27</span> ሰባቱ ቀንም ይፈጸም ዘንድ ሲቀርብ ከእስያ የመጡ አይሁድ
በመቅደስ አይተውት ሕዝብን ሁሉ አወኩና። የእስራኤል ሰዎች ሆይ፥ እርዱን ሕዝብን ሕግንም ይህንም ስፍራ ሲቃወም
ሰውን ሁሉ በየስፍራው የሚያስተምረው ሰው ይህ ነው፤ ጨምሮም የግሪክን ሰዎች ደግሞ ወደ መቅደስ አግብቶ ይህን
የተቀደሰ ስፍራ አርክሶአል ብለው እየጮኹ እጃቸውን ጫኑበት።

<span id="an_21:29">21:29</span> በፊት የኤፌሶኑን ጥሮፊሞስን ከእርሱ ጋር በከተማ አይተውት
ነበርና ጳውሎስም ወደ መቅደስ ያገባው መስሎአቸው ነው።

<span id="an_21:30">21:30</span> ከተማውም ሁሉ ታወከ ሕዝቡም ሁሉ ተሰበሰቡ ጳውሎስንም ይዘው
ከመቅደስ ውጭ ጎተቱት፥ ወዲያውም ደጆች ተዘጉ።

<span id="an_21:31">21:31</span> ሊገድሉትም ሲፈልጉ። ኢየሩሳሌም ፈጽማ ታወከች የሚል ወሬ ወደ
ጭፍራው ሻለቃ ወጣ፤

<span id="an_21:32">21:32</span> እርሱም ያን ጊዜ ወታደሮችን ከመቶ አለቆች ጋር ይዞ እየሮጠ
ወረደባቸው፤ እነርሱም የሻለቃውንና ወታደሮችን ባዩ ጊዜ ጳውሎስን መምታት ተዉ።

<span id="an_21:33">21:33</span> በዚያን ጊዜም የሻለቃው ቀርቦ ያዘውና በሁለት ሰንሰለት ይታሰር
ዘንድ አዞ ማን እንደ ሆነና ምን እንዳደረገ ጠየቀ።

<span id="an_21:34">21:34</span> ሕዝቡም እኵሌቶቹ እንዲህ እኵሌቶቹም እንዲያ እያሉ ይጮኹ
ነበር፤ ስለ ጫጫታውም እርግጡን ማወቅ ባልተቻለ ጊዜ፥ ወደ ወታደሮች ሰፈር ይወስዱት ዘንድ አዘዘ።

<span id="an_21:35">21:35</span> ወደ ደረጃውም በደረሰ ጊዜ ስለ ሕዝቡ ግፊያ ወታደሮች
እንዲሸከሙት ሆነ፤

<span id="an_21:36">21:36</span> ብዙ ሕዝብ። አስወግደው እያሉና እየጮኹ ይከተሉ ነበርና።

<span id="an_21:37">21:37</span> ወደ ሰፈርም ሊያገቡት በቀረቡ ጊዜ፥ ጳውሎስ የሻለቃውን። አንድ
ነገር ብነግርህ ትፈቅዳለህን? አለው። እርሱም። የግሪክ ቋንቋ ታውቃለህን?

<span id="an_21:38">21:38</span> አንተ ከዚህ ዘመን አስቀድሞ ከነፍሰ ገዳዮቹ አራቱን ሺህ ሰዎች
አሸፍተህ ወደ ምድረ በዳ ያወጣህ የግብፅ ሰው አይደለህምን? አለ።

<span id="an_21:39">21:39</span> ጳውሎስ ግን። እኔስ አይሁዳዊ በኪልቅያ ያለው የጠርሴስ ሰው
ሆኜ ስመ ጥር በሆነ ከተማ የምኖር ነኝ፤ ለሕዝቡ እናገር ዘንድ እንድትፈቅድልኝ እለምንሃለሁ አለ።

<span id="an_21:40">21:40</span> በፈቀደለትም ጊዜ ጳውሎስ በደረጃው ላይ ቆሞ በእጁ ወደ ሕዝቡ
ጠቀሰ እጅግም ጸጥታ በሆነ ጊዜ በዕብራይስጥ ቋንቋ እየተናገረ እንዲህ አለ።

<span id="an_22:1">22:1</span> እናንተ ወንድሞች አባቶችም፥ አሁን ለእናንተ ነገሬን ስገልጥ
ስሙኝ።

<span id="an_22:2">22:2</span> በዕብራይስጥም ቋንቋ ሲናገር በሰሙ ጊዜ ከፊት ይልቅ ዝም አሉ።
እርሱም አለ።

<span id="an_22:3">22:3</span> እኔ የኪልቅያ በምትሆን በጠርሴስ የተወለድሁ፥ በዚችም ከተማ
በገማልያል እግር አጠገብ ያደግሁ፥ የአባቶችንም ሕግ ጠንቅቄ የተማርሁ፥ ዛሬውንም እናንተ ሁሉ እንድትሆኑ
ለእግዚአብሔር ቀናተኛ የሆንሁ አይሁዳዊ ሰው ነኝ

<span id="an_22:4">22:4</span> ወንዶችንም ሴቶችንም እያሰርሁ ወደ ወኅኒም አሳልፌ እየሰጠሁ ይህን
መንገድ እስከ ሞት ድረስ አሳደድሁ።

<span id="an_22:5">22:5</span> እንዲህም ሊቀ ካህናቱ ደግሞ ሽማግሌዎቹም ሁሉ ይመሰክሩልኛል፤
ከእነርሱ ደግሞ መልእክትን ለወንድሞቻቸው ተቀብዬ፥ በደማስቆ ያሉትን ደግሞ ታስረው እንዲቀጡ ወደ ኢየሩሳሌም ላመጣ
ወደዚያ እሄድ ነበር።

<span id="an_22:6">22:6</span> ስሄድም ወደ ደማስቆ በቀረብሁ ጊዜ፥ ቀትር ሲሆን ድንገት ከሰማይ
ታላቅ ብርሃን በዙሪያዬ አንጸባረቀ፤

<span id="an_22:7">22:7</span> በምድርም ላይ ወድቄ። ሳውል ሳውል፥ ስለ ምን ታሳድደኛለህ?
የሚለኝን ድምፅ ሰማሁ።

<span id="an_22:8">22:8</span> እኔም መልሼ። ጌታ ሆይ፥ አንተ ማን ነህ? አልሁ። እርሱም። አንተ
የምታሳድደኝ የናዝሬቱ ኢየሱስ እኔ ነኝ አለኝ።

<span id="an_22:9">22:9</span> ከእኔ ጋር የነበሩትም ብርሃኑን አይተው ፈሩ፥ የሚናገረኝን
የእርሱን ድምፅ ግን አልሰሙም።

<span id="an_22:10">22:10</span> ጌታ ሆይ፥ ምን ላድርግ? አልሁት። ጌታም። ተነሥተህ ወደ
ደማስቆ ሂድና ታደርገው ዘንድ ስለ ታዘዘው ሁሉን በዚያ ይነግሩሃል አለኝ።

<span id="an_22:11">22:11</span> ከዚያ ብርሃንም ክብር የተነሣ ማየት ባይሆንልኝ ከእኔ ጋር
የነበሩት ሰዎች እጄን ይዘው እየመሩኝ ወደ ደማስቆ ደረስሁ።

<span id="an_22:12">22:12</span> በዚያም የኖሩት አይሁድ ሁሉ የመሰከሩለት እንደ ሕጉም በጸሎት
የተጋ ሐናንያ የሚሉት አንድ ሰው ነበረ።

<span id="an_22:13">22:13</span> እርሱም ወደ እኔ መጥቶ በአጠገቤም ቆሞ። ወንድሜ ሳውል ሆይ፥
እይ አለኝ። እኔም ያን ጊዜውን ወደ እርሱ አየሁ።

<span id="an_22:14">22:14</span> እርሱም አለኝ። የአባቶቻችን አምላክ ፈቃዱን ታውቅ ዘንድና
ጻድቁን ታይ ዘንድ ከአፉም ድምፅን ትሰማ ዘንድ አስቀድሞ መርጦሃል

<span id="an_22:15">22:15</span> ባየኸውና በሰማኸው በሰው ሁሉ ፊት ምስክር ትሆንለታለህና።

<span id="an_22:16">22:16</span> አሁንስ ለምን ትዘገያለህ? ተነሣና ስሙን እየጠራህ ተጠመቅ
ከኃጢአትህም ታጠብ።

<span id="an_22:17">22:17</span> ወደ ኢየሩሳሌምም ከተመለሱ በኋላ በመቅደስ ስጸልይ ተመስጦ
መጣብኝ፥

<span id="an_22:18">22:18</span> እርሱም። ፍጠን ከኢየሩሳሌምም ቶሎ ውጣ፥ ስለ እኔ
የምትመሰክረውን አይቀበሉህምና ሲለኝ አየሁት።

<span id="an_22:19">22:19</span> እኔም። ጌታ ሆይ፥ በአንተ የሚያምኑትን በምኵራብ ሁሉ እኔ
በወኅኒ አገባና እደበድብ እንደ ነበርሁ እነርሱ ያውቃሉ፤

<span id="an_22:20">22:20</span> የሰማዕትህንም የእስጢፋኖስን ደም ባፈሰሱ ጊዜ፥ ራሴ ደግሞ
በአጠገባቸው ስቆም ተስማምቼ የገዳዮችን ልብስ እጠብቅ ነበር አልሁ።

<span id="an_22:21">22:21</span> እርሱም። ሂድ፥ እኔ ወደ አሕዛብ ከዚህ ወደ ሩቅ እልክሃለሁና
አለኝ።

<span id="an_22:22">22:22</span> እስከዚህም ቃል ድረስ ይሰሙት ነበር፥ ድምፃቸውንም ከፍ
አድርገው። እንደዚህ ያለውን ሰው ከምድር አስወግደው፥ በሕይወት ይኖር ዘንድ አይገባውምና አሉ።

<span id="an_22:23">22:23</span> ሲጮኹና ልብሳቸውን ሲወረውሩ ትቢያንም ወደ ላይ ሲበትኑ፥

<span id="an_22:24">22:24</span> የሻለቃው ወደ ሰፈሩ እንዲያገቡት አዘዘ፥ እንደዚህም የጮኹበትን
ምክንያት ያውቅ ዘንድ። እየገረፋችሁ መርምሩት አላቸው።

<span id="an_22:25">22:25</span> በጠፍርም በገተሩት ጊዜ ጳውሎስ በአጠገቡ የቆመውን የመቶ
አለቃ። የሮሜን ሰው ያለ ፍርድ ትገርፉ ዘንድ ተፈቅዶላችኋልን? አለው።

<span id="an_22:26">22:26</span> የመቶ አለቃውም በሰማ ጊዜ ወደ ሻለቃው ቀርቦ። ይህ ሰው ሮማዊ
ነውና ታደርገው ዘንድ ካለህ ተጠበቅ ብሎ ነገረው።

<span id="an_22:27">22:27</span> የሻለቃውም ቀርቦ። አንተ ሮማዊ ነህን? ንገረኝ አለው፤
እርሱም። አዎን አለ።

<span id="an_22:28">22:28</span> የሻለቃውም መልሶ። እኔ ይህን ዜግነት በብዙ ገንዘብ አገኘሁት
አለ። ጳውሎስም። እኔ ግን በእርስዋ ተወለድሁ አለ።

<span id="an_22:29">22:29</span> ስለዚህም ሊመረምሩት ያሰቡት ከእርሱ ወዲያው ተለዩ፤ የሻለቃውም
ደግሞ ሮማዊ መሆኑን ባወቀ ጊዜ ፈራ፥ አሳስሮት ነበርና።

<span id="an_22:30">22:30</span> በማግሥቱም አይሁድ የከሰሱት በምን ምክንያት እንደ ሆነ
እርግጡን ያውቅ ዘንድ አስቦ ፈታው፥ የካህናት አለቆችና ሸንጎውም ሁሉ ይሰበሰቡ ዘንድ አዘዘ፥ ጳውሎስንም አውርዶ
በፊታቸው አቆመው።

<span id="an_23:1">23:1</span> ጳውሎስም ሸንጎውን ትኵር ብሎ ተመልክቶ። ወንድሞች ሆይ፥ እኔ
እስከዚች ቀን ድረስ በመልካም ሕሊና ሁሉ በእግዚአብሔር ፊት ኖሬአለሁ አለ።

<span id="an_23:2">23:2</span> ሊቀ ካህናቱም ሐናንያ አፉን ይመቱት ዘንድ በአጠገቡ ቆመው
የነበሩትን አዘዘ።

<span id="an_23:3">23:3</span> በዚያን ጊዜ ጳውሎስ። አንተ በኖራ የተለሰነ ግድግዳ፥ እግዚአብሔር
አንተን ይመታ ዘንድ አለው፤ አንተ በሕግ ልትፈርድብኝ ተቀምጠህ ሳለህ ያለ ሕግ እመታ ዘንድ ታዛለህን? አለው።

<span id="an_23:4">23:4</span> በአጠገቡ የቆሙትም። የእግዚአብሔርን ሊቀ ካህናት ትሳደባለህን?
አሉት።

<span id="an_23:5">23:5</span> ጳውሎስም። ወንድሞች ሆይ፥ ሊቀ ካህናት መሆኑን ባላውቅ ነው፤
በሕዝብህ አለቃ ላይ ክፉ ቃል አትናገር ተብሎ ተጽፎአልና አላቸው።

<span id="an_23:6">23:6</span> ጳውሎስ ግን እኵሌቶቹ ሰዱቃውያን እኵሌቶቹም ፈሪሳውያን መሆናቸውን
አይቶ። ወንድሞች ሆይ፥ እኔ ፈሪሳዊ የፈሪሳዊም ልጅ ነኝ፤ ስለ ተስፋና ስለ ሙታን መነሣት ይፈርዱብኛል ብሎ
በሸንጎው ጮኸ።

<span id="an_23:7">23:7</span> ይህንም ባለ ጊዜ በፈሪሳውያንና በሰዱቃውያን መካከል ጥል ሆነ
ሸንጎውም ተለያየ።

<span id="an_23:8">23:8</span> ሰዱቃውያን። ትንሣኤም መልአክም መንፈስም የለም የሚሉ ናቸውና፤
ፈሪሳውያን ግን ሁለቱን ያምናሉ።

<span id="an_23:9">23:9</span> ታላቅ ጩኸትም ሆነ፥ ከፈሪሳውያንም ወገን የሆኑት ጻፎች ተነሥተው።
በዚህ ሰው ላይ ምንም ክፉ ነገር አላገኘንበትም፤ መንፈስ ወይስ መልአክ ተናግሮት ይሆን? ብለው ተከራከሩ።

<span id="an_23:10">23:10</span> ብዙ ጥልም በሆነ ጊዜ የሻለቃው ጳውሎስን እንዳይገነጣጥሉት
ፈርቶ ጭፍሮቹ ወርደው ከመካከላቸው እንዲነጥቁት ወደ ሰፈሩም እንዲያገቡት አዘዘ።

<span id="an_23:11">23:11</span> በሁለተኛውም ሌሊት ጌታ በአጠገቡ ቆሞ። ጳውሎስ ሆይ፥
በኢየሩሳሌም ስለ እኔ እንደ መሰከርህ እንዲሁ በሮሜም ትመሰክርልኝ ዘንድ ይገባሃልና አይዞህ አለው።

<span id="an_23:12">23:12</span> በጠባም ጊዜ አይሁድ ጳውሎስን እስኪገድሉት ድረስ እንዳይበሉና
እንዳይጠጡ በመሐላ ተስማሙ።

<span id="an_23:13">23:13</span> ይህንም ሴራ ያደረጉት ሰዎች ከአርባ ይበዙ ነበር፤

<span id="an_23:14">23:14</span> እነርሱም ወደ ካህናት አለቆችና ወደ ሽማግሌዎቹ መጥተው።
ጳውሎስን እስክንገድል ድረስ ምንም እንዳንቀምስ ተረጋግመን ተማምለናል።

<span id="an_23:15">23:15</span> እንግዲህ አሁን እናንተ ከሸንጎው ጋር ሆናችሁ ስለ እርሱ
አጥብቃችሁ እንደምትመረምሩ መስላችሁ ወደ እናንተ እንዲያወርደው ለሻለቃው አመልክቱት፤ እኛም ሳይቀርብ እንድንገድለው
የተዘጋጀን ነን አሉአቸው።

<span id="an_23:16">23:16</span> የጳውሎስ የእኅቱ ልጅ ግን ደባቸውን በሰማ ጊዜ፥ መጥቶ ወደ
ሰፈሩ ገባና ለጳውሎስ ነገረው።

<span id="an_23:17">23:17</span> ጳውሎስም ከመቶ አለቆች አንዱን ጠርቶ። ይህን ብላቴና ወደ
ሻለቃው ውሰድ፥ የሚያወራለት ነገር አለውና አለው።

<span id="an_23:18">23:18</span> እርሱም ይዞት ወደ ሻለቃው ወሰደውና። ይህ ብላቴና የሚነግርህ
ነገር ስላለው እስረኛው ጳውሎስ ጠርቶ ወደ አንተ እንድወስደው ለመነኝ አለው።

<span id="an_23:19">23:19</span> የሻለቃውም እጁን ይዞ ፈቀቅ አለና ለብቻው ሆኖ። የምታወራልኝ
ነገር ምንድር ነው? ብሎ ጠየቀው።

<span id="an_23:20">23:20</span> እርሱም። አይሁድ ስለ ጳውሎስ ከፊት ይልቅ አጥብቀህ
እንደምትመረምር መስለህ፥ ነገ ወደ ሸንጎ ታወርደው ዘንድ ሊለምኑህ ተስማምተዋል።

<span id="an_23:21">23:21</span> እንግዲህ አንተ በጅ አትበላቸው፤ እስኪገድሉት ድረስ
እንዳይበሉና እንዳይጠጡ ተማምለው ከእነርሱ ከአርባ የሚበዙ ሰዎች ያደቡበታልና፤ አሁንም የተዘጋጁ ናቸው የአንተንም
ምላሽ ይጠብቃሉ አለው።

<span id="an_23:22">23:22</span> የሻለቃውም። ይህን ነገር ለእኔ ማመልከትህን ለማንም
እንዳትገልጥ ብሎ ካዘዘ በኋላ ብላቴናውን አሰናበተው።

<span id="an_23:23">23:23</span> ከመቶ አለቆቹም ሁለት ጠርቶ። ወደ ቂሣርያ ይሄዱ ዘንድ ሁለት
መቶ ወታደሮችንና ሰባ ፈረሰኞችን ሁለት መቶም ባለ ጦር መሣሪያዎችን ከሌሊቱ በሦስተኛው ሰዓት አዘጋጁ አላቸው።

<span id="an_23:24">23:24</span> ጳውሎስንም ወደ አገረ ገዡ ወደ ፊልክስ በደኅና እንዲያደርሱት
የሚያስቀምጡበትን ከብት ያዘጋጁ ዘንድ አዘዛቸው።

<span id="an_23:25">23:25</span> ደብዳቤም ጻፈ እንዲህ የሚል።

<span id="an_23:26">23:26</span> ከቀላውዴዎስ ሉስዮስ ወደ ክቡር አገረ ገዡ ወደ ፊልክስ፤ ሰላም
ለአንተ ይሁን።

<span id="an_23:27">23:27</span> ይህን ሰው አይሁድ ይዘው ሊገድሉት ባሰቡ ጊዜ ከጭፍሮቹ ጋር
ደርሼ አዳንሁት፥ ሮማዊ እንደ ሆነ አውቄ ነበርና።

<span id="an_23:28">23:28</span> የሚከሰስበትንም ምክንያት አውቅ ዘንድ አስቤ ወደ ሸንጎአቸው
አወረድሁት፤

<span id="an_23:29">23:29</span> በሕጋቸውም ስለ መከራከር እንደ ከሰሱት አገኘሁ እንጂ ለሞት
ወይም ለእስራት የሚያደርስ ክስ አይደለም።

<span id="an_23:30">23:30</span> በዚህም ሰው አይሁድ ሴራ እንዲያደርጉበት ባመለከቱኝ ጊዜ ያን
ጊዜውን ወደ አንተ ሰደድሁት፥ ከሳሾቹንም ደግሞ በፊትህ ይከሱት ዘንድ አዘዝኋቸው። ደኅና ሁን።

<span id="an_23:31">23:31</span> ወታደሮቹም እንደ ታዘዙት ጳውሎስን ይዘው በሌሊት ወደ
አንቲጳጥሪስ አደረሱት፤

<span id="an_23:32">23:32</span> በነገውም ከእርሱ ጋር ይሄዱ ዘንድ ፈረሰኞችን ትተው ወደ ሰፈር
ተመለሱ።

<span id="an_23:33">23:33</span> እነዚያም ወደ ቂሣርያ ገብተው ደብዳቤውን ለአገረ ገዡ በሰጡ
ጊዜ ጳውሎስን ደግሞ በፊቱ አቆሙት።

<span id="an_23:34">23:34</span> ካነበበውም በኋላ የወዴት አውራጃ እንደ ሆነ ጠየቀው፤ የኪልቅያ
ሰው መሆኑንም ባወቀ ጊዜ።

<span id="an_23:35">23:35</span> ከሳሾችህ ደግሞ ሲመጡ እሰማሃለሁ አለው፤ በሄሮድስም ግቢ ውስጥ
ይጠብቁት ዘንድ አዘዘ።

<span id="an_24:1">24:1</span> ከአምስት ቀንም በኋላ ሊቀ ካህናቱ ሐናንያ ከሽማግሌዎችና ጠርጠሉስ
ከሚሉት ከአንድ ጠበቃ ጋር ወረደ፤ እነርሱም ስለ ጳውሎስ ለአገረ ገዡ አመለከቱት።

<span id="an_24:2">24:2</span> በተጠራም ጊዜ ጠርጠሉስ ይከሰው ዘንድ ጀመረ እንዲህ እያለ። ክቡር
ፊልክስ ሆይ፥ በአንተ በኩል ብዙ ሰላም ስለምናገኝ ለዚህም ሕዝብ በአሳብህ በየነገሩ በየስፍራውም መልካም መሻሻል
ስለሚሆንለት፥ በፍጹም ምስጋና እንቀበለዋለን።

<span id="an_24:4">24:4</span> ነገር ግን እጅግ እንዳላቆይህ በቸርነትህ በአጭሩ ትሰማን ዘንድ
እለምንሃለሁ።

<span id="an_24:5">24:5</span> ይህ ሰው በሽታ ሆኖ በዓለም ባሉት አይሁድ ሁሉ ሁከት ሲያስነሣ፥
የመናፍቃን የናዝራውያን ወገን መሪ ሆኖ አግኝተነዋልና፤

<span id="an_24:6">24:6</span> መቅደስንም ደግሞ ሊያረክስ ሲሞክር ያዝነው፥ እንደ ሕጋችንም
እንፈርድበት ዘንድ ወደድን።

<span id="an_24:7">24:7</span> ነገር ግን የሻለቃው ሉስዮስ መጥቶ በብዙ ኃይል ከእጃችን ወሰደው፥

<span id="an_24:8">24:8</span> ከሳሾቹንም ወደ አንተ ይመጡ ዘንድ አዘዘ፤ አንተም ራስህ እርሱን
መርምረህ እኛ ስለምንከስበት ነገር ሁሉ ልታውቅ ትችላለህ።

<span id="an_24:9">24:9</span> አይሁድም ደግሞ። ይህ ነገር እንዲሁ ነው እያሉ ተስማሙ።

<span id="an_24:10">24:10</span> ገዡም በጠቀሰው ጊዜ ጳውሎስ መለሰ እንዲህ ሲል። ከብዙ ዘመን
ጀምረህ ለዚህ ሕዝብ አንተ ፈራጅ እንደ ሆንህ አውቃለሁና ደስ እያለኝ ስለ እኔ ነገር እመልሳለሁ፤

<span id="an_24:11">24:11</span> እሰግድ ዘንድ ወደ ኢየሩሳሌም ከወጣሁ ከአሥራ ሁለት ቀን
እንዳይበልጥ ልታውቀው ትችላለህ።

<span id="an_24:12">24:12</span> ከአንድም ስንኳ ስነጋገር ወይም ሕዝብን ስሰበስብ በመቅደስ
ቢሆን በምኵራብም ቢሆን በከተማም ቢሆን አላገኙኝም።

<span id="an_24:13">24:13</span> አሁንም ስለሚከሱኝ ያስረዱህ ዘንድ አይችሉም።

<span id="an_24:14">24:14</span> ነገር ግን ይህን እመሰክርልሃለሁ፤ በሕጉ ያለውን በነቢያትም
የተጻፉትን ሁሉ አምኜ የአባቶቼን አምላክ እነርሱ ኑፋቄ ብለው እንደሚጠሩት መንገድ አመልካለሁ፤

<span id="an_24:15">24:15</span> እነዚህም ራሳቸው ደግሞ የሚጠብቁት፥ ጻድቃንም ዓመፀኞችም
ከሙታን ይነሡ ዘንድ እንዳላቸው ተስፋ በእግዚአብሔር ዘንድ አለኝ።

<span id="an_24:16">24:16</span> ስለዚህ እኔ ደግሞ በእግዚአብሔርና በሰው ፊት ሁልጊዜ ነውር
የሌለባት ሕሊና ትኖረኝ ዘንድ እተጋለሁ።

<span id="an_24:17">24:17</span> ከብዙ ዓመትም በኋላ ለሕዝቤ ምጽዋትና መሥዋዕት አደርግ ዘንድ
መጣሁ፤

<span id="an_24:18">24:18</span> ይህንም ሳደርግ ሳለሁ ሕዝብ ሳይሰበሰብ ሁከትም ሳይሆን
በመቅደስ ስነጻ አገኙኝ።

<span id="an_24:19">24:19</span> ነገር ግን በእኔ ላይ ነገር ያላቸው እንደ ሆነ፥ በፊትህ
መጥተው ይከሱኝ ዘንድ የሚገባቸው ከእስያ የመጡ አንዳንድ አይሁድ አሉ።

<span id="an_24:20">24:20</span> ወይም በመካከላቸው ቆሜ። ዛሬ ስለ ሙታን መነሣት በፊታችሁ
በእኔ ይፈርዱብኛል ብዬ ከጮኽሁት ከዚህ ከአንድ ነገር በቀር፥ በሸንጎ ፊት ቆሜ ሳለሁ በእኔ አንድ ዓመፃ ያገኙ
እንደ ሆን እነዚህ ራሳቸው ይናገሩ።

<span id="an_24:22">24:22</span> ፊልክስ ግን የመንገዱን ነገር አጥብቆ አውቆአልና። የሻለቃው
ሉስዮስ በወረደ ጊዜ ነገራችሁን እቆርጣለሁ ብሎ ወደ ፊት አዘገያቸው።

<span id="an_24:23">24:23</span> የመቶውንም አለቃ ጳውሎስን ሲጠብቅ እንዲያደላለት፥ ከወዳጆቹም
ማንም ሲያገለግለው ወይም ወደ እርሱ ሲመጣ እንዳይከለክልበት አዘዘው።

<span id="an_24:24">24:24</span> ከጥቂት ቀንም በኋላ ፊልክስ አይሁዳዊት ከነበረች ድሩሲላ
ከሚሉአት ከሚስቱ ጋር መጥቶ ጳውሎስን አስመጣ፥ በኢየሱስ ክርስቶስም ስለ ማመን የሚናገረውን ሰማው።

<span id="an_24:25">24:25</span> እርሱም ስለ ጽድቅና ራስን ስለ መግዛት ስለሚመጣውም ኵነኔ
ሲነጋገር ሳለ፥ ፊልክስ ፈርቶ። አሁንስ ሂድ፥ በተመቸኝም ጊዜ ልኬ አስጠራሃለሁ ብሎ መለሰለት።

<span id="an_24:26">24:26</span> ያን ጊዜም ደግሞ እንዲፈታው ጳውሎስ ገንዘብ ይሰጠው ዘንድ
ተስፋ አደረገ፤ ስለዚህ ደግሞ ብዙ ጊዜ እያስመጣ ያነጋግረው ነበር።

<span id="an_24:27">24:27</span> ሁለት ዓመትም ከሞላ በኋላ ጶርቅዮስ ፊስጦስ በፊልክስ ፈንታ
ተተካ። ፊልክስም አይሁድን ደስ ያሰኝ ዘንድ ወዶ ጳውሎስን እንደ ታሰረ ተወው።

<span id="an_25:1">25:1</span> ፊስጦስም ወደ አውራጃው ገብቶ ከሦስት ቀን በኋላ ከቂሣርያ ወደ
ኢየሩሳሌም ወጣ።

<span id="an_25:2">25:2</span> የካህናቱ አለቆችና የአይሁድም ታላላቆች በጳውሎስ ላይ አመለከቱ፥

<span id="an_25:3">25:3</span> ጳውሎስንም ሲቃወም እንዲያደላላቸው እየለመኑ፥ በመንገድ ሸምቀው
ይገድሉት ዘንድ አስበው ወደ ኢየሩሳሌም እንዲያስመጣው ማለዱት።

<span id="an_25:4">25:4</span> ፊስጦስ ግን ጳውሎስ በቂሳርያ እንዲጠበቅ እርሱም ራሱ ወደዚያ
ፈጥኖ ይሄድ ዘንድ እንዳለው መለሰላቸው፤

<span id="an_25:5">25:5</span> እንግዲህ በዚህ ሰው ክፋት ቢሆን ከእናንተ ዘንድ ያሉት ባለ
ስልጣኖች ከእኔ ጋር ወርደው ይክሰሱት አላቸው።

<span id="an_25:6">25:6</span> በእነርሱም ዘንድ ከስምንት ወይም ከአስር የማይበልጥ ቀን ተቀምጦ
ወደ ቂሳርያ ወረደ፤ በነገውም በፍርድ ወንበር ተቀምጦ ጳውሎስን ያመጡት ዘንድ አዘዘ።

<span id="an_25:7">25:7</span> በቀረበም ጊዜ ከኢየሩሳሌም የወረዱት አይሁድ ከበውት ቆሙ፥
ይረቱበትም ዘንድ የማይችሉትን ብዙና ከባድ ክስ አነሱበት፤

<span id="an_25:8">25:8</span> ጳውሎስም ሲምዋገት። የአይሁድን ህግ ቢሆን መቅደስንም ቢሆን
ቄሳርንም ቢሆን አንዳች ስንኳ አልበደልሁም አለ።

<span id="an_25:9">25:9</span> ፊስጦስ ግን አይሁድን ደስ ያሰኝ ዘንድ ወዶ ጳውሎስን። ወደ
ኢየሩሳሌም ወጥተህ ስለዚህ ነገር ከዚያው በፊቴ ትፋረድ ዘንድ ትወዳለህን? ብሎ መለሰለት።

<span id="an_25:10">25:10</span> ጳውሎስ ግን። እፋረድበት ዘንድ በሚገባኝ በቄሳር ፍርድ ወንበር
ፊት ቆሜአለሁ። አንተው ደግሞ ፈጽመህ እንደምታውቅ አይሁድን ምንም አልበደልሁም።

<span id="an_25:11">25:11</span> እንግዲህ በድዬ ወይም ሞት የሚገባውን ነገር አድርጌ እንደ ሆነ
ከሞት ልዳን አልልም፤ እነዚህ የሚከሱኝ ክስ ከንቱ እንደሆነ ግን ለእነርሱ አሳልፎ ይሰጠኝ ዘንድ ማንም አይችልም፤
ወደ ቄሳር ይግባኝ ብዬአለሁ አለ።

<span id="an_25:12">25:12</span> በዚያን ጊዜ ፊስጦስ ከአማካሪዎቹ ጋር ተማክሮ። ወደ ቄሳር
ይግባኝ ብለሃል፤ ወደ ቄሳር ትሄዳለህ ብሎ መለሰለት።

<span id="an_25:13">25:13</span> ከጥቂት ቀንም በኋላ ንጉሡ አግሪጳ በርኒቄም ለፊስጦስ ሰላምታ
እንዲያቀርቡ ወደ ቂሳርያ ወረዱ።

<span id="an_25:14">25:14</span> በዚያውም ብዙ ቀን ስለተቀመጡ ፊስጦስ የጳውሎስን ነገር ለንጉሡ
እንዲህ ብሎ ገለጠ። ፊልክስ አስሮ የተወው አንድ ሰው በዚህ አለ፤

<span id="an_25:15">25:15</span> በኢየሩሳሌምም ሳለሁ የካህናት አለቆችና የአይሁድ ሽማግሌዎች
እፈርድበት ዘንድ እየለመኑ ስለ እርሱ አመለከቱኝ።

<span id="an_25:16">25:16</span> እኔም። ተከሳሹ በከሳሾቹ ፊት ለፊት ሳይቆም ለተከሰሰበትም
መልስ ይሰጥ ዘንድ ፈንታ ሳያገኝ፥ ማንንም ቢሆን አሳልፎ መስጠት የሮማውያን ሥርዓት አይደለም ብዬ መለስሁላቸው።

<span id="an_25:17">25:17</span> ስለዚህም በዚህ በተሰበሰቡ ጊዜ፥ ሳልዘገይ በማግሥቱ በፍርድ
ወንበር ተቀምጬ ያንን ሰው ያመጡት ዘንድ አዘዝሁ።

<span id="an_25:18">25:18</span> ከሳሾቹም በቆሙ ጊዜ እኔ ያሰብሁትን ክፉ ነገር ክስ ምንም
አላመጡበትም፤

<span id="an_25:19">25:19</span> ነገር ግን ስለ ገዛ ሃይማኖታቸውና ጳውሎስ። ሕያው ነው
ስለሚለው ስለ ሞተው ኢየሱስ ስለ ተባለው ከእርሱ ጋር ይከራከሩ ነበር።

<span id="an_25:20">25:20</span> እኔም ይህን ነገር እንዴት እንድመረምር አመንትቼ። ወደ
ኢየሩሳሌም ሄደህ በዚህ ነገር ከዚያ ልትፋረድ ትወዳለህን? አልሁት።

<span id="an_25:21">25:21</span> ጳውሎስ ግን አውግስጦስ ቄሣር እስኪቈርጥ ድረስ እንዲጠበቅ
ይግባኝ ባለ ጊዜ፥ ወደ ቄሣር እስክሰደው ድረስ ይጠበቅ ዘንድ አዘዝሁ።

<span id="an_25:22">25:22</span> አግሪጳም ፊስጦስን። ያንንስ ሰው እኔ ዳግም እኮ እሰማው ዘንድ
እወድ ነበር አለው። እርሱም። ነገ ትሰማዋለህ አለው።

<span id="an_25:23">25:23</span> በነገውም አግሪጳና በርኒቄ በብዙ ግርማ መጥተው ከሻለቆችና
ከከተማው ታላላቆች ጋር ወደ ፍርድ ቤት ገቡ፤ ፊስጦስም ባዘዘ ጊዜ ጳውሎስን አመጡት።

<span id="an_25:24">25:24</span> ፊስጦስም አለ። አግሪጳ ንጉሥ ሆይ እናንተም ከእኛ ጋር ያላችሁ
ሰዎች ሁሉ፥ ከእንግዲህ ወዲህ በሕይወት ይኖር ዘንድ እንዳይገባው እየጮኹ የአይሁድ ሕዝብ ሁሉ በኢየሩሳሌም በዚህም
ስለ እርሱ የለመኑኝን ይህን ሰው ታዩታላችሁ።

<span id="an_25:25">25:25</span> እኔ ግን ሞት የሚገባውን ነገር እንዳላደረገ አስተዋልሁ፥
እርሱም ወደ አውግስጦስ ይግባኝ ስላለ እሰደው ዘንድ ቈረጥሁ።

<span id="an_25:26">25:26</span> ስለ እርሱም ወደ ጌታዬ የምጽፈው እርግጥ ነገር የለኝም፤
ስለዚህ ከተመረመረ በኋላ የምጽፈውን ነገር አገኝ ዘንድ በፊታችሁ ይልቁንም በፊትህ፥ ንጉሥ አግሪጳ ሆይ፥ አመጣሁት፤

<span id="an_25:27">25:27</span> እስረኛ ሲላክ የተከሰሰበትን ምክንያት ደግሞ አለማመልከት
ሞኝነት መስሎኛልና።

<span id="an_26:1">26:1</span> አግሪጳም ጳውሎስን። ስለ ራስህ ትናገር ዘንድ ተፈቅዶልሃል አለው።
በዚያን ጊዜ ጳውሎስ እጁን ዘርግቶ መለሰ እንዲህ ሲል።

<span id="an_26:2">26:2</span> ንጉሥ አግሪጳ ሆይ፥ የአይሁድን ሥርዓት ክርክርንም ሁሉ አጥብቀህ
አውቀሃልና በአይሁድ በተከሰስሁበት ነገር ሁሉ ዛሬ በፊትህ ስለምመልስ ራሴን እጅግ እንደ ተመረቀ አድርጌ
እቈጥረዋለሁ፤ ስለዚህ በትዕግሥት ትሰማኝ ዘንድ እለምንሃለሁ።

<span id="an_26:4">26:4</span> ከመጀመሪያ አንሥቶ በሕዝቤ መካከል በኢየሩሳሌም የሆነውን፥
ከታናሽነቴ ጀምሬ የኖርሁትን ኑሮዬን አይሁድ ሁሉ ያውቃሉ፤

<span id="an_26:5">26:5</span> ሊመሰክሩ ይወዱ እንደ ሆነ፥ በአምልኮአችን ከሁሉ ይልቅ ሕግን
በመጠንቀቅ እንደሚተጋ ወገን ፈሪሳዊ ሆኜ እንደኖርሁ ከጥንት ጀምረው አውቀውኛልና።

<span id="an_26:6">26:6</span> አሁንም ከእግዚአብሔር ዘንድ ለአባቶቻችን ስለ ተሰጠው ስለ ተስፋ
ቃል አለኝታ ልፋረድ ቆሜአለሁ።

<span id="an_26:7">26:7</span> ወደዚህም ወደ ተስፋ ቃል አሥራ ሁለቱ ወገኖቻችን ሌሊትና ቀን
በትጋት እያመለኩ ይደርሱ ዘንድ አለኝታ አላቸው፤ ስለዚህም አለኝታ፥ ንጉሥ አግሪጳ ሆይ፥ ከአይሁድ እከሰሳለሁ።

<span id="an_26:8">26:8</span> እግዚአብሔር ሙታንን የሚያስነሣ እንደ ሆነ ስለ ምን በእናንተ
ዘንድ የማይታመን ነገር ሆኖ ይቈጠራል?

<span id="an_26:9">26:9</span> እኔም ራሴ የናዝሬቱን የኢየሱስን ስም የሚቃወም እጅግ ነገር
አደርግ ዘንድ እንዲገባኝ ይመስለኝ ነበር።

<span id="an_26:10">26:10</span> ይህንም ደግሞ በኢየሩሳሌም አደረግሁት፤ ከካህናት አለቆችም
ሥልጣን ተቀብዬ እኔ ከቅዱሳን ብዙዎችን በወኅኒ አሳሰርኋቸው፥ ሲገድሉአቸውም አብሬ ተቸሁ።

<span id="an_26:11">26:11</span> በምኵራብም ሁሉ ብዙ ጊዜ እየቀጣሁ ይሰድቡት ዘንድ ግድ
አልኋቸው፤ ያለ ልክ ስቈጣባቸውም እስከ ውጭ አገር ከተማዎች ድረስ እንኳ አሳድድ ነበር።

<span id="an_26:12">26:12</span> ስለዚህም ነገ ከካህናት አለቆች ሥልጣንና ትእዛዝ ተቀብዬ ወደ
ደማስቆ ስሄድ፥

<span id="an_26:13">26:13</span> ንጉሥ ሆይ፥ በመንገድ ሳለሁ እኩል ቀን ሲሆን በዙሪያዬና ከእኔ
ጋር በሄዱት ዙሪያ ከፀሐይ ብሩህነት የበለጠ ብርሃን ከሰማይ ሲበራ አየሁ፤

<span id="an_26:14">26:14</span> ሁላችንም በምድር ላይ በወደቅን ጊዜ። ሳውል ሳውል፥ ስለ ምን
ታሳድደኛለህ? የመውጊያውን ብረት ብትቃወም ለአንተ ይብስብሃል የሚል ድምፅ በዕብራይስጥ ቋንቋ ሲናገረኝ ሰማሁ።

<span id="an_26:15">26:15</span> እኔም። ጌታ ሆይ፥ ማንነህ? አልሁ። እርሱም አለኝ። አንተ
የምታሳድደኝ እኔ ኢየሱስ ነኝ።

<span id="an_26:16">26:16</span> ነገር ግን ተነሣና በእግርህ ቁም፤ ስለዚህ እኔን ባየህበት
ነገር ለአንተም በምታይበት ነገር አገልጋይና ምስክር ትሆን ዘንድ ልሾምህ ታይቼልሃለሁና።

<span id="an_26:17">26:17</span> የኃጢአትንም ስርየት በእኔም በማመን በተቀደሱት መካከል ርስትን
ያገኙ ዘንድ፥ ከጨለማ ወደ ብርሃን ከሰይጣንም ሥልጣን ወደ እግዚአብሔር ዘወር እንዲሉ ዓይናቸውን ትከፍት ዘንድ፥
ከሕዝቡና ወደ እነርሱ ከምልክህ ከአሕዛብ አድንሃለሁ።

<span id="an_26:19">26:19</span> ንጉሥ አግሪጳ ሆይ፥ ስለዚህ ከሰማይ የታየኝን ራእይ እምቢ
አላልሁም።

<span id="an_26:20">26:20</span> ነገር ግን አስቀድሜ በደማስቆ ላሉት በኢየሩሳሌምም በይሁዳም
አገር ሁሉ ለአሕዛብም ንስሐ ይገቡ ዘንድና ለንስሐ የሚገባ ነገር እያደረጉ ወደ እግዚአብሔር ዘወር ይሉ ዘንድ
ተናገርሁ።

<span id="an_26:21">26:21</span> ስለዚህ አይሁድ በመቅደስ ያዙኝ ሊገድሉኝም ሞከሩ።

<span id="an_26:22">26:22</span> ከእግዚአብሔርም ዘንድ ረድኤት ተቀብዬ ለታናሹም ለታላቁም
ስመሰክር እስከዚች ቀን ድረስ ቆሜአለሁ፤ ነቢያትና ሙሴ ይሆን ዘንድ ያለውን፥ ክርስቶስ መከራን እንዲቀበል በሙታንም
ትንሣኤ ለሕዝብና ለአሕዛብ ብርሃንን በመጀመሪያ ሊሰብክ እንዳለው፥ ከተናገሩት በቀር አንድ ስንኳ የተናገርሁት
የለም።

<span id="an_26:24">26:24</span> እንዲህም ብሎ ስለ ራሱ ሲመልስ ፊስጦስ በታላቅ ድምፅ። ጳውሎስ
ሆይ፥ አብድሃል እኮ፤ ብዙ ትምህርትህ ወደ እብደት ያዞርሃል አለው።

<span id="an_26:25">26:25</span> ጳውሎስ ግን እንዲህ አለ። ክቡር ፊስጦስ ሆይ፥ የእውነትንና
የአእምሮን ነገር እናገራለሁ እንጂ እብደትስ የለብኝም።

<span id="an_26:26">26:26</span> በእርሱ ፊት ደግሞ በግልጥ የምናገረው ንጉሥ ይህን ነገር
ያውቃል፤ ከዚህ ነገር አንዳች እንዳይሰወርበት ተረድቼአለሁና፤ ይህ በስውር የተደረገ አይደለምና።

<span id="an_26:27">26:27</span> ንጉሥ አግሪጳ ሆይ፥ ነቢያትን ታምናለህን? እንድታምናቸው
አውቃለሁ።

<span id="an_26:28">26:28</span> አግሪጳም ጳውሎስን። በጥቂት ክርስቲያን ልታደርገኝ ትወዳለህ
አለው።

<span id="an_26:29">26:29</span> ጳውሎስም። በጥቂት ቢሆን ወይም በብዙ አንተ ብቻ አይደለህም
ነገር ግን ዛሬ የሚሰሙኝ ሁሉ ደግሞ ከዚህ እስራቴ በቀር እንደ እኔ ይሆኑ ዘንድ ወደ እግዚአብሔር እለምናለሁ
አለው።

<span id="an_26:30">26:30</span> ንጉሡም አገረ ገዡም በርኒቄም ከእነርሱም ጋር ተቀምጠው
የነበሩት ተነሡ፥

<span id="an_26:31">26:31</span> ፈቀቅ ብለውም እርስ በርሳቸው። ይህ ሰው እንኳንስ ለሞት
ለእስራትም የሚገባ ምንም አላደረገ ብለው ተነጋገሩ።

<span id="an_26:32">26:32</span> አግሪጳም ፈስጦስን። ይህ ሰው እኮ ወደ ቄሣር ይግባኝ ባይል
ይፈታ ዘንድ ይቻል ነበር አለው።

<span id="an_27:1">27:1</span> ወደ ኢጣሊያም በመርከብ እንሄድ ዘንድ በተቈረጠ ጊዜ፥ ጳውሎስንና
ሌሎችን እስረኞች ከአውግስጦስ ጭፍራ ለነበረ ዩልዮስ ለሚሉት ለመቶ አለቃ አሳልፈው ሰጡአቸው።

<span id="an_27:2">27:2</span> በእስያም ዳርቻ ወዳሉ ስፍራዎች ይሄድ ዘንድ ባለው በአድራሚጢስ
መርከብ ገብተን ተነሣን፤ የመቄዶንያም ሰው የሆነ የተሰሎንቄው አርስጥሮኮስ ከእኛ ጋር ነበረ።

<span id="an_27:3">27:3</span> በነገውም ወደ ሲዶና ስንደርስ ዩልዮስ ለጳውሎስ ቸርነት አድርጎ
እርዳታቸውን ይቀበል ዘንድ ወደ ወዳጆቹ እንዲሄድ ፈቀደለት።

<span id="an_27:4">27:4</span> ከዚያም ተነሥተን ነፋሱ ፊት ለፊት ነበረና በቆጵሮስ ተተግነን
ሄድን፤

<span id="an_27:5">27:5</span> በኪልቅያና በጵንፍልያም አጠገብ ያለውን ባሕር ከተሻገርን በኋላ
በሉቅያ ወዳለ ወደ ሙራ ደረስን።

<span id="an_27:6">27:6</span> የመቶ አለቃውም በዚያ ወደ ኢጣሊያ የሚሄድ የእስክንድርያውን
መርከብ አግኝቶ ወደ እርሱ አገባን።

<span id="an_27:7">27:7</span> ብዙ ቀንም እያዘገምን ሄደን በጭንቅ ወደ ቀኒዶስ አንጻር ደረስን፤
ነፋስም ስለ ከለከለን በቀርጤስ ተተግነን በሰልሙና አንጻር ሄድን፤

<span id="an_27:8">27:8</span> በጭንቅም ጥግ ጥጉን አልፈን ለላሲያ ከተማ ወደ ቀረበች መልካም
ወደብ ወደሚሉአት ስፍራ መጣን።

<span id="an_27:9">27:9</span> ብዙ ጊዜም ካለፈ በኋላ፥ የጦም ወራት አሁን አልፎ ስለ ነበረ
በመርከብ ለመሄድ አሁን የሚያስፈራ ነበርና ጳውሎስ።

<span id="an_27:10">27:10</span> እናንተ ሰዎች ሆይ፥ ይህ ጕዞ በጥፋትና በብዙ ጕዳት እንዲሆን
አያለሁ፤ ጥፋቱም በገዛ ሕይወታችን ነው እንጂ በጭነቱና በመርከቡ ብቻ አይደለም ብሎ መከራቸው።

<span id="an_27:11">27:11</span> የመቶ አለቃው ግን ጳውሎስ ከተናገረው ይልቅ የመርከብ መሪውንና
የመርከቡን ባለቤት ያምን ነበር።

<span id="an_27:12">27:12</span> ያም ወደብ ይከርሙበት ዘንድ የማይመች ስለ ሆነ፥ የሚበዙቱ
ቢቻላቸው በሰሜንና በደቡብ ምዕራብ ትይዩ ወዳለው ፍንቄ ወደሚሉት ወደ ቀርጤስ ወደብ ደርሰው ይከርሙ ዘንድ ከዚያ
እንዲነሡ መከሩ።

<span id="an_27:13">27:13</span> ልከኛም የደቡብ ነፋስ በነፈሰ ጊዜ፥ እንዳሰቡት የሆነላቸው
መስሎአቸው ተነሡ በቀርጤስም አጠገብ ጥግ ጥጉን አለፉ።

<span id="an_27:14">27:14</span> ነገር ግን እጅግ ሳይዘገይ አውራቂስ የሚሉት ዓውሎ ነፋስ ከዚያ
ወረደባቸው፤

<span id="an_27:15">27:15</span> መርከቡም ተነጥቆ ነፋሱን ሲቃወም መሄድ ስላልቻለ ለቀነው
ተነዳን።

<span id="an_27:16">27:16</span> ቄዳ በሚሉአትም ደሴት በተተገንን ጊዜ ታንኳይቱን ለመግዛት
በጭንቅ ቻልን፤

<span id="an_27:17">27:17</span> ወደ ላይም ካወጡአት በኋላ መርከቡን በገመድ አስታጥቀው አጸኑ፤
ስርቲስም ወደሚሉት ወደ አሸዋ እንዳይወድቁ ፈርተው ሸራውን አውርደው እንዲሁ ተነዱ።

<span id="an_27:18">27:18</span> ነፋሱም በርትቶ ሲያስጨንቀን በማንግሥቱ ከጭነቱ ወደ ባሕር
ይጥሉ ነበር፥

<span id="an_27:19">27:19</span> በሦስተኛውም ቀን የመርከቡን ዕቃ በእጃችን ወረወርን።

<span id="an_27:20">27:20</span> ብዙ ቀንም ፀሐይን ከዋክብትንም ሳናይ ትልቅ ነፋስም ሲበረታብን
ጊዜ፥ ወደ ፊት እንድናለን የማለት ተስፋ ሁሉ ተቈረጠ።

<span id="an_27:21">27:21</span> ሳይበሉም ብዙ ቀን ከቆዩ በኋላ፥ ያን ጊዜ ጳውሎስ በመካከላቸው
ቆሞ እንዲህ አለ። እናንተ ሰዎች ሆይ፥ ሰምታችሁኝ በሆነ ኖሮ ከቀርጤስ እንዳትነሡ ይህንም ጥፋትና ጕዳት እንዳታገኙ
ይገባችሁ ነበር።

<span id="an_27:22">27:22</span> አሁንም። አይዞአችሁ ብዬ እመክራችኋለሁ፤ ይህ መርከብ እንጂ
ከእናንተ አንድ ነፍስ እንኳ አይጠፋምና።

<span id="an_27:23">27:23</span> የእርሱ የምሆንና ደግሞ የማመልከው የእግዚአብሔር መልአክ በዚች
ሌሊት በአጠገቤ ቆሞ ነበርና፥ እርሱም።

<span id="an_27:24">27:24</span> ጳውሎስ ሆይ፥ አትፍራ፤ በቄሣር ፊት ልትቆም ይገባሃል፤
እነሆም፥ እግዚአብሔር ከአንተ ጋር የሚሄዱትን ሁሉ ሰጥቶሃል አለኝ።

<span id="an_27:25">27:25</span> ስለዚህ እናንተ ሰዎች ሆይ፥ አይዞአችሁ፤ እንደ ተናገረኝ
እንዲሁ እንዲሆን እግዚአብሔርን አምናለሁና።

<span id="an_27:26">27:26</span> ነገር ግን ወደ አንዲት ደሴት እንድንወድቅ ያስፈልገናል።

<span id="an_27:27">27:27</span> በአሥራ አራተኛውም ሌሊት በአድርያ ባሕር ወዲህና ወዲያ
ስንነዳ፥ መርከበኞች በእኩለ ሌሊት ወደ አንድ ምድር የቀረቡ መሰላቸው።

<span id="an_27:28">27:28</span> መለኪያ ገመድም ቢጥሉ ሀያ በሰው ቁመት አገኙ ጥቂትም ቆይተው
ሁለተኛ ቢጥሉ አሥራ አምስት በሰው ቁመት አገኙ፤

<span id="an_27:29">27:29</span> ድንጋያማም ወደ ሆነ ስፍራ እንዳይወድቁ ፈርተው፥ ከመርከቡ
በስተኋላ አራት መልሕቅ አወረዱ፥ ቀንም እንዲሆን ተመኙ።

<span id="an_27:30">27:30</span> መርከበኞቹም ከመርከቡ ይሸሹ ዘንድ ፈልገው ከመርከቡ በስተ ፊት
መልሕቅ መጣል እንዳላቸው አመካኝተው ታንኳይቱን ወደ ባሕር ባወረዱ ጊዜ፥

<span id="an_27:31">27:31</span> ጳውሎስ ለመቶ አለቃውና ለወታደሮቹ። እነዚህ በመርከቡ ካልቆዩ
እናንተ ትድኑ ዘንድ አትችሉም አላቸው።

<span id="an_27:32">27:32</span> ያን ጊዜ ወታደሮቹ የታንኳይቱን ገመድ ቈርጠው ትወድቅ ዘንድ
ተዉአት።

<span id="an_27:33">27:33</span> ቀንም ሲነጋ ጳውሎስ ምግብ ይበሉ ዘንድ ሁሉን ይለምን ነበር፥
እንዲህም አላቸው። እየጠበቃችሁ ምንም ሳትቀበሉ ጦማችሁን ከሰነበታችሁ ዛሬ አሥራ አራተኛ ቀናችሁ ነው።

<span id="an_27:34">27:34</span> ሰለዚህ ምግብ ትበሉ ዘንድ እለምናችኋለሁ፤ ይህ ለደኅንነታችሁ
ይሆናልና፤ ከእናንተ ከአንዱ የራስ ጠጕር እንኳ አትጠፋምና።

<span id="an_27:35">27:35</span> ይህንም ብሎ እንጀራን ይዞ በሁሉ ፊት እግዚአብሔርን አመሰገነ
ቈርሶም ይበላ ዘንድ ጀመረ።

<span id="an_27:36">27:36</span> ሁለም ተጽናንተው ራሳቸው ደግሞ ምግብ ተቀበሉ።

<span id="an_27:37">27:37</span> በመርከቡም ያለን ሁላችን ሁለት መቶ ሰባ ስድስት ነፍስ
ነበርን።

<span id="an_27:38">27:38</span> በልተውም በጠገቡ ጊዜ ስንዴውን ወደ ባሕር እየጣሉ መርከቡን
አቃለሉት።

<span id="an_27:39">27:39</span> በነጋም ጊዜ ምድሩን አላወቁትም፥ ነገር ግን የአሸዋ ዳር
ያለውን የባሕር ስርጥ ተመለከቱ፥ ቢቻላቸውም መርከቡን ወደዚያ ይገፉ ዘንድ ቈረጡ።

<span id="an_27:40">27:40</span> መልሕቆቹንም ፈትተው በባሕር ተዉአቸው፥ ያን ጊዜም
የመቅዘፊያውን ማሠሪያ ፈቱት፤ ታናሹንም ሸራ ለነፋስ ከፍ አድርገው ወደ ዳር አቅንተው ይሄዱ ዘንድ ጀመሩ።

<span id="an_27:41">27:41</span> ነገር ግን ሁለት ባሕር በተገናኙበት ስፍራ ወድቀው መርከቡን
በዲብ ላይ ነዱ፤ በስተ ፊቱም ተተክሎ የማይነቃነቅ ሆነ፥ በስተ ኋላው ግን ከማዕበሉ ግፊያ የተነሣ ይሰበር ነበር።

<span id="an_27:42">27:42</span> ወታደሮቹም ከእስረኞች አንድ ስንኳ ዋኝቶ እንዳያመልጥ
ይገድሉአቸው ዘንድ ተማከሩ።

<span id="an_27:43">27:43</span> የመቶ አለቃው ግን ጳውሎስን ያድነው ዘንድ አስቦ ምክራቸውን
ከለከለ፤ ዋና የሚያውቁትም ከመርከብ ራሳቸውን እየወረወሩ አስቀድመው ወደ ምድር ይወጡ ዘንድ፥

<span id="an_27:44">27:44</span> የቀሩትም እኵሌቶቹ በሳንቃዎች ላይ እኵሌቶቹም በመርከቡ ስባሪ
ይወጡ ዘንድ አዘዘ። እንዲሁም ሁሉ በደኅና ወደ ምድር ደረሱ።

<span id="an_28:1">28:1</span> በደኅና ከደረስን በኋላ በዚያን ጊዜ ደሴቲቱ መላጥያ እንድትባል
አወቅን።

<span id="an_28:2">28:2</span> አረማውያንም የሚያስገርም ቸርነት አደረጉልን፤ ዝናብ ስለ ሆነም
ስለ ብርዱም እሳት አንድደው ሁላችንን ተቀበሉን።

<span id="an_28:3">28:3</span> ጳውሎስ ግን ብዙ ጭራሮ አከማችቶ ወደ እሳት ሲጨምር እፉኝት
ከሙቀት የተነሣ ወጥታ እጁን ነደፈችው።

<span id="an_28:4">28:4</span> አረማውያንም እባብ በእጁ ተንጠልጥላ ባዩ ጊዜ፥ እርስ በርሳቸው።
ይህ ሰው በእርግጥ ነፍሰ ገዳይ ነው፥ ከባሕርም ስንኳ በደኅና ቢወጣ የእግዚአብሔር ፍርድ በሕይወት ይኖር ዘንድ
አልተወውም አሉ።

<span id="an_28:5">28:5</span> እርሱ ግን እባቢቱን ወደ እሳት አራገፋት አንዳችም አልጐዳችውም፤

<span id="an_28:6">28:6</span> እነርሱም። ሊያብጥ ወይም ወዲያው ሞቶ ሊወድቅ ነው ብለው
ይጠባበቁት ነበር ብዙ ጊዜ ግን ሲጠባበቁ በእርሱ ላይ የሚያስገርም ነገር ምንም ባላዩ ጊዜ። ይህስ አምላክ ነው
ብለው አሳባቸውን ለወጡ።

<span id="an_28:7">28:7</span> በዚያም ስፍራ አጠገብ ፑፕልዮስ የሚሉት የደሴት አለቃ መሬት
ነበረ፥ እርሱም እንግድነት ተቀብሎን ሦስት ቀን በፍቅር አሳደረን።

<span id="an_28:8">28:8</span> የፑፕልዮስም አባት በንዳድና በተቅማጥ ታሞ ተኝቶ ነበር፤ ጳውሎስም
ወደ እርሱ ገብቶ ጸለየለት እጁንም በላዩ ጭኖ ፈወሰው።

<span id="an_28:9">28:9</span> ይህም በሆነ ጊዜ የቀሩት ደግሞ በደሴቲቱ ደዌ የነበረባቸው እየመጡ
ተፈወሱ፤

<span id="an_28:10">28:10</span> በብዙ ክብርም ደግሞ አከበሩን፥ በተነሣንም ጊዜ በመርከብ ላይ
የሚያስፈልገንን ነገር አኖሩልን።

<span id="an_28:11">28:11</span> ከሦስት ወርም በኋላ በደሴቲቱ ከርሞ በነበረው በእስክንድርያው
መርከብ ተነሣን፥ በእርሱም የዲዮስቆሮስ አላማ ነበረበት።

<span id="an_28:12">28:12</span> ወደ ሰራኩስም በገባን ጊዜ ሦስት ቀን ተቀመጥን፤

<span id="an_28:13">28:13</span> ከዚያም እየተዛወርን ወደ ሬጊዩም ደረስን። ከአንድ ቀን በኋላም
የደቡብ ነፋስ በነፈሰ ጊዜ በሁለተኛው ቀን ወደ ፑቲዮሉስ መጣን።

<span id="an_28:14">28:14</span> በዚያም ወንድሞችን አግኝተን በእነርሱ ዘንድ ሰባት ቀን
እንድንቀመጥ ለመኑን፤ እንዲሁም ወደ ሮሜ መጣን።

<span id="an_28:15">28:15</span> ከዚያም ወንድሞች ስለ እኛ ሰምተው እስከ አፍዩስ ፋሩስና ሦስት
ማደሪያ እስከሚባለው ሊቀበሉን ወጡ፥ ጳውሎስም ባያቸው ጊዜ እግዚአብሔርን አመሰገነ ልቡም ተጽናና።

<span id="an_28:16">28:16</span> ወደ ሮሜም በገባን ጊዜ ጳውሎስ ከሚጠብቀው ወታደር ጋር ለብቻው
ይቀመጥ ዘንድ ተፈቀደለት።

<span id="an_28:17">28:17</span> ከሦስት ቀንም በኋላ ጳውሎስ የአይሁድን ታላላቆች ወደ እርሱ
ጠራ፤ በተሰበሰቡም ጊዜ እንዲህ አላቸው። ወንድሞች ሆይ፥ እኔ ሕዝቡን ወይም የአባቶችን ሥርዓት የሚቃወም አንዳች
ሳላደርግ፥ ከኢየሩሳሌም እንደ ታሰርሁ በሮማውያን እጅ አሳልፈው ሰጡኝ።

<span id="an_28:18">28:18</span> እነርሱም መርምረው ለሞት የሚገባ ምክንያት ስላልነበረብኝ
ሊፈቱኝ አሰቡ፤

<span id="an_28:19">28:19</span> አይሁድ ግን በተቃወሙ ጊዜ፥ ወደ ቄሣር ይግባኝ እንድል ግድ
ሆነብኝ እንጂ ሕዝቤን የምከስበት ነገር ኖሮኝ አይደለም።

<span id="an_28:20">28:20</span> ስለዚህም ምክንያት አያችሁና እነግራችሁ ዘንድ ጠራኋችሁ፤ ስለ
እስራኤል ተስፋ ይህን ሰንሰለት ለብሻለሁና።

<span id="an_28:21">28:21</span> እነርሱም። እኛ ከይሁዳ ስለ አንተ ደብዳቤ አልተቀበልንም፥
ከወንድሞችም አንድ ስንኳ መጥቶ ስለ አንተ ክፉ ነገር አላወራልንም ወይም አልተናገረብህም።

<span id="an_28:22">28:22</span> ነገር ግን ስለዚህ ወገን በየስፍራው ሁሉ እንዲቃወሙ በእኛ
ዘንድ ታውቆአልና የምታስበውን ከአንተ እንሰማ ዘንድ እንፈቅዳለን አሉት።

<span id="an_28:23">28:23</span> ቀንም ቀጥረውለት ብዙ ሆነው ወደ መኖሪያው ወደ እርሱ መጡ፤
ስለ እግዚአብሔር መንግሥትም እየመሰከረ ስለ ኢየሱስም ከሙሴ ሕግና ከነቢያት ጠቅሶ እያስረዳቸው፥ ከጥዋት ጀምሮ
እስከ ማታ ድረስ ይገልጥላቸው ነበር።

<span id="an_28:24">28:24</span> እኵሌቶቹም የተናገረውን አመኑ፥ እኵሌቶቹ ግን አላመኑም፤

<span id="an_28:25">28:25</span> እርስ በርሳቸውም ባልተስማሙ ጊዜ፥ ጳውሎስ አንዲት ቃል
ከተናገረ በኋላ ሄዱ፤ እንዲህም አለ። መንፈስ ቅዱስ በነቢዩ በኢሳይያስ ለአባቶቻችን።

<span id="an_28:26">28:26</span> ወደዚህ ሕዝብ ሂድና። መስማትን ትሰማላችሁና አታስተውሉም፥
ማየትንም ታያላችሁና አትመለከቱም፤

<span id="an_28:27">28:27</span> በዓይናቸው እንዳያዩ በጆሮአቸው እንዳይሰሙ በልባቸውም
እንዳያስተውሉ ተመልሰውም እንዳልፈውሳቸው፥ የዚህ ሕዝብ ልብ ደንድኖአል ጆሮአቸውም ደንቁሮአል ዓይናቸውንም ጨፍነዋል
በላቸው

<span id="an_28:28">28:28</span> ሲል መልካም ተናገረ። እንግዲህ ይህ የእግዚአብሔር ደኅንነት
ለአሕዛብ እንደ ተላከ በእናንተ ዘንድ የታወቀ ይሁን፤ እነርሱ ደግሞ ይሰሙታል።

<span id="an_28:29">28:29</span> ይህንም በተናገረ ጊዜ አይሁድ እርስ በርሳቸው እጅግ
እየተከራከሩ ሄዱ።

<span id="an_28:30">28:30</span> ጳውሎስም በተከራየው ቤት ሁለት ዓመት ሙሉ ተቀመጠ፥ ወደ
እርሱም የሚመጡትን ሁሉ ይቀበል ነበር፤

<span id="an_28:31">28:31</span> ማንም ሳይከለክለው የእግዚአብሔርን መንግሥት እየሰበከ ስለ ጌታ
ስለ ኢየሱስ ክርስቶስ እጅግ ገልጦ ያስተምር ነበር።

------------------------------------------------------------------------

[Next: Romans](rom.md)
