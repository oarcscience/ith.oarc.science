[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](jos)  [Next](rut.md) 

------------------------------------------------------------------------

### Maori Bible: Judges

<span id="an_1:1">1:1</span> ¶ A, i muri iho i te matenga o Hohua, na ka
ui nga tamariki a Iharaira ki a Ihowa, ka mea, Ko wai e matua haere mo
matou ki runga ki nga Kanaani ki te whawhai ki a ratou?

<span id="an_1:2">1:2</span> Na ka mea a Ihowa, Ko Hura e haere: nana,
kua hoatu e ahau te whenua ki tona ringa.

<span id="an_1:3">1:3</span> Na ka mea a Hura ki a Himiona ki tona
tuakana, Hoake taua ki toku wahi, kia whawhai ai taua ki nga Kanaani; a
ka haere ai hoki ahau i a koe ki tou wahi. Na haere ana raua ko Himiona.

<span id="an_1:4">1:4</span> A, ko te haerenga atu o Hura, ka homai e
Ihowa nga Kanaani me nga Perihi ki o ratou ringa, a patua iho o ratou ki
Peheke kotahi tekau mano tangata.

<span id="an_1:5">1:5</span> I rokohanga ano a Aronipeheke ki Peheke, a
whawhai ana ki a ia, a patua iho nga Kanaani me nga Perihi.

<span id="an_1:6">1:6</span> Na ka rere a Aronipeheke, a whaia ana e
ratou, a ka mau, na tapahia ana nga koromatua o ona ringa, o ona waewae.

<span id="an_1:7">1:7</span> Na ka mea a Aronipeheke, E whitu tekau nga
kingi, he mea tapahi nga koromatua o o ratou ringa, o o ratou waewae, i
kohi kai i raro i taku tepu: ko taku i mea ai, kua whakahokia mai e te
Atua ki ahau. Na ka kawea ia ki Hiruharama, a mate iho ki re ira.

<span id="an_1:8">1:8</span> I tauria hoki a Hiruharama e nga tamariki a
Hura, a horo ana i a ratou, patua iho e ratou ki te mata o te hoari,
tahuna ake hoki e ratou te pa ki te ahi.

<span id="an_1:9">1:9</span> ¶ A muri iho ka haere ki raro nga tamariki
a Hura ki te whawhai ki nga Kanaani i noho i te whenua pukepuke i te
tonga, i te mania.

<span id="an_1:10">1:10</span> Na haere ana a Hura, whawhai ana ki nga
Kanaani i noho ki Heperona: na, ko te ingoa o Heperona i mua ko Kiriata
Arapa: patua iho e ratou a Hehai, a Ahimana, ratou ko Taramai.

<span id="an_1:11">1:11</span> Na ka haere atu ia i reira, ka whawhai
kinga tangata o Repiri; a, ko te ingoa o Repiri i mua ko Kiriata Hepere:

<span id="an_1:12">1:12</span> Na ka mea a Karepe, Ko te tangata e patua
ai a Kiriata Hepere, a e horo ai, ka hoatu e ahau taku tamahine, a Akaha
hei wahine mana.

<span id="an_1:13">1:13</span> Na ka horo i a Otoniere tama a Kenaha
teina o Karepe, a hoatu ana e ia tana tamahine, a Akaha hei wahine mana.

<span id="an_1:14">1:14</span> A, no taenga atu o taua wahine ki a ia,
ka whakakiki i a ia kia tonoa he mara i tona papa; a ka marere iho ia ki
raro i tona kaihe; na ka mea a Karepe ki a ia, He aha tau?

<span id="an_1:15">1:15</span> Na ka mea ia ki a ia, Homai he
manaakitanga moku, kei te tonga hoki te whenua i homai e koe moku; homai
ano hoki etahi puna wai moku. Na hoatu ana e Karepe ki a ia nga puna o
runga me nga puna o raro.

<span id="an_1:16">1:16</span> Na ka haere nga tamariki a te Keni, a te
hungawai o Mohi, i te pa nikau, ratou ko nga tamariki a Hura, ki te
koraha o Hura, ki te tonga o Arara, a haere ana, noho ana i roto i te
iwi.

<span id="an_1:17">1:17</span> Na ka haere a Hura raua ko tona tuakana
ko Himiona, a patua iho e ratou nga Kanaani i noho i Hepata,
whakangaromia iho; na reira i huaina ai te ingoa o taua pa, ko Horema.

<span id="an_1:18">1:18</span> A i riro ano i a Hura a Kaha me tona
rohe, a Ahakerono me tona rohe, a Ekerono me tona rohe.

<span id="an_1:19">1:19</span> A i a Hura a Ihowa, a peia atu ana e ia
nga tangata o te whenua pukepuke; otiia kihai i taea e ia te pei nga
tangata o te mania; no te mea he hariata rino a ratou.

<span id="an_1:20">1:20</span> I hoatu ano e ratou a Heperona ki a
Karepe, i pera me ta Mohi i korero ai: a peia atu ana e ia i reira nga
tama tokotoru a Anaka.

<span id="an_1:21">1:21</span> ¶ Ko nga Iepuhi ia i noho ki Hiruharama,
kihai i peia atu e nga tamariki a Pineamine, na noho ana te Iepuhi i
roto i nga tamariki a Pineamine ki Hiruharama a taea noatia tenei ra.

<span id="an_1:22">1:22</span> Me te whare ano o Hohepa, i haere atu ki
te whawhai ki Peteere, a i a ratou a Ihowa.

<span id="an_1:23">1:23</span> A i tuteia a Peteere e te whare o Hohepa.
Na, ko te ingoa o taua pa i mua ko Rutu.

<span id="an_1:24">1:24</span> Na ka kitea e nga kaiwhanga tetahi
tangata e puta mai ana i te pa, a ka mea ki a ia, Tena, whakaaturia ki a
matou te tomokanga atu ki te pa, a ka puta ta matou koha ki a koe.

<span id="an_1:25">1:25</span> Katahi ka whakaaturia e ia ki a ratou te
tomokanga atu ki te pa, a patua iho e ratou te pa ki te mata o te hoari;
ko taua tangata ia ratou ko tona hapu katoa i tukua atu e ratou.

<span id="an_1:26">1:26</span> Na haere ana taua tangata ki te whenua o
nga Hiti, a hanga ana tetahi pa e ia, huaina iho te ingoa ko Rutu: ko
tona ingoa ano tena a taea noatia tenei ra.

<span id="an_1:27">1:27</span> Otiia kihai i peia e Manahi nga tangata o
Peteheana me ona pa ririki, o Taanaka me ona pa ririki, nga tangata ano
hoki o Roro, o ona pa ririki, nga tangata o Ipireama, o ona pa ririki,
nga tangata o Mekiro, o ona pa ririki: heoi ka mea nga Kanaa ni kia noho
ki taua whenua.

<span id="an_1:28">1:28</span> A, no ka kaha haere a Iharaira, ka meinga
e ratou nga Kanaani hei kaihomai takoha, kihai hoki ratou i peia rawatia
atu.

<span id="an_1:29">1:29</span> Kihai ano hoki a Eparaima i pei atu i nga
Kanaani i noho ki Ketere: heoi noho ana nga Kanaani ki Ketere i
waenganui i a ratou.

<span id="an_1:30">1:30</span> Kihai a Hepurona i pei atu i nga tangata
o Kitirono; i nga tangata ano hoki o Naharoro: heoi ka noho nga Kanaani
i waenganui i a ratou, a meinga ana hei kaihomai takoha.

<span id="an_1:31">1:31</span> Kihai a Ahera i pei atu i nga tangata o
Ako, i nga tangata ranei o Hairona, o Aharapa, o Akatipi, o Herepa, o
Apiki, o Rehopo;

<span id="an_1:32">1:32</span> Na ka noho nga Aheri ki waenganui o nga
Kanaani, o nga tangata whenua; no te mea kihai ratou i pei atu i a
ratou.

<span id="an_1:33">1:33</span> Kihai a Napatari i pei atu i nga tangata
o Petehemehe, i nga tangata hoki o Peteanata; heoi noho ana ia i
waenganui o nga Kanaani, o nga tangata whenua: otiia i meinga nga
tangata o Petehemehe, o Peteanata, hei kaihomai takoha ki a ratou.

<span id="an_1:34">1:34</span> Na i akina atu e nga Amori nga tamariki a
Rana ki te whenua pukepuke: kihai hoki ratou i tukua kia heke ki te
mania.

<span id="an_1:35">1:35</span> Heoi ka mea nga Amori kia noho ki Maunga
Herehe, ki Aitarono, ki Haarapimi: otiia i kaha ano te ringa o te whare
o Hohepa, a ka meinga ratou hei kaihomai takoha.

<span id="an_1:36">1:36</span> Na ko te rohe ki nga Amori kei te
pinakitanga ki Akarapimi; kei te kamaka a ahu whakarunga.

<span id="an_2:1">2:1</span> ¶ Na ka haere ake te anahera a Ihowa i
Kirikara ki Pokimi, a ka mea, Naku koutou i haere mai ai i Ihipa, naku
hoki koutou i kawe mai ki te whenua i oati ai ahau ki o koutou matua; i
mea ano ahau, E kore e taka taku kawenata ki a koutou.

<span id="an_2:2">2:2</span> Kaua ano koutou e whakarite kawenata ki nga
tangata o tenei whenua; me pakaru e koutou a ratou aata. Heoi kihai nei
koutou i rongo ki toku reo. He aha tenei mahi a koutou?

<span id="an_2:3">2:3</span> Koia hoki ahau ka mea nei, E kore ahau e
pei atu i a ratou i to koutou aroaro; a ka waiho ratou ano he tataramoa
ki o koutou kaokao; ko o ratou atua hoki hei rore mo koutou.

<span id="an_2:4">2:4</span> A, no te korerotanga a te anahera a Ihowa i
enei kupu ki nga tamariki katoa a Iharaira, ka ara te reo o te iwi, ka
tangi.

<span id="an_2:5">2:5</span> Na huaina iho e ratou te ingoa o taua wahi
ko Pokimi: i patu whakahere ano hoki ratou ma Ihowa ki reira.

<span id="an_2:6">2:6</span> ¶ Na, i ta Hohua tukunga i te iwi kia
haere, ka haere nga tamariki a Iharaira ki tona wahi, ki tona wahi, ki
te tango i te whenua.

<span id="an_2:7">2:7</span> A i mahi te iwi ki a Ihowa i nga ra katoa o
Hohua, i nga ra katoa ano o nga kaumatua i roa ake nei o ratou ra i o
Hohua, i kite nei i nga mahi nunui katoa a Ihowa i meinga e ia mo
Iharaira.

<span id="an_2:8">2:8</span> Na ka mate a Hohua tama a Nunu, te pononga
a Ihowa, kotahi rau kotahi tekau ona tau.

<span id="an_2:9">2:9</span> A tanumia iho ia e ratou ki te rohe o tona
wahi, ki Timinataherehe, ki te whenua pukepuke o Eparaima, ki te taha ki
te raki o Maunga Kaaha.

<span id="an_2:10">2:10</span> Na ka kohia ano hoki taua whakatupuranga
katoa ki o ratou matua: a ka ara ake tetahi whakatupuranga ke i muri i a
ratou, kihai nei i mohio ki a Ihowa, ki nga mahi ano hoki i mahia e ia
mo Iharaira.

<span id="an_2:11">2:11</span> Na ka mahi nga tamariki a Iharaira i te
kino i te tirohanga a Ihowa, ka mahi hoki ki nga Paara.

<span id="an_2:12">2:12</span> A whakarerea ake e ratou a Ihowa, te Atua
o o ratou matua i whakaputa mai nei i a ratou i te whenua o Ihipa, a
haere ana ki te whai i nga atua ke, i nga atua o nga iwi i tetahi taha,
i tetahi taha o ratou, a koropiko ana ki a ratou, na ka mea ra tou i a
Ihowa kia riri.

<span id="an_2:13">2:13</span> Heoi whakarere ana ratou i a Ihowa, a
mahi ana ki a Paara, ki te Ahataroto hoki.

<span id="an_2:14">2:14</span> Na ka mura te riri o Ihowa ki a Iharaira,
a tukua ana ratou e ia ki nga ringa o nga kaipahua hei pahua i a ratou,
a hokona ana ratou e ia ki te ringa o o ratou hoariri i tetahi taha, i
tetahi taha; kihai hoki i taea e ratou i muri iho te tu ake i te aroaro
o o ratou hoariri.

<span id="an_2:15">2:15</span> I o ratou haerenga katoa, i runga i a
ratou te ringa o Ihowa mo te kino; i rite hoki ki ta Ihowa i korero ai,
ki ta Ihowa hoki i oati ai ki a ratou; na te taea to ratou raru.

<span id="an_2:16">2:16</span> I whakaara ake ano a Ihowa i etahi
kaiwhakarite hei whakaora i a ratou i te ringa o o ratou kaipahua.

<span id="an_2:17">2:17</span> Heoi kihai ano ratou i whakarongo ki o
ratou kaiwhakarite; na kei te puremu, kei te whai ki nga atua ke, kei te
koropiko ki a ratou: hohoro tonu to ratou peka ke i te ara i haere ai o
ratou matua, ara i te whakarongo ki nga whakahau a Ihowa; kih ai ratou i
pera.

<span id="an_2:18">2:18</span> A i nga wa i whakaara ake ai a Ihowa i
nga kaiwhakarite mo ratou, na i te kaiwhakarite a Ihowa, a whakaorangia
ake ratou e ia i te ringa o o ratou hoariri i nga ra katoa o te
kaiwhakarite: i puta ke hoki te whakaaro o Ihowa i a ratou e aue ana i o
ratou kaitukino, i o ratou kaiwhakatoi.

<span id="an_2:19">2:19</span> A, no te matenga o te kaiwhakarite, ka
hoki ratou ki muri, nui atu to ratou takanga i to o ratou matua; i haere
hoki ki te whai i nga atua ke, mahi ai ki a ratou, koropiko ai ki a
ratou; kihai i mutu a ratou mahi, me ta ratou tikanga pakeke.

<span id="an_2:20">2:20</span> Na ka mura te riri o Ihowa ki a Iharaira,
a ka mea ia, Na, kua takahia e tenei iwi taku kawenata i whakahaua e
ahau ki o ratou matua; kihai ano i rongo ki toku reo;

<span id="an_2:21">2:21</span> Na, e kore ano ahau e pei atu i tetahi
tangata i mua i a ratou o nga iwi i mahue iho i a Hohua i tona matenga.

<span id="an_2:22">2:22</span> Kia ai ratou hei whakamatautau maku i a
Iharaira, e mau ranei ki te ara o Ihowa haere ai; e rite ranei te mau ki
ta o ratou matua, kahore ranei.

<span id="an_2:23">2:23</span> Na ka waiho era iwi e Ihowa, kihai hoki i
hohoro te peia atu; kihai ano hoki i tukua ki te ringa o Hohua.

<span id="an_3:1">3:1</span> ¶ Na ko nga iwi enei i waiho e Ihowa ko
ratou hei whakamatautau i a Iharaira, ara ko nga mea o Iharaira kihai i
mohio ki nga pakanga katoa o Kanaana;

<span id="an_3:2">3:2</span> Mo nga whakatupuranga ano ia o nga tamariki
a Iharaira kia mohio, kia ako ki te whawhai, ara mo te hunga kihai i
mohio ki tera i mua;

<span id="an_3:3">3:3</span> Na, ko nga rangatira tokorima o nga
Pirihitini, ko nga Kanaani katoa, ko nga Haironi ratou ko nga Hiwi i
noho i Maunga Repanona, i Maunga Paaraheremona a tae noa ki te haerenga
atu ki Hamata.

<span id="an_3:4">3:4</span> Ko ratou hei whakamatautau mo Iharaira, kia
mohiotia ai e rongo ranei ratou ki nga whakahau a Ihowa i whakahaua e ia
ki o ratou matua, he mea whakapuaki na Mohi.

<span id="an_3:5">3:5</span> Na ka noho nga tamariki a Iharaira ki
waenganui o nga Kanaani, o nga Hiti, o nga Amori, o nga Perihi, o nga
Hiwi, o nga Iepuhi:

<span id="an_3:6">3:6</span> A ka tango i a ratou tamahine hei wahine ma
ratou, ka hoatu hoki i a ratou tamahine ki a ratou tama, ka mahi ano
hoki ki o ratou atua.

<span id="an_3:7">3:7</span> Na kua mahi nga tamariki a Iharaira i te
kino i te tirohanga o Ihowa, wareware ake ki a Ihowa, ki to ratou Atua,
mahi ana hoki ki nga Paara, ki te Ahataroto.

<span id="an_3:8">3:8</span> ¶ Na ka mura te riri o Ihowa ki a Iharaira,
a hokona atu ana ratou e ia ki te ringa o Kuhanarihataimi kingi o
Mehopotamia. Na e waru nga tau i mahi ai nga tama a Iharaira ki a
Kuhanarihataimi.

<span id="an_3:9">3:9</span> A, no te tangihanga a nga tamariki a
Iharaira ki a Ihowa, ka whakaarahia ake e Ihowa he kaiwhakaora mo nga
tamariki a Iharaira, nana ratou i whakaora; ara a Otoniere tama a Kenaha
teina o Karepe.

<span id="an_3:10">3:10</span> Na i tau iho ki runga i a ia te wairua o
Ihowa, a i whakawa ia mo Iharaira; i haere hoki ki te whawhai; a homai
ana e Ihowa ki tona ringa a Kuhanarihataimi kingi o Mehopotamia: na kua
kaha tona ringa ki te whawhai ki a Kuhanarihataimi.

<span id="an_3:11">3:11</span> A e wha tekau nga tau i okioki ai te
whenua i te whawhai. Na ka mate a Otoniere, tama a Kenaha.

<span id="an_3:12">3:12</span> ¶ Na ka mahi kino ano nga tama a Iharaira
i te tirohanga a Ihowa, a ka whakakahangia e Ihowa a Ekerona kingi o
Moapa ki te whawhai ki a Iharaira, mo ratou i mahi kino i te tirohanga a
Ihowa.

<span id="an_3:13">3:13</span> Na ka huihuia e ia ki a ia nga tamariki a
Amona ratou ko Amareke, a haere ana, patua ana e ia a Iharaira, a
tangohia ana e ia te pa nikau.

<span id="an_3:14">3:14</span> A kotahi tekau ma waru nga tau i mahi ai
nga tamariki a Iharaira ki a Ekerona, kingi o Moapa.

<span id="an_3:15">3:15</span> No te tangihanga ia a nga tama a Iharaira
ki a Ihowa, ka whakaarahia ake e Ihowa he kaiwhakaora mo ratou, a Ehuru
tama a Kera, he Pineamini, he tangata ringa maui; na ka hoatu e nga tama
a Iharaira he takoha kia kawea e ia ki a Ekerona kingi o M oapa.

<span id="an_3:16">3:16</span> Otiia kua oti i a Ehuru tetahi hoari te
hanga mana; e rua ona mata, kotahi whatianga te roa; na ka whitikiria e
ia i roto i ona kakahu ki tona huha matau.

<span id="an_3:17">3:17</span> Na ko tana tukunga i te takoha ki a
Ekerona kingi o Moapa; na he tangata tetere rawa a Ekerona.

<span id="an_3:18">3:18</span> A ka mutu ta tera tuku i te takoha ka
tonoa atu e ia te hunga i mauria mai ai te takoha.

<span id="an_3:19">3:19</span> Ko ia tonu ia i hoki whakamuri atu i nga
whakapakoko i Kirikara, ka mea, He kupu huna taku ki a koe, e te kingi.
Na ka mea tera, Whakarongoa! Na mawehe atu ana i a ia te hunga katoa e
tu ana i tona taha.

<span id="an_3:20">3:20</span> Na ka haere atu a Ehuru ki a ia; a e noho
ana ia ko ia anake i tona ruma raumati. Na ka mea a Ehuru, He kupu na te
Atua taku ki a koe. Na ka whakatika ia i tona nohoanga.

<span id="an_3:21">3:21</span> Na ka torona e Ehuru tona ringa maui, ka
mau ki te hoari i tona huha matau, werohia ana ki tona kopu.

<span id="an_3:22">3:22</span> A ngoto tahi atu ana te kakau me te mata,
a tutakina iho te mata e te ngako, kihai i unuhia mai te hoari i roto i
tona kopu, a puta atu ana ki muri.

<span id="an_3:23">3:23</span> Na ka haere atu a Ehuru na te whakamahau,
a tutakina atu ana e ia nga tatau o te ruma ki a ia, kiia iho hoki.

<span id="an_3:24">3:24</span> A, i tona haerenga atu, ka haere mai nga
pononga a tera, na, i to ratou kitenga kua kiia nga tatau o te ruma, ka
mea ratou, He pono kei te uhi ia i ona waewae i te ruma raumati.

<span id="an_3:25">3:25</span> Tatari noa ratou a ka whakama: na, kihai
ia i whakapuare i nga tatau o te ruma; katahi ratou ka mau ki te ki, a
whakapuaretia ana. Na, ko to ratou ariki kua hinga ki te whenua, kua
mate.

<span id="an_3:26">3:26</span> Ko Ehuru ia i mawhiti i a ratou e tatari
roa ana, a kua tae ki tua i nga whakapakoko, kua mawhiti ki Heirata.

<span id="an_3:27">3:27</span> A, no tona taenga, ka whakatangihia e ia
te tetere ki te whenua maunga o Eparaima, a heke ana nga tamariki a
Iharaira i runga i te maunga hei hoa mona, ko ia hoki i mua i a ratou.

<span id="an_3:28">3:28</span> Na ka mea ia ki a ratou, Haere mai i muri
i ahau, kua homai hoki e Ihowa nga Moapi, o koutou hoariri ki o koutou
ringa. Na heke ana ratou i muri i a ia, a ka riro mai i a ratou nga
whitinga atu o Horano i nga Moapi; kihai hoki i tukua tetahi tan gata
kia whiti atu.

<span id="an_3:29">3:29</span> Na patua iho e ratou nga Moapi i taua wa,
me te mea tekau mano nga tangata, te hunga pakari anake, nga marohirohi
katoa; kihai hoki tetahi i mawhiti.

<span id="an_3:30">3:30</span> Na ka hinga a Moapa i taua ra i te ringa
o Iharaira. A e waru tekau nga tau i okioki ai te whenua i te pakanga.

<span id="an_3:31">3:31</span> ¶ A i muri i a ia ko Hamakara tama a
Anata, a patua iho e ia nga Pirihitini, e ono rau tangata, ki te wero
kau: na ka ora ano a Iharaira i a ia.

<span id="an_4:1">4:1</span> ¶ A, ka mate a Ehuru, ka mahi kino ano nga
tamariki a Iharaira i te tirohanga a Ihowa.

<span id="an_4:2">4:2</span> Na ka hokona atu ratou e Ihowa ki te ringa
o Iapini kingi o Kanaana, ko te kingi hoki ia o Hatoro, ko Hihera hoki
te rangatira o tana ope; i Harohete ano hoki o nga tauiwi tona nohoanga.

<span id="an_4:3">4:3</span> Na ka tangi nga tamariki a Iharaira ki a
Ihowa: e iwa rau nei hoki ana hariata rino, a e rua tekau nga tau i
tukinotia rawatia ai e ia nga tamariki a Iharaira.

<span id="an_4:4">4:4</span> ¶ A ko Tepora poropiti, wahine a Rapiroto,
ko ia te kaiwhakarite o Iharaira i taua wa.

<span id="an_4:5">4:5</span> A ko tona nohoanga kei raro i te nikau a
Tepora i te takiwa o Rama, o Peteere, i te whenua pukepuke o Eparaima:
na ka haere nga tamariki a Iharaira ki runga, ki a ia kia whakawakia.

<span id="an_4:6">4:6</span> Na ka tono tangata ia hei karanga i a
Paraka tama a Apionoama i Kerehe Napatari, a ka mea ki a ia, Kihai ianei
a Ihowa, te Atua o Iharaira i whakahau, Haere whakatata atu ki Maunga
Taporo, mauria hoki hei hoa mou kia tekau mano tangata o nga tama riki a
Napatari, o nga tamariki hoki a Hepurona?

<span id="an_4:7">4:7</span> A maku e kukume atu ki a koe ki te awa, ki
Kihona a Hihera rangatira o te ope a Iapini, me ana hariata, me ona
mano; ka hoatu ano hoki e ahau ki tou ringa.

<span id="an_4:8">4:8</span> Na ka mea a Paraka ki a ia, Ki te haere
tahi koe i ahau, ka haere ahau; ki te kahore ia koe e haere tahi i ahau,
e kore ahau e haere.

<span id="an_4:9">4:9</span> A ka mea ia, Ae ra, me haere tahi taua:
otiia e kore koe e whai kororia i te ara ka haere nei koe; ta te mea ka
hokona atu e Ihowa a Hihera ki roto ki te ringa o te wahine. Na ka
whakatika a Tepora, a haere tahi ana me Paraka ki Kerehe.

<span id="an_4:10">4:10</span> ¶ Katahi ka karangarangatia a Hepurona
raua ko Napatari e Paraka ki Kerehe; a kotahi tekau mano nga tangata i
haere i raro i ona waewae: i haere tahi ano hoki a Tepora i a ia.

<span id="an_4:11">4:11</span> Na kua wehe atu a Hepere te Keni i roto i
nga Keni, i nga tamariki ano a Hopapa hungawai o Mohi; a tae noa atu
tana whakaturanga teneti ki te oki i Taanaimi, ki tera i Kerehe.

<span id="an_4:12">4:12</span> A ka korerotia e ratou ki a Hihera, kua
riro a Paraka tama a Apioama ki runga ki Maunga Taporo;

<span id="an_4:13">4:13</span> Ka karangarangatia e Hihera ana hariata
katoa, e iwa rau, he hariata rino, me tona nuinga katoa, i Harohete o
nga tauiwi ki te awa, ki Kihona.

<span id="an_4:14">4:14</span> Ka mea hoki a Tepora ki a Paraka,
Whakatika, ko te ra hoki tenei e tukua ai e Ihowa a Hihera ki tou ringa;
kahore ianei a Ihowa i haere atu i mua i a koe? Na ko te haerenga iho o
Paraka i runga i Maunga Taporo, kotahi tekau mano hoki nga tangata ki te
whai i a ia.

<span id="an_4:15">4:15</span> A meinga ana e Ihowa a Hihera kia whati,
me ana hariata katoa, me tana ope katoa, i te mata o te hoari i te
aroaro o Paraka. Na ka marere iho a Hihera i runga i tana hariata, a
rere a waewae ana.

<span id="an_4:16">4:16</span> Na ka whaia nga hariata me te ope e
Paraka a tae noa ki Harohete o nga tauiwi: a hinga ana te ope katoa a
Hihera i te mata o te hoari; kihai hoki tetahi i toe.

<span id="an_4:17">4:17</span> ¶ Ko Hihera ia rere a waewae ana ki te
teneti o Taere wahine a Hepere Keni: he rongo mau hoki ta Iapini kingi o
Hatoro ratou ko te whare o Hepere, o te Keni.

<span id="an_4:18">4:18</span> Na ka puta a Taere ki te whakatau i a
Hihera, ka mea ki a ia, Peka mai, e toku ariki, peka mai ki ahau; kaua e
wehi. Katahi ia ka peka atu ki a ia ki te teneti, a ka hipokina e ia ki
te koroka.

<span id="an_4:19">4:19</span> Ka mea atu ia ki te wahine, Homai koa he
wai inu moku, kia iti nei; e matewai ana hoki ahau. Katahi ka wetekina e
ia te koki waiu, a whakainumia ana ia, hipokina atu ana hoki.

<span id="an_4:20">4:20</span> Na ka mea tera ki a ia, E tu ki te kuwaha
o te teneti, a ki te haere mai he tangata ki te ui ki a koe, ki te mea,
He tangata ranei kei konei? ka mea atu koe, Kahore.

<span id="an_4:21">4:21</span> Katahi ka tikina e Taere wahine a Hepere
tetahi titi o te teneti, a ka mau tona ringa ki te hama, na ka haere
toropuku atu ki a ia, heoi patua iho e ia te titi ki tona rahirahinga, a
ngoto tonu atu ki te whenua: i parangia hoki ia e te moe, i ng enge. Na,
ko tona hemonga, kua mate.

<span id="an_4:22">4:22</span> Na ko te whainga a Paraka i a Hihera; a
ka puta atu a Taere ki te whakatau i a ia, ka mea ki a ia, Haere mai, a
maku e whakaatu ki a koe tau tangata e rapu na. A, i tona haerenga atu
ki a ia, na ko Hihera e takoto ana, kua mate, me te titi i ton a
rahirahinga.

<span id="an_4:23">4:23</span> Heoi hinga ana a Iapini kingi o Kanaana i
te Atua i taua ra i te aroaro o nga tamariki a Iharaira.

<span id="an_4:24">4:24</span> Na ka kaha haere tonu te ringa o nga
tamariki a Iharaira ki a Iapini kingi o Kanaana, a whakangaromia noatia
e ratou a Iapini kingi o Kanaana.

<span id="an_5:1">5:1</span> ¶ Na ka waiata a Tepora raua ko Paraka tama
a Apinoama i taua ra, ka mea,

<span id="an_5:2">5:2</span> Whakapaingia a Ihowa mo te takitakinga a
nga kaitakitaki o Iharaira, mo te hihikotanga mai o te iwi.

<span id="an_5:3">5:3</span> Whakarongo, e nga kingi, kia whai taringa,
e nga rangatira; maku, ae ra, maku e waiata ki a Ihowa; ka himene ahau
ki a Ihowa, ki te Atua o Iharaira.

<span id="an_5:4">5:4</span> E Ihowa, i tou putanga atu i Heira, i tou
haerenga atu i te parae i Eroma, i wiri te whenua, i maturuturu iho ano
nga rangi; i maturuturu iho ano hoki nga wai o nga kapua.

<span id="an_5:5">5:5</span> I rere a wai nga maunga i te aroaro o
Ihowa, ko taua Hinai ano hoki, i te aroaro o Ihowa, o te Atua o
Iharaira.

<span id="an_5:6">5:6</span> ¶ I nga ra o Hamakara tama a Anata, i nga
ra o Taere, i takoto kau nga huarahi, i haere hoki nga tira haere i nga
ara i tahaki.

<span id="an_5:7">5:7</span> I mutu rawa nga rangatira o Iharaira, i
kahore rawa, a whakatika noa ake ahau, a Tepora, whakatika ake ahau, he
whaea no Iharaira.

<span id="an_5:8">5:8</span> I whiriwhiria e ratou he atua hou; katahi
ka puta he whawhai ki nga kuwaha: i kitea ranei he pukupuku, he tao
ranei, i roto i nga mano e wha tekau o Iharaira?

<span id="an_5:9">5:9</span> Kei nga kaiwhakatakoto tikanga o Iharaira
toku ngakau; i hihiko ratou ki te tuku i a ratou i roto i te iwi.
Whakapaingia a Ihowa.

<span id="an_5:10">5:10</span> Korerotia, e nga kaieke kaihe ma, e te
hunga e noho ana i runga i nga whariki utu nui, e te hunga e haere ana i
te ara.

<span id="an_5:11">5:11</span> Mamao noa mai i te reo o nga kaikopere, i
nga wahi utuhanga wai, ka korerotia e ratou i reira nga mahi tika a
Ihowa, nga mahi tika o tana whakahaere tikanga i roto i a Iharaira:
katahi te iwi o Ihowa ka heke ki raro ki nga kuwaha.

<span id="an_5:12">5:12</span> ¶ Maranga, maranga, e Tepora: maranga,
maranga, whakahuatia he waiata: whakatika, e Paraka, arahina tau
whakaraunga ki te whakarau, e te tama a Apinoama.

<span id="an_5:13">5:13</span> Katahi ka haere mai ki raro te morehu o
nga rangatira, me te iwi; i haere mai hoki a Ihowa ki raro moku ki te
whawhai ki te mea nui.

<span id="an_5:14">5:14</span> I puta mai i a Eparaima te hunga ko to
ratou pakiaka nei kei a Amareke; kei muri i a koe, e Pineamine, i roto i
ou iwi; i haere mai nga kaiwhakatakoto tikanga i roto i a Makiri; no
roto i a Hepurona nga kaihapai i te tokotoko a te kaiwhakahaere.

<span id="an_5:15">5:15</span> I a Tepora hoki nga rangatira o Ihakara;
he pera a Ihakara, he pera hoki a Paraka: huaki atu ana ratou i raro i
ona waewae ki te raorao. I nga manga wai o Reupena, tera nga
whakaaroaronga nunui o te ngakau.

<span id="an_5:16">5:16</span> He aha koe i noho ai ki nga taiepa hipi,
whakarongo ai ki nga whakatangi mo nga kahui? I nga manga wai o Reupena,
tera nga rapurapunga nunui o te ngakau.

<span id="an_5:17">5:17</span> I noho a Kireara ki tera taha o Horano:
na ko Rana, he aha ia i noho ai i runga i nga kaipuke? Ko Ahera,
whakakeke tonu mai i te takutai moana, a noho ana ia i te taha o ona
manga wai.

<span id="an_5:18">5:18</span> Ko Hepurona he iwi i whakahawea o ratou
tinana ki te mate; raua ko Napatari i nga wahi teitei o te parae.

<span id="an_5:19">5:19</span> I haere mai nga kingi, i whawhai, na ka
whawhai nga kingi o Kanaana ki Taanaka, ki te taha o nga wai o Mekiro.
Kihai tetahi moni i riro hei taonga mo ratou.

<span id="an_5:20">5:20</span> I whawhai iho ratou i te rangi; i whawhai
nga whetu i o ratou huarahi ki a Hihera.

<span id="an_5:21">5:21</span> I kahakina atu ratou e te awa, e Kihona,
e taua awa tawhito, e te awa, e Kihona. E toku wairua, haere tonu i
runga i te kaha.

<span id="an_5:22">5:22</span> Takatakahi ana i reira nga paua o nga
hoiho, na nga pekenga, na nga tupeketanga a o ratou marohirohi.

<span id="an_5:23">5:23</span> Kanga a Meroho, e ai ta te anahera a
Ihowa; kanga kinotia nga tangata o reira; mo ratou kihai i haere mai hei
awhina mo Ihowa, hei awhina mo Ihowa ki te whawhai ki te hunga nunui.

<span id="an_5:24">5:24</span> ¶ Kia manaakitia i roto i nga wahine a
Taere wahine a Hepere Keni; kia manaakitia i roto i nga wahine o te
teneti.

<span id="an_5:25">5:25</span> I tonoa e tuahangata he wai mona, he waiu
tana i hoatu ai, kawea ana e ia he pata i roto i te peihana rangatira.

<span id="an_5:26">5:26</span> Totoro atu ana tona ringa ki te titi,
tona matau ki te hama a nga kaimahi; hama iho e ia a Hihera, akina iho
tona pane; titia iho hoki e ia tona rahirahinga a puta rawa.

<span id="an_5:27">5:27</span> Kupapa ana ia ki ona waewae, hinga ana,
takoto ana: i kupapa ia, i hinga, ki ona waewae: ko te wahi i kupapa ai
ia, hinga ana ia i reira, mate rawa.

<span id="an_5:28">5:28</span> I titiro mai te whaea o Hihera i te
matapihi, i karanga hoki i te wini whakakahokaho, Na te aha i roa ai te
haere mai o tana hariata? Na te aha i puhoi ai nga wira o ana hariata?

<span id="an_5:29">5:29</span> Ka utua e nga mea mohio o ana wahine
rangatira; Ae, ko ia ano hei whakahoki ake i te kupu ki a ia ano,

<span id="an_5:30">5:30</span> Kahore ranei ratou i tupono atu, i
wehewehe i nga taonga? He kotiro, tokorua nga kotiro ki tera, ki tera;
he taonga kotingotingo to Hihera, he taonga kotingotingo, he mea whatu
ki te ngira, he mea kotingotingo, he mea whatu ki te ngira i tetahi
taha, i tetahi taha, mo nga kaki o te hunga i te taonga parakete?

<span id="an_5:31">5:31</span> Kia pena te whakangaromanga o ou hoariri
katoa, e Ihowa; kia rite ia te hunga e aroha ana ki a ia ki te ra i tona
putanga kaha mai. Na e wha tekau nga tau i okioki ai te whenua.

<span id="an_6:1">6:1</span> ¶ Na ka mahi kino nga tamariki a Iharaira i
te tirohanga a Ihowa, a tukua ana ratou e Ihowa ki te ringa o Miriana e
whitu nga tau.

<span id="an_6:2">6:2</span> A nui atu te kaha o te ringa o Miriana i to
Iharaira: a na Miriana i hanga ai e nga tamariki a Iharaira nga rua i
nga maunga mo ratou, me nga ana, me nga pa taiepa.

<span id="an_6:3">6:3</span> Na ka oti te mahi whakato a Iharaira, ka
haere ake nga Miriani ratou ko nga Amareki, me nga tangata o te rawhiti;
ka haere ake ki te whakaeke i a ratou.

<span id="an_6:4">6:4</span> Whakapaea iho e ratou, a moti ake i a ratou
nga hua o te whenua, a tae noa koe ki Kaha, kihai hoki i mahue tetahi
oranga mo Iharaira, kahore he hipi, he kau, he kaihe ranei.

<span id="an_6:5">6:5</span> I whakaeke mai hoki ratou me a ratou
kararehe, i haere mai me o ratou teneti; koia ano kei nga mawhitiwhiti
te maha; e kore hoki e taea te tatau ratou me a ratou kamera: na haere
mai ana ratou ki te whenua whakangaro ai.

<span id="an_6:6">6:6</span> Na kua rawakore noa iho a Iharaira i a
Miriana; a ka tangi nga tamariki a Iharaira ki a Ihowa.

<span id="an_6:7">6:7</span> ¶ A, no te tangihanga o nga tamariki a
Iharaira ki a Ihowa i te mahi a Miriana,

<span id="an_6:8">6:8</span> Ka tono tangata a Ihowa ki nga tamariki a
Iharaira, he poropiti, hei mea ki a ratou, Ko te kupu tenei a Ihowa, a
te Atua o Iharaira, Naku koutou i kawe mai ki runga nei i Ihipa; naku
hoki koutou i whakaputa mai i te whare pononga;

<span id="an_6:9">6:9</span> Naku koutou i whakaora i te ringa o nga
Ihipiana, i te ringa hoki o o koutou kaitukino katoa; a peia atu ana
ratou e ahau i to koutou aroaro, hoatu ana hoki e ahau to ratou whenua
ki a koutou.

<span id="an_6:10">6:10</span> I mea ano ahau ki a koutou, Ko Ihowa
ahau, ko to koutou Atua; kaua e wehingia nga atua o nga Amori no ratou
nei te whenua e noho na koutou: heoi kahore koutou i rongo ki toku reo.

<span id="an_6:11">6:11</span> ¶ Na ka haere mai te anahera a Ihowa, a
noho ana i raro i tetahi oki i Opora, he rakau na Ioaha Apieteri: i te
patu witi hoki tana tama, a Kiriona ki te poka waina, he mea kia toe ai
i nga Miriani.

<span id="an_6:12">6:12</span> Na ka puta te anahera a Ihowa ki a ia, ka
mea ki a ia, Kei a koe a Ihowa, e te tangata marohirohi.

<span id="an_6:13">6:13</span> Na ka mea a Kiriona ki a ia, Aue, e toku
Ariki, me i a matou a Ihowa, na te aha i pono mai ai ki a matou enei mea
katoa? kei hea hoki ana merekara i korero mai ai o matou matua ki a
matou, i mea ai, Kahore ianei a Ihowa i kawe mai i a tatou i Ih ipa? na
kua whakarere nei a Ihowa i a matou, kua tukua ano matou ki te ringa o
Miriana.

<span id="an_6:14">6:14</span> Na ka tahuri atu a Ihowa ki a ia, ka mea,
Haere i runga i tenei kaha ou, whakaorangia hoki a Iharaira i te ringa o
Miriana: kahore ianei ahau i tono i a koe?

<span id="an_6:15">6:15</span> Na ka mea tera ki a ia, Aue, e toku
Ariki, ma te aha ahau e whakaora ai i a Iharaira? titiro, noku te hapu
rawakore i roto i a Manahi, ko te iti rawa hoki ahau i roto i te whare o
toku papa.

<span id="an_6:16">6:16</span> Na ka mea a Ihowa ki a ia, Ko ahau ra hei
hoa mou; a ka patua e koe nga Miriani, me te mea he tangata kotahi.

<span id="an_6:17">6:17</span> Ano ra ko ia ki a ia, Na ki te mea kua
manakohia ahau e koe, tena ra, whakaaturia mai he tohu ki ahau ko koe
tenei e korero mai nei ki ahau.

<span id="an_6:18">6:18</span> Kaua ra e haere atu i konei, kia tae mai
ra ano ahau ki a koe ki te kawe mai i taku whakahere, kia whakatakotoria
ra ano e ahau ki tou aroaro. Na ko tana meatanga, Ka noho ahau, kia hoki
mai ra ano koe.

<span id="an_6:19">6:19</span> Katahi ka haere a Kiriona ki roto, a taka
ana e ia tetahi kuao koati, me tetahi epa paraoa hei keke rewenakore: ko
te kikokiko i whaowhina e ia ki te kete, ko te hupa i ringihia ki te
pata, na kawea ana ki waho, ki a ia ki raro i te oki; a tapae a atu ana
ki a ia.

<span id="an_6:20">6:20</span> Na ka mea te anahera a te Atua ki a ia,
Tangohia te kikokiko me nga keke rewenakore, ka whakatakoto ai ki runga
ki tenei kamaka, ka riringi ai hoki i te hupa. Na pera ana ia.

<span id="an_6:21">6:21</span> Katahi ka whatorona atu e te anahera a
Ihowa te pito o te tokotoko i tona ringa, a pa ana ki te kikokiko, ki
nga keke rewenakore; na ko te putanga ake o te ahi i roto i te kamaka,
pau ake te kikokiko me nga keke rewenakore. Na kua riro atu te an ahera
a Ihowa i tana tirohanga.

<span id="an_6:22">6:22</span> A, no te kitenga o Kiriona ko te anahera
ia a Ihowa, ka mea a Kiriona, Aue, e te Ariki, e Ihowa! moku hoki i kite
i te anahera a Ihowa, he kanohi, he kanohi.

<span id="an_6:23">6:23</span> Na ka mea a Ihowa ki a ia, Kia tau te
rangimarie ki a koe; kaua e wehi: e kore koe e mate.

<span id="an_6:24">6:24</span> Na ka hanga e Kiriona tetahi aata ma
Ihowa ki reira, a huaina iho e ia ko Ihowaharomo: kei Opora o nga
Apieteri na ano taua mea a taea noatia tenei ra.

<span id="an_6:25">6:25</span> ¶ A i taua po ano ka mea a Ihowa ki a ia,
Tikina te puru a tou papa, ara te rua o nga puru, e whitu nei ona tau,
ka wawahi ai i te aata a Paara, i tera a tou papa: me tua hoki te motu
nehenehe i tona taha.

<span id="an_6:26">6:26</span> Me hanga hoki ki tona tikanga ano he aata
ma Ihowa ma tou Atua ki runga ki tenei kamaka, ka mau ai ki te tuarua o
nga puru, ka whakaeke hei tahunga tinana ki runga ki nga rakau o te
nehenehe e tuaina e koe.

<span id="an_6:27">6:27</span> Na ka tango a Kiriona i etahi tangata
kotahi tekau no ana pononga, a rite tonu tana i mea ai ki ta Ihowa i
korero ai ki a ia: na i wehi ia i te whare o tona papa, i nga tangata
ano hoki o te pa, i kore ai e meatia e ia i te awatea; koia i meatia ai
e ia i te po.

<span id="an_6:28">6:28</span> Na, i te marangatanga ake o nga tangata o
te pa i te ata, rere! kua wahia iho te aata a Paara, kua oti te motu
nehenehe i tona taha te tua, kua oti hoki te tuarua o nga puru te
whakaeke ki te aata i hanga ra.

<span id="an_6:29">6:29</span> Na ka mea tetahi ki tetahi, Na wai tenei
mahi? A ka rapu ratou, ka ui, na ka korerotia, I meatia tenei e Kiriona
tama a Ioaha.

<span id="an_6:30">6:30</span> Na ka mea nga tangata o te pa ki a Ioaha,
Whakaputaina mai tau tama ki waho, kia whakamatea; mona i wahi i te aata
a Paara, i tua hoki i te nehenehe i tona taha.

<span id="an_6:31">6:31</span> Na ka mea a Ioaha ki te hunga katoa e tu
mai ana ki a ia, Ko koutou ranei hei tohe i ta Paara? Ko koutou ranei
hei whakaora i a ia? Ki te tohe tetahi mona, me whakamate ia i te ata
nei ano. Ki te mea he atua ia, mana ano ia e tohe mo tana aata k ua
wahia nei.

<span id="an_6:32">6:32</span> Na huaina iho ia e ia taua ra, Ko
Ierupaara; i mea hoki, Ma Paara ano e tohe ki a ia mo tana aata kua
wahia nei.

<span id="an_6:33">6:33</span> ¶ Na ka huihui tahi nga Miriani katoa
ratou ko nga Amareki, ko nga tangata o te rawhiti, a ka whiti, ka noho
hoki ki te raorao o Ietereere.

<span id="an_6:34">6:34</span> Na kua tau te wairua o Ihowa ki runga ki
a Kiriona, a whakatangihia ana e ia te tetere; a huihuia ana a Apietere
ki te aru i a ia.

<span id="an_6:35">6:35</span> I tono karere ano ia puta noa i a Manahi,
a ka huihuia ano ratou ki a ia: i tono karere ano ia ki a Ahera, ki a
Hepurona, ki a Napatari; a ka haere ake ratou ki te whakatau i a ratou.

<span id="an_6:36">6:36</span> Na ka mea a Kiriona ki te Atua, Ki te mea
noku te ringa e whakaorangia ai e koe a Iharaira, pera me tau i korero
mai ra,

<span id="an_6:37">6:37</span> Na ka waiho e ahau te huruhuru hipi ki
runga ki te patunga witi; a ki te mea kei te huruhuru anake te
tomairangi, a he maroke a runga katoa o te whenua, katahi ahau ka mohio
noku te ringa e whakaorangia ai e koe a Iharaira, ka rite ano ki tau i
korero ra.

<span id="an_6:38">6:38</span> A pera tonu: i maranga wawe hoki ia i te
ata, a ka romia e ia te huruhuru, a tauia ana te tomairangi i roto i te
huruhuru, ki tonu te peihana i te wai.

<span id="an_6:39">6:39</span> I mea ano a Kiriona ki te Atua, Kei mura
tou riri ki ahau, a heoi ano he korero maku ko tenei: tena, kia kotahi
ake whakamatau maku i te huruhuru, a ka kati. Kia maroke ko te huruhuru
anake, a kia whai tomairangi a runga i te whenua katoa.

<span id="an_6:40">6:40</span> A i peratia e te Atua i taua po: ko te
huruhuru anake i maroke, a he tomairangi i te whenua katoa.

<span id="an_7:1">7:1</span> ¶ Na ka maranga wawe a Ierupaara, ara a
Kiriona, ratou ko tona nuinga katoa, a noho ana i te puna o Haroro; a i
te taha ki te raki o ratou te puni o Miriana, i te puke o More, i te
raorao.

<span id="an_7:2">7:2</span> Na ka mea a Ihowa ki a Kiriona, He nui rawa
te iwi i a koe nei hei hoatutanga maku i nga Miriani ki o ratou ringa,
kei whakapehapeha a Iharaira ki ahau, kei mea, Na toku ringa ake ahau i
whakaora.

<span id="an_7:3">7:3</span> Na, tena, karanga ki nga taringa o te iwi,
mea atu, Ki te wehi, ki te pawera tetahi, hoki atu, hohoro te haere atu
i Maunga Kireara. Na e rua tekau ma rua mano o te iwi i hoki; a mahue
iho, kotahi tekau mano.

<span id="an_7:4">7:4</span> I mea ano a Ihowa ki a Kiriona, He nui rawa
ano te iwi na; kawea ratou ki raro, ki te wai, a ko ahau hei
kaiwhakamatautau mau i a ratou ki reira: a ko taku e mea ai ki a koe, Me
haere tahi tenei i a koe; ko ia e haere tahi i a koe; a ko taku e me a
ai ki a koe, E kore tenei e haere tahi i a koe; kaua tena e haere.

<span id="an_7:5">7:5</span> Na ko tana kawenga i te iwi ki raro, ki te
wai, a ka mea a Ihowa ki Kiriona, Ko te hunga katoa e mitikia ai te wai
ki o ratou arero, pera me te kuri e miti nei, me whakatu ratou ki tahaki
me te hunga katoa ano e tuturi ana ki te inu.

<span id="an_7:6">7:6</span> A, ko te tokomaha o te hunga i mitimiti, me
te pa ano o o ratou ringa ki o ratou mangai, e toru rau tangata: i
tuturi ia te nuinga katoa o te iwi ki te inu i te wai.

<span id="an_7:7">7:7</span> Na ka mea a Ihowa ki a Kiriona, Ma nga rau
tangata e toru i mitimiti ra e whakaora ai ahau i a koutou, e hoatu ai
hoki nga Miriani ki tou ringa; a kia haere te iwi katoa, tera, ki tona
wahi.

<span id="an_7:8">7:8</span> Na ka mauria e te iwi he o ki o ratou
ringa, me a ratou tetere: ko te nuinga ia o Iharaira i tonoa e ia ki
tona teneti, ki tona teneti, a puritia ana aua tangata e toru ra: na i
raro i a ia te puni o Miriana, i te raorao.

<span id="an_7:9">7:9</span> ¶ Na i taua po ano ka mea a Ihowa ki a ia,
Whakatika, haere ki raro, ki te puni ra, kua hoatu hoki e ahau ki tou
ringa.

<span id="an_7:10">7:10</span> A ki te wehi koe ki te haere ki raro,
haere korua ko Pura, ko tau tangata, ki raro ki te puni.

<span id="an_7:11">7:11</span> A ka rongo koe ki a ratou korero, muri
iho ka maia ou ringa, a ka haere koe ki raro, ki te puni. Na ko to raua
haerenga atu ko tana tangata, ko Pura, ki te hiku o nga matua o te puni.

<span id="an_7:12">7:12</span> A e takoto haere ana i te raorao nga
Miriani, ratou ko nga Amareki, me nga tamariki katoa o te rawhiti, kei
te manawhitiwhiti te tokomaha; me a ratou kamera, kahore e taea te
tatau; rite tahi ki te onepu i te taha o te moana te tokomaha.

<span id="an_7:13">7:13</span> A, no te taenga atu o Kiriona, na e
korero ana tetahi i te moe ki tona hoa, e mea ana, Nana, moe iho ahau,
he keke taro pare e takahuri mai ana ki te puni o Miriana. Na kua tae
mai ki te teneti; kua aki atu; na kua hinga, kua huri koaro, a takot o
ana te teneti.

<span id="an_7:14">7:14</span> Na ka utu tona hoa, ka mea, Ehara tena i
te mea ke atu i te hoari a Kiriona tama a Ioaha, he tangata no Iharaira:
kua hoatu e te Atua a Miriana me te ope katoa ki tona ringa.

<span id="an_7:15">7:15</span> A, i te rongonga o Kiriona i te
korerotanga o te moe, i tona tikanga, na ka koropiko ia, a hoki ana ki
te puni o Iharaira, ka mea, Whakatika, kua homai hoki e te Atua te ope o
Miriana ki o koutou ringa.

<span id="an_7:16">7:16</span> ¶ Katahi ka wehea e ia nga tangata e toru
rau, kia toru nga matua, a whakawhiwhia ana e ia nga ringa o ratou katoa
ki te tetere, ki te oko tahanga, ki te rama i roto i te oko.

<span id="an_7:17">7:17</span> I mea ano ia ki a ratou, Me titiro mai ki
ahau, a kia rite ta koutou ki taku; na, e tae ahau ki te wahi i waho
rawa o te puni, ko taku e mea ai, kia pera hoki koutou.

<span id="an_7:18">7:18</span> Ka whakatangi ahau i te tetere, matou ko
oku hoa katoa, me whakatangi hoki koutou i nga tetere i nga taha katoa o
te puni, me te karanga ano, Ko te hoari a Ihowa, a Kiriona.

<span id="an_7:19">7:19</span> Na ka tae a Kiriona me te rau tangata i a
ia ki te wahi i waho rawa o te puni, i te timatanga o to waenga
mataaratanga, i te mea katahi ano ka whakaturia atu nga kaimataara: na
whakatangihia ana e ratou nga tetere, a wahia iho nga oko i o ratou
ringa.

<span id="an_7:20">7:20</span> A whakatangihia ana hoki nga tetere e nga
matua e toru, wahia iho nga oko, i puritia ano nga rama ki o ratou ringa
maui, me nga tetere ki o ratou ringa matau whakatangi ai; me ta ratou
karanga hoki, Ko te hoari a Ihowa, a Kiriona.

<span id="an_7:21">7:21</span> Na tu ana ratou i tona turanga, i tona
turanga, taiawhio noa te puni: a ka rere katoa te puni; a ko to ratou
hamamatanga, na ko te whatinga.

<span id="an_7:22">7:22</span> I whakatangihia hoki e ratou nga tetere e
toru rau, a meinga ana e Ihowa kia anga te hoari a tenei tangata, a
tenei tangata, ki tona hoa, ki tona hoa, ki te ope katoa ano hoki: a ka
whati te ope tae noa ki Petehita e ahu atu ana ki Tererara, tae noa ki
te rohe o Aperemehora, e tata ana ki Tapata.

<span id="an_7:23">7:23</span> ¶ Katahi ka huihuia nga tangata o
Iharaira, i roto i a Napatari, i a Ahera, i a Manahi katoa, a whaia ana
a Miriana e ratou.

<span id="an_7:24">7:24</span> A i tono karere a Kiriona puta noa i te
whenua pukepuke katoa o Eparaima hei mea, Haere mai ki raro ki te
whawhai ki a Miriana; tangohia hoki nga wai i mua i a ratou, a puta noa
ki Petepara ki Horano. Na ka huihui nga tangata katoa o Eparaima, a
tangohia ana nga wai, a puta noa ki Petepara ki Horano.

<span id="an_7:25">7:25</span> A tokorua nga rangatira o Miriana i mau i
a ratou, ko Orepe raua ko Teepe; a patua iho e ratou a Orepe ki te
kamaka a Orepe, i patua hoki a Teepe ki te poka waina a Teepe, a whaia
ana e ratou a Miriana, a kawea ana e ratou nga matenga o Orepe ra ua ko
Teepe ki a Kiriona ki tawahi o Horano.

<span id="an_8:1">8:1</span> ¶ Na ka mea ki a ia nga tangata o Eparaima,
He aha tenei mea i mea nei koe ki a matou, te karangatia matou i tou
haerenga atu ki te whawhai ki a Miriana? Na nui atu ta ratou ngangau ki
a ia.

<span id="an_8:2">8:2</span> Na ka mea ia ki a ratou, Ko tehea mahi aku
inaianei hei rite mo ta koutou? He teka ianei pai atu te hamunga waina a
Eparaima i te whakinga katoa a Apietere?

<span id="an_8:3">8:3</span> I homai e te Atua ki o koutou ringa nga
rangatira o Miriana, a Orepe raua ko Teepe: a he aha te mea i taea e
ahau hei rite mo ta koutou? Katahi ka iti haere to ratou riri ki a ia i
tana korerotanga i taua kupu.

<span id="an_8:4">8:4</span> ¶ Na kua tae a Kiriona ki Horano, kua
whiti, ratou tahi ko ana tangata e toru rau; e ruha ana, otiia me te
whai tonu.

<span id="an_8:5">8:5</span> Na ka mea ia ki nga tangata o Hukota, Homai
etahi rohi taro ma te hunga e haere tahi nei matou, e hemo ana hoki
ratou, e whai ana hoki ahau i a Tepa raua ko Taramuna i nga kingi o
Miriana.

<span id="an_8:6">8:6</span> Na ka mea nga rangatira o Hukota, Kei roto
koia i tou ringa nga ringa o Tepa raua ko Taramuna, e hoatu ai e matou
he taro ma tou ope?

<span id="an_8:7">8:7</span> Na ka mea a Kiriona, Mo reira kia homai e
Ihowa a Tepa raua ko Taramuna ki toku ringa, ka haehaea e ahau o koutou
kikokiko ki nga tataramoa o te koraha, ki nga tumatakuru.

<span id="an_8:8">8:8</span> Na ka haere atu ia i reira ki Penuere, a ka
korero pera ano ki a ratou; heoi, rite tonu ki ta nga tangata o Hukota i
whakahoki ai ta nga tangata o Penuere i whakahoki ai ki a ia.

<span id="an_8:9">8:9</span> Na ka korero ano hoki ia ki nga tangata o
Penuere, ka mea, Ka hoki mai ahau i runga i te pai, ka wahia e ahau
tenei pourewa.

<span id="an_8:10">8:10</span> Na i Karakoro a Tepa raua ko Taramuna, me
o raua ope hoki, me te mea tekau ma rima nga mano, ko te hunga katoa i
mahue o te ope katoa o nga tangata o te rawhiti: i hinga hoki o te hunga
mau hoari, kotahi rau e rua tekau nga mano.

<span id="an_8:11">8:11</span> Na ka haere ki runga a Kiriona na te
huarahi o te hunga noho teneti, na te rawhiti o Nopaha, o Iokopeha, a
patua iho e ia te ope: kua tau hoki te ope.

<span id="an_8:12">8:12</span> Na ka rere a Tepa raua ko Taramuna, a ka
whaia e ia, ka mau i a ia nga kingi tokorua o Miriana, a Tepa raua ko
Taramuna, a whati ana te ope katoa.

<span id="an_8:13">8:13</span> A i hoki mai a Kiriona tama a Ioaha i te
whawhai i te pikitanga atu o Herehe.

<span id="an_8:14">8:14</span> A hopukia ana e ia tetahi taitama o nga
tangata o Hukota, a uia ana e ia ki a ia: na ka tuhituhia e tera nga
rangatira o Hukota me nga kaumatua ano o reira, e whitu tekau ma whitu
nga tangata.

<span id="an_8:15">8:15</span> Na ka tae atu ia ki nga tangata o Hukota,
ka mea, Tenei a Tepa raua ko Taramuna, i whakorekore ra koutou ki ahau,
i mea ra, Kei tou ringa ranei nga ringa o Tepa raua ko Taramuna e hoatu
ai e matou he taro ma au tangata e hemo ra?

<span id="an_8:16">8:16</span> Na ka mau ia ki nga kaumatua o te pa, ki
nga tataramoa hoki o te koraha, ki nga tumatakuru, a whakaakona ana ki
ena nga tangata o Hukota.

<span id="an_8:17">8:17</span> I wahia iho hoki e ia te pourewa o
Penuere, a patua iho nga tangata o taua pa.

<span id="an_8:18">8:18</span> ¶ Katahi ia ka mea ki a Tepa raua ko
Taramuna, He tangata pehea era i patua ra e korua ki Taporo? Ka mea
raua, Ko koe, ko ratou; rite tonu ki to nga tama a te kingi te ahua o
tenei, o tenei o ratou.

<span id="an_8:19">8:19</span> Na ka mea ia, Ko oku teina ratou, ko nga
tama a toku whaea: e ora ana a Ihowa, me i whakaorangia era e korua,
kihai ahau i patu i a korua.

<span id="an_8:20">8:20</span> A ka mea ia ki tana matamua, ki a Ietere,
Whakatika, patua raua. Heoi kihai taua tamaiti i unu i tana hoari, i te
wehi; he tamariki hoki.

<span id="an_8:21">8:21</span> Na ka mea a Tepa raua ko Taramuna,
Whakatika ko koe, ka rere ki runga i a maua; he tangata tonu hoki, pera
ano tona kaha. Katahi ka whakatika a Kiriona, a patua iho a Tepa raua ko
Taramuna, tangohia ana hoki e ia nga heitiki i nga kaki o o raua kamera.

<span id="an_8:22">8:22</span> ¶ Katahi ka mea nga tangata o Iharaira ki
a Kiriona, Hei kingi koe mo matou, a koe, tau tama, te tama hoki a tau
tama: nau hoki matou i ora ai i te ringa o Miriana.

<span id="an_8:23">8:23</span> Na ka mea a Kiriona ki a ratou, Kaua ahau
e waiho hei kingi mo koutou, kaua ano taku tama e waiho hei kingi mo
koutou. Ko Ihowa hei kingi mo koutou.

<span id="an_8:24">8:24</span> I mea ano a Kiriona ki a ratou, He hiahia
toku ki te tono i tetahi mea i a koutou, kia homai ki ahau e tena, e
tena o koutou, nga whakakai o tana taonga parakete. He whakakai koura
hoki a ratou, no nga Ihimaeri hoki ratou.

<span id="an_8:25">8:25</span> Na ka whakahoki ratou, Ae, me hoatu noa e
matou. Na ka wharikitia e ratou tetahi kakahu, a maka ana ki runga e
tera, e tera, nga whakakai o tana taonga parakete.

<span id="an_8:26">8:26</span> A kotahi mano e whitu rau nga hekere
koura te taimaha o nga whakakai koura i tonoa e ia; me nga heitiki, me
nga poroporo, me nga kakahu papura o nga kingi o Miriana, me nga
mekameka hoki o nga kakai o nga kamera.

<span id="an_8:27">8:27</span> Na ka hanga e Kiriona hei epora, a ka
waiho ki tona pa ki Opora: na ka whai a Iharaira katoa ki reira puremu
ai ki taua mea: a ka waiho hei rore mo Kiriona ratou ko tona whare.

<span id="an_8:28">8:28</span> Heoi hinga ana a Miriana i mua i nga
tamariki a Iharaira, kihai ano i ara o ratou matenga i muri iho. Na ka
okioki te whenua, e wha tekau nga tau, i nga ra o Kiriona.

<span id="an_8:29">8:29</span> ¶ Na ka haere a Ierupaara tama a Ioaha, a
ka noho ki tona whare.

<span id="an_8:30">8:30</span> A e whitu tekau nga tama a Kiriona, he
mea na tona tinana: he tokomaha hoki ana wahine.

<span id="an_8:31">8:31</span> A ko tana wahine iti i Hekeme, i whanau
ano hoki ta raua tama; a huaina iho e ia tona ingoa ko Apimereke.

<span id="an_8:32">8:32</span> Na ka mate a Kiriona, tama a Ioaha, i a
ia ka tino koroheke; a tanumia ana ki te rua o Ioaha, o tona papa, ki
Opora o nga Apieteri.

<span id="an_8:33">8:33</span> A, no te matenga o Kiriona, na ka hoki
nga tama a Iharaira, ka puremu ki nga Paara; a ka waiho a Paaraperiti
hei atua mo ratou.

<span id="an_8:34">8:34</span> Kihai ano hoki nga tamariki a Iharaira i
mahara ki a Ihowa, ki to ratou Atua, i whakaora nei i a ratou i te ringa
o o ratou hoariri katoa i tetahi taha, i tetahi taha.

<span id="an_8:35">8:35</span> Kihai ano hoki i puta to ratou aroha ki
te whare o Ierupaara, ara o Kiriona; kihai i rite ki ana mahi pai katoa
ki a Iharaira.

<span id="an_9:1">9:1</span> ¶ Na ka haere a Apimereke tama a Ierupaara
ki Hekeme ki nga tungane o tona whaea, a ka korero ki a ratou, ki te
hapu katoa ano hoki o te whare o te papa o tona whaea, ka mea,

<span id="an_9:2">9:2</span> Tena, ki atu ki nga taringa o nga tangata
katoa o Hekeme, Ko tehea te mea pai ki a koutou, ko nga tangata e whitu
tekau, ko nga tama katoa a Ierupaara, hei kingi mo koutou, kia kotahi
ranei te tangata hei kingi mo koutou? Kia mahara hoki he wheua ahau no
koutou, he kikokiko no koutou.

<span id="an_9:3">9:3</span> Na ka korerotia e nga tungane o tona whaea
enei kupu katoa mona ki nga taringa o nga tangata katoa o Hekeme, a ka
anga o ratou ngakau ki te aru i a Apimereke; i mea hoki ratou, Ko to
tatou teina ia.

<span id="an_9:4">9:4</span> Na ka homai e ratou ki a ia etahi hiriwa, e
whitu tekau, i roto i te whare o Paaraperiti, a ka utua e Apimereke ki
aua mea etahi tangata wairangi, he hunga hikaka, a aru ana ratou i a ia.

<span id="an_9:5">9:5</span> Na ka haere ia ki te whare o tona papa ki
Opora, a patua iho e ia ona tuakana, ona teina, nga tama a Ierupaara, e
whitu tekau nga tangata, i runga i te kohatu kotahi; otiia i mahue a
Iotama te tama whakaotinga a Ierupaara; i piri hoki ia.

<span id="an_9:6">9:6</span> Na ka huihui nga tangata katoa o Hekeme,
ratou ko te whare katoa o Miro, a ka haere, ka mea i a Apimereke hei
kingi, ki te oki i te pou i Hekeme.

<span id="an_9:7">9:7</span> ¶ A ka korerotia ki a Iotama, na ka haere
ia, a tu ana i runga i te tihi o Maunga Keritimi; na ka ara tona reo, ka
karanga, ka mea ki a ratou, Whakarongo mai ki ahau, e nga tangata o
Hekeme, kia whakarongo ai te Atua ki a koutou.

<span id="an_9:8">9:8</span> I haere nga rakau ki te whakawahi i tetahi
kingi mo ratou, a ka mea ki te oriwa, Ko koe hei kingi mo matou.

<span id="an_9:9">9:9</span> Na ka mea te oriwa ki a ratou, Kia
whakarerea koia e ahau toku momonatanga, taku mea i whai kororia ai te
Atua, te tangata, a kia haere ki runga i nga rakau tiwhaiwhai ai?

<span id="an_9:10">9:10</span> Na ka mea nga rakau ki te piki, Haere mai
hei kingi mo matou.

<span id="an_9:11">9:11</span> Ano ra ko te piki ki a ratou, Kia
whakarerea koia e ahau toku reka me oku hua pai, a kia haere ki runga i
nga rakau tiwhaiwhai ai?

<span id="an_9:12">9:12</span> Katahi ka mea nga rakau ki te waina,
Haere mai koe hei kingi mo matou.

<span id="an_9:13">9:13</span> Na ka mea te waina ki a ratou, Kia
whakarerea koia e ahau toku waina e whakahari nei i te Atua, i te
tangata, a kia haere ki runga i nga rakau tiwhaiwhai ai?

<span id="an_9:14">9:14</span> Na ka mea nga rakau katoa ki te taraheke,
Haere mai hei kingi mo matou.

<span id="an_9:15">9:15</span> Na ka mea te taraheke ki nga rakau, Ki te
mea he pono ta koutou whakawahi i ahau hei kingi mo koutou, haere mai ki
raro ki toku taumarumarutanga iho okioki ai, a ki te kahore, kia puta
atu he ahi i roto i te taraheke hei kai i nga hita o Repanon a.

<span id="an_9:16">9:16</span> Na ki te mea he pono, he tika, ta koutou
mahi, i a koutou i mea nei i a Apimereke hei kingi, ki te pai hoki ta
koutou mahi ki a Ierupaara ratou ko tona whare, ki te mea hoki i rite ki
nga mahi a ona ringa ta koutou i mea ai ki a ia;

<span id="an_9:17">9:17</span> Na toku papa hoki i whawhai a koutou
whawhai, a taruke ana ki te mate; a ora ake koutou i te ringa o Miriana:

<span id="an_9:18">9:18</span> Na kua whakatika nei koutou i tenei ra ki
te whare o toku papa, a patua iho ana tama, e whitu tekau tangata, ki
runga ki te kohatu kotahi, a meinga ana a Apimereke, tama a tana pononga
wahine hei kingi mo nga tangata o Hekeme, no te mea ko to ko utou teina
ia;

<span id="an_9:19">9:19</span> Na ki te mea he pono, he tika, ta koutou
i mea ai ki a Ierupaara ratou ko tona whare i tenei ra, kia hari ki a
Apimereke, kia hari hoki ia ki a koutou.

<span id="an_9:20">9:20</span> Ki te kahore ia kia puta he ahi i a
Apimereke hei kai i nga tangata o Hekeme, ratou ko te whare o Miro; kia
puta hoki he ahi i nga tangata o Hekeme, i te whare hoki o Miro, hei kai
a Apimereke.

<span id="an_9:21">9:21</span> Na ko te rerenga i rere ai a Iotama,
haere ana ki Peere, a noho ana i reira i te wehi o tona tuakana, o
Apimereke.

<span id="an_9:22">9:22</span> ¶ A e toru nga tau o Apimereke e kawana
ana i a Iharaira,

<span id="an_9:23">9:23</span> Na ka unga e te Atua he wairua kino hei
wehe i a Apimereke ratou ko nga tangata o Hekeme; a ka mahi tinihanga
nga tangata o Hekeme ki a Apimereke.

<span id="an_9:24">9:24</span> He mea mo te tukinotanga i nga tama e
whitu tekau a Ierupaara kia eke mai, kia utaina o ratou toto ki runga ki
to ratou teina, ki a Apimereke, nana nei ratou i patu; ki runga ano hoki
i nga tangata o Hekeme nana nei i whakakaha ona ringa i patua ai ona
tuakana, ona teina.

<span id="an_9:25">9:25</span> Na ka whakanohoia e nga tangata o Hekeme
he kaiwhanga mona ki nga tihi o nga maunga, a pahuatia ana e ratou te
hunga katoa i puta ki a ratou i te ara; a ka korerotia ki a Apimereke.

<span id="an_9:26">9:26</span> Na ka haere mai a Kaara tama a Epere
ratou ko ona teina, a ka tae atu ki Hekeme; na ka whakawhirinaki nga
tangata o Hekeme ki a ia.

<span id="an_9:27">9:27</span> Na ka haere ratou ki te mara, a whakiia
ana nga hua o a ratou mara waina, takahia ana; na ka tuku hakari ratou,
a ka haere ki te whare o to ratou atua, ka kai, ka inu, a kohukohua ana
e ratou a Apimereke.

<span id="an_9:28">9:28</span> I mea ano a Kaara tama a Epere, Ko wai a
Apimereke, ko wai hoki a Hekeme e mahi ai tatou ki a ia? ehara ianei ia
i te tama a Ierupaara? ko Tepuru hoki tana kaiwhakahauhau? me mahi
koutou ki nga tangata a Hamora, a te papa o Hekeme: engari he aha tatou
ka mahi ai ki a ia?

<span id="an_9:29">9:29</span> Na me i pai te Atua ki tenei iwi ki raro
ki toku ringa! ina kua peia e ahau a Apimereke. Katahi ia ka mea ki a
Apimereke, Whakanuia tou ope, puta mai hoki.

<span id="an_9:30">9:30</span> A, no te rongonga o Tepuru rangatira o te
pa ki nga kupu a Kaara tama a Epere, ka mura tona riri.

<span id="an_9:31">9:31</span> Na ka tono puku ia i etahi tangata ki a
Apimereke hei me, Ko Kaara tama a Epere tenei, ratou ko ona teina, kua
tae mai ki Hekeme; a kei te whakatutehu ratou i te pa kia tu atu ki a
koe.

<span id="an_9:32">9:32</span> Na reira whakatika i te po, a koe me au
tangata, ka takoto tauwhanga ai i te parae.

<span id="an_9:33">9:33</span> A ka whiti te ra i te ata, ka maranga
wawe koe, ka huaki ki te pa: a ka puta ia, ratou ko ana tangata ki te
whawhai ki a koe, mau e mea ki a ia tau e kite ai.

<span id="an_9:34">9:34</span> Na ko te whakatikanga ake o Apimereke
ratou ko ana tangata katoa i te po, a e wha o ratou matua i takoto
tauwhanga ai mo Hekeme.

<span id="an_9:35">9:35</span> A ka puta atu a Kaara tama a Epere, ka tu
i te tomokanga ki te kuwaha o te pa: na kua whakatika ake a Apimereke
ratou ko ana tangata i te pehipehi.

<span id="an_9:36">9:36</span> A, i te kitenga o Kaara i aua tangata, ka
mea ia ki a Tepuru, Nana, he tangata e heke mai ra i nga tihi o nga
maunga. Na ka mea a Tepuru ki a ia, Ko te ata o nga maunga tau e kite
na, me te mea he tangata.

<span id="an_9:37">9:37</span> Na ka korero ano a Kaara, ka mea, Nana,
titiro ki te hunga e heke mai ra ma waenganui o te whenua! kotahi hoki
tera matua e haere mai ra i te ara i te oki o Meonenimi.

<span id="an_9:38">9:38</span> Na ka mea a Tepuru ki a ia, Kei hea ra
tou mangai i mea ra koe, Ko wai a Apimereke, e mahi ai tatou ki a ia?
ehara ianei tenei i te iwi i whakahaweatia ra e koe? Na haere atu
inaianei ki te whawhai ki a ia.

<span id="an_9:39">9:39</span> Na ka haere a Kaara i te aroaro o nga
tangata o Hekeme ki te whawhai ki a Apimereke.

<span id="an_9:40">9:40</span> Na ka whaia ia e Apimereke, a rere ana ia
i tona aroaro, a he tokomaha i hinga, i patua, a te tomokanga ra ano o
te kuwaha.

<span id="an_9:41">9:41</span> Na ka noho a Apimereke ki Aruma: a ka
peia a Kaara ratou ko ona teina e Tepuru, kei noho ki Hekeme.

<span id="an_9:42">9:42</span> A i te aonga ake ka puta atu nga tangata
ki te parae; a ka korerotia e ratou ki a Apimereke.

<span id="an_9:43">9:43</span> Na ka mau ia ki nga tangata, a wehea ana
e ia kia toru nga matua, a ka tauwhanga i te parae. A ka kite ia, na,
kua puta mai te iwi i roto i te pa, ka whakatika ia ki a ratou a patua
iho.

<span id="an_9:44">9:44</span> I kokiri hoki a Apimereke ratou ko ana
ngohi, a tu ana i te tomokanga ki te kuwaha o te pa: a kokiri ana nga
ngohi e rua ki te hunga katoa i te parae, a patua iho.

<span id="an_9:45">9:45</span> A whakapaua ana e Apimereke taua ra ki te
whawhai ki te pa, a horo ana te pa i a ia, patua iho hoki nga tangata
katoa i roto; na wahia ana e ia te pa, ruia iho ki te tote.

<span id="an_9:46">9:46</span> A, no te rongonga o nga tangata katoa o
te pourewa o Hekeme, ka haere ratou ki roto ki te taumaihi o te whare o
te atua, o Periti.

<span id="an_9:47">9:47</span> A ka korerotia ki a Apimereke kua huihui
katoa nga tangata o te pourewa o Hekeme.

<span id="an_9:48">9:48</span> Katahi ka piki atu a Apimereke ki Maunga
Taramono, ratou ko ana tangata katoa; i mauria atu ano i Apimereke he
toki i tona ringa; na ka tapahia e ia he rakau, a hapainga ana, amohia
ana e ia i runga i ona pokohiwi, me te mea ano ki ana tangata, Ko ta
koutou i kite nei e meatia ana e ahau, kia hohoro ta koutou pera.

<span id="an_9:49">9:49</span> Na ka tapahia he peka e tenei, e tenei o
te iwi katoa, a haere ana ki te whai i a Apimereke: na ka whakatakotoria
e ratou ki te taha o te taumaihi, a tahuna ana te taumaihi ki te ahi ki
runga ki a ratou: na ka mate ano hoki nga tangata katoa o t e pourewa o
Hekeme; ki te whakaaro iho kotahi mano nga tane, nga wahine.

<span id="an_9:50">9:50</span> ¶ Katahi ka haere a Apimereke ki Tepehe,
a whakapaea ana a Tepehe e ia, a horo ana i a ia.

<span id="an_9:51">9:51</span> Na i waenganui o te pa he pourewa kaha, a
ka rere ki reira nga tane katoa, me nga wahine, nga tangata katoa o te
pa, a tutakina ana mai ratou ki roto, a piki ana ratou ki runga ki te
tuanui o te pourewa.

<span id="an_9:52">9:52</span> Na ko te haerenga atu o Apimereke ki te
pourewa, tauria ana e ia, ka whakatata hoki ki te kuwaha o te pourewa,
he tahu ki te ahi.

<span id="an_9:53">9:53</span> Ko te tino makanga iho a tetahi wahine i
to runga kohatu mira ki runga ki te matenga o Apimereke, na ngawha iho
tona angaanga.

<span id="an_9:54">9:54</span> Na hohoro tonu tana karanga ki te tangata
i mau i ana patu, ka mea ki a ia, Unuhia tau hoari, whakamatea hoki
ahau, kei korerotia ahau, He wahine nana ia i patu. Na werohia ana ia e
tana tangata, a ka mate.

<span id="an_9:55">9:55</span> A, no te kitenga o nga tangata o Iharaira
kua mate a Apimereke, ka haere ratou ki tona wahi, ki tona wahi.

<span id="an_9:56">9:56</span> Na i penei te whakautu a te Atua i te
kino a Apimereke i meatia e ia ki tona papa, i a ia i patu ai i ona
tuakana, i ona teina, e whitu tekau:

<span id="an_9:57">9:57</span> Me te kino hoki a nga tangata o Hekeme, i
whakautua katoatia e te Atua ki runga ki o ratou matenga; a ka tau iho
ki a ratou te kanga a Iotama tama a Ierupaara.

<span id="an_10:1">10:1</span> ¶ A i muri a Apimereke, ka whakatika ake
hei kaiwhakaora mo Iharaira ko Tora tama a Pua tama a Roro, he tangata
no Ihakara: a i noho ia ki Hamiri ki te whenua pukepuke o Eparaima.

<span id="an_10:2">10:2</span> A e rua tekau ma toru nga tau i whakarite
ai ia mo Iharaira, na ka mate, a tanumia ana ki Hamiri.

<span id="an_10:3">10:3</span> A i muri i a ia ka whakatika ko Haira
Kireari, e rua tekau ma rua nga tau i whakarite ai ia mo Iharaira.

<span id="an_10:4">10:4</span> Na e toru tekau ana tama, e toru tekau
ano nga kuao kaihe i eke ai ratou, e toru tekau hoki o ratou pa, e
huaina nei ko Hawotohaira, a tae noa ki tenei ra; kei te whenua o
Kireara.

<span id="an_10:5">10:5</span> Na ka mate a Haira, a ka tanumia ki
Kamono.

<span id="an_10:6">10:6</span> ¶ Na ka mahi kino ano nga tamariki a
Iharaira ki ta Ihowa titiro, i mahi ki nga Paara, ki te Ahataroto, ki
nga atua o Hiria, ki nga atua o Hairona, ki nga atua o Moapa, ki nga
atua o nga tamariki a Amona, ki nga atua o nga Pirihitini: whakarerea ak
e e ratou a Ihowa, kihai ano hoki i mahi ki a ia.

<span id="an_10:7">10:7</span> Na ka mura te riri o Ihowa ki a Iharaira,
a hokona atu ana ratou e ia ki te ringa o nga Pirihitini, ki te ringa
hoki o nga tamariki a Amona.

<span id="an_10:8">10:8</span> A i taua tau i kurua, i tukinotia e ratou
nga tamariki a Iharaira; a tekau ma waru nga tau i tukinotia ai nga
tamariki katoa a Iharaira i tawahi o Horano, i te whenua o nga Amori, i
Kireara.

<span id="an_10:9">10:9</span> Na ka whiti atu nga tamariki a Amona i
Horano ki te whawhai ano hoki ki a Hura, ki a Pineamine, ki te whare
hoki o Eparaima, a taea rawatia iho te raru o Iharaira.

<span id="an_10:10">10:10</span> ¶ Katahi ka karanga nga tamariki a
Iharaira ki a Ihowa, ka mea, Kua hara matou ki a koe, kua whakarerea
hoki e matou to matou atua, kua mahi hoki ki nga Paara.

<span id="an_10:11">10:11</span> A ka mea a Ihowa ki nga tamariki a
Iharaira, Kahore ianei koutou i whakaorangia e ahau i nga Ihipiana, i
nga Amori, i nga tamariki a Amona, i nga Pirihitini?

<span id="an_10:12">10:12</span> I tukino ano hoki nga Haironi, nga
Amareki, ratou ko nga Maoni i a koutou, a, no ta koutou tangihanga ki
ahau, ka ora koutou i ahau i roto i to ratou ringa.

<span id="an_10:13">10:13</span> Heoi whakarerea ana ahau e koutou, a
mahi ana koutou ki nga atua ke: koia ahau te whakaora ai ano i a koutou.

<span id="an_10:14">10:14</span> Haere, karanga atu ki a koutou atua i
whiriwhiri ai; ma ratou koutou e whakaora i te wa o to koutou hemanawa.

<span id="an_10:15">10:15</span> Na ka mea nga tamariki a Iharaira ki a
Ihowa, Kua hara matou, mau e mea ki a matou nga mea katoa e pai ana ki
tau titiro; otiia whakaorangia matou inaianei.

<span id="an_10:16">10:16</span> Na ka whakarerea e ratou nga atua ke i
roto i a ratou, a ka mahi ki a Ihowa: na ka koingo tona ngakau ki a
Iharaira i mate nei.

<span id="an_10:17">10:17</span> Na ka huihuia nga tamariki a Amona, a
ka noho ki Kireara, i huihui ano nga tamariki a Iharaira, a noho ana i
Mihipa.

<span id="an_10:18">10:18</span> Na ka mea te iwi ratou ko nga rangatira
o Kireara tetahi ki tetahi, Ko wae te tangata hei timata i te whawhai ki
nga tamariki a Amona? ka waiho ia hei upoko mo nga tangata katoa o
Kireara.

<span id="an_11:1">11:1</span> ¶ Na he tangata marohirohi a Iepeta
Kireari, he tama na tetahi wahine kairau: a na Kireara hoki a Iepeta.

<span id="an_11:2">11:2</span> A i whanau etahi tama ma Kireara raua ko
tana wahine; a, no te kaumatuatanga ake o nga tama a tana wahine, ka
peia e ratou a Iepeta: i mea ki a ia, Kahore he tukunga iho mou i te
whare o to tatou papa; he tama hoki koe na te wahine ke.

<span id="an_11:3">11:3</span> Na ka rere a Iepeta i ona teina, a noho
ana i te whenua o Topo: na ka huihui etahi tangata wairangi ki a Iepeta,
a haere tahi ana ratou.

<span id="an_11:4">11:4</span> ¶ A roa iho, na ka whawhai nga tamariki a
Amona ki a Iharaira.

<span id="an_11:5">11:5</span> A, i te whawhaitanga a nga tamariki a
Amona ki a Iharaira, na ka haere nga kaumatua o Kireara ki te tiki i a
Iepeta i te whenua o Topo.

<span id="an_11:6">11:6</span> A ka mea ki a Iepeta, Haere mai, a ko koe
hei rangatira hoia mo matou, kia whawhai ai tatou ki nga tamariki a
Amona.

<span id="an_11:7">11:7</span> Na ka mea a Iepeta ki nga kaumatua o
Kireara, kahore ianei koutou i kino ki ahau, i pei i ahau i roto i te
whare o toku papa? a he aha koutou i haere mai ai ki ahau i a koutou ka
hemanawa nei?

<span id="an_11:8">11:8</span> Na ka mea nga kaumatua o Kireara ki a
Iepeta, Koia matou ka tahuri atu nei ki a koe inaianei, kia haere ai koe
i a matou ki te whawhai ki nga tamariki a Amona, a ko koe hei upoko mo
matou, mo nga tangata katoa hoki o Kireara.

<span id="an_11:9">11:9</span> Na ka mea a Iepeta ki nga kaumatua o
Kireara, Ki te whakahokia atu ahau e koutou ki te whawhai ki nga
tamariki a Amona, a ka homai ratou e Ihowa ki ahau, tera ranei ahau e
waiho hei upoko mo koutou?

<span id="an_11:10">11:10</span> Na ka mea nga kaumatua o Kireara ki a
Iepeta, Ko Ihowa hei kaititiro i waenganui i a tatou; he pono e rite ki
tau kupu ta matou e mea ai.

<span id="an_11:11">11:11</span> Na ka haere tahi a Iepeta ratou ko nga
kaumatua o Kireara, a ka meinga ia e te iwi hei upoko, hei rangatira mo
ratou: a ka korerotia e Iepeta ana kupu katoa ki te aroaro o Ihowa ki
Mihipa.

<span id="an_11:12">11:12</span> ¶ Katahi ka tono tangata atu a Iepeta
ki te kingi o nga tamariki a Amona, hei mea, He aha tau i haere mai ai
koe ki ahau, ki toku whenua whawhai ai?

<span id="an_11:13">11:13</span> Na ka mea te kingi o nga tamariki a
Amona ki nga tangata a Iepeta, Na Iharaira hoki i tango toku whenua i
tona haerenga ake i Ihipa, i Aronona atu a tae noa ki Iapoko, ki Horano:
na ata whakahokia mai aua wahi.

<span id="an_11:14">11:14</span> Na ka tono tangata ano a Iepeta ki te
kingi o nga tamariki a Amona:

<span id="an_11:15">11:15</span> Hei mea ki a ia, Ko te kupu tenei a
Iepeta, Kihai i tangohia e Iharaira te whenua o Moapa, te whenua ranei o
nga tamariki a Amona:

<span id="an_11:16">11:16</span> Engari i to Iharaira haerenga ake i
Ihipa, a ka haereerea te koraha a tae noa ki te Moana Whero, a ka tae ki
Karehe;

<span id="an_11:17">11:17</span> Na ka tono tangata a Iharaira ki te
kingi o Eroma, hei mea, Tukua ahau kia tika atu ma tou whenua; na kihai
te kingi o Eroma i rongo. I tono ano ia ki te kingi o Moapa: a kihai
tera i pai. Na ka noho a Iharaira ki Karehe.

<span id="an_11:18">11:18</span> Katahi ratou ka haere puta noa i te
koraha; taiawhiotia ana e ratou te whenua o Eroma, me te whenua o Moapa,
a ka tae mai ki te taha ki te rawhiti o te whenua o Moapa, ka noho ki
tera taha o Aranona, kihai hoki i haere ki roto ki te rohe o Moapa: ko
Aranona hoki te rohe o Moapa.

<span id="an_11:19">11:19</span> Na ka tono tangata a Iharaira ki a
Hihona kingi o nga Amori, kingi o Hehepona; a ka mea a Iharaira ki a ia,
Tukua matou kia tika atu ma tou whenua ki toku wahi.

<span id="an_11:20">11:20</span> Heoi kihai a Hihona i tuku i a Iharaira
kia tika ma tona rohe: na huihuia ana e Hihona tona iwi katoa, a noho
ana ki Iahata; na, ko tana whawhaitanga kia Iharaira.

<span id="an_11:21">11:21</span> Na ka homai e Ihowa, e te Atua o
Iharaira a Hihona me tona iwi katoa ki te ringa o Iharaira: na patua iho
ratou, a tangohia ana e Iharaira te whenua katoa o nga Amori i noho ki
taua whenua.

<span id="an_11:22">11:22</span> I tangohia hoki e ratou nga rohe katoa
o nga Amori; i Aranona ki Iapoko, i te koraha ki Horano.

<span id="an_11:23">11:23</span> Na kua peia nei e Ihowa, e te Atua o
Iharaira nga Amori i te aroaro o tana iwi, o Iharaira, a me riro ranei i
a koe?

<span id="an_11:24">11:24</span> E kore ianei koe e mau ki nga wahi i
whakawhiwhia ki a koe e tou atua, e Kemoho? a ka riro mai hoki i a matou
to te hunga e peia ana e Ihowa, e to matou Atua, i to matou aroaro.

<span id="an_11:25">11:25</span> He nui ake ranei tou pai i to Paraka
tama a Tiporo kingi o Moapa? i mea ranei ia ki te tohe ki a Iharaira, ki
te whawhai ranei ki a ratou?

<span id="an_11:26">11:26</span> I a Iharaira e noho ana i Hehepona, i
ona pa ririki, i Aroere hoki, i ona pa ririki, i nga pa katoa ano i nga
taha o Aranona, e toru rau nga tau; he aha hoki te tangohia ai e koutou
i taua wa?

<span id="an_11:27">11:27</span> Na kahore oku hara ki a koe; engari e
he ana tau mahi ki ahau, tau whawhai ki ahau: ma Ihowa, ma te kaiwhakawa
e whakawa aianei nga tamariki a Iharaira me nga tamariki a Amona.

<span id="an_11:28">11:28</span> Heoi kihai i rongo te kingi o nga
tamariki a Amona ki nga kupu a Iepeta i tukua atu ai ki a ia.

<span id="an_11:29">11:29</span> ¶ Na ka tau te wairua o Ihowa ki runga
ki a Iepeta, a ka haere ia puta noa i Kireara, i Manahi, i haere hoki
puta noa i Mihipe o Kireara, a haere ana i Mihipe o Kireara ki nga
tamariki a Amona.

<span id="an_11:30">11:30</span> Na ka oatitia he oati e Iepeta ki a
Ihowa: i mea ia, Ki te tino homai e koe nga tama a Amona ki toku ringa,

<span id="an_11:31">11:31</span> Na, ko te mea e puta mai ana i nga
tatau o toku whare ki te whakatau i ahau, ina hoki ora mai ahau i nga
tama a Amona, ma Ihowa tena, ka whakaekea ano e ahau hei tahunga tinana.

<span id="an_11:32">11:32</span> Na ka haere a Iepeta ki nga tamariki a
Amona ki te whawhai ki a ratou; a ka homai ratou e Ihowa ki tona ringa.

<span id="an_11:33">11:33</span> Na tukitukia ana ratou e ia, i Aroere
atu a tae noa koe ki Miniti, e rua tekau nga pa, ki te mania ano i nga
mara waina; he nui rawa te patunga. Na kua hinga nga tamariki a Amona i
nga tamariki a Iharaira.

<span id="an_11:34">11:34</span> Na ka haere a Iepeta ki tona whare ki
Mihipa, na, ko te putanga mai o tana tamahine ki te whakatau i a ia, me
te timipera, me te kanikani. Ko tana huatahi ia; kahore atu hoki ana
tama, tamahine ranei, ko ia anake.

<span id="an_11:35">11:35</span> A, no tona kitenga i a ia, na ka haea
ona kakahu, ka mea, Aue, e taku tamahine, kua pehia rawatia ahau e koe
ki raro, kei roto hoki koe i te hunga e raru ai ahau: kua puaki hoki
toku mangai ki a Ihowa, e kore ano e taea te hoki.

<span id="an_11:36">11:36</span> Na ka mea tera ki a ia, E toku papa,
kua puaki nei tou mangai ki a Ihowa, meatia ki ahau nga mea i puta mai i
tou mangai, mo ta Ihowa tohenga i te utu mou i ou hoariri, i nga
tamariki a Amona.

<span id="an_11:37">11:37</span> I mea ano ia ki tona papa, Kia meatia
tenei mea ki ahau, waiho noa iho ahau, kia rua nga marama, a ka piki
ahau, ka heke i nga maunga tangi ai ki toku wahinetanga, matou ko oku
hoa.

<span id="an_11:38">11:38</span> Ano ra ko ia, Haere. Na ka unga atu ia
e ia, kia rua nga marama: heoi haere ana ia, ratou ko ona hoa, a
tangihia ana e ia tona wahinetanga i runga i nga maunga.

<span id="an_11:39">11:39</span> A, no te takanga o nga marama e rua,
na, ka hoki ia ki tona papa, a meatia ana e ia ki a ia tana i oati ai:
kihai hoki taua kotiro i mohio ki te tane. Na ka waiho hei tikanga i
roto i a Iharaira,

<span id="an_11:40">11:40</span> Kia haere nga tamahine a Iharaira i ia
tau, i ia tau, ki te tangi i te kotiro a Iepeta Kireari: e wha nga ra i
roto i te tau.

<span id="an_12:1">12:1</span> ¶ Na ka huihuia nga tangata o Eparaima, a
ka haere ki te raki, ka mea ki a Iepeta, He aha koe i haere ai ki te
whawhai ki nga tamariki a Amona, a kihai i karanga i a matou kia haere
tahi tatou? ka tahuna e matou tou whare i runga i a koe ki te ahi.

<span id="an_12:2">12:2</span> Na ka mea a Iepeta ki a ratou, He nui ta
matou whawhai ko toku iwi ki nga tamariki a Amona; a i taku karangatanga
atu ki a koutou, kihai koutou i whakaora i ahau i roto i to ratou ringa.

<span id="an_12:3">12:3</span> A, no toku kitenga kihai koutou i
whakaora i ahau, whakamomori atu ana ahau ki te mate, a haere ana ki nga
tamariki a Amona, na homai ana ratou e Ihowa ki toku ringa: a he aha ra
koutou i haere mai ai ki ahau inaianei, whawhai ai?

<span id="an_12:4">12:4</span> Katahi ka huihuia e Iepeta nga tangata
katoa o Kireara, a ka whawhai ki a Eparaima: a patua iho a Eparaima e
nga tangata o Kireara, mo ta ratou ki, He rerenga koutou, e nga Kireari,
no Eparaima, i roto i nga Eparaimi, i roto i nga Manahi.

<span id="an_12:5">12:5</span> Na ka nohoia e nga Kireari nga whitinga
mo nga Eparaimi i Horano, a, i te meatanga a nga rerenga o nga Eparaimi,
Kia whiti atu ahau; na ka mea nga tangata o Kireara ki a ia, No Eparaima
koe? A no tana kianga, Kahore;

<span id="an_12:6">12:6</span> Katahi ratou ka mea ki a ia, Tena,
whakahuatia, Hiporete: na ko tana meatanga, Iporete: kahore hoki i taea
e ia te tikanga o te whakahua. Na hopukia ana ia e ratou, a patua iho ki
nga whitinga o Horano: A e wha tekau ma rua mano o nga Eparaimi i hinga
i taua wa.

<span id="an_12:7">12:7</span> A e ono nga tau i whakarite ai a Iepeta
mo Iharaira. Na ka mate a Iepeta Kireari, a tanumia ana ki tetahi o nga
pa o Kireara.

<span id="an_12:8">12:8</span> ¶ A i muri i a ia na Ipitana i whakarite
a Iharaira; no Peterehema ia.

<span id="an_12:9">12:9</span> A e toru tekau ana tama, e toru tekau
hoki ana tamahine; ko enei i tonoa e ia ki waho, e toru tekau ano hoki
nga tamahine i tangohia mai e ia i waho ma ana tama. A e whitu nga tau i
whakarite ai ia mo Iharaira.

<span id="an_12:10">12:10</span> Na ka mate a Ipitana, a ka tanu mai ki
Peterehema.

<span id="an_12:11">12:11</span> A i muri i a ia na Erono Hepuroni i
whakarite a Iharaira; a kotahi tekau nga tau i whakarite ai ia mo
Iharaira.

<span id="an_12:12">12:12</span> Na ka mate a Erono Hepuroni, a tanumia
ana ki Aitarona ki te whenua o Hepurona.

<span id="an_12:13">12:13</span> A, muri iho i a ia, na Aparono tama a
Hirere o Piratono i whakarite a Iharaira.

<span id="an_12:14">12:14</span> A e wha tekau ana tama, e toru tekau
hoki nga tama a ana tama; e whitu tekau nga kuao kaihe i eke ai ratou: a
e waru nga tau i whakarite ai ia mo Iharaira.

<span id="an_12:15">12:15</span> Na ka mate a Aparono tama a hirere o
Piratono, a ka tanumia ki Piratono ki te whenua o Eparaima, ki te whenua
pukepuke o nga Amareki.

<span id="an_13:1">13:1</span> ¶ Na ka mahi kino ano nga tamariki a
Iharaira i te tirohanga a Ihowa, a ka hoatu ratou e Ihowa ki te ringa o
nga Pirihitini, e wha tekau tau.

<span id="an_13:2">13:2</span> Na ko tetahi tangata o Toraha no te hapu
o nga Rani, tona ingoa ko Manoa, he pakoko hoki tana wahine, kahore ano
i whanau tamariki.

<span id="an_13:3">13:3</span> Na ka puta te anahera a Ihowa ki te
wahine, ka mea ki a ia, Na, he pakoko koe, kahore hoki i whanau
tamariki: otiia ka hapu koe, a ka whanau he tama.

<span id="an_13:4">13:4</span> Na kia tupato, kaua e inumia he waina, he
wai whakahaurangi ranei; kaua ano e kainga tetahi mea poke.

<span id="an_13:5">13:5</span> No te mea ka hapu koe, a ka whanau he
tama; na kaua he heu e pa ki tona matenga: hei Natari hoki tena tamaiti
ki te Atua no te kopu mai ano: a mana e timata te whakaora i a Iharaira
i roto i te ringa o nga Pirihitini.

<span id="an_13:6">13:6</span> Na haere ana te wahine, korero ana ki
tana tahu, ka mea, Ko te tangata ra a te Atua i puta mai nei ki ahau,
tona ahua kei te ahua o te anahera a te Atua; nui rawa te wehi; heoi
kihai ahau i ui no hea ia, kihai ano i korerotia mai e ia tona ingoa ki
ahau.

<span id="an_13:7">13:7</span> Otiia i ki mai ia ki ahau, Ka hapu koe, a
ka whanau he tama; na kaua koe e inu i te waina, i te wai whakahaurangi
ranei, kaua ano hoki e kainga tetahi mea poke; he Natari hoki tena
tamaiti ki te Atua no te kopu mai ano a mate noa.

<span id="an_13:8">13:8</span> ¶ Na ka inoi a Manoa ki a Ihowa, ka mea,
Tena ra, e toku Ariki, kia haere mai ano ki a maua te tangata a te Atua
i tonoa mai na e koe, hei whakaatu i tetahi tikanga ki a maua mo te
tamaiti ka whanau nei.

<span id="an_13:9">13:9</span> A i rongo te Atua ki te reo o Manoa, a ka
haere mai ano te anahera a te Atua ki te wahine i a ia e noho ana i te
parae; ko Manoa ia, ko tana tahu, kahore i a ia.

<span id="an_13:10">13:10</span> Na hohoro tonu te wahine, oma ana,
korero ana ki tana tahu, ka mea ki a ia, Nana, kua puta ki ahau te
tangata i haere mai ra ki ahau i tera ra.

<span id="an_13:11">13:11</span> Na ka whakatika a Manoa, a aru ana i
tana wahine, a ka tae ki taua tangata, ka mea ki a ia, Ko koe ranei te
tangata i korero ra ki te wahine nei? Ka mea ia, Ae, ko ahau.

<span id="an_13:12">13:12</span> Na ka mea a Manoa, Kia mana ra tau
kupu. Tena koa nga tikanga mo te tamaiti, he aha he mahi mana?

<span id="an_13:13">13:13</span> Ka mea te anahera a Ihowa ki a Manoa,
Kia tupato te wahine i nga mea katoa i korero ai ahau ki a ia.

<span id="an_13:14">13:14</span> Kaua ia e kai i tetahi mea i puta mai i
te waina; kaua ano e inumia e ia he waina, he wai whakahaurangi ranei,
kaua ano hoki ia e kai i tetahi mea poke: kia mau ia ki nga mea katoa i
kiia atu e ahau ki a ia.

<span id="an_13:15">13:15</span> ¶ Na, ka mea a Manoa ki te anahera a
Ihowa, Me pupuri maua i a koe, kia taka ai e maua he kuao koati mau.

<span id="an_13:16">13:16</span> Ka mea te anahera a Ihowa ki a Manoa,
Ahakoa pupuri noa koe i ahau, e kore ahau e kai i tau taro: a ki te
meatia e koe he tahunga tinana, me whakaeke ma Ihowa. Kihai hoki a Manoa
i mohio he anahera ia na Ihowa.

<span id="an_13:17">13:17</span> Na ka mea a Manoa ki te anahera a
Ihowa, Ko wai tou ingoa, kia whakahonore ai maua i a koe, ina mana au
korero?

<span id="an_13:18">13:18</span> Ka mea te anahera a Ihowa ki a ia, He
aha toku ingoa i uia ai e koe; he mea whakamiharo nei hoki?

<span id="an_13:19">13:19</span> Heoi ka tikina e Manoa tetahi kuao
koati, me tetahi whakahere totokore, a whakaekea ana e ia ki runga ki te
kamaka ki a Ihowa: na he mea whakamiharo te mahi a taua anahera, me te
titiro ano a Manoa raua ko tana wahine.

<span id="an_13:20">13:20</span> I te putanga ake hoki o te mura i runga
i te aata whaka te rangi, na kua kake atu te anahera a Ihowa i roto i te
mura o te aata. A, i te kitenga o Manoa raua ko tana wahine, tapapa ana
raua ki te whenua.

<span id="an_13:21">13:21</span> Kihai ia i puta mai ano te anahera a
Ihowa ki a Manoa raua ko tana wahine. Katahi a Manoa ka mohio he anahera
ia na Ihowa.

<span id="an_13:22">13:22</span> Na ka mea a Manoa ki tana wahine, Ka
mate rawa taua; kua kite hoki taua i te Atua.

<span id="an_13:23">13:23</span> Ano ra ko tana wahine ki a ia, Me i pai
a Ihowa ki te whakamate i a taua, kihai i tangohia e ia te tahunga
tinana me te whakahere totokore i o taua ringa, kihai ano hoki i
whakakitea mai e ia enei mea katoa ki a taua, kihai hoki i korerotia mai
inaianei ki a taua nga mea penei i enei.

<span id="an_13:24">13:24</span> ¶ Na ka whanau taua wahine, he tama, a
huaina ana e ia tona ingoa ko Hamahona: na ka tupu taua tamaiti, a ka
manaakitia e Ihowa.

<span id="an_13:25">13:25</span> Na ka timata te wairua o Ihowa te
whakaohooho i a ia i te puni o Rana, i te takiwa o Toraha, o Ehetaoro.

<span id="an_14:1">14:1</span> ¶ Na ka heke a Hamahona ki Timinata, a ka
kite i tetahi wahine i Timinata no nga tamahine a nga Pirihitini.

<span id="an_14:2">14:2</span> Na ka haere ia, ka korero ki tona papa
raua ko tona whaea, ka mea, I kite ahau i tetahi wahine i Timinata, no
nga tamahine a nga Pirihitini: na, ma korua ia e tiki aianei hei wahine
maku.

<span id="an_14:3">14:3</span> Katahi ka mea tona papa raua ko tona
whaea ki a ia; He kore koia no te wahine i roto i nga tamahine a ou
tuakana, a toku iwi katoa hoki, i haere ai koe ki te tiki wahine i roto
i nga Pirihitini kokotikore? A ka mea a Hamahona ki tona papa, Tikina
atu maku; he pai hoki ia ki taku titiro.

<span id="an_14:4">14:4</span> Kihai hoki tona papa raua ko tona whaea i
mohio he mea tena na Ihowa, he take riri ki nga Pirihitini te rapua ana
e ia. Na i taua wa he rangatira nga Pirihitini no Iharaira.

<span id="an_14:5">14:5</span> Na ka haere a Hamahona ratou ko tona
papa, ko tona whaea, ki Timinata, a ka tae ki nga mara waina o Timinata,
na ko te hamamatanga o tetahi kuao raiona; rere ana ki a ia.

<span id="an_14:6">14:6</span> Na, ko te putanga iho o te wairua o Ihowa
ki runga ki a ia, haea ana e ia, me te mea e haehae ana ia i te kuao
koati; kahore hoki he mea i tona ringa: kihai hoki i korerotia e ia ki
tona papa raua ko tona whaea tana i mea ai.

<span id="an_14:7">14:7</span> Na ka haere ia ki raro, a ka korero ki
taua wahine; a pai tonu tera ki ta Hamahona titiro.

<span id="an_14:8">14:8</span> A roa iho, ka hoki ia ki te tiki i a ia,
a, no tona pekanga atu kia kite i te tinana o te raiona, na he pokai pi
kei roto i te riu o te raiona, he honi ano hoki.

<span id="an_14:9">14:9</span> Na ka mauria e ia i ona ringa, a ka kai
haere; a, ka tae ki tona papa raua ko tona whaea, ka hoatu ma raua, a
kai ana raua, kihai hoki i korerotia e ia ki a raua he mea tango mai
nana taua honi i roto i te riu o te raiona.

<span id="an_14:10">14:10</span> ¶ Na ka haere tona papa ki taua wahine,
a ka tukua e Hamahona he hakari ki reira; ko te tikanga hoki tera ma nga
taitamariki.

<span id="an_14:11">14:11</span> A, no to ratou kitenga i a ia, na ka
tikina atu e ratou etahi hoa e toru tekau, hei noho ki a ia.

<span id="an_14:12">14:12</span> Na ka mea a Hamahona ki a ratou, Me
korero e ahau he kai ki a koutou: Ki te ata whakaaturia mai tona tikanga
ki ahau i nga ra e whitu o te hakari, ki te kitea e koutou, na me hoatu
e ahau etahi kakahu rinena ki a koutou, kia toru tekau, kia toru tekau
ano nga whakarua mo nga kakahu.

<span id="an_14:13">14:13</span> A, ki te kahore e taea e koutou te
whakaatu tona tikanga ki ahau, na kia toru tekau nga kakahu rinena e
homai e koutou ki ahau, kia toru tekau ano hoki nga whakarua mo nga
kakahu. Na ka mea ratou ki a ia, Maka mai tau kai, a ma matou e
whakarong o atu.

<span id="an_14:14">14:14</span> Na ka mea ia ki a ratou, Ko tana hanga
he kai, puta mai ana he kai i roto i a ia; i puta mai ano hoki he reka i
roto i te mea kaha. A e toru nga ra kihai i taea e ratou te whakaatu i
te tikanga o tena kai.

<span id="an_14:15">14:15</span> A i te whitu o nga ra ka mea ratou ki
te wahine a Hamahona, Whakawaia tau tahu kia whakaaturia mai e ia te kai
ki a matou, kei tahuna koe me te whare o tou papa e matou ki te ahi: he
pahua koia i a matou i karangatia ai matou e korua? ne?

<span id="an_14:16">14:16</span> A ka tangi te wahine a Hamahona ki a
ia, ka mea, Kua kino noa iho koe ki ahau, kahore hoki ou aroha ki ahau:
kua maka nei e koe he kai ki nga tama a toku iwi, a kihai i whakaaturia
tona tikanga ki ahau. Na ka mea ia ki a ia, Nana, kahore i whaka aturia
e ahau ki toku papa, ki toku whaea, a me whakaatu ano e ahau ki a koe?

<span id="an_14:17">14:17</span> Na ka tangi ia ki a ia i aua ra e whitu
o ta ratou hakari; a i te whitu o nga ra ka whakaaturia e ia ki a ia, he
tohe hoki nona ki a ia: a whakaaturia ana e ia ki nga tama a tona iwi.

<span id="an_14:18">14:18</span> Na ka mea nga tangata o te pa ki a ia i
te whitu o nga ra, i te mea kahore ano i to noa te ra, Ko tehea te mea
reka atu i to honi? ko te aha hoki te mea kaha atu i te raiona? A ka mea
ia ki a ratou, Me i kahore taku kau uha hei parau ma koutou, kihai i
kitea e koutou, taku kai.

<span id="an_14:19">14:19</span> Na, ko te tino putanga mai o te wairua
o Ihowa ki runga ki a ia, a haere ana ia ki raro, ki Ahakerono, a patua
iho o ratou e toru tekau nga tangata, na huia ana e ia o ratou, a hoatu
ana he whakarua mo nga kakahu o nga kaiwhakaatu o te tikanga o te kai.
Na mura tonu tona riri, a haere ana ia ki runga ki te whare o tona papa.

<span id="an_14:20">14:20</span> Heoi hoatu ana ta Hamahona wahine ki
tona hoa i waiho hei hoa mona.

<span id="an_15:1">15:1</span> ¶ Otiia i muri iho, na ka haere a
Hamahona, me tetahi kuao koati, i te wa o te kotinga witi, kia kite i
tana wahine, a ka mea, Ka haere ahau ki taku wahine ki roto ki te whare
moenga. Otiia kihai ia i tukua e te papa o te wahine kia haere ki roto.

<span id="an_15:2">15:2</span> I mea hoki tona papa, i tino mea ahau e
kino rawa ana koe ki a ia; na hoatu ana ia e ahau ma tou hoa; kahore
ianei tona teina e pai atu i a ia? Tena kia riro tenei i a koe hei utu
mo tera.

<span id="an_15:3">15:3</span> Na ka mea a Hamahona ki a ratou, Engari i
tenei, ka kore hara ahau ki nga Pirihitini, ina tukino ahau ki a ratou.

<span id="an_15:4">15:4</span> Na haere ana a Hamahona, a hopukia ana e
ia e toru rau nga pokiha; katahi ka tikina etahi rama e ia, a
whakaangahia atu ana nga hiawero ki a raua whaka hiawero, a whakanohoia
iho he rama ki waenganui o nga hiawero e rua.

<span id="an_15:5">15:5</span> Na ka tahuna e ia nga rama, a tukua atu
ana ki te witi a nga Pirihitini, wera ake nga puranga witi, me nga mea
ano e tu ana; nga mara waina, oriwa ano hoki.

<span id="an_15:6">15:6</span> A ka ki nga Pirihitini, Na wai tenei
mahi? na ka korerotia, Na Hamahona hunaonga a te Timini; mona i tango i
tana wahine, a hoatu ana ki tona hoa. Katahi ka haere nga Pirihitini, a
tahuna ake e ratou te wahine raua ko tona papa ki te ahi.

<span id="an_15:7">15:7</span> Na ka mea a Hamahona ki a ratou, Ahakoa
kua meatia tenei e koutou, he pono ka rapu utu ano ahau i a koutou, a
muri iho ka mutu taku.

<span id="an_15:8">15:8</span> Na tukitukia ana ratou e ia, te papa, te
huha, he nui te patunga, a haere ana, noho ana i te kapiti o te kamaka i
Etama.

<span id="an_15:9">15:9</span> ¶ Katahi ka haere nga Pirihitini, noho
ana i Hura, tohatoha noa atu i Rehi.

<span id="an_15:10">15:10</span> Na ka mea nga tangata o Hura, He aha
koutou i haere mai ai ki a matou? Na ka mea ratou, He here i a Hamahona
i haere mai ai matou, kia meatia ki a ia tana i mea ai ki a matou.

<span id="an_15:11">15:11</span> Katahi ka haere etahi tangata o Hura, e
toru nga mano, ki te kapiti o te kohatu i Etama, ka mea ki a Hamahona,
Kahore ianei koe e mohio he rangatira no tatou nga Pirihitini? he mahi
aha tenei nau ki a matou? Na ka mea ia ki a ratou, Rite tonu ki ta ratou
i mea mai ai ki ahau, taku i mea ai ki a ratou.

<span id="an_15:12">15:12</span> Na ka mea ratou ki a ia, He here i a
koe i haere mai ai matou, kia hoatu koe ki te ringa o nga Pirihitini. Na
ka mea a Hamahona ki a ratou, Oati mai ki ahau e kore koutou na e rere
ki runga ki ahau.

<span id="an_15:13">15:13</span> Na ka korero ratou ki a ia, ka mea,
Kahore; erangi me ata here koe e matou, a ka hoatu koe ki to ratou
ringa: ko te whakamate ia, e kore matou e whakamate i a koe. Na ka herea
ia e ratou ki nga taura hou e rua, a kawea atu ana i te kamaka.

<span id="an_15:14">15:14</span> I tona taenga ki Rehi, na ka hamama nga
Pirihitini i te tutakitanga ki a ia. Ko te tino putanga o te wairua o
Ihowa ki runga ki a ia: na rite tonu nga taura i ona ringa ki te muka
kua wera i te ahi; harotu noa iho nga here o ona ringa.

<span id="an_15:15">15:15</span> Na kia pono ia ki tetahi kauae kaihe,
he mea hou, a totoro atu ana tona ringa, tangohia ake ana; na kotahi
mano tangata i patua e ia ki taua mea.

<span id="an_15:16">15:16</span> Na ka mea a Hamahona, Na te kauae
kaihe, puranga atu, puranga atu; na te kauae kaihe, patua iho e ahau
kotahi mano tangata.

<span id="an_15:17">15:17</span> A, i te mutunga o tana korero, na maka
atu ana e ia te kauae i tona ringa, a huaina iho te ingoa o tena wahi,
Ko Ramatarehi.

<span id="an_15:18">15:18</span> ¶ Na nui rawa tona matewai, a ka
karanga ia ki a Ihowa, ka mea, Nau i homai tenei whakaoranga nui ki te
ringa o tau pononga, a ka mate nei ahau i te matewai, ka hinga hoki i te
ringa o te hunga kokotikore?

<span id="an_15:19">15:19</span> Na ka wahia e te Atua he poka i Rehi, a
ka puta mai he wai i reira. Katahi ka inu ia, a hoki ana tona wairua, na
kua ora ia. Na reira i huaina ai to reira ingoa, Ko Enehakore: kei Rehi
na ano a tae noa ki tenei ra.

<span id="an_15:20">15:20</span> Na e rua tekau nga tau i whakarite ai
ia mo Iharaira i nga ra o nga Pirihitini.

<span id="an_16:1">16:1</span> ¶ I haere ano a Hamahona ki Kaha, a ka
kitea e ia tetahi wahine kairau i reira, a haere atu ana ki a ia.

<span id="an_16:2">16:2</span> A ka korerotia ki nga Kahi, ka meatia,
Kua tae mai a Hamahona ki konei. Na ka karapotia ia e ratou, ka whanga
hoki ratou ki a ia a pau noa te po i te kuwaha o te pa. Na takoto puku
ana ratou a pau noa, taua po; i mea hoki, Waiho kia awatea, ka pa tu ai
tatou i a ia.

<span id="an_16:3">16:3</span> Heoi takoto ana a Hamahona a turuawaenga
po; katahi ia ka whakatika i waenganui po, a ka mau i te tatau o te
kuwaha o te pa, ki nga pou hoki e rua: na unuhia ake ana, ana tutaki,
ana aha; a hikitia ana ki runga ki ona pokohiwi, amohia ana ki te t ihi
o te maunga i te ritenga atu o Heperona.

<span id="an_16:4">16:4</span> ¶ A, muri iho ka aroha ia ki tetahi
wahine i te awaawa o Horeke, ko Terira tona ingoa.

<span id="an_16:5">16:5</span> Na ka haere nga rangatira o nga
Pirihitini ki taua wahine, ka mea ki a ia, Whakawaia ia kia kitea ai no
hea tona kaha nui, a ma te aha ia e taea ai e matou, kia herea ai ia e
matou, kia whakaitia: a kotahi mano kotahi rau nga hiriwa e hoatu e ten
ei, e tenei o matou ki a koe.

<span id="an_16:6">16:6</span> Na ka mea a Terira ki a Hamahona, Tena,
whakaaturia mai ki ahau no hea tou kaha nui, ma te aha hoki e taea ai
koe te here, kia whakaitia ai koe?

<span id="an_16:7">16:7</span> Na ka mea a Hamahona ki a ia, Ki te herea
ahau e ratou ki nga aka hou e whitu, kahore nei i whakamaroketia, katahi
ahau ka kahakore, ka rite ki tetahi atu tangata.

<span id="an_16:8">16:8</span> Na ka maua e nga rangatira o nga
Pirihitini etahi aka hou e whitu ki a ia, he mea kahore ano i
whakamaroketia; a herea ana ia e ia ki aua mea.

<span id="an_16:9">16:9</span> Na tera i taua wahine, i te ruma i roto,
etahi tangata e tauwhanga ana. Na ka mea ia ki a ia, E Hamahona, ko nga
Pirihitini, ka eke ki a koe! Na motumotuhia ana e ia nga aka: koia ano
kei te miro muka e motu ana ina pa ki te ahi. Heoi kihai i moh iotia
tona kaha.

<span id="an_16:10">16:10</span> Na ka mea a Terira ki a Hamahona, Nana,
kua tinihangatia ahau e koe, kua teka koe ki ahau; tena ra, whakaaturia
mai ki ahau ma te aha koe e mau ai te here?

<span id="an_16:11">16:11</span> A ka mea ia ki a ia, Ki te herea iana
ahau ki etahi taura hou kahore ano i meatia ki te mahi, katahi ahau ka
kahakore, ka rite ki tetahi atu tangata.

<span id="an_16:12">16:12</span> Na ka mau a Terira ki etahi taura hou,
ka here i a ia; a ka mea ki a ia, E Hamahona, ko nga Pirihitini, ka eke
ki a koe! Na i te ruma i roto nga kaiwhanga e noho ana. Na motuhia ana e
ia i ona ringa, ano he miro.

<span id="an_16:13">16:13</span> Na ka mea a Terira ki a Hamahona, He
tinihanga tau ki ahau, he korero teka a tae mai nei: whakaaturia ki ahau
ma te aha koe e mau ai te here? Ka mea ia ki a ia, Ki te whatua e koe
nga makawe e whitu o toku matenga ki roto ki te whenu.

<span id="an_16:14">16:14</span> Na titia iho ana e ia ki te titi, a ka
mea ki a ia, E Hamahona, ko nga Pirihitini ka eke ki a koe! Na ko tona
ohonga ake i tana moe, ka unuhia te titi o te mea whatu me te whenu ano.

<span id="an_16:15">16:15</span> Na ka mea te wahine ki a ia, He aha koe
i mea ai, E aroha ana ahau ki a koe, kahore nei hoki tou ngakau i riro
mai i ahau? Ka toru enei mamingatanga au i ahau, kihai ano hoki i
whakaaturia e koe ki ahau no hea tou kaha nui.

<span id="an_16:16">16:16</span> Nawai a kahore he ra i kapea tana aki i
a ia ki ana kupu, me te tohe ki a ia, a mate noa iho tona wairua i te
hoha;

<span id="an_16:17">16:17</span> Katahi ka whakaaturia e ia ki a ia tona
ngakau katoa, ka mea ki a ia, Kahore ano i pa noa he heu ki toku
mahunga; he Natari hoki ahau ki a Ihowa no te kopu mai ano o toku whaea:
ki te heua ahau, katahi ka riro atu toku kaha i ahau, a ka kahakore
ahau, ka rite ki te mano o te tangata.

<span id="an_16:18">16:18</span> ¶ A, no te kitenga o Terira kua
whakaaturia tona ngakau katoa ki a ia, ka tono tangata ia ki te karanga
i nga rangatira o nga Pirihitini, hei mea, Haere mai ano koa aianei, kua
whakaaturia hoki e ia tona ngakau katoa ki ahau. Na ka haere mai nga r
angatira o nga Pirihitini ki a ia, me te mau mai i te moni i o ratou
ringa.

<span id="an_16:19">16:19</span> Na ka whakamoea ia e ia ki runga i ona
turi, a ka karanga ki tetahi tangata, a heua ana nga makawe e whitu o
tona mahunga; na ka timata tana whakaiti i a ia, a mahue ake ia i tona
kaha.

<span id="an_16:20">16:20</span> Na ka mea tera, E Hamahona ko nga
Pirihitini ka eke ki a koe! Na maranga ana ia i tana moe, ka mea, Ka
haere ahau ki waho, ka pera me mua ra, ruru ai i ahau. Heoi kihai ia i
matau kua mawehe atu a Ihowa i a ia.

<span id="an_16:21">16:21</span> Na ka hopukia ia e nga Pirihitini, a
tikarohia ana ona kanohi; a kawea ana ia e ratou ki raro, ki Kaha; na
herea ana ia ki nga mekameka parahi; a he huri mira tana mahi i roto i
te whare herehere.

<span id="an_16:22">16:22</span> ¶ Heoi kua timata ano nga makawe o tona
mahunga te tupu i muri i tona heunga.

<span id="an_16:23">16:23</span> Na ka huihui nga rangatira o nga
Pirihitini ki te patu i tetahi whakahere nui ki a Rakona, ki to ratou
atua, ki te whakamanamana ano hoki: i mea hoki, Kua homai to tatou
hoariri a Hamahona e to tatou atua ki to tatou ringa.

<span id="an_16:24">16:24</span> A, no te kitenga o te iwi i a ia, ka
whakamoemiti ki to ratou atua: i mea hoki, Kua homai to tatou hoariri e
to tatou atua ki to tatou ringa, te tangata nana to tatou whenua i huna,
he tokomaha hoki o tatou i patua e ia.

<span id="an_16:25">16:25</span> A i o ratou ngakau e koa ana, ka mea
ratou, Karangatia a Hamahona, hei mea takaro ma tatou. Katahi ka
karangatia a Hamahona i roto i te whare herehere, a takaro ana ia i to
ratou aroaro: na ka whakaturia ia e ratou ki waenganui o nga pou.

<span id="an_16:26">16:26</span> Na ka mea a Hamahona ki te tamaiti i
pupuri nei i a ia ki tona ringa, Tukua ahau kia whawha ki nga pou
tokomanawa o te whare hei okiokinga atu moku.

<span id="an_16:27">16:27</span> Na, ki tonu te whare i te tane, i te
wahine; i reira ano hoki nga rangatira katoa o nga Pirihitini: i runga
ano i te tuanui me te mea e toru mano nga tane, nga wahine, e matakitaki
ana ki nga mahi takaro a Hamahona.

<span id="an_16:28">16:28</span> Katahi ka karanga a Hamahona ki a
Ihowa, ka mea, E te Ariki, e Ihowa, kia mahara ki ahau, whakakahangia
hoki ahau, e te Atua, i tenei wa kotahi nei, kia ea tonu aianei ki runga
i nga Pirihitini toku mate i oku kanohi e rua.

<span id="an_16:29">16:29</span> Na hopukia atu ana e Hamahona nga pou
tokomanawa e rua o waenga, i tu ai, i mau ai te whare, ko tetahi ki tona
ringa matau, ko tetahi ki tona maui.

<span id="an_16:30">16:30</span> Na ka mea a Hamahona, Kia mate tahi
ahau me nga Pirihitini. Ko tona tino pikonga iho, me te whakapau ano i
tona kaha; heoi hinga ana te whare ki runga ki nga rangatira, ki runga
ano hoki ki te iwi katoa i roto. Heoi tini atu i ana i patu ai i to na
oranga te hunga i mate i whakamatea nei e ia, i tona matenga.

<span id="an_16:31">16:31</span> Katahi ka haere iho ona teina ki raro,
ratou ko te whare katoa o tona papa, a tangohia ana ia e ratou, kawea
atu ana, tanumia ana ki waenganui o Toraha o Ehetaoro, ki te rua o
Manoa, o tona papa. A e rua tekau nga tau i whakarite ai ia mo Iharai
ra.

<span id="an_17:1">17:1</span> ¶ Na i te whenua pukepuke o Eparaima
tetahi tangata, ko Mika tona ingoa.

<span id="an_17:2">17:2</span> Na ka mea ia ki tona whaea, Ko nga hiriwa
kotahi tekau ma tahi rau i tangohia ra i a koe, te mea i kanga ra koe, i
korero ai hoki koe ki oku taringa, nana, kei ahau aua hiriwa; naku i
tango. Na ka mea tona whaea, Ma Ihowa koe e manaaki, e taku ta ma.

<span id="an_17:3">17:3</span> Na ka whakahokia e ia nga hiriwa kotahi
tekau ma tahi rau ki tona whaea, a ka mea tona whaea; Ka whakatapua
rawatia e ahau te hiriwa ma Ihowa, he mea na toku ringa ma taku tama,
hei hanga whakapakoko, he mea whaowhao, he mea whakarewa. Na, me wha
kahoki atu e ahau ki a koe inaianei.

<span id="an_17:4">17:4</span> Na, i tana whakahokinga i te moni ki tona
whaea, ka tango tona whaea i nga pihi hiriwa e rua rau, a hoatu ana ki
te kaiwhakarewa, a nana i hanga tetahi whakapakoko whaowhao me tetahi
mea whakarewa; na ka takoto aua mea ki te whare o Mika.

<span id="an_17:5">17:5</span> Na he whare atua to taua tangata, to
Mika, i hanga ano he epora e ia, me etahi terapimi, a i whakatohungatia
hoki e ia tetahi o ana tama, a meinga ana hei tohunga mana.

<span id="an_17:6">17:6</span> I aua ra kahore o Iharaira kingi; ko ta
ratou i mea ai ko nga mea i tika ki te titiro a tenei, a tenei.

<span id="an_17:7">17:7</span> ¶ Na tera tetahi taitama o Peterehema
Hura, o te hapu o Hura, he Riwaiti, a i reira ano ia e noho ana.

<span id="an_17:8">17:8</span> Na ka haere atu taua tangata i te pa, i
Peterehema Hura, kia noho ki tana wahi e kite ai: a, i a ia e haere ana,
ka tae ia ki te whenua pukepuke o Eparaima, ki te whare o Mika.

<span id="an_17:9">17:9</span> Na ka mea a Mika ki a ia, I haere mai koe
i hea? A ka mea ia ki a ia, He Riwaiti ahau no Peterehema Hura, a e
haere ana ahau kia noho ki taku wahi e kite ai.

<span id="an_17:10">17:10</span> Na ka mea a Mika ki a ia, E noho ki
ahau, a hei matua koe moku, hei tohunga hoki, a kia tekau nga kiriwa e
hoatu e ahau ki a koe i te tau, kia kotahi ano te whakaritenga kakahu,
me te kai ano mau. Na ka tomo atu te Riwaiti.

<span id="an_17:11">17:11</span> A pai tonu te Riwaiti kia noho ki taua
tangata; a ka meinga taua taitamariki e ia kia rite ki tetahi o ana
tama.

<span id="an_17:12">17:12</span> Na whakatohungatia ana e Mika taua
Riwaiti, a ka waiho taua taitama hei tohunga mana, a noho ana i roto i
te whare o Mika.

<span id="an_17:13">17:13</span> Na ka mea a Mika, Katahi ahau ka mohio
ka atawhaitia ahau e Ihowa, ina hoki ka riro mai nei te Riwaiti hei
tohunga moku.

<span id="an_18:1">18:1</span> ¶ I aua ra kahore o Iharaira kingi: i aua
ra hoki e rapu ana te iwi o nga Rani i tetahi kainga mo ratou hei
nohoanga; kihai hoki tetahi kainga tupu i tau ki a ratou i roto i nga
iwi o Iharaira a tae noa ki taua ra.

<span id="an_18:2">18:2</span> Na ka tono nga tamariki a Rana i etahi
tangata tokorima o to ratou hapu, he hunga maia, i roto i o ratou rohe,
i Toraha, i Ehetaoro, hei tutei i te whenua, hei titiro hoki: i mea hoki
ki a ratou, Tikina, tirohia te whenua. Na ka tae ratou ki te w henua
pukepuke o Eparaima, ki te whare o Mika, noho ana i reira.

<span id="an_18:3">18:3</span> I a ratou i te whare o Mika, ka mohiotia
e ratou te reo o taua taitamariki, o te Riwaiti: na peka ana ki reira, a
ka mea ki a ia, Na wai koe i kawe mai ki konei? e aha ana hoki koe i
konei? a he aha tau i konei?

<span id="an_18:4">18:4</span> Na ka mea ia ki a ratou, Ko nga mea tenei
i meatia e Mika ki ahau; nana hoki ahau i utu, na hei tohunga ano ahau
ki a ia.

<span id="an_18:5">18:5</span> A ka mea ratou ki a ia, Tena, ui atu ki
te Atua kia mohio ai matou ka tika ranei to matou ara e haere nei matou.

<span id="an_18:6">18:6</span> Na ka mea te tohunga ki a ratou, Haere
marie, kei te aroaro o Ihowa to koutou ara e haere na koutou.

<span id="an_18:7">18:7</span> ¶ Na ka haere aua tangata tokorima, ka
tae ki Raihi, a ka kite i nga tangata o reira, i te pai o ta ratou noho,
rite tonu ki a nga Haironi, te ata noho, te mau; kahore hoki he tangata
whai mana o te whenua hei mea kia whakama ratou ki tetahi mea, a e
matara mai ana ratou i nga Haironi, kahore hoki a ratou aha ki tetahi
tangata.

<span id="an_18:8">18:8</span> Na ka tae ratou ki o ratou tuakana, ki
Toraha, ki Ehetaoro; a ka mea o ratou tuakana ki a ratou, He aha ta
koutou korero?

<span id="an_18:9">18:9</span> Katahi ratou ka mea atu, Whakatika, kia
whakaekea ratou e tatou; kua kite hoki matou i te whenua, na he pai
rawa; a me ata noho ano ranei koutou? kaua ra e mangere, ki te haere ki
te tango i tera whenua:

<span id="an_18:10">18:10</span> Ka haere koutou, ka tae atu koutou ki
tetahi iwi e noho tatu ana, a he nui hoki te whenua; kua homai nei hoki
e te Atua ki o koutou ringa; he wahi, kahore nei i hapa i tetahi mea o
te whenua.

<span id="an_18:11">18:11</span> Na turia atu ana i reira e te hapu o
nga Rani, i roto i Toraha, i Ehetaoro, e ono rau tangata, whitiki rawa
ki nga rakau o te whawhai.

<span id="an_18:12">18:12</span> Na ka haere ratou, a ka pupahi ki
Kiriata Tearimi, ki Hura; koia i huaina ai te ingoa o tera wahi, ko
Mahanerana a mohoa noa nei: koia tena i tua atu o Kiriata Tearimi.

<span id="an_18:13">18:13</span> Na, i haere atu ratou i reira ki te
whenua pukepuke o Eparaima, a ka tae ki te whare o Mika.

<span id="an_18:14">18:14</span> ¶ Na ko te ohonga o nga tangata
tokorima i haere nei ki te tutei i te whenua o Raihi, ka mea ki o ratou
tuakana, E mohio ana ranei koutou kei enei whare he epora, he terapimi,
he whakapakoko whaowhao, me tetahi mea whakarewa? na ma koutou te whaka
aro ki ta koutou e mea ai.

<span id="an_18:15">18:15</span> Na ka peka ratou ki reira, a ka tae ki
te whare o taua taitamariki, o te Riwaiti, ara ki te whare o Mika, a oha
atu ana ki a ia.

<span id="an_18:16">18:16</span> A, ko nga tangata e ono rau o nga tama
a Rana me a ratou rakau whawhai, tu tonu i te tomokanga o te kuwaha.

<span id="an_18:17">18:17</span> Na haere atu ana nga tangata tokorima i
haere ra ki te tutei i te whenua, a ka tae ki reira; kei te tango i te
whakapakoko whakairo, i te epora, i nga terapimi, i te whakapakoko hoki
i whakarewaina: na ko te tohunga i te tomokanga ki te kuwaha e tu ana,
ratou ko nga tangata e ono rau, me a ratou rakau whawhai, whitiki tonu.

<span id="an_18:18">18:18</span> A, no te haerenga o era ki te whare o
Mika, no te tangohanga i te whakapakoko whakairo, i te epora, i nga
terapimi, i te mea hoki i whakarewaina, ka mea te tohunga ki a ratou, E
aha ana koutou?

<span id="an_18:19">18:19</span> Ano ra ko ratou ki a ia, Whakarongoa,
kopania atu tou ringa ki tou mangai, a haere mai tatou, hei matua hoki
koe mo matou, hei tohunga. Ko tehea te mea pai? kia waiho koe hei
tohunga mo te whare o te tangata kotahi, kia waiho ranei hei tohunga m o
tetahi iwi, mo tetahi hapu hoki o Iharaira?

<span id="an_18:20">18:20</span> Na ka koa te ngakau o te tohunga, a ka
mau ia ki te epora, ki nga terapimi, ki te whakapakoko whakairo, a haere
ana i roto i taua hunga.

<span id="an_18:21">18:21</span> Katahi ratou ka tahuri, ka haere; a
maka ana e ratou nga tamariki, nga kararehe, me nga taonga ki mua i a
ratou.

<span id="an_18:22">18:22</span> Ka matara atu ratou i te whare o Mika,
na ka huihuia nga tangata o nga whare i tata ki te whare o Mika, a ka
mau atu i a ratou nga tama a Rana.

<span id="an_18:23">18:23</span> Na ka karanga ratou ki nga tama a Rana.
A ka tahuri mai nga aroaro o era, ka mea ki a Mika, He aha tau i huihui
tangata mai ai koe?

<span id="an_18:24">18:24</span> Na ka mea ia, Kua tangohia atu ra e
koutou aku atua i hanga ai, me te tohunga, a kua haere atu; a he aha atu
ano taku? he aha hoki kia ki mai koutou ki ahau, He aha tau?

<span id="an_18:25">18:25</span> A ka mea nga tama a Rana ki a ia, Kei
rangona tou reo e matou, kei torere atu ki a koe te hunga ngakau
aritarita, a ka mate koe me tou whare katoa.

<span id="an_18:26">18:26</span> Na haere ana nga tama a Rana i to ratou
ara, i te kitenga hoki o Mika he kaha rawa ratou i a ia, ka tahuri ia, a
hoki ana ki tona whare.

<span id="an_18:27">18:27</span> ¶ A maua atu ana e ratou nga mea i
hanga e Mika, me te tohunga i noho ki a ia, a haere ana ki Raihi, ki
tetahi iwi e ata noho ana, kahore ona whakaohooho; na patua iho e ratou
ki te mata o te hoari, tahuna ake hoki e ratou te pa ki te ahi.

<span id="an_18:28">18:28</span> Kahore hoki he tangata hei whakaora; no
te mea he matara a reira i Harona, kahore ano a ratou aha ki tetahi
tangata: i te raorao hoki a reira, i Peterehopo. Na hanga ana e ratou te
pa, a noho ana i reira.

<span id="an_18:29">18:29</span> A huaina ana e ratou te ingoa o te pa
ko Rana, ko te ingoa o to ratou matua, o Rana, i whanau nei ma Iharaira:
ko Raihi ia te ingoa o te pa i mua.

<span id="an_18:30">18:30</span> Na whakaturia ana e nga tama a Rana mo
ratou te whakapakoko whaowhao, a ko Honatana hoki tama a Kerehoma, tama
a Mohi, ratou ko ana tama nga tohunga o te iwi o nga Rana tae noa ki te
ra i whakaraua ai te whenua.

<span id="an_18:31">18:31</span> A tu tonu ta ratou whakapakoko
whakairo, ta Mika i hanga ra, i nga ra katoa o te whare o te Atua i
Hiro.

<span id="an_19:1">19:1</span> ¶ A i aua ra, i te mea kahore he kingi o
Iharaira, na ko tetahi tangata, he Riwaiti, e noho noa iho ana i te taha
ki tua o te whenua pukepuke o Eparaima; na ka tango ia i tetahi wahine
iti mana i roto i Peterehema Hura.

<span id="an_19:2">19:2</span> Na kua puremu tana wahine iti, a mawehe
atu ana i a ia ki te whare o tona papa, ki Peterehema Hura, a e wha nga
tino marama ona ki reira.

<span id="an_19:3">19:3</span> Na ka whakatika tana tahu, a haere ana ki
te whai i a ia, ki te whakamarie i a ia, ki te whakahoki mai i a ia; ko
tana tangata hoki tona hoa haere, me nga kaihe e rua: na ka kawea ia e
te wahine ra ki te whare o tona papa, a, no te kitenga o te p apa o te
kotiro i a ia, koa tonu, no te mea ka tutaki ki a ia.

<span id="an_19:4">19:4</span> Na ka pupuri tona hungawai, te papa o te
kotiro, i a ia; a e toru nga ra i noho ai ia ki a ia; heoi kai ana, inu
ana raua, a noho ana i reira.

<span id="an_19:5">19:5</span> A i te wha o nga ra ka maranga wawe ratou
i te ata, a whakatika ana ia ki te haere: na ka mea te papa o te kotiro
ki tana hunaonga, Kia ora tou ngakau i tetahi wahi taro, a muri iho ka
haere.

<span id="an_19:6">19:6</span> Na ka noho raua, ka kai, ka inu tahi to
raua tokorua, na ka mea te papa o te kotiro ki taua tangata, Tena koa,
noho iho i te po nei, kia koa hoki tou ngakau.

<span id="an_19:7">19:7</span> A, i te whakatikanga o taua tangata ki te
haere, ka tohea ia e tona hungawai, na ka moe ano ia ki reira.

<span id="an_19:8">19:8</span> A i te rima o nga ra ka maranga wawe ia
ki te haere, a ka mea te papa o te kotiro, Kia ora tou ngakau: e noho
korua kia titaha ra te ra; a kai ana raua tokorua.

<span id="an_19:9">19:9</span> Na ka whakatika taua tangata ki te haere,
a ia, tana wahine iti me tana tangata, a ka mea tona hungawai, te papa o
te kotiro ki a ia, Nana, kua heke te ra, kua ahiahi, e noho ra, nana kua
tawharara te ra, hei konei moe ai, kia koa ai tou ngakau; a hei te ata
apopo ka maranga wawe ai koutou ki te ara, ka haere ki tou kainga.

<span id="an_19:10">19:10</span> Otiia kihai taua tangata i pai kia noho
i taua po, engari whakatika ana ia, haere ana, a ka tae ki te ritenga
atu o Iepuhu, ara o Hiruharama: i a ia ano hoki nga kaihe e rua,
whakanoho rawa, i a ia ano hoki tana wahine iti.

<span id="an_19:11">19:11</span> Ka tata ratou ki Iepuhu, na kua aua noa
atu te ra; a ka mea te tangata ki tona rangatira, Tena, kia peka tatou
ki tenei pa o nga Iepuhi, ki reira moe ai.

<span id="an_19:12">19:12</span> Na ka mea tona rangatria ki a ia, E
kore tatou e peka ki te pa o te iwi ke, ehara nei i nga tamariki a
Iharaira; engari me haere atu tatou ki Kipea.

<span id="an_19:13">19:13</span> Na ka mea ia ki tana tangata, Haere
mai, tatou ka whakatata ki tetahi o enei wahi; ka moe ai tatou ki Kipea,
ki Rama ranei.

<span id="an_19:14">19:14</span> Na ka whiti atu ratou, ka haere; a kua
tonene te ra i a ratou ka tata ki Kipea, ki tetahi pa o Pineamine.

<span id="an_19:15">19:15</span> Na ka peka ratou ki reira, ka haere ki
Kipea moe ai: a, i tona taenga atu, ka noho ki te waharoa o te pa;
kahore hoki he tangata hei mau i a ratou ki tona whare moe ai

<span id="an_19:16">19:16</span> ¶ Na ko tetahi tangata, he koroheke, e
haere mai ana i tana mahi i te mara i te ahiahi; a ko taua tangata no te
whenua pukepuke o Eparaima, i Kipea hoki e noho ana; ko nga tangata ia o
te pa, he Pineamini.

<span id="an_19:17">19:17</span> A ka maranga ake ona kanohi, ka kite i
te tangata konene i te waharoa o te pa, na ka mea taua koroheke, Ko hea
koe? i haere mai ano hoki koe i hea?

<span id="an_19:18">19:18</span> Na ka mea ia ki a ia, I haere mai matou
i Peterehema Hura, a e haere ana matou ki tera taha o te whenua pukepuke
o Eparaima; no reira ahau; ai haere ahau ki Peterehema Hura; otiia e
haere ana tenei ahau ki te whare o Ihowa; heoi kahore he tangat a hei
mau i ahau ki roto ki tona whare.

<span id="an_19:19">19:19</span> He kakau witi ano ia tenei, he kai ma a
matou kaihe; he taro ano tenei, he waina hoki maku, a ma tau pononga
wahine, ma te tahake hoki a au pononga: kahore he mate ki te aha, ki te
aha.

<span id="an_19:20">19:20</span> Na ka mea taua koroheke, Kia tau te
rangimarie ki a koe, He ahakoa ra, waiho mai i ahau nga mea katoa e
matea e koe; otiia kaua e moe ki te waharoa.

<span id="an_19:21">19:21</span> Na mauria ana e ia ki tona whare, a
hoatu ana he kai ma nga kaihe: a horoia ana e ratou o ratou waewae, kai
ana, inu ana.

<span id="an_19:22">19:22</span> ¶ E mea ake ana o ratou ngakau ki to
koa, na, ko te karapotinga o te whare e nga tangata o te pa, he tama na
Periara; kei te patuki ki te tatau, ka korero ki te tangata nona te
whare, ki taua koroheke ra, ka mea, Whakaputaina mai ki waho tena tang
ata i haere na ki tou whare, kia mohio ai matou ki a ia.

<span id="an_19:23">19:23</span> Na ka haere atu ki a ratou te tangata
nona te whare, ka mea ki a ratou, Kaua ra, e oku tuakana, kaua e mahia
te mea kino; kua tae mai nei hoki tenei tangata ki toku whare, kaua
tenei mea poauau e meatia.

<span id="an_19:24">19:24</span> Na ko taku tamahine tenei, he wahine,
me tana wahine iti hoki; maku raua e kawe atu inaianei, whakaititia raua
e koutou, meatia hoki ki a raua te mea e pai ana ki ta koutou titiro: ko
tenei tangata ia, kaua tenei mea poauau e meatia ki a ia.

<span id="an_19:25">19:25</span> A te pai nga tangata ki te whakarongo
ki a ia, na ka mau taua tangata ki tana wahine iti, a kawea atu ana ki
waho ki a ratou, a ka mohio ratou ki a ia, ka tukino hoki i a ia i taua
po katoa a tae noa ki te ata: a ka hi te ata, ka tukua ia e rato u.

<span id="an_19:26">19:26</span> Na ka haere mai te wahine ra i te
puaotanga o te ata, takoto ana ki te kuwaha o te whare o te tangata kei
reira nei tona ariki, a marama noa.

<span id="an_19:27">19:27</span> A ka whakatika ake tona ariki i te ata,
na ka huakina e ia nga tatau o te whare, ka puta atu, he mea kia haere i
tona ara: na ko te wahine ra, ko tana wahine iti, kua hinga ki te kuwaha
o te whare, ko ona ringa i runga i te paepae o te tatau.

<span id="an_19:28">19:28</span> Na ka mea ia ki a ia, Whakatika kia
haere tatou. Kahore ia tetahi i whakao mai. Na ka hapainga ia e ia ki
runga ki te kaihe. A ka maranga taua tangata, haere ana ki tona wahi.

<span id="an_19:29">19:29</span> A, no tona taenga ki tona whare, ka
tikina e ia tetahi maripi, a ka mau ki tana wahine iti, tapatapahia ana
e ia ona wahi, kia tekau ma rua nga wahanga, a tukua ana ki nga rohe
katoa o Iharaira, puta noa.

<span id="an_19:30">19:30</span> A i mea te hunga katoa i kitea ai,
Kahore tenei i mua, kahore ano hoki i kitea he rite mo tenei o te ra i
haere mai ai nga tamariki a Iharaira i te whenua o Ihipa a mohoa noa
nei: maharatia iho, whakaaroa, korerotia.

<span id="an_20:1">20:1</span> ¶ Na ka puta nga tamariki katoa a
Iharaira, a huihui ana te whakaminenga me te mea he tangata kotahi, no
Rana mai ano a Peerehepa atu ana, no te whenua ano hoki o Kireara, ki a
Ihowa, ki Mihipa.

<span id="an_20:2">20:2</span> I puta mai ano nga rangatira o te iwi
katoa, o nga iwi katoa o Iharaira, i roto i te huihui o te iwi a te
Atua, e wha rau nga mano, he hunga haere i raro, he hunga mau hoari.

<span id="an_20:3">20:3</span> A i rongo nga tamariki a Pineamine kua
tae nga tamariki a Iharaira ki Mihipa. Na ka mea nga tamariki a
Iharaira, Korerotia mai i peheatia tenei mea kino.

<span id="an_20:4">20:4</span> Na ka utua e te Riwaiti, e te tangata
nana te wahine i kohurutia ra, ka mea, I haere mai ahau ki Kipea, ki
tera i a Pineamine, maua ko taku wahine iti, moe ai.

<span id="an_20:5">20:5</span> Na ko te whakatikanga mai o nga tangata o
Kipea ki ahau, kei te karapoti i te whare i te po, he mea hoki moku; i
mea ratou kia patua ahau: na whakaititia ana taku wahine a mate iho.

<span id="an_20:6">20:6</span> Na ka mau ahau ki taku wahine, a
tapatapahia ana e ahau, hoatu ana kia kawea puta noa i te whenua, i te
kainga tupu o Iharaira, mo ratou i mahi i te mahi kino, i te mahi poauau
i roto i a Iharaira.

<span id="an_20:7">20:7</span> Na, e nga tamariki a Iharaira, koutou
katoa, homai ki konei ta koutou kupu, me to koutou whakaaro.

<span id="an_20:8">20:8</span> Na ka whakatika katoa te iwi ano he
tangata kotahi, ka mea, E kore tetahi o tatou e haere ki tona teneti, e
kore ano hoki tetahi o tatou e peka atu ki tona whare.

<span id="an_20:9">20:9</span> Engari ko ta tatou tenei e mea ai ki
Kipea: ma te rota te tikanga mo ta tatou whawhai ki reira.

<span id="an_20:10">20:10</span> Me tango tangata, kia tekau i roto i te
rau, i nga iwi katoa o Iharaira, he rau i roto i te mano, he mano i roto
i te tekau mano, hei mau o mo te iwi; a ka tae ki Kipea o Pineamine ka
rite ta ratou e mea ai ki nga mea poauau katoa i mahia e rato u i roto i
a Iharaira.

<span id="an_20:11">20:11</span> Heoi huihui ana nga tangata katoa o
Iharaira hei whakaeke mo te pa, piri tonu me te mea he tangata kotahi
ratou.

<span id="an_20:12">20:12</span> ¶ Na ka tono tangata nga iwi o Iharaira
puta noa i te iwi katoa o pineamine, hei mea, He aha tenei mea kino kua
meatia nei i roto i a koutou?

<span id="an_20:13">20:13</span> Na homai aianei aua tangata, nga tama a
Periara i Kipea, kia whakamatea e matou, kia whakakorea ai te kino i
roto i a Iharaira. Otiia kihai a Pineamine i pai ki te whakarongo ki te
reo o o ratou tuakana, o nga tamariki a Iharaira.

<span id="an_20:14">20:14</span> Na ka huihui nga tama a Pineamine i
roto i nga pa ki Kipea, ka haere ki te whawhai ki nga tama a Iharaira.

<span id="an_20:15">20:15</span> Na ka taua i taua ra nga tama a
Pineamine o nga pa, e rua tekau ma ono mano nga tangata, he hunga mau
hoari; tera atu ano nga tangata o Kipea; i taua ratou e whitu rau
tangata, whiriwhiri rawa.

<span id="an_20:16">20:16</span> Kei roto ano i tenei hunga katoa etahi,
e whitu rau, he hunga whiriwhiri, he maui; ko enei katoa he hunga e piua
ai te kohatu ki te huruhuru mahunga, a e kore e taha.

<span id="an_20:17">20:17</span> I taua ano hoki nga tangata o Iharaira,
nga mea ehara i a Pineamine, e wha rau mano tangata, he hunga mau hoari:
he hunga hapai pakanga enei katoa.

<span id="an_20:18">20:18</span> ¶ Katahi nga tama a Iharaira ka
whakatika, ka haere ki Peteere, ka ui atu ki te Atua, ka mea, Ko wai o
matou hei timata te haere ki te whawhai ki nga tama a Pineamine? Na ka
mea a Ihowa, Ma Hura e timata.

<span id="an_20:19">20:19</span> Na ka maranga nga tama a Iharaira i te
ata, a ka noho ki Kipea.

<span id="an_20:20">20:20</span> Na ka haere nga tama a Iharaira ki te
whawhai ki a Pineamine; a whakaritea ana a ratou ngohi e nga tama a
Iharaira mo te whawhai ki Kipea.

<span id="an_20:21">20:21</span> Na ka puta nga tama a Pineamine i roto
i Kipea, a pirau rawa i a ratou ki te whenua i taua ra e rua tekau ma
rua mano o nga tangata o Iharaira.

<span id="an_20:22">20:22</span> Na ka whakatenatena te iwi, nga tangata
o Iharaira, i a ratou ano, a whakaritea ana ano a ratou ngaohi kia
whawhai ai ki taua wahi ano i whakaritea ai i te ra tuatahi.

<span id="an_20:23">20:23</span> I haere ano nga tama a Iharaira, i
tangi ki te aroaro o Ihowa a ahiahi noa, i ui atu hoki ki a Ihowa, i
mea, Me haere atu ano ahau ki te whawhai ki nga tama a Pineamine, a toku
teina? Na ka mea a Ihowa, Haere ki te whawhai ki a ia.

<span id="an_20:24">20:24</span> Na ka whakatata nga tama a Iharaira ki
nga tama a Pineamine i te rua o nga ra.

<span id="an_20:25">20:25</span> I puta mai ano a Pineamine i roto i
Kipea i te rua o nga ra ki te tu ki a ratou, a pirau rawa ano i a ratou
ki te whenua tekau ma waru mano o nga tama a Iharaira; he hunga mau
hoari katoa enei.

<span id="an_20:26">20:26</span> ¶ Katahi ka haere nga tama katoa a
Iharaira me te iwi katoa, a ka tae ki Peteere; na ka tangi ratou, a ka
noho i reira ki te aroaro o Ihowa, kahore rawa hoki i kai i taua ra a
ahiahi noa; me te whakaeke ano hoki i nga tahunga tinana, i nga whakahe
re mo te pai ki te aroaro o Ihowa.

<span id="an_20:27">20:27</span> Na ka ui nga tama a Iharaira ki a
Ihowa, i reira hoki te aaka o te kawenata a te Atua i aua ra,

<span id="an_20:28">20:28</span> Ko Pinehaha hoki, tama a Ereatara, tama
a Arona, te tu ana i tona aroaro i aua ra; ka mea ratou, Me haere atu
ano ahau ki te whawhai ki nga tama a Pineamine, a toku teina, me
whakamutu ranei? Na ka mea a Ihowa, Haere, ko apopo hoki ratou hoatu a i
e ahau ki tou ringa.

<span id="an_20:29">20:29</span> Katahi ka whakatakotoria he pehipehi e
Iharaira mo Kipea a taka noa, taka noa.

<span id="an_20:30">20:30</span> Na ka haere nga tama a Iharaira ki nga
tama a Pineamine i te toru o nga ra, e whakatakotoria ana nga ngohi hei
whawhai ki Kipea, pera ano me mua ra.

<span id="an_20:31">20:31</span> Na ko te putanga mai o nga tama a
Pineamine ki te tu ki te iwi, manukawhakitia ana ratou i te pa; na ka
timata ratou te patu i etahi o te iwi, te tukituki, te pera me mua ra, i
nga huarahi e tika atu ra, ko tetahi ki Peteere, ko tetahi ki Kipea i te
parae, me te mea e toru tekau nga tangata o Iharaira.

<span id="an_20:32">20:32</span> Na ka mea nga tama a Pineamine, Kua
hinga ratou i a tatou, kua pera me to te timatanga. Otiia i mea nga tama
a Iharaira, Kia rere atu tatou; me manukawhaki mai ratou i roto i te pa
ki nga huarahi.

<span id="an_20:33">20:33</span> Na ka whakatika ake nga tangata katoa o
Iharaira i o ratou wahi, a ka tu a matua ki Paaratamara: i puta mai ano
nga pehipehi o Iharaira i to ratou wahi, ara i Marehekepa.

<span id="an_20:34">20:34</span> Na haere tonu atu ki Kipea nga tangata
kotahi tekau mano, he hunga whiriwhiri i roto i a Iharaira katoa, a ka
nui haere te whawhai: kihai ratou i mohio ka tata te kino ki a ratou.

<span id="an_20:35">20:35</span> Na patua iho e Ihowa a Pineamine i te
aroaro o Iharaira, a ngaro iho o Pineamine i nga tama a Iharaira i taua
ra, e rua tekau ma rima mano kotahi rau: he hunga mau hoari enei katoa.

<span id="an_20:36">20:36</span> Heoi ka kite nga tama a Pineamine e
patua ana ratou: i tukua mai a Pineamine e nga tangata o Iharaira, i
whakamanawa atu hoki ki te pehipehi i whakatakotoria e ratou ki Kipea.

<span id="an_20:37">20:37</span> Na hohoro tonu te pehipehi, huakina ana
e ratou a Kipea; te unuhanga mai hoki o te pehipehi, na patua iho e
ratou te pa katoa ki te mata o te hoari.

<span id="an_20:38">20:38</span> Na kua oti tetahi tohu te whakarite e
nga tangata o Iharaira ki te pehipehi, ara kia meinga e ratou kia nui te
kake o te pongere o te paowa i te pa.

<span id="an_20:39">20:39</span> A, i te whatinga o nga tangata o
Iharaira i te mea e whawhai ana, ka anga a Pineamine, ka patu, ka
tukituki i nga tangata o Iharaira, me te mea e toru tekau tangata: i mea
hoki ratou, Koia rawa ano! e hinga ana ano ratou i a tatou, e pera ana
an o me to te whawhaitanga tuatahi.

<span id="an_20:40">20:40</span> Otiia ka timata nei te kake o te
pongere o te pa ki runga, me te pou auahi, na ka titiro nga Pineamini ki
muri i a ratou, nga kua pau te pa i te ahi, e kake ana tera he paowa ki
te rangi.

<span id="an_20:41">20:41</span> Ko te tahuritanga atu o nga tangata o
Iharaira, kanakana kau ana nga tangata o Pineamine; i kite hoki ratou
kua tae mai te he ki a ratou.

<span id="an_20:42">20:42</span> Na reira ka whati ratou i te aroaro o
nga tangata o Iharaira ki te huarahi ki te koraha; otiia i pipiri tonu
te whai a te hoariri i a ratou; na, ko te hunga i puta mai i roto i nga
pa, kei te whakangaro i a ratou, he mea karapoti na ratou.

<span id="an_20:43">20:43</span> Ka karapotia e ratou nga Pineamini a
taka noa, a whaia ana, takatakahia ana i o ratou okiokinga, i te ritenga
atu o Kipea whaka te rawhiti.

<span id="an_20:44">20:44</span> A kotahi tekau ma waru mano o nga
tangata o Pineamine i hinga: he hunga maia enei katoa.

<span id="an_20:45">20:45</span> Na ka whati ratou, a rere ana ki te
koraha, ki te kamaka o Rimono: a e rima mano tangata i hamua e ratou ki
nga huarahi, na ka whaia ano ratou ki Kiromo, a patua iho o ratou e rua
mano tangata.

<span id="an_20:46">20:46</span> Na ko te hunga katoa i hinga o
Pineamine i taua ra, e rua tekau ma rima mano, he hunga mau hoari: he
hunga maia katoa enei.

<span id="an_20:47">20:47</span> A e ono rau tangata i tahuri, i rere ki
te koraha, ki te kamaka o Rimono, a e wha nga marama i noho ai ki te
kamaka o Rimono.

<span id="an_20:48">20:48</span> A i tahuri atu ano nga tangata o
Iharaira ki nga tama a Pineamine, a patua iho ratou ki te mata o te
hoari, ko nga tangata o nga pa, me nga kararehe, me nga mea katoa i
tupono atu ai ratou: i tungia ano e ratou ki te ahi nga pa katoa i tae
atu a i ratou.

<span id="an_21:1">21:1</span> ¶ Na kua puaki noa ake to oati a nga
tangata o Iharaira i Mihipa, i mea ratou, Kaua tetahi tangata o tatou e
hoatu i tana tamahine hei wahine ma Pineamine.

<span id="an_21:2">21:2</span> Na ka haere te iwi ki Peteere, a noho ana
i reira i te aroaro o te Atua a ahiahi noa; na rahi noa atu o ratou reo,
he nui te tangi.

<span id="an_21:3">21:3</span> I mea hoki ratou, Na te aha, e Ihowa, e
te Atua o Iharaira, i puta ake ai tenei i roto i a Iharaira; i ngaro ai
tetahi iwi i tenei ra i roto i a Iharaira?

<span id="an_21:4">21:4</span> Na i te ata ka maranga wawe te iwi, a
hanga ana he aata e ratou, a whakaekea ana he tahunga tinana, he
whakahere mo te pai.

<span id="an_21:5">21:5</span> Na ka mea nga tama a Iharaira, Ko wai o
nga iwi katoa o Iharaira kahore i tae mai i roto i te whakaminenga ki a
Ihowa? Kua takoto hoki he oati nui mo te tangata e kore e haere ki a
Ihowa ki Mihipa: i mea ratou, Ka whakamatea rawatia.

<span id="an_21:6">21:6</span> A koingo tonu nga tama a Iharaira ki to
ratou teina, ki a Pineamine; i mea, Kua hautopea atu tetahi iwi i tenei
ra i roto i a Iharaira.

<span id="an_21:7">21:7</span> Me aha tatou ki etahi wahine ma nga mea o
ratou i mahue; kua oatitia hoki a Ihowa e tatau e kore a tatou tamahine
e hoatu hei wahine ma ratou?

<span id="an_21:8">21:8</span> Na ka mea ano ratou, Ko tehea o nga iwi o
Iharaira kahore nei i tae mai ki a Ihowa ki Mihipa? Na kahore tetahi
tangata o Iapehe Kireara i haere ki te puni ki te whakaminenga.

<span id="an_21:9">21:9</span> I taua hoki te iwi, a kahore tetahi
tangata i reira o nga tangata o Iapehe Kireara.

<span id="an_21:10">21:10</span> Na ka tono te huihui i etahi tangata ki
reira, kotahi tekau ma rua mano, he hunga toa, a ka whakahau i a ratou,
ka mea, Tikina patua nga tangata o Iapehe Kireara ki te mata o te hoari,
me nga wahine me nga tamariki.

<span id="an_21:11">21:11</span> A ko tenei ta koutou e mea ai, Ko nga
tane katoa, me nga wahine katoa i takoto ki te tane, me huna.

<span id="an_21:12">21:12</span> A e wha rau nga kotiro i mau i a ratou
i roto i nga tangata o Iapehe Kireara, he wahine kahore ano i mohio noa,
ara i takoto ki te tane: na kawea ana e ratou ki te puni ki Hiro, ki
tera i te whenua o Kanaana.

<span id="an_21:13">21:13</span> Katahi ka unga tangata te huihui katoa
hei korero ki nga tama a Pineamine i te kamaka i Rimono, hei karanga ki
a ratou, Kua mau te rongo.

<span id="an_21:14">21:14</span> Na ka hoki a Pineamine i taua wa; a ka
hoatu ki a ratou nga wahine i whakaorangia e ratou i roto i nga wahine o
Iapehe Kireara; otiia kihai ano i rato.

<span id="an_21:15">21:15</span> Na koingo tonu te iwi ki a Pineamine,
no te mea kua wahia e Ihowa nga iwi o Iharaira.

<span id="an_21:16">21:16</span> ¶ Na ka mea nga kaumatua o te huihui,
Me aha tatou ki etahi wahine ma nga mea i mahue, kua huna nei hoki nga
wahine a Pineamine?

<span id="an_21:17">21:17</span> I mea ano ratou, Kia whai kainga tupu
nga morehu o Pineamine, kei moti rawa tetahi iwi i roto i a Iharaira.

<span id="an_21:18">21:18</span> Otiia e kore e taea te hoatu e tatou a
tatou tamahine hei wahine ma ratou; no te mea kua oati nga tama a
Iharaira, kua mea, Kia kanga te tangata e hoatu ana i te wahine ki a
Pineamine.

<span id="an_21:19">21:19</span> Na ka mea ratou, Nana, he hakari tera
ki a Ihowa i Hiro, i tenei tau, i tenei tau, i te taha ki te raki o
Peteere, i te taha ki te rawhiti o te huarahi e tika atu ana i Peteere
ki Hekeme, i te tonga o Repona.

<span id="an_21:20">21:20</span> Na ka whakahau atu ratou ki nga tama a
Pineamine, ka mea, Haere ki nga mara waina whanga ai;

<span id="an_21:21">21:21</span> A e kite koutou, na, kua puta nga
tamahine o Hiro ki te kanikani, na ka haere atu koutou i nga mara waina,
ka hopu i tana wahine, i tana wahine, i roto i nga tamahine o Hiro, a ka
haere ki te whenua o Pineamine.

<span id="an_21:22">21:22</span> A ka tae mai o ratou matua, o ratou
tungane ranei, ki a matou whakawa ai, ko reira matou mea ai ki a ratou,
Kia atawhai ki a matou, ara ki a ratou: kihai hoki i riro i a matou he
wahine ma tenei, ma tenei, o ratou i te mea e whawhai ana: ehara a no i
te mea na koutou i hoatu i tenei wa, e he ai koutou.

<span id="an_21:23">21:23</span> Na pera ana nga tama a Pineamine, a
tangohia ana e ratou etahi wahine i roto i te hunga i kanikani ra; rite
tonu ki a ratou te tokomaha, he mea hopu na ratou: a haere ana, noho ana
ki to ratou kainga tupu; kei te hanga i o ratou pa, nohoia iho e ratou.

<span id="an_21:24">21:24</span> Na ka turia atu i reira i taua wa e nga
tama a Iharaira ki tona iwi, ki tona iwi, ki tona hapu, ki tona hapu; na
haere ana ratou i reira ki tona kainga, ki tona kainga.

<span id="an_21:25">21:25</span> I aua ra kahore o Iharaira kingi, ko ta
ratou i mea ai ko nga mea i tika ki te titiro a tenei, a tenei.

------------------------------------------------------------------------

[Next: Ruth](rut.md)
