[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](exo)  [Next](num.md) 

------------------------------------------------------------------------

### Maori Bible: Leviticus

<span id="an_1:1">1:1</span> ¶ Na ka karanga a Ihowa ki a Mohi, ka
korero ki a ia i roto i te tapenakara o te whakaminenga, ka mea,

<span id="an_1:2">1:2</span> Korero ki nga tama a Iharaira, mea atu ki a
ratou, Ki te kawea e tetahi tangata o koutou he whakahere ki a Ihowa, me
kawe ta koutou whakahere i roto i nga kararehe, ara i roto i nga kau, i
roto ranei i nga hipi.

<span id="an_1:3">1:3</span> ¶ Ki te mea he tahunga tinana tana
whakahere no nga kau, me tapae e ia he toa, he kohakore: ka tuku ai ki
te whatitoka o te tapenakara o te whakaminenga, hei mea e manakohia ai
ia i te aroaro o Ihowa.

<span id="an_1:4">1:4</span> A me popoki tona ringa ki te pane o te
tahunga tinana; a ka manakohia tana, hei whakamarie mona.

<span id="an_1:5">1:5</span> Na me patu te kau ki te aroaro o Ihowa: a
me kawe te toto e nga tohunga, e nga tama a Arona, me tauhiuhi te toto
ki te aata a tawhio noa, ki tera i te whatitoka o te tapenakara o te
whakaminenga.

<span id="an_1:6">1:6</span> Na me tihore e ia te tahunga tinana, a me
tapatapahi tenei wahi ona, tenei wahi ona.

<span id="an_1:7">1:7</span> Na me maka he ahi e nga tama a Arona
tohunga ki runga ki te aata, me whakapai hoki nga wahie ki runga ki te
ahi:

<span id="an_1:8">1:8</span> Na ka whakararangi ai nga tohunga, nga tama
a Arona, i nga pihi, te pane me te ngako, ki nga wahie o te ahi i te
aata.

<span id="an_1:9">1:9</span> Ko ona whekau ia, me ona waewae, me horoi
ki te wai, ka tahu katoa ai te tohunga ki runga ki te aata hei tahunga
tinana, hei whakahere ahi, hei kakara reka ki a Ihowa.

<span id="an_1:10">1:10</span> ¶ Na, no te kahui tana whakahere no nga
hipi, no nga koati ranei, hei tahunga tinana; me kawe e ia he toa, he
mea kohakore,

<span id="an_1:11">1:11</span> Ka patu ai ki te taha ki te raki o te
aata, ki te aroaro o Ihowa: a ma nga tohunga, ma nga tama a Arona, e
tauhiuhi ona toto ki te aata a tawhio noa.

<span id="an_1:12">1:12</span> Na ka tapatapahi ai ia he wahi, he wahi,
tona pane, tona ngako; a ma te tohunga e whakararangi ki nga wahie o te
ahi i runga i te aata:

<span id="an_1:13">1:13</span> Ko nga whekau ia, me nga waewae, me horoi
ki te wai: a ka kawe katoa ai te tohunga, ka tahu ai ki te aata: he
tahunga tinana hoki, he whakahere ahi, he kakara reka ki a Ihowa.

<span id="an_1:14">1:14</span> Na, mehemea he tahunga tinana no nga manu
tana whakahere ki a Ihowa, na me kawe e ia tana whakahere i roto i nga
kukupa, i roto ranei i nga pi kukupa.

<span id="an_1:15">1:15</span> A ma te tohunga e kawe ki te aata, e
whakawiri atu tona pane, ka tahu ai ki runga ki te aata; a ko ona toto
me tuku kia heke ki te taha o te aata:

<span id="an_1:16">1:16</span> A ko tona puku me tona paru me tango, a
ka maka ki te taha ki te rawhiti o te aata, ki te wahi o nga pungarehu:

<span id="an_1:17">1:17</span> Na me hahae e ia ma ona parirau, otiia
kaua e motuhia rawatia; a ma te tohunga e tahu ki runga ki te aata, ki
nga wahie o te ahi: he tahunga tinana tena, he whakahere ahi, he kakara
reka ki a Ihowa.

<span id="an_2:1">2:1</span> ¶ A, ki te kawea e tetahi he whakahere
totokore ki a Ihowa, hei te paraoa pai he whakahere mana; a me riringi e
ia he hinu ki runga ki taua mea, ka maka hoki i te parakihe ki runga:

<span id="an_2:2">2:2</span> A ka kawe ai ia ki nga tohunga, ki nga tama
a Arona: na me ao e ia i roto i taua mea, kia ki tona ringa i te paraoa
pai, i te hinu, me te parakihe katoa hoki; na ka tahu te tohunga i te
whakamahara o taua mea ki te aata, hei whakahere ahi, hei ka kara reka
ki a Ihowa.

<span id="an_2:3">2:3</span> A, ko te toenga o te whakahere totokore, ma
Arona ratou ko ana tama: he mea tino tapu tena i roto i nga whakahere
ahi a Ihowa.

<span id="an_2:4">2:4</span> A, ki te kawea e koe hei whakahere he
whakahere totokore i tunua ki te oumu, hei nga keke paraoa, hei nga mea
rewenakore, me konatunatu ki te hinu, hei nga keke angiangi ranei kahore
nei he rewena, he mea pani ki te hinu.

<span id="an_2:5">2:5</span> A, ki te mea he whakahere totokore te
whakahere, he mea i tunua ki te paraharaha, hei te mea paraoa pai, kihai
nei i rewenatia, kua oti nei te konatu ki te hinu.

<span id="an_2:6">2:6</span> Me whatiwhati e koe, ka riringi ai ki te
hinu: he whakahere totokore tena.

<span id="an_2:7">2:7</span> Na, mehemea he whakahere totokore tau
whakahere, he mea i paraipanatia, me hanga ki te paraoa, ki te hinu.

<span id="an_2:8">2:8</span> A me kawe e koe te whakahere totokore, i
hanga ki enei mea, ki a Ihowa: a ka tukua atu ki te tohunga, na mana e
mau atu ki te aata.

<span id="an_2:9">2:9</span> Na ka tangohia e te tohunga i roto i te
whakahere totokore te whakamahara o taua mea, ka tahu ai ki te aata: hei
whakahere ahi, hei kakara reka ki a Ihowa.

<span id="an_2:10">2:10</span> A ma Arona ratou ko ana tama te toenga o
te whakahere totokore: he mea tino tapu tena i roto i nga whakahere ahi
a Ihowa.

<span id="an_2:11">2:11</span> ¶ Kei hanga ki te rewena tetahi whakahere
totokore e kawea ana e koutou ma Ihowa: kei tahuna hoki e koutou he
rewena, he honi ranei, i roto i tetahi o nga whakahere ahi a Ihowa.

<span id="an_2:12">2:12</span> Na, hei whakahere tuapora, me whakahere
ena ma Ihowa: otiia e kore e tahuna ki te aata hei kakara reka.

<span id="an_2:13">2:13</span> Me kinaki ano ki te tote au whakahere
totokore katoa ina whakaherea: kei whakamutua hoki te tote o te kawenata
a tou Atua mo tau whakahere totokore: me whakahere he tote e koe ki
runga i au whakahere katoa.

<span id="an_2:14">2:14</span> Na, mehemea he whakahere tuapora tau
whakahere totokore ki a Ihowa, hei te witi hou, i whakamaroketia ki te
ahi, hei te witi i patua i roto i nga puku hou, tau whakahere totokore o
au tuapora.

<span id="an_2:15">2:15</span> Me riringi ano he hinu ki taua mea, me
whakatakoto hoki he parakihe ki runga: he whakahere totokore tena.

<span id="an_2:16">2:16</span> Na me tahu e te tohunga te whakamahara o
taua mea, ara tetahi wahi o te witi i patua, o te hinu, me te parakihe
katoa: hei whakahere ahi taua mea ki a Ihowa.

<span id="an_3:1">3:1</span> ¶ Na, mehemea he patunga mo te pai tana e
tapae ai; ki te mea no nga kau tana whakahere, ahakoa toa, ahakoa uha,
kia kohakore tana e tuku ai ki te aroaro o Ihowa.

<span id="an_3:2">3:2</span> Na ka popoki tona ringa ki te matenga o
tana whakahere, ka patu ai ki te whatitoka o te tapenakara o te
whakaminenga: na ka tauhiuhia te toto e nga tohunga, e nga tama a Arona,
ki te aata a tawhio noa.

<span id="an_3:3">3:3</span> Na me tapae e ia he whakahere ahi ki a
Ihowa i roto i te patunga mo te pai; ko te ngako e whiwhiwhiwhi ana ki
nga whekau, me te ngako katoa o nga whekau,

<span id="an_3:4">3:4</span> Me nga whatukuhu e rua, me to reira ngako,
tera i te hope, me te taupa i te ate, me nga whatukuhu, me tango tera e
ia.

<span id="an_3:5">3:5</span> A me tahu e nga tama a Arona ki te aata, ki
runga i te tahunga tinana i runga i nga wahie o te ahi: he whakahere ahi
tena, he kakara reka ki a Ihowa.

<span id="an_3:6">3:6</span> ¶ A, ki te mea no nga hipi tana e tapae ai
ki a Ihowa hei patunga mo te pai; he toa, he uha ranei, kei whai koha
tana e tuku ai.

<span id="an_3:7">3:7</span> Ki te tapaea e ia he reme hei whakahere
mana, me tapae ki te aroaro o Ihowa:

<span id="an_3:8">3:8</span> Me popoki hoki tona ringa ki te pane o tana
whakahere, ka patu ai ki mua i te tapenakara o te whakaminenga: a ka
tauhiuhia ona toto e nga tama a Arona ki te aata a tawhio noa.

<span id="an_3:9">3:9</span> Me tapae ano e ia tetahi wahi o te patunga
mo te pai hei whakahere ahi ki a Ihowa; ko tona ngako me te hiawero
katoa, kia tino tata ki te tiki tana tapahanga; a ko te ngako e
whiwhiwhiwhi ana ki nga whekau, me te ngako katoa o nga whekau,

<span id="an_3:10">3:10</span> Me nga whatakuhu e rua, me to reira
taupa, tera i te hope, me te taupa o te ate, me nga whatukuhu, me tango
tera e ia.

<span id="an_3:11">3:11</span> A ma te tohunga e tahu ki runga ki te
aata: he kai hoki no ta Ihowa whakahere ahi.

<span id="an_3:12">3:12</span> A ki te mea he koati tana whakahere, me
tapae ki te aroaro o Ihowa:

<span id="an_3:13">3:13</span> A ka popoki tona ringa ki tona pane, ka
patu ai ki mua o te tapenakara o te whakaminenga: a ma nga tama a Arona
e tauhiuhi ona toto ki te aata a tawhio noa.

<span id="an_3:14">3:14</span> A me tapae atu e ia tetahi wahi ona hei
whakahere ahi mana ki a Ihowa; ko te ngako e whiwhiwhiwhi ana ki nga
whekau, me te ngako katoa o nga whekau,

<span id="an_3:15">3:15</span> Me nga whatukuhu e rua, me to reira
ngako, tera i te hope, me te taupa i te ate, me nga whatukuhu, me tango
tera e ia.

<span id="an_3:16">3:16</span> A me tahu e te tohunga ki te aata: he kai
tena no te whakahere ahi, hei kakara reka: ko te ngako katoa ma Ihowa.

<span id="an_3:17">3:17</span> Hei tikanga mau tonu tenei mo o koutou
whakatupuranga, i o koutou nohoanga katoa, kia kaua e kainga tetahi
ngako, toto ranei, e koutou.

<span id="an_4:1">4:1</span> ¶ I korero ano a Ihowa ki a Mohi, i mea,

<span id="an_4:2">4:2</span> Korero ki nga tama a Iharaira, mea atu, Ki
te pohehe tetahi tangata, a ka hara ki tetahi o nga mea i whakahaua e
Ihowa kia kaua e meatia, a ka mea i tetahi o aua mea:

<span id="an_4:3">4:3</span> Ki te hara te tohunga i whakawahia, e tau
ai he he ki runga ki te iwi; na me whakahere e ia ki a Ihowa mo tona
hara i hara ai ia tetahi puru, hei te kuao kohakore, hei whakahere hara.

<span id="an_4:4">4:4</span> Na me kawe e ia te puru ki te whatitoka o
te tapenakara o te whakaminenga, ki te aroaro o Ihowa; a ka popoki i
tona ringa ki te matenga o te puru, ka patu ai te puru ki te aroaro o
Ihowa.

<span id="an_4:5">4:5</span> Na me tango e te tohunga i whakawahia
tetahi wahi o nga toto o te puru, a ka kawe ki te tapenakara o te
whakaminenga:

<span id="an_4:6">4:6</span> A ka tou te tohunga i tona maihao ki te
toto, a kia whitu ana tauhiuhinga i te toto ki te aroaro o Ihowa, ki mua
o te arai o te wahi tapu.

<span id="an_4:7">4:7</span> Me pani ano e te tohunga tetahi wahi o nga
toto ki nga haona o te aata whakakakara reka, ki te aroaro o Ihowa, ki
tera i te tapenakara o te whakaminenga; ka riringi ai i nga toto katoa o
te puru ki te turanga o te aata mo te tahunga tinana, ki te ra i te
whatitoka o te tapenakara o te whakaminenga.

<span id="an_4:8">4:8</span> A me tango e ia nga ngako katoa o te puru
whakahere hara; te ngako e whiwhiwhiwhi ana ki nga whekau, me nga ngako
katoa o nga whekau,

<span id="an_4:9">4:9</span> Me nga whatukuhu e rua, me to reira ngako,
tera i te hope, me te taupa o te ate, me nga whatukuhu, me tango tera e
ia,

<span id="an_4:10">4:10</span> Kia rite ki te tangohanga o to te puru o
te patunga mo te pai: a me tahu e te tohunga ki runga ki te aata mo te
tahunga tinana.

<span id="an_4:11">4:11</span> Ko te hiako ia o te puru, ko ona kikokiko
katoa, ko tona pane, ko ona waewae, ko ona whekau, me tona paru,

<span id="an_4:12">4:12</span> Ara, ko te puru katoa hoki, me kawe e ia
ki waho o te puni, ki tetahi wahi pokekore, ki te wahi e ringihia ai nga
pungarehu, ka tahu ai ki te rakau ki te ahi: hei te ringihanga pungarehu
tahu ai.

<span id="an_4:13">4:13</span> ¶ A ki te pohehe te whakaminenga katoa o
Iharaira, a ka hara, a ka ngaro taua mea i nga kanohi o te whakaminenga,
a ka tika ke i tetahi o a ratou mahi, he mea e kore e tika kia meatia, a
ka whai hara ratou;

<span id="an_4:14">4:14</span> A ka kitea te hara i hara ai ratou,
katahi ka whakaherea e te whakaminenga tetahi puru kuao mo te hara, me
kawe hoki ki mua o te tapenakara o te whakaminenga.

<span id="an_4:15">4:15</span> Ka popoki ai nga ringa o nga kaumatua o
te whakaminenga ki te pane o te puru ki te aroaro o Ihowa: a hei te
aroaro o Ihowa patu ai i te puru.

<span id="an_4:16">4:16</span> A ma te tohunga i whakawahia e kawe
tetahi wahi o nga toto o te puru ki te tapenakara o te whakaminenga:

<span id="an_4:17">4:17</span> Ka tou ai te tohunga i tona maihao ki te
toto, a kia whitu ana tauhiuhinga ki te aroaro o Ihowa ki mua o te arai.

<span id="an_4:18">4:18</span> Me pani ano e ia tetahi wahi o te toto ki
nga haona o te aata i te aroaro o Ihowa, ki tera i te tapenakara o te
whakaminenga, ka riringi ai i nga toto katoa ki te turanga o te aata
tahunga tinana, ki tera i te whatitoka o te tapenakara o te whak
aminenga.

<span id="an_4:19">4:19</span> Me tango ano i ia ona ngako katoa, ka
tahu ai ki runga ki te aata.

<span id="an_4:20">4:20</span> Ko tana tena e mea ai ki te puru; kia
rite ki tana i mea ai ki te puru whakahere hara, kia pera tana meatanga
ki tenei: a me mea e te tohunga he whakamarie mo ratou, a ka murua to
ratou hara.

<span id="an_4:21">4:21</span> A me kawe e ia te puru ki waho o te puni,
ka tahu, ka pera ano me ia i tahu i te puru tuatahi: ko te whakahere
hara tena mo te whakaminenga.

<span id="an_4:22">4:22</span> ¶ Ki te hara tetahi rangatira, a ka mahi
i runga i te pohehe i tetahi o nga mea i whakahaua e Ihowa, e tona Atua,
kia kaua e mahia, a ka whai hara,

<span id="an_4:23">4:23</span> Ki te mohiotia e ia tona hara i hara ai,
me kawe tana whakahere, he koati, hei te toa, hei te mea kohakore:

<span id="an_4:24">4:24</span> A ka popoki tona ringa ki runga ki te
matenga o te koati, ka patu ai ki te wahi e patua nei te tahunga tinana
ki te aroaro o Ihowa: he whakahere hara tena.

<span id="an_4:25">4:25</span> A me tango e te tohunga tetahi wahi o te
toto o te whakahere hara ki tona maihao, ka pani ai ki nga haona o te
aata tahunga tinana, me riringi ano ona toto ki te turanga o te aata
tahunga tinana.

<span id="an_4:26">4:26</span> Na me tahu e ia ona ngako katoa ki te
aata, me pera me te ngako o nga patunga mo te pai: a ka whakamarie te
tohunga mona, mo tona hara, a ka murua.

<span id="an_4:27">4:27</span> ¶ A ki te pohehe tetahi tangata noa atu,
a ka hara, nona i mea i tetahi mea e tika ke ana i tetahi o nga whakahau
a Ihowa, he mea e kore e tika kia meatia, a ka whai hara;

<span id="an_4:28">4:28</span> Ki te mohiotia e ia tona hara i hara ai,
me kawe e ia tana whakahere, he koati, he uha, he kohakore, mo tona hara
i hara ai.

<span id="an_4:29">4:29</span> A ka popoki tona ringa ki te matenga o te
whakahere hara, ka patu ai i te whakahere hara ki te wahi mo te tahunga
tinana.

<span id="an_4:30">4:30</span> Na ka tango te tohunga i tetahi wahi o
ona toto ki tona maihao, ka pani ai ki nga haona o te aata tahunga
tinana, ka riringi ai i ona toto katoa ki te turanga o te aata.

<span id="an_4:31">4:31</span> Me tango ano e ia ona ngako katoa, me
pera me te ngako e tangohia ana i nga patunga mo te pai: a me tahu e te
tohunga ki runga ki te aata hei kakara reka ki a Ihowa; na ka whakamarie
te tohunga mona, a ka murua tona.

<span id="an_4:32">4:32</span> A ki te mea he reme tana whakahere e
kawea ana e ia mo te hara, me kawe e ia hei te uha, hei te mea kohakore.

<span id="an_4:33">4:33</span> Na ka popoki tona ringa ki te matenga o
te whakahere hara, a ka patua hei whakahere hara ki te wahi e patua nei
e ratou te tahunga tinana.

<span id="an_4:34">4:34</span> Na me tango e te tohunga tetahi wahi o te
toto o te whakahere hara ki tona maihao, ka pani ai ki nga haona o te
aata tahunga tinana, me riringi ano ona toto katoa ki te turanga o te
aata:

<span id="an_4:35">4:35</span> Me tango ano e ia ona ngako katoa, kia
rite ki te tangohanga o te ngako o te reme o nga patunga mo te pai; ka
tahu ai e te tohunga ki runga ki te aata, ki runga ki nga whakahere ahi
ki a Ihowa; na ka whakamarie te tohunga mo tona hara i hara ai, a ka
murua.

<span id="an_5:1">5:1</span> ¶ Ki te hara tetahi, mona i rongo ki te reo
whakaoati, he kaiwhakaatu nei ia mo tana i kite ai, i mohio ai ranei, ki
te kahore e whakaaturia e ia, na me waha e ia tona hara:

<span id="an_5:2">5:2</span> Ki te pa tetahi ki te mea poki, ki te
tinana ranei o te kirehe poke, ki te tinana ranei o te kararehe poki, ki
te tinana ranei o nga mea ngoki, ara o nga mea poki, a e huna ana i a
ia, a ka poki ia, na ka whai hara ia.

<span id="an_5:3">5:3</span> Ki te pa ranei ia ki te poki tangata, ki
nga tini poke e poke ai te tangata, a ka huna i a ia; ina mohiotia e ia,
ka whai hara ia:

<span id="an_5:4">5:4</span> Ki te oati ranei tetahi, he mea puta
ohorere i ona ngutu, kia mahi i te kino, i te pai ranei, i nga tini mea
ranei e puaki ohorere mai i te tangata ina oati, a e huna ana i a ia;
ina mohiotia e ia, na, ka whai hara ia i tetahi o enei mea:

<span id="an_5:5">5:5</span> A ki te mea kua whai hara ia i tetahi o
enei mea, na me whaki tona hara i taua mea;

<span id="an_5:6">5:6</span> A me kawe e ia tana whakahere mo te he ki a
Ihowa, mo tona hara i hara ai, he uha no te kahui, he reme, he kuao
koati ranei, hei whakahere hara; a ma te tohunga e whakamarie mona, mo
tona hara.

<span id="an_5:7">5:7</span> ¶ A, ki te kahore e taea e ia i ona rawa he
reme, me kawe e ia ki a Ihowa mo tona he i he ai, kia rua nga kukupa,
kia rua ranei nga pi kukupa; ko tetahi hei whakahere hara, ko tetahi hei
tahunga tinana.

<span id="an_5:8">5:8</span> Me kawe raua e ia ki te tohunga, ka
whakahere ai e ia, ko te mea mo te whakahere hara ki mua, ka kikini ai i
tona pane i te ritenga o tona kaki, otiia kaua e motuhia rawatia.

<span id="an_5:9">5:9</span> Na ka tauhiuhi ai ia i tetahi wahi o nga
toto o te whakahere hara ki te taha o te aata; ka whakate ai i te toenga
o te toto ki te turanga o te aata: he whakahere hara tena.

<span id="an_5:10">5:10</span> A ko te rua me tuku hei tahunga tinana,
kia rite ki te tikanga: a ka whakamarie to tohunga mona, mo tona hara i
hara ai, a ka murua.

<span id="an_5:11">5:11</span> A, ki te kahore e taea e ia i ona rawa te
kawe nga kukupa e rua, nga pi kukupa ranei e rua, na me kawe tana
whakahere e te tangata i hara, te whakatekau epa paraoa, hei whakahere
hara; kaua e meatia ki te hinu, kaua ano e meatia he parakihe ki r unga:
he whakahere hara hoki.

<span id="an_5:12">5:12</span> Na me kawe e ia ki te tohunga, a ka aohia
ake e te tohunga, kia ki tona ringa, he whakamahara no taua mea, ka tahu
ai ki runga ki te aata, ki runga ki nga whakahere ahi ki a Ihowa: he
whakahere hara tena.

<span id="an_5:13">5:13</span> A ka whakamarie te tohunga mona, mo tona
hara i hara ai ki tetahi o enei mea, a ka murua: a ma te tohunga te
toenga, ano he whakahere totokore.

<span id="an_5:14">5:14</span> ¶ I korero ano a Ihowa ki a Mohi, i mea,

<span id="an_5:15">5:15</span> Ki te kino te mahi a tetahi, he hara
pohehe, ki nga mea tapu a Ihowa; na, me kawe e ia tana whakahere mo te
he ki a Ihowa, kia kotahi hipi toa, hei te mea kohakore, no te kahui
hipi, me whakarite ano e koe ona utu ki te hekere hiriwa, hekere o t e
wahi tapu, hei whakahere mo te he:

<span id="an_5:16">5:16</span> Ka utu ai i tona hara ki te mea tapu, me
tapiri ano ki te wahi whakarima, ka homai ki te tohunga: a ka whakamarie
te tohunga mona ki te hipi toa e whakaherea ana mo te he, a ka murua
tona.

<span id="an_5:17">5:17</span> A ki te hara tetahi, ki te poka ke i
tetahi o nga whakahau a Ihowa, he mahi poka noa; ahakoa e kore e
mohiotia e ia, kua hara ia, a ka waha ia i tona kino.

<span id="an_5:18">5:18</span> A me kawe e ia he hipi toa ki te tohunga,
he kohakore, no te kahui, kei tau te utu, hei whakahere mo te he: a ka
whakamarie te tohunga mona, mo tona pohehe i pohehe ai ia, a kihai nei i
matau, a ka murua tona he.

<span id="an_5:19">5:19</span> He whakahere tena mo te he: he pono tona
he ki a Ihowa.

<span id="an_6:1">6:1</span> ¶ I korero ano a Ihowa ki a Mohi, i mea,

<span id="an_6:2">6:2</span> Ki te hara tetahi, a ka he tana ki a Ihowa,
a ka teka hoki ki tona hoa, he mea i tukua ki a ia kia tiakina, he
whakaaetanga ranei, he mea ranei i pahuatia, he whakahaere he ranei ki
tona hoa;

<span id="an_6:3">6:3</span> I kitea ranei e ia te mea i ngaro, a ka
korero teka ki taua mea, ka oati teka; i tetahi ranei o enei tini mea e
mea ai te tangata, e whai hara ai:

<span id="an_6:4">6:4</span> Na, kua hara nei ia, kua he, me whakahoki e
ia te mea i pahuatia, te mea ranei i murua e ia, te mea ranei i waiho ki
a ia kia tiakina, te mea ngaro ranei i kitea e ia,

<span id="an_6:5">6:5</span> Nga mea katoa ranei i oati teka ai ia; me
utu e ia taua mea kia tino rite, ka tapiri ano ki te wahi whakarima: me
homai e ia ki te tangata nona, i te ra e kitea ai kua hara ia.

<span id="an_6:6">6:6</span> A me kawe e ia tana whakahere mo te he ki a
Ihowa, he hipi toa, he kohakore no te kahui, kei tau te utu, hei
whakahere mo te he, ki te tohunga:

<span id="an_6:7">6:7</span> A ma te tohunga e whakamarie mona ki te
aroaro o Ihowa: a ka murua te he o tana i nga mea katoa i mea ai ia, i
hara ai.

<span id="an_6:8">6:8</span> ¶ I korero ano a Ihowa ki a Mohi, i mea,

<span id="an_6:9">6:9</span> Whakahaua a Arona ratou ko ana tama, mea
atu, Ko te ture tenei mo te tahunga tinana: me uta te tahunga tinana ki
runga ki te takuahi o te aata a pau noa te po, taea noatia te ata; kia
ka tonu hoki te ahi o te aata ki runga ki a ia.

<span id="an_6:10">6:10</span> A me kakahu e te tohunga tona kakahu
rinena, me mau ano ona tarau rinena ki tona kiri, ka kohi ai i nga
pungarehu i pau tahi me te tahunga tinana i te ahi i runga i te aata, a
ka waiho i te tahi o te aata.

<span id="an_6:11">6:11</span> Na ka whakarere atu ia i ona kakahu, ka
kakahu i etahi atu kakahu, a ka mau i nga pungarehu ki waho i te puni,
ki te wahi pokekore.

<span id="an_6:12">6:12</span> Kia ka tonu ano te ahi o te aata, kei
pirau: me whakau ano e te tohunga nga wahie ki runga, i tenei ata, i
tenei ata; me ata whakatakoto ano e ia te tahunga tinana ki runga, a me
tahu e ia te ngako o nga whakahere mo te pai ki runga.

<span id="an_6:13">6:13</span> Kia ka tonu te ahi i runga i te aata; kei
pirau.

<span id="an_6:14">6:14</span> ¶ Na ko te ture tenei mo te whakahere
totokore: ma nga tama a Arona e tapae ki te aroaro o Ihowa, ki mua i te
aata.

<span id="an_6:15">6:15</span> Me ao e ia, kia ki tona ringa, i te
paraoa pai o te whakahere totokore, i te hinu hoki, me te parakihe katoa
ano hoki i runga i te whakahere totokore, ka tahu ai ki runga ki te aata
hei kakara reka, hei whakamahara mo taua mea ki a Ihowa.

<span id="an_6:16">6:16</span> A ma Arona ratou ko ana tama e kai te
toenga o taua mea: me kai kore rewena ki te wahi tapu; hei te marae o te
tapenakara o te whakaminenga ratou kai ai.

<span id="an_6:17">6:17</span> E kore e tunua rewenatia. Kua hoatu e
ahau taua mea hei wahi ma ratou i roto i aku whakahere ahi. He tino tapu
tena, rite tonu ano ki te whakahere hara, ki te whakahere mo te he.

<span id="an_6:18">6:18</span> Hei kai tena ma nga tane katoa o nga tama
a Arona, hei wahi pumau ma ratou puta noa i o koutou whakatupuranga o
nga whakahere ahi a Ihowa: ka tapu nga tangata katoa e pa ana ki ena.

<span id="an_6:19">6:19</span> I korero ano a Ihowa ki a Mohi, i mea,

<span id="an_6:20">6:20</span> Ko te whakahere tenei ma Arona ratou ko
ana tama, ko ta ratou e whakahere ai ki a Ihowa i te ra e whakawahia ai
ia; ko te whakatekau epa paraoa hei whakahere totokore, hei mea mau
tonu, ko tetahi wahi ona i te ata, ko tetahi wahi i te ahiahi.

<span id="an_6:21">6:21</span> Me hanga ki te hinu ki runga i te
paraharaha; a ka oti te tunu, ka kawe ki roto; a ka whakahere i nga wahi
i tunua o te whakahere totokore, hei kakara reka ki a Ihowa.

<span id="an_6:22">6:22</span> Ma te tohunga i whakawahia i roto i ana
tama hei whakakapi mona e mahi: he tikanga pumau, me tahu katoa ki a
Ihowa.

<span id="an_6:23">6:23</span> Me tahu katoa nga whakahere totokore
katoa a te tohunga: kaua hei kainga.

<span id="an_6:24">6:24</span> ¶ I korero ano a Ihowa ki a Mohi, i mea,

<span id="an_6:25">6:25</span> Korero ki a Arona ratou ko ana tama, mea
atu, Ko te ture tenei mo te whakahere hara: Ko te wahi e patua ai te
tahunga tinana, ko reira patu ai i te whakahere hara, ki te aroaro o
Ihowa: he tino tapu tena.

<span id="an_6:26">6:26</span> Ko te tohunga nana i whakahere taua mea
mo te hara, mana e kai: me kai ki te wahi tapu, ki te marae o te
tapenakara o te whakaminenga.

<span id="an_6:27">6:27</span> Ki te pa tetahi mea ki tona kikokiko, ka
tapu: a ki te maringi tetahi wahi o ona toto ki tetahi kakahu, me horoi
ki te wahi tapu te mea i maringi nei taua toto ki runga.

<span id="an_6:28">6:28</span> Ko te oko oneone ia i kohuatia ai me
wahi: a ki te mea i kohuatia ki te oko parahi, na me mukumuku, ka horoi
ai ki te wai.

<span id="an_6:29">6:29</span> Ma nga tane katoa i roto i nga tohunga e
kai; he mea tino tapu.

<span id="an_6:30">6:30</span> Kaua hei kainga te whakahere hara, e
kawea nei tetahi wahi o ona toto ki roto ki te tapenakara o te
whakaminenga hei whakamarie ki te wahi tapu: me tahu ki te ahi.

<span id="an_7:1">7:1</span> ¶ Na ko te ture tenei mo te whakahere mo te
he: he tino tapu tena.

<span id="an_7:2">7:2</span> Hei te wahi e patua ai te tahunga tinana
patua ai e ratou te whakahere mo te he: me tauhiuhi ano e ia ona toto ki
te aata a tawhio noa.

<span id="an_7:3">7:3</span> Me whakahere ano e ia ona ngako katoa; ko
te hiawero momona me te ngako e whiwhiwhiwhi ana ki nga whekau,

<span id="an_7:4">7:4</span> Me nga whatukuhu e rua, me to reira ngako,
tera i te hope, me te taupa i te ate, me nga whatukuhu, me tango tera e
ia:

<span id="an_7:5">7:5</span> A ma te tohunga e tahu ki runga ki te aata,
hei whakahere ahi ki a Ihowa: he whakahere mo te he tena.

<span id="an_7:6">7:6</span> Ma nga tane katoa i roto i nga tohunga e
kai tena: me kai ki te wahi tapu: he mea tapu rawa tena.

<span id="an_7:7">7:7</span> Ko te whakahere hara, ko te whakahere mo te
he, rite tonu raua: kotahi ano te ture mo ena; ka riro ma te tohunga
nana tena i mea hei whakamarie.

<span id="an_7:8">7:8</span> A, ko te tohunga nana i whakahere te
tahunga tinana a tetahi tangata, ma taua tohunga ano te hiako o te
tahunga tinana i whakaherea e ia.

<span id="an_7:9">7:9</span> Me te whakahere totokore katoa, nga mea e
tunua ana ki te oumu, me nga mea katoa e paraipanatia ana, e meatia ana
ranei ki te paraharaha, ma te tohunga ena nana i whakahere.

<span id="an_7:10">7:10</span> Ko nga whakahere totokore katoa ia i
konatunatua ki te hinu, nga mea maroke ranei, ma nga tama katoa a Arona;
kia rite te wahi ma tetahi, ma tetahi.

<span id="an_7:11">7:11</span> ¶ A ko te ture tenei mo te patunga mo te
pai e tapaea ana ki a Ihowa.

<span id="an_7:12">7:12</span> Ki te whakaherea hei whakawhetai, na, me
tapae tahi me te patunga whakawhetai nga keke rewenakore i konatunatua
ki te hinu, me etahi mea angiangi ano hoki, hei nga mea rewenakore i
pania ki te hinu, me etahi keke paraoa pai i konatunatua ki te h inu, a
tunua iho.

<span id="an_7:13">7:13</span> Me tapae ano e ia, hei tapiri mo nga
keke, etahi taro rewena hei whakahere mana, i runga ano i te patunga
whakawhetai o ana whakahere mo te pai.

<span id="an_7:14">7:14</span> A me tapae tetahi o tena, ara o te
whakahere katoa, hei whakahere hapahapai ki a Ihowa, a ma te tohunga
tena, ma te kaitauhiuhi o te toto o nga whakahere mo te pai.

<span id="an_7:15">7:15</span> Na ko te kikokiko o ana whakahere mo te
pai, ara whakawhetai, me kai i te ra ano i tapaea ai; kei whakatoea
tetahi wahi mo te ata.

<span id="an_7:16">7:16</span> Ki te mea ia he kupu taurangi te patunga
o tana whakahere, he whakahere noa ake ranei, me kai i te ra ano i
whakaherea ai e ia tana patunga: a i te aonga ake me kai te toenga:

<span id="an_7:17">7:17</span> Ko te wahi ia o te kokokiko o te patunga
i toe ki te ra tuatoru, me tahu ki te ahi.

<span id="an_7:18">7:18</span> Na, ki te kainga he kikokiko o te patunga
o ana whakahere mo te pai i te toru o nga ra, e kore e manakohia, e kore
ano e kiia na te kaiwhakahere: ka waiho hei me whakarihariha, a ka waha
tona kino e te tangata nana i kai.

<span id="an_7:19">7:19</span> E kore ano hoki e kainga te kikokiko i pa
ki te mea poke; me tahu ki te ahi: ko te kokokiko ia me kai e nga
tangata pokekore katoa:

<span id="an_7:20">7:20</span> Ki te kainga ia e tetahi te kikokiko o te
patunga mo te pai a Ihowa, me te mau ano tona poke, ka hatepea atu tena
wairua i roto i tona iwi.

<span id="an_7:21">7:21</span> Me te tangata ano i pa ki te mea poke, ki
te poke tangata, ki te kararehe poke ranei, ki tetahi poke whakarihariha
ranei, a ka kai i te kiko o te patunga mo te pai a Ihowa, ka hatepea atu
taua wairua i roto i tona iwi.

<span id="an_7:22">7:22</span> I korero ano a Ihowa ki a Mohi, i mea,

<span id="an_7:23">7:23</span> Korero ki nga tama a Iharaira, mea atu,
Kei kainga tetahi ngako, o te kau, o te hipi, o te koati.

<span id="an_7:24">7:24</span> Me te ngako o te mea mate maori, me te
ngako o te mea i haea e te kirehe, ka waiho mo nga tini meatanga ke atu:
e kore rawa ia e kainga.

<span id="an_7:25">7:25</span> A ko te tangata e kai ana i te ngako o
nga kararehe, e meinga nei hei whakahere ahi ma Ihowa, ina, ka hatepea
atu i roto i tona iwi taua wairua nana nei i kai.

<span id="an_7:26">7:26</span> Kaua ano te toto e kainga, o te manu, o
te kararehe ranei, i o koutou nohoanga katoa.

<span id="an_7:27">7:27</span> Ki te kai tetahi i te toto, ka hatepea
atu taua wairua i roto i tona iwi.

<span id="an_7:28">7:28</span> I korero ano a Ihowa ki a Mohi, i mea,

<span id="an_7:29">7:29</span> Ki atu ki nga tama a Iharaira, mea, atu,
Ki te tapae tetahi i tana patunga mo te pai ki a Ihowa, me kawe tana
whakahere ki a Ihowa, he wahi no tana patunga mo te pai:

<span id="an_7:30">7:30</span> Ma ona ringa ake e kawe nga whakahere ahi
ma Ihowa; ko te ngako me te uma, me kawe tena e ia kia poipoia ai te uma
hei whakahere poipoi ki te aroaro o Ihowa.

<span id="an_7:31">7:31</span> A me tahu te ngako e te tohunga ki runga
ki te aata; ko te uma ia ma Arona ratou ko ana tama.

<span id="an_7:32">7:32</span> Ko te huha matau o a koutou patunga mo te
pai me hoatu ki te tohunga, hei whakahere hapahapai.

<span id="an_7:33">7:33</span> Me waiho te huha matau hei wahi ma te
tama a Arona, mana nei e tapae te toto me te ngako o nga whakahere mo te
pai.

<span id="an_7:34">7:34</span> Kua tongohia nei hoki e ahau i nga tama a
Iharaira te uma poipoi me te peke hapahapai, i roto i a ratou patunga mo
te pai, a kua hoatu ki te tohunga ki a Arona ratou ko ana tama, i roto i
te wahi a nga tama a Iharaira; he tikanga tuturu tenei.

<span id="an_7:35">7:35</span> ¶ No te whakawahinga tenei o Arona, no te
whakawahinga hoki o ana tama, no nga whakahere ahi a Ihowa, o te ra i
meinga ai ratou e ia kia whakatata ki a Ihowa, ki te mahi tohunga;

<span id="an_7:36">7:36</span> Ko nga mea i whakahaua mai e Ihowa kia
homai ki a ratou e nga tama a Iharaira i te ra i whakawahia ai ratou e
ia. Hei tikanga mau tonu tenei i o ratou whakatupuranga.

<span id="an_7:37">7:37</span> Ko te ture tenei mo te tahunga tinana, mo
te whakahere totokore, mo te whakahere hara, mo te whakahere mo te he,
mo nga whakatohungatanga, mo nga patunga mo te pai;

<span id="an_7:38">7:38</span> Ko ta Ihowa hoki i whakahau nei i Maunga
Hinai ki a Mohi, i te ra i whakahaua ai e ia nga tama a Iharaira kia
tapaea a ratou whakahere ki a Ihowa, i te koraha o Hinai.

<span id="an_8:1">8:1</span> ¶ I korero ano a Ihowa ki a Mohi, i mea,

<span id="an_8:2">8:2</span> Tikina atu a Arona ratou tahi ko ana tama,
me nga kakahu, me te hinu whakawahi, me te puru mo te whakahere hara, me
nga hipi toa e rua, me te kete taro rewenakore;

<span id="an_8:3">8:3</span> Huihuia ano hoki e koe te whakaminenga
katoa ki te whatitoka o te tapenakara o te whakaminenga.

<span id="an_8:4">8:4</span> A rite tahi ki ta Ihowa i whakahau ai ta
Mohi i mea ia; a huihuia ana te whakaminenga ki te whatitoka o te
tapenakara o te whakaminenga.

<span id="an_8:5">8:5</span> Na ka mea a Mohi ki te whakaminenga, Ko te
mea tenei i whakahaua e Ihowa kia meatia.

<span id="an_8:6">8:6</span> Na ka kawea mai a Arona ratou ko ana tama e
Mohi, a horoia ana ratou e ia ki te wai.

<span id="an_8:7">8:7</span> A i whakakakahuria e ia te koti ki a ia, i
whitikiria hoki te whitiki, i whakakakahuria atu hoki te koroka, i
meatia atu ano hoki te epora ki a ia, a whitikiria ana ki a ia te
whitiki whakairo o te epora, kia mau ai te epora ki a ia.

<span id="an_8:8">8:8</span> I whakamaua ano te kouma ki a ia: a
whakanohoia ana e ia nga Urimi me nga Tumime ki te kouma.

<span id="an_8:9">8:9</span> A i potaea e ia te potae tohunga ki tona
patenga; i maka iho ano te paraharaha koura, te karauna tapu, ki te
potae tohunga, ki te wahi ki mau; ko ta Ihowa hoki i whakahau ai ki a
Mohi.

<span id="an_8:10">8:10</span> Na ka mau a Mohi ki te hinu whakawahi, a
whakawahia ana e ia te tapenakara, me nga mea katoa i roto, hei
whakatapu.

<span id="an_8:11">8:11</span> A e whitu ana tauhiuhinga atu i te hinu
ki te aata, na whakawahia ana e ia te aata me ona oko katoa, te
takotoranga wai ano me tona turanga, kia tapu ai.

<span id="an_8:12">8:12</span> I ringihia ano e ia tetahi wahi o te hinu
whakawahi ki runga ki te matenga a Arona, a whakawahia ana ia kia tapu.

<span id="an_8:13">8:13</span> A i arahina mai e Mohi nga tama a Arona,
a whakakakahuria ana nga koti ki a ratou, whitikiria ana hoki nga
whitiki ki a ratou, potaea ana hoki nga potae ki a ratou; ko ta Ihowa
hoki i whakahau ai ki a Mohi.

<span id="an_8:14">8:14</span> ¶ A i kawea ano e ia te puru mo te
whakahere hara: na ka popoki nga ringa a Arona ratou ko ana tama ki te
matenga o te puru mo te whakaherehara.

<span id="an_8:15">8:15</span> A patua iho e ia; a ka tango a Mohi i te
toto a pania atu ana ki tona maihao ki nga haona o te aata a tawhio noa,
a horohoroa ana e ia te aata, ringihia ana hoki e ia te toto ki te
turanga o te aata, a whakatapua ana, hei whakamarie mona.

<span id="an_8:16">8:16</span> Na ka tango ia i nga ngako katoa o nga
whekau, me te taupa o te ate, me nga whatukuhu e rua, me to reira ngako,
a tahuna ana e Mohi ki te aata.

<span id="an_8:17">8:17</span> Ko te puru ia me tona hiako, ona
kikokiko, me tona paru, i tahuna e ia ki te ahi i waho o te puni; i
peratia ano me ta Ihowa i whakahau ai ki a Mohi.

<span id="an_8:18">8:18</span> I kawea ano e ia te hipi toa mo te
tahunga tinana, a ka popoki nga ringa a Arona ratou ko ana tama ki te
matenga o te hipi.

<span id="an_8:19">8:19</span> A patua iho e ia; a tauhiuhia atu ana te
toto e Mohi ki te aata a tawhio noa.

<span id="an_8:20">8:20</span> Na ka tapatapahia te hipi; a tahunga ana
te pane e Mohi, me nga tapahanga, me te ngako.

<span id="an_8:21">8:21</span> Na ka horoia e ia nga whekau, me nga
waewae ki te wai; a tahuna katoatia ana e Mohi te hipi ki runga ki te
aata: he tahunga tinana tera, he kakara reka, he whakahere ahi ki a
Ihowa; ko ta Ihowa hoki i whakahau ai ki a Mohi.

<span id="an_8:22">8:22</span> Na ka kawea e ia te rua o nga hipi toa,
te hipi mo te whakatohungatanga: a ka popoki nga ringa a Arona ratou ko
ana tama ki te matenga o te hipi.

<span id="an_8:23">8:23</span> A patua iho e ia: na ka tangohia e Mohi
tetahi wahi o ona toto, a pania ana e ia ki te matamata o te taringa
matau o Arona, ki te koromatua ano o tona ringa matau, ki te koromatua
ano hoki o tona waewae matau.

<span id="an_8:24">8:24</span> Na ka arahina e ia nga tama a Arona, a
pania ana e Mohi tetahi wahi o nga toto ki te matamata o o ratou taringa
matau, ki nga koromatua hoki o o ratou ringa matau, ki nga koromatua ano
hoki o o ratou waewae matau: a ka tauhiuhia e Mohi te toto k i te aata a
tawhio noa.

<span id="an_8:25">8:25</span> Na ka tangohia e ia te ngako me te
hiawero, me nga ngako katoa o nga whekau, me te taupa o te ate, me nga
whatukuhu e rua, me to reira ngako, me te huha matau:

<span id="an_8:26">8:26</span> I tangohia ano e ia i roto i te kete taro
rewenakore i te aroaro o Ihowa, kotahi keke rewenakore, kotahi keke taro
hinu me tetahi o nga mea angiangi, a maka iho e ia ki runga ki te ngako,
ki runga hoki ki te huha matau:

<span id="an_8:27">8:27</span> A hoatutia katoatia ana e ia ki nga ringa
a Arona, ki nga ringa ano o ana tama, a poipoia ana hei whakahere poipoi
ki te aroaro o Ihowa.

<span id="an_8:28">8:28</span> Na ka tangohia e Mohi i o ratou ringa, a
tahuna ana ki runga ki te aata, ki runga ki te tahunga tinana: hei
whakatohunga; hei kakara reka, hei whakahere ahi ki a Ihowa.

<span id="an_8:29">8:29</span> Na ka tangohia e Mohi te uma, a poipoia
ana e ia hei whakahere poipoi ki te aroaro o Ihowa: i a Mohi tena wahi o
te hipi toa o te whakatohungatanga; ko ta Ihowa hoki i whakakahau ai ki
a Mohi.

<span id="an_8:30">8:30</span> Na ka tango a Mohi i tetahi wahi o te
hinu whakawahi, o te toto ano i runga i te aata, a tauhiuhia ana e ia ki
a Arona, ki ona kakahu, ki a ratou tahi ano ko ana tama, ki nga kakahu
ano o ana tama; a whakatapua ana e ia a Arona, ona kakahu, ana tama, me
nga kakahu o ana tama.

<span id="an_8:31">8:31</span> ¶ Na ka mea a Mohi ki a Arona ratou ko
ana tama, Kohuatia te kikokiko ki te whatitoka o te tapenakara o te
whakaminenga; kainga hoki ki reira me te taro i te kete o te
whakatohungatanga; kia rite ki taku i whakahau ai, i mea ai, Me kai e
Arona rat ou ko ana tama.

<span id="an_8:32">8:32</span> A, ko te toenga o te kikokiko, o te taro,
me tahu ki te ahi.

<span id="an_8:33">8:33</span> Na kaua koutou e puta i te whatitoka o te
tapenakara o te whakaminenga kia whitu ra ano nga ra, kia taka ra ano
nga ra o to koutou whakatohungatanga: e whitu hoki nga ra e whakatohunga
ai ia i a koutou.

<span id="an_8:34">8:34</span> Ko nga mea i meatia inaianei, he mea
whakahau mai na Ihowa kia meatia, hei whakamarie mo koutou.

<span id="an_8:35">8:35</span> A me noho koutou ki te whatitoka o te
tapenakara o te whakaminenga i te ao, i te po, kia whitu ra ano nga ra,
ki te tiaki i nga mea a Ihowa, kei mate koutou: ko te mea hoki tenei i
whakahaua ki ahau.

<span id="an_8:36">8:36</span> Na ka meatia e Arona, ratou ko ana tama,
nga whakahau katoa a Ihowa, i korerotia e Mohi.

<span id="an_9:1">9:1</span> ¶ A i te waru o nga ra ka karangatia e Mohi
a Arona ratou ko ana tama, ko nga kaumatua o Iharaira;

<span id="an_9:2">9:2</span> A ka mea ia ki a Arona, Tikina tetahi kuao
kau mau, hei whakahere hara, me tetahi hipi toa hei tahunga tinana, hei
te mea kohakore, ka whakahere ai ki te aroaro o Ihowa.

<span id="an_9:3">9:3</span> A me korero koe ki nga tama a Iharaira, me
ki atu, Tikina he koati toa ma koutou hei whakahere hara; me tetahi kuao
kau, me tetahi reme, hei te tautahi, hei te mea kohakore, hei tahunga
tinana;

<span id="an_9:4">9:4</span> Me tetahi puru, me tetahi hipi toa hei
whakahere mo te pai, hei patunga tapu ki te aroaro o Ihowa; me tetahi
whakahere totokore, hei te mea konatu ki te hinu: ko aianei hoki a Ihowa
puta mai ai ki a koutou.

<span id="an_9:5">9:5</span> Na ka kawea e ratou ta Mohi i whakahau ai
ki te roro o te tapenakara o te whakaminenga; a ka whakatata katoa te
whakaminenga, ka tu hoki ki te aroaro o Ihowa.

<span id="an_9:6">9:6</span> Na ka mea a Mohi, Ko te mea tenei i
whakahaua mai nei e Ihowa kia meatia e koutou: a ka puta mai te kororia
o Ihowa ki a koutou.

<span id="an_9:7">9:7</span> A ka mea a Mohi ki a Arona, Whakatata ki te
aata, mahia tau whakahere hara, me tau tahunga tinana, ka whakamarie ai
mou, mo te iwi hoki: ka whakahere atu ai hoki i te whakahere a te iwi,
ka whakamarie ai mo ratou, ko ta Ihowa hoki i whakahau ai.

<span id="an_9:8">9:8</span> ¶ Na ka hae a Arona ki te aata, a patua ana
e ia te kuao kau, te whakahere hara, te mea hoki mona.

<span id="an_9:9">9:9</span> A ka kawea e nga tama a Arona te toto ki a
ia: a ka toua e ia tona maihao ki te toto, a pania ana ki nga haona o te
aata, ringihia ana hoki te toto e ia ki te turanga o te aata:

<span id="an_9:10">9:10</span> Ko te ngako ia, me nga whatukuhu, me te
taupa i te ate o te whakahere hara, i tahuna e ia ki runga ki te aata;
ko ta Ihowa i whakahau ai ki a Mohi.

<span id="an_9:11">9:11</span> A ko te kikokiko hoki, me te hiako, I
tahuna e ia ki te ahi i waho o te puni.

<span id="an_9:12">9:12</span> A patua ana e ia te tahunga tinana; a ka
homai e nga tama a Arona te toto ki a ia, a, tauhiuhia ana e ia ki te
aata a tawhio noa.

<span id="an_9:13">9:13</span> Na ka homai e ratou te tahunga tinana ki
a ia, tena tapahanga, tena tapahanga, me te pane; a tahuna ana e ia ki
runga ki te aata.

<span id="an_9:14">9:14</span> A i horoia ano e ia nga whekau me nga
waewae, a tahuna ana ki runga ki te tahunga tinana ki runga ki te aata.

<span id="an_9:15">9:15</span> I kawea ano e ia te whakahere a te iwi, a
ka mau ki te koati, ki te whakahere hara mo te iwi, a patua ana e ia,
whakaherea ana hoki mo te hara; i peratia ano me te tuatahi.

<span id="an_9:16">9:16</span> I kawea ano e ia te tahunga tinana, a
mahia ana e ia, peratia ana i to te tikanga.

<span id="an_9:17">9:17</span> I kawea ano e ia te whakahere totokore, a
aohia ana tetahi wahi e ia, ki tonu te ringa, a tahuna ana ki runga ki
te aata, hei tapiri mo te tahunga tinana o te ata.

<span id="an_9:18">9:18</span> I patua ano hoki e ia te puru, me te hipi
toa, hei patunga mo te pai mo te iwi: a ka homai e nga tama a Arona te
toto ki a ia, a tauhiuhia ana e ia ki te aata a tawhio noa,

<span id="an_9:19">9:19</span> Me te ngako o te puru; a o te hipi toa,
ko te hiawero momona, me te whiwhiwhiwhi o nga whekau, me nga whatukuhu,
me te taupa i te ate:

<span id="an_9:20">9:20</span> A i maka iho e ratou nga ngako ki runga
ki nga uma, a tahuna ana e ia nga ngako ki runga ki te aata:

<span id="an_9:21">9:21</span> I poipoia ano e Arona nga uma me te huha
matau hei whakahere poipoi ki te aroaro o Ihowa; i peratia ano me ta
Mohi i whakahau ai.

<span id="an_9:22">9:22</span> Katahi ka whakarewaina atu e Arona ona
ringa ki te iwi, a manaakitia iho ratou e ia; na ka heke iho ia i te
meatanga i te whakahere hara, i te tahunga tinana, i nga whakahere mo te
pai.

<span id="an_9:23">9:23</span> ¶ Na ka haere a Mohi raua ko Arona ki
roto ki te tapenakara o te whakaminenga, a ka puta mai ano, ka manaaki
hoki i te iwi: na, ka puta mai te kororia o Ihowa ki te iwi katoa.

<span id="an_9:24">9:24</span> I puta mai ano he ahi i te aroaro o
Ihowa, a pau ake te tahunga tinana, me nga ngako, i runga i te aata: a,
no te kitenga o te iwi katoa, ka hamama ratou, a kupapa ana ki raro.

<span id="an_10:1">10:1</span> ¶ Na ka mau a Natapa raua ko Apihu, nga
tama a Arona, ki a raua tahu kakara, a maka ana he ahi ki roto, a
whakatakotoria iho e raua he whakakakara ki runga, na whakaherea ana e
raua he ahi ke ki te aroaro o Ihowa, he mea kihai i whakahaua e ia ki a
raua.

<span id="an_10:2">10:2</span> Na ko te putanga mai o te ahi i te aroaro
o Ihowa, a pau ake raua, a mate iho raua i te aroaro o Ihowa.

<span id="an_10:3">10:3</span> ¶ Na ka mea a Mohi ki a Arona, Ko te mea
tenei i korero ra a Ihowa, i mea ra, Me whakatapu ahau e te hunga katoa
e whakatata mai ana ki ahau, me whakakororia ano hoki ahau ki te aroaro
o te iwi katoa. A whakarongo puku ana a Arona.

<span id="an_10:4">10:4</span> Na ka karanga a Mohi ki a Mihaera raua ko
Eritapana, nga tama a Utiere matua keke o Arona, ka mea ki a raua, Haere
mai, maua atu o korua tuakana i mua i te wahi tapu, ki waho o te puni.

<span id="an_10:5">10:5</span> Na ka haere raua, ka mau i a raua i roto
i o raua koti ki waho o te puni; i pera ano raua me ta Mohi i ki ai.

<span id="an_10:6">10:6</span> Na ka mea a Mohi ki a Arona, ratou ko ana
tama ko Ereatara, ko Itamara, Kaua nga makawe o o koutou matenga e waiho
kia mahora noa, kaua ano hoki e haea o koutou kakahu; kei mate koutou,
kei riria hoki te iwi katoa: engari kia tangihia e o koutou teina, e te
whare katoa o Iharaira, te tahunga i tahuna nei e Ihowa.

<span id="an_10:7">10:7</span> Kaua hoki koutou e puta i te whatitoka o
te tapenakara o te whakaminenga, kei mate koutou: kei runga hoki i a
koutou te hinu whakawahi a Ihowa. Na ka meatia e ratou ta Mohi i korero
ai.

<span id="an_10:8">10:8</span> ¶ Na ka korero a Ihowa ki a Arona, ka
mea,

<span id="an_10:9">10:9</span> Kaua e inumia he waina, tetahi wai
whakahaurangi ranei, e koutou tahi ko au tama, ina haere ki te
tapenakara o te whakaminenga, kei mate koutou: hei tikanga pumau tenei
ki o koutou whakatupuranga:

<span id="an_10:10">10:10</span> Kia taea ai hoki te wehe, te tapu me te
noa, te poke me to pokekore;

<span id="an_10:11">10:11</span> Kia taea ai hoki te whakaako i nga tama
a Iharaira ki nga tikanga katoa i korerotia e Ihowa ki a ratou, ara e
Mohi.

<span id="an_10:12">10:12</span> ¶ I korero ano a Mohi ki a Arona, ki
ana tama ano i ora, ki a Ereatara, ki a Itamara, Tikina te whakahere
totokore e toe ana o nga whakahere ahi a Ihowa, ka kai rewenakore ai ki
te taha o te aata: he tino tapu hoki:

<span id="an_10:13">10:13</span> A me kai ki te wahi tapu, ko taua wahi
hoki o nga whakahere ahi a Ihowa mau, ma au tama hoki: ko te mea tena i
whakahaua ki ahau.

<span id="an_10:14">10:14</span> Ko te uma poipoi me te huha hapahapai
me kai ki te wahi pokekore, e koe, e koutou tahi ko au tama, ko au
tamahine: i whakaritea hoki ena hei wahi mau, hei wahi hoki ma au tama,
he mea homai no roto i nga patunga mo te pai a nga tama a Iharaira.

<span id="an_10:15">10:15</span> Me kawe tahi mai e ratou te huha
hapahapai, te uma poipoi, me te ngako mo nga whakahere ahi, a ka poipoia
hei whakahere poipoi ki te aroaro o Ihowa; a ka waiho ma koutou tahi ko
au tama; hei tikanga pumau tenei; ko ta Ihowa hoki i whakahau ai.

<span id="an_10:16">10:16</span> Na ka ata rapu a Mohi i te koati o te
whakahere hara, na kua tahuna: na ka riri ia ki a Ereatara raua ko
Itamara, ki nga tama a Arona i ora, ka mea,

<span id="an_10:17">10:17</span> He aha te kainga ai e koutou te
whakahere hara ki te wahi tapu, he tino tapu nei hoki, a kua homai ano
ma koutou, ma koutou hoki e waha te kino o te whakaminenga, e whakamarie
hoki mo ratou ki te aroaro o Ihowa?

<span id="an_10:18">10:18</span> Titiro hoki, kahore ano ona toto i
kawea ki roto ki te wahi tapu: ko te tikanga kia kainga tena e koutou ki
te wahi tapu, ko taku hoki i whakahau ai.

<span id="an_10:19">10:19</span> Na ka mea atu a Arona ki a Mohi, Nana,
nonaianei i whakaherea ai e ratou ta ratou whakahere hara, me ta ratou
tahunga tinana, ki te aroaro o Ihowa; a kua pa mai enei mea ki ahau: a
me i kainga te whakahere hara e ahau inaianei, tera ranei e mana kohia
mai e Ihowa?

<span id="an_10:20">10:20</span> A ka rongo a Mohi, na ka whakaae.

<span id="an_11:1">11:1</span> ¶ A i korero a Ihowa ki a Mohi raua ko
Arona, i mea ki a raua,

<span id="an_11:2">11:2</span> Korero ki nga tama a Iharaira, mea atu,
Ko nga kirehe enei e kainga e koutou o nga kararehe katoa i runga i te
whenua.

<span id="an_11:3">11:3</span> Ko nga mea katoa i roto i nga kararehe e
tararua ana te matimati, e tino mawehe ana hoki te titorehanga, e
whakahoki ake ana hoki i te kai, ko tena ta koutou e kai ai.

<span id="an_11:4">11:4</span> Otiia kaua e kainga enei o nga mea e
whakahoki ake ana i te kai, o nga mea hoki e tararua ana te matimati: ko
te kamera, no te mea e whakahoki ake ana ano ia i te kai, otiia kahore i
tararua te matimati; hei mea poke tena ki a koutou.

<span id="an_11:5">11:5</span> Me te koni, no te mea e whakahoki ake ana
ano ia i te kai, otiia kahore i tararua te matimati; hei mea poke ia ki
a koutou.

<span id="an_11:6">11:6</span> Me te hea, no te mea e whakahoki ake ana
ano ia i te kai, otiia kahore i tararua te matimati; hei mea poke ia ki
a koutou.

<span id="an_11:7">11:7</span> Me te poaka, ahakoa e tararua ana te
matimati, e tino mawehe ana hoki te titorehang, kahore e whakahokia ake
te kai; hei mea poke ia ki a koutou.

<span id="an_11:8">11:8</span> Kaua e kainga tetahi wahi o o ratou
kikokiko, kaua ano e pa ki o ratou tinana mate; hei poke ena ki a
koutou.

<span id="an_11:9">11:9</span> ¶ Ko enei a koutou e kai ai o nga mea
katoa o roto o nga wai: ko nga mea katoa o nga wai, o nga moana, o nga
awa, he tara o ratou, he unahi, ko ena a koutou e kai ai.

<span id="an_11:10">11:10</span> A, ko nga mea katoa kahore he tara,
kahore he unahi, o nga moana, o nga awa, o roto o nga mea katoa e tere
ana i nga wai, o nga mea ora katoa o nga wai; hei mea whakarihariha ena
ki a koutou:

<span id="an_11:11">11:11</span> Ina, hei mea whakarihariha ano ena ki a
koutou: kei kainga tetahi wahi o o ratou kikokiko e koutou, a me
whakarihariha atu ki o ratou tinana mate.

<span id="an_11:12">11:12</span> Ko nga mea katoa o nga wai kahore he
tara, kahore he unahi, hei mea whakarihariha ena ki a koutou.

<span id="an_11:13">11:13</span> Ko enei ano o nga manu a koutou e
whakarihariha ai; e kore e kainga, he whakarihariha hoki: ko te ekara,
ko te wawahi iwi, ko te ahipare,

<span id="an_11:14">11:14</span> Ko te whatura, ko te kaiaia, me nga mea
pera;

<span id="an_11:15">11:15</span> Ko nga raweni katoa, me nga mea pera:

<span id="an_11:16">11:16</span> Me te otereti, me te kahu po, me te
koekoea, me te kahu, me nga mea pera,

<span id="an_11:17">11:17</span> Me te ruru nohinohi, me te kawau, me te
ruru nui,

<span id="an_11:18">11:18</span> Me te wani, me te perikana, me te kia
ekara,

<span id="an_11:19">11:19</span> Me te taaka, me te heroni, me nga mea
pera, me te hupou, me te pekapeka.

<span id="an_11:20">11:20</span> ¶ Ko nga mea ngokingoki katoa e rere a
manu ana, e wha nga waewae hei haere, me whakarihariha atu e koutou.

<span id="an_11:21">11:21</span> Otiia me kai ano enei e koutou o nga
mea ngokingoki katoa e rere a manu ana, e wha nei nga waewae hei haere,
a he waewae ano o ratou kei runga ake i nga raparapa, hei mokowhiti i
runga i te whenua;

<span id="an_11:22">11:22</span> Ko enei o ratou e kainga e koutou; ko
te mawhitiwhiti, me nga mea e rite ana ki a ia, me te tatarakihi, me nga
mea e rite ana ki a ia, me te pakauroharoha, me nga mea e rite ana ki a
ia, me te koeke, me nga mea e rite ana ki a ia.

<span id="an_11:23">11:23</span> Ko nga mea ngokingoki ke atu ia, ko nga
mea rere a manu, e wha nei o ratou waewae, me whakarihariha atu e
koutou.

<span id="an_11:24">11:24</span> He mea hoki enei e poke ai koutou: ki
te pa tetahi ki o ratou tinana mate, ka poke a ahiahi noa.

<span id="an_11:25">11:25</span> A ki te mauria e te tangata tetahi wahi
o o ratou tinana mate, me horoi e ia ona kakahu, ka poke hoki ia a
ahiahi noa.

<span id="an_11:26">11:26</span> Ko nga kararehe katoa e tararua ana te
matimati, a kahore ano i tino mawehe te titorehanga, kahore ranei e
whakahoki ake i te kai, hei mea poke ki a koutou: ka poke nga tangata
katoa e pa ana ki a ratou.

<span id="an_11:27">11:27</span> Na ko nga mea katoa he tu a ringaringa
nei nga waewae e haere ai ratou, o roto o nga kirehe katoa e wha nei nga
waewae hei haere, hei mea poke ena ki a koutou: ki te pa tetahi ki o
ratou tinana mate, ka poke ia a ahiahi noa.

<span id="an_11:28">11:28</span> A ki te mauria e tetahi te tinana mate
o tetahi o ratou, me horoi e ia ona kakahu, ka poke hoki ia a ahiahi
noa: kia poke ena ki a koutou.

<span id="an_11:29">11:29</span> Ka poke ano hoki enei ki a koutou o nga
mea ngokingoki katoa e ngokingoki ana i runga i te whenua; ko te wihara,
ko te kiore, me te tuatara, me nga mea e rite ana ki a ia,

<span id="an_11:30">11:30</span> Me te koka, me te korokotaera, me te
mokomoko, me te moeone, me te kamiriona.

<span id="an_11:31">11:31</span> Kia poke enei ki a koutou o nga mea
ngokingoki katoa: ki te pa atu tetahi ki a ratou, ina mate, ka poke ia a
ahiahi noa.

<span id="an_11:32">11:32</span> A ki te taka tetahi o ratou, ina mate,
ki runga ki tetahi mea, ka poke taua mea; ahakoa he oko rakau, he mea
kakahu, hiako ranei, peke ranei; ahakoa he oko aha ranei, aha ranei, e
meatia ai tetahi mea, me maka ki te wai, a ka poke a ahiahi noa; katahi
ka kore te poke.

<span id="an_11:33">11:33</span> A ki te taka tetahi o ratou ki roto ki
tetahi oko oneone, ahakoa he aha ranei, he aha ranei, kei roto, kua
poke; a me wahi.

<span id="an_11:34">11:34</span> Ki te maringi taua wai ki runga ki
tetahi o nga kai e kainga ana, ka poke: ka poke ano hoki nga wai katoa e
inumia ana i roto i aua oko katoa.

<span id="an_11:35">11:35</span> Ka poke ano hoki nga mea katoa kua taka
nei tetahi wahi o o ratou tinana mate ki runga: ahakoa oumu, turanga
kohua ranei, me wahi kia ngotangota: he mea poke hoki, a ka poke ano ki
a koutou.

<span id="an_11:36">11:36</span> Otiia ki te mea he puna, he poka ranei,
he nui nei te wai, kahore ona poke: ki te pa ia tetahi ki o ratou tinana
mate, ka poke.

<span id="an_11:37">11:37</span> Ki te taka ano hoki tetahi wahi o o
ratou tinana mate ki nga purapura e whakatokia ana, e kore e poke.

<span id="an_11:38">11:38</span> Otiia ki te mea kua oti te purapura te
mea ki te wai, a ka taka tetahi wahi o o ratou tinana mate ki runga, ka
poke ena ki a koutou.

<span id="an_11:39">11:39</span> A ki te mate maori tetahi o nga
kararehe e kainga ana e koutou; ki te pa tetahi ki tona tinana mate, ka
poke ia a ahiahi noa.

<span id="an_11:40">11:40</span> A ki te kai tetahi i tetahi wahi o tona
tinana, me horoi e ia ona kakahu, ka poke hoki ia a ahiahi noa; ki te
mauria hoki e tetahi tona tinana, me horoi e ia ona kakahu, ka poke hoki
ia a ahiahi noa.

<span id="an_11:41">11:41</span> Hei mea whakarihariha nga mea
ngokingoki katoa e ngokingoki ana i runga i te whenua; e kore e kainga.

<span id="an_11:42">11:42</span> Ko nga mea katoa ko te kopu hei haere,
me nga mea katoa ko taua tu haere o nga wae e wha, ara ko nga mea katoa
he maha nga waewae, i roto i nga mea ngoki katoa e ngoki nei i runga i
te whenua, kaua ena e kainga; he mea whakarihariha hoki.

<span id="an_11:43">11:43</span> ¶ Kei waiho tetahi mea ngokingoki, hei
take e whakariharihangia ai koutou, hei mea ranei e poke ai, e noa ai.

<span id="an_11:44">11:44</span> No te mea hoki ko Ihowa ahau, ko to
koutou Atua; mo reira me whakatapu koutou e koutou, a ka tapu; he tapu
hoki ahau: kaua ano hoki e whakapokea koutou ki tetahi mea ngokingoki e
ngokingoki ana i runga i te whenua.

<span id="an_11:45">11:45</span> Ko Ihowa hoki ahau, i kawe mai nei i a
koutou i te whenua o Ihipa, kia waiho ai ahau hei Atua mo koutou: mo
reira kia tapu koutou, he tapu hoki ahau.

<span id="an_11:46">11:46</span> Ko te ture tenei mo te kararehe, mo te
manu, mo nga mea ora katoa e tere ana i nga wai, mo nga mea katoa hoki e
ngoki ana i runga i te whenua:

<span id="an_11:47">11:47</span> Kia wehea ai te poke me te pokekore, te
kararehe e kainga me te kararehe e kore e kainga.

<span id="an_12:1">12:1</span> ¶ I Korero ano a Ihowa ki a Mohi, i mea,

<span id="an_12:2">12:2</span> Korero ki nga tama a Iharaira, mea atu,
Ki te hapu tetahi wahine, a ka whanau he tane, na kia whitu nga ra e
poke ai ia; kia rite tona pokenga ki nga ra o tona mate paheke.

<span id="an_12:3">12:3</span> A i te waru o nga ra ka kotia te kiri
matamata o te tamaiti.

<span id="an_12:4">12:4</span> A me noho te wahine ki te toto o tona
purenga, kia toru tekau ma toru nga ra: kaua ia e pa ki tetahi mea tapu,
e haere ranei ki te wahi tapu, kia taka ra ano nga ra mo tona purenga.

<span id="an_12:5">12:5</span> Ki te mea ia ka whanau he kotiro, kia rua
nga wiki e poke ai, kia rite ki o tona paheketanga: a kia ono tekau ma
ono nga ra e noho ai ia ki te toto o tona purenga.

<span id="an_12:6">12:6</span> ¶ A ka rite nga ra mo tona purenga mo te
tama, mo te kotiro ranei, me kawe mai e ia he reme, hei te tau tahi, hei
tahunga tinana, me te pi kukupa, me te kukupa ranei, hei whakahere hara
ki te whatitoka o te tapenakara o te whakaminenga, ki te tohun ga:

<span id="an_12:7">12:7</span> A mana e whakahere ki te aroaro o Ihowa,
a ka meinga he whakamarie mona; a ka kore ona poke i te rerenga o ona
toto. Ko te ture tenei mo te wahine kua whanau nei tana tama, kotiro
ranei.

<span id="an_12:8">12:8</span> A ki te kahore e taea e ia i ona rawa te
kawe mai he reme, me kawe mai nga kukupa e rua, nga pi kukupa ranei e
rua; ko tetahi hei tahunga tinana, ko tetahi hei whakahere hara: a ma te
tohunga e whakamarie mona, a ka kore ona poke.

<span id="an_13:1">13:1</span> ¶ A i korero a Ihowa ki a Mohi raua ko
Arona, i mea,

<span id="an_13:2">13:2</span> Ki te mea he puku to te kiri o te
kikokiko o tetahi tangata, he paku ranei, he wahi tu a kanapa ranei, a
ka rite, i te kiri o tona kikokiko, ki te panga mai o te repera; na me
kawe ia ki a Arona tohunga, ki tetahi ranei o ana tama, o nga tohunga:

<span id="an_13:3">13:3</span> Na ka tirohia e te tohunga te mea i pa ki
te kiri o te kikokiko: a ki te mea kua puta ke, kua ma te huruhuru o te
wahi i pangia, a ki te titiro atu, kua hohonu iho te mea i pa mai i te
kiri o tona kikokiko, he panga mai tena no te repera: a ka ti tiro te
tohunga ki a ia, a ka mea he poke ia.

<span id="an_13:4">13:4</span> A ki te mea e ma ana te wahi tu a kanapa
o te kiri o tona kikokiko, a ki te titiro atu kihai i hohonu iho i te
kiri, a kihai i puta ke, kihai i ma te huruhuru o reira; na ka tutakina
atu e te tohunga te tangata i pangia, kia whitu nga ra:

<span id="an_13:5">13:5</span> A ka tirohia ia e te tohunga i te whitu o
nga ra: na kua tuturu te mea i pa mai ra, ki tana titiro iho, a kihai i
horapa atu te mate ki te kiri; katahi ka tutakina atu ano ia e te
tohunga, kia whitu atu ano ra:

<span id="an_13:6">13:6</span> A ka tirohia ano ia e te tohunga i te
whitu o nga ra: a ki te mea kua ahua mangu te mea i pa mai ra, a kihai i
horapa atu te mate ki te kiri, na ka mea te tohunga, kahore ona poke: he
paku kau: a ka horoia e ia ona kakahu, a ka kore ona poke.

<span id="an_13:7">13:7</span> Mehemea ia kua nui te horapatanga atu o
te paku ki te kiri, i muri i te tirohanga a te tohunga i a ia kia purea
ai ia, me titiro ano te tohunga ki a ia:

<span id="an_13:8">13:8</span> A ki te mea ka kite iho te tohunga, na
kua horapa atu te paku ki te kiri, katahi ka mea te tohunga, he poke ia:
he repera tena.

<span id="an_13:9">13:9</span> Ki te pangia te tangata e te repera, na
me kawe ia ki te tohunga:

<span id="an_13:10">13:10</span> A ka tirohia e te tohunga: a ki te mea
kua ma te puku o te kiri; a kua puta ke te huruhuru, kua ma, he wahi ora
ano no te kikokiko ora kei te puku;

<span id="an_13:11">13:11</span> He repera tawhito tena i te kiri o tona
kikokiko, me mea te tohunga he poke ia; e kore ano hoki ia e tutakina
atu: e poke ana hoki.

<span id="an_13:12">13:12</span> A ki te horapa noa atu te repera ki te
kiri, a ka ngaro i te repera te kiri katoa o te tangata i pangia, o tona
mahunga iho, a tae noa ki tona waewae, o nga wahi katoa e titiro ai te
tohunga;

<span id="an_13:13">13:13</span> Na ka titiro iho te tohunga: a ki te
mea kua kapi katoa ona kikokiko i te repera, na ka mea ia, kahore he
poke o te tangata i pangia; kua puta ke, kua ma katoa: kahore ona poke.

<span id="an_13:14">13:14</span> Otiia ka poke ia i te ra e kitea ai e
ora ana tetahi wahi o ona kikokiko.

<span id="an_13:15">13:15</span> A me titiro iho ano te tohunga ki te
kiko ora, a ka mea, he poke ia: he mea poke hoki te kikokiko ora: he
repera hoki.

<span id="an_13:16">13:16</span> Otiia ki te hoki ano ki te ma te
kikokiko ora, me haere ia ki te tohunga;

<span id="an_13:17">13:17</span> A ka titiro te tohunga ki a ia, a ki te
mea kua puta ke te wahi i pangia, kua ma, na ka mea te tohunga, he
pokekore te tangata i pangia: kahore ona poke.

<span id="an_13:18">13:18</span> ¶ Me te kikokiko hoki, he whewhe nei to
tona kiri i mua, a kua ora,

<span id="an_13:19">13:19</span> A ka puta ake i te wahi o te whewhe he
puku ma, he wahi tu a kanapa ranei, he mea ma, ahua puwhero, a ka
whakakitea ki te tohunga;

<span id="an_13:20">13:20</span> A ki te mea, i te tirohanga a te
tohunga, na kei raro iho i te kiri, ki te titiro atu, a kua puta ke, kua
ma te huruhuru o reira; katahi ka mea te tohunga, he poke ia, he panga
mai tena no te repera: e tupu ana i runga i te whewhe.

<span id="an_13:21">13:21</span> Ki te tirohia ia e te tohunga, na,
kahore he huruhuru ma o reira, a kahore i raro i te kiri, engari e ahua
mangu ana, na, me tutaki atu ia e te tohunga, kia whitu nga ra:

<span id="an_13:22">13:22</span> A ki te mea kua horapa nui atu ki te
kiri, na ka mea te tohunga, he poke ia: he panga mate tena.

<span id="an_13:23">13:23</span> Ki te tuturu ia te wahi tu a kanapa ki
taua wahi, a kahore e horapa atu, he nawe whewhe tena; a ka mea te
tohunga, kahore ona poke.

<span id="an_13:24">13:24</span> Ki te mea ranei he wera ano na te ahi
kei te kiri o tetahi kikokiko, a he wahi ma kanapa, he mea ahua whero,
he mea ma ranei kei te kikokiko ora i wera nei;

<span id="an_13:25">13:25</span> Na me titiro e te tohunga: na, ki te
mea kua puta ke, kua ma te huruhuru o te wahi kanapa, a ka hohonu iho i
te kiri ki te titiro atu; he repera tena e tupu ake ana i runga i te
wera: a me mea te tohunga, he poke ia: he panga tena no te repera.

<span id="an_13:26">13:26</span> Otiia ki te tirohia e te tohunga, na,
kahore he huruhuru ma o te wahi kanapa, a kahore i raro i te kiri, otiia
e ahua pouri ana; na me tutaki ia e te tohunga kia whitu nga ra:

<span id="an_13:27">13:27</span> A i te whitu o nga ra me titiro te
tohunga ki a ia: a ki te mea kua horapa nui atu ki te kiri, katahi ka
kiia ia e te tohunga ki a ia: a ki te mea kua horapa nui atu ki te kiri,
katahi ka kiia ia e te tohunga, he poke: he panga tena no te repera.

<span id="an_13:28">13:28</span> A ki te tuturu te wahi tu a kanapa ki
tena wahi, a kahore e horapa atu ki te kiri, otiia he ahua pouri; he
puku tena no te weranga, a ka kiia ia e te tohunga he pokeore: he nawe
wera hoki.

<span id="an_13:29">13:29</span> Na he tane, he wahine i pangia te
matenga, te pahau ranei;

<span id="an_13:30">13:30</span> Me titiro te tohunga ki te mea i pa
mai: a ki te mea he hohonu iho i te kiri ki tana titiro; a he ahua ma
kowahi nei, he ririki te huruhuru; katahi ka kiia ia e te tohunga, he
poke: he patito tena, he repera no te matenga, no te pahau.

<span id="an_13:31">13:31</span> A ki te titiro te tohunga ki te patito
i pa nei, a kihai i hohonu iho i te kiri ki te titiro, a kahore o reira
huruhuru mangu; na ka tutakina atu e te tohunga te tangata i pangia nei
e te patito, kia whitu nga ra:

<span id="an_13:32">13:32</span> A i te whitu o nga ra ka titiro te
tohunga ki te mate: a ki te kahore i horapa atu te patito, a kahore ona
huruhuru ma kowhai nei, a ki te titiro kahore te patito i hohonu iho i
te kiri:

<span id="an_13:33">13:33</span> Na ka heua ia, ko te patito ia e kore e
heua; a ka tutakinga atu e te tohunga te tangata i te patito, kia whitu
atu nga ra:

<span id="an_13:34">13:34</span> A i te whitu o nga ra, me titiro te
tohunga ki te patito, a ki te kahore i horapa te patito ki te kiri, a
kahore ano e hohonu iho i te kiri ki te titiro; katahi ka kiia ia e te
tohunga, he pokekore: a ka horoia e ia ona kakahu, a ka kore te poke.

<span id="an_13:35">13:35</span> Otiia ki te horapa nui te patito ki te
kiri i muri i te whakakorenga o tona poke;

<span id="an_13:36">13:36</span> Na me titiro ano te tohunga ki a ia: a
ki te mea kua horapa tena te patito ki te kiri, e kore e rapua e te
tohunga te huruhuru ma kowhai; he poke ia.

<span id="an_13:37">13:37</span> Ki te tuturu ia te patito ki tana
titiro, a kua tupu te huruhuru mangu ki reira; kua mahu te patito,
kahore ona poke: a ka kiia e te tohunga he pokekore.

<span id="an_13:38">13:38</span> ¶ Ki te mea he wahi kanapa to te kiri o
te kikokiko o tetahi tangata, o tetahi wahine ranei, ara he wahi kanapa
mea nei;

<span id="an_13:39">13:39</span> Na me titiro e te tohunga: a ki te mea
he ma mangu nei nga wahi kanapa o te kiri o to ratou kikokiko; he papaka
tena e tupu ana i te kiri; kahore ona poke.

<span id="an_13:40">13:40</span> Me te tangata hoki kua horo nga
huruhuru o tona matenga, he pakira ia, kahore ona poke.

<span id="an_13:41">13:41</span> Me te tangata hoki kua horo nga
huruhuru o te wahi o tona matenga whaka tona mata, he rae pakira ia;
kahore ona poke.

<span id="an_13:42">13:42</span> A ki te mea kua pangia tetahi wahi o te
matenga pakira, o te rae pakira ranei, he mea ma ahua whero nei, he
repera tena e tupu ana i tona matenga pakira, i tona rae pakira ranei.

<span id="an_13:43">13:43</span> Na me titiro ia e te tohunga: na, ki te
ma ahua whero te puku i pa ki tona matenga pakira, ki tona rae pakira
ranei, ki te rite ki te putanga o te repera ki te kiri o te kikokiko;

<span id="an_13:44">13:44</span> He repera ia, he poke: me tino mea te
tohunga, he poke ia; ko tona matenga i pangia.

<span id="an_13:45">13:45</span> A ko te repera i pangia nei, me haehae
ona kakahu, kia roha noa atu nga makawe o tona mahunga, ka arai i tona
ngutu o runga, a ka karanga, He poke, he poke.

<span id="an_13:46">13:46</span> Ka poke ia i nga ra katoa e pangia ai;
he poke ia; me noho ko ia anake; ko waho o te puni te nohoanga mona.

<span id="an_13:47">13:47</span> ¶ Me te kakahu ano hoki i pangia e te
repera, ahakoa he kakahu huruhuru, he kakahu rinena ranei;

<span id="an_13:48">13:48</span> Ahakoa i te whenu, i te aho ranei; i
nga mea rinena, huruhuru ranei; ahakoa i te hiako, i tetahi mea hiako
ranei;

<span id="an_13:49">13:49</span> Ki te mea ha ma kakariki, he puwhero
ranei te wahi i pangia o te kakahu, o te hiako ranei, o te whenu ranei,
o te aho ranei, o tetahi mea hiako ranei, he panga tena no te repera, a
me whakakite ki te tohunga:

<span id="an_13:50">13:50</span> Na ka tirohia e te tohunga te wahi i
pangia, a ka tutakina atu e ia te mea i pangia, kia whitu nga ra:

<span id="an_13:51">13:51</span> A i te whitu o nga ra ka tirohia e ia
te wahi pangia: ki te mea kua horapa te mea i pa ki te kakahu, ki te
whenu ranei, ki te aho ranei, ki tetahi hiako, ki tetahi mea ranei i
hanga ki te hiako: he repara ngau kino te mea i pa; he mea poke tena.

<span id="an_13:52">13:52</span> Na ka tahuna e ia taua kakahu, ahakoa
he whenu, he aho ranei, ahakoa he huruhuru, he rinena ranei, ahakoa he
mea hiako te mea i pangia; he repara ngau kino tena; me tahu ki te ahi.

<span id="an_13:53">13:53</span> A ki te titiro te tohunga, na, kihai te
mea i pa i horapa atu ki te kakahu, ki te whenua, ki te aho, ki tetahi
mea hiako ranei;

<span id="an_13:54">13:54</span> Katahi ka whakahau te tohunga kia
horoia te mea i pangia, a ka tutakina atu e ia, kia whitu atu ano nga
ra:

<span id="an_13:55">13:55</span> A me titiro e te tohunga te mea i pa
mai, i muri i te horoinga: a ki te mea kihai i rere ke te kara o te wahi
i pangia, a kihai i horapa atu te mea i pa mai; he poke tena; me tahu e
koe ki te ahi; kua ngaua a roto, ahakoa i tiwha te taha ki roto, te taha
ranei ki waho.

<span id="an_13:56">13:56</span> A ki te mea ka kite te tohunga, na kau
tapouri te wahi i pangia i muri i te horoinga; katahi ka haea atu e ia i
roto i te kakahu, i te hiako ranei, i te whenu ranei, i te aho ranei:

<span id="an_13:57">13:57</span> A ki te kitea ano i te kakahu, i te
whenu ranei, i te aho ranei, i tetahi mea hiako ranei; he mea tupu tena;
me tahu e koe ki te ahi taua mea i pangia.

<span id="an_13:58">13:58</span> Ko te kakahu hoki, ko te whenu ranei,
ko te aho ranei, ko te mea hiako ranei i horoia e koe, a kua riro te
mate, na ka horoia ano, a ka kore ona poke.

<span id="an_13:59">13:59</span> Ko te ture tenei mo te panga mai o te
repera ki te kakahu huruhuru, ki te kakahu rinena ranei, ki te whenu, ki
te aho ranei, ki tetahi mea hiako ranei, mo te ki he pokekore, mo te ki
ranei he poke.

<span id="an_14:1">14:1</span> ¶ A i korero a Ihowa ki a Mohi, i mea,

<span id="an_14:2">14:2</span> Ko te ture tenei mo te repera, i te ra e
purea ai; me kawe ki te tohunga;

<span id="an_14:3">14:3</span> A ka haere te tohunga ki waho o te puni,
a ka titiro te tohunga, a ki te mea kua ora te repera i pa ki taua
tangata i reperatia;

<span id="an_14:4">14:4</span> Katahi ka whakahau te tohunga kia tikina
ma te tangata e purea ana kia rua nga manu, hei nga mea ora, hei nga mea
pokekore, me te rakau hita, me te ngangana, me te hihopa:

<span id="an_14:5">14:5</span> A ka whakahau te tohunga kia patua tetahi
o nga manu ki roto ki tetahi oko oneone, ki runga i te wai rere:

<span id="an_14:6">14:6</span> Na ko te manu ora me mau e ia, me te
rakau hita, me te ngangana, me te hihopa, a ka toua tahitia me te manu
ora ki te toto o te manu i patua ki runga i te wai rere:

<span id="an_14:7">14:7</span> A kia whitu ana tauhiuhinga ki te tangata
e purea ana i te repera, a ka kiia he pokekore, a ka tukua atu te manu
ora ki te mata o te parae.

<span id="an_14:8">14:8</span> A me horoi ona kakahu e te tangata e
purea ana, me heu katoa hoki ona huruhuru; ka horoi ano i a ia ki te
wai, a ka kore ona poke: a, muri iho, ka haere mai ki te puni; otiia kia
whitu nga ra e noho ai i waho i tona teneti.

<span id="an_14:9">14:9</span> Na, i te whitu o nga ra, me heu katoa ona
makawe o tona matenga, tona pahau, ona tukemata, ara ona huruhuru katoa,
me heu; me horoi hoki ona kakahu, me horoi ano hoki ona kikokiko ki te
wai, a ka kore ona poke.

<span id="an_14:10">14:10</span> ¶ A i te waru o nga ra me tiki e ia
etahi reme toa, kia rua, hei nga mea kohakore, me tetahi reme uha tau
tahi, hei te mea kohakore, kia toru hoki nga whakatekau paraoa hei
whakahere totokore, hei te mea konatu ki te hinu, kia kotahi hoki te
roko hinu.

<span id="an_14:11">14:11</span> A ma te tohunga, ma te kaipure, e
whakatu te tangata e purea ana, me aua mea hoki, ki te aroaro o Ihowa,
ki te whatitoka o te tapenakara o te whakaminenga:

<span id="an_14:12">14:12</span> Na ka mau te tohunga ki tetahi o nga
reme toa, a ka whakaherea hei whakahere mo te he, me te roko hinu hoki,
a ka poipoia hei whakahere poipoi ki te aroaro o Ihowa:

<span id="an_14:13">14:13</span> Me patu ano e ia te reme toa ki te wahi
e patua ai e ia te whakahere hara me te tahunga tinana, ki te wahi tapu:
i te mea ma te tohunga te whakahere hara, mana ano hoki te whakahere mo
te he: he mea tino tapu tena:

<span id="an_14:14">14:14</span> Na ka mau te tohunga ki tetahi wahi o
te toto o te whakahere mo te he, a ka pania e te tohunga ki te matamata
o te taringa matau o te tangata e purea ana, ki te koromatua hoki o tona
ringa matau, ki te koromatua ano hoki o tona waewae matau:

<span id="an_14:15">14:15</span> Na ka mau te tohunga ki tetahi wahi o
te roko hinu, ka riringi ki te kapu o tona ake ringa maui:

<span id="an_14:16">14:16</span> A ka toua e te tohunga tona maihao
matau ki te hinu i tona ringa maui, a kia whitu nga tauhiuhinga i te
hinu e tona maihao, ki te aroaro o Ihowa:

<span id="an_14:17">14:17</span> A me pani e te tohunga tetahi wahi o te
toenga o te hinu i tona ringa ki te matamata o te taringa matau o te
tangata e purea ana, ki te koromatua hoki o tona ringa matau, ki te
koromatua ano hoki o tona waewae matau, ki runga i te toto o te whak
ahere mo te he:

<span id="an_14:18">14:18</span> A, ko te toenga o te hinu i te ringa o
te tohunga, me riringi ki te matenga o te tangata e purea ana: a ka
whakamarie te tohunga mona ki te aroaro o Ihowa.

<span id="an_14:19">14:19</span> A ka whakaherea e te tohunga te
whakahere hara, ka whakamarie hoki mo te tangata e purea ana, ara mo
tona poke; a, muri iho, ka patua e ia te tahunga tinana:

<span id="an_14:20">14:20</span> A ka whakaekea te tahunga tinana me te
whakahere totokore e te tohunga ki te aata: a ka whakamarie te tohunga
mona, a ka kore ona poke.

<span id="an_14:21">14:21</span> ¶ A, ki te mea he rawakore ia, a e kore
ena mea e taea, na me tiki e ia kia kotahi reme toa hei whakahere mo te
he, hei mea poipoi, hei whakamarie mona, kia kotahi ano hoki te
whakatekau paraoa, hei te mea i konatunatua ki te hinu, hei whakahere t
otokore, me tetahi roko hinu:

<span id="an_14:22">14:22</span> Me etahi kukupa kia rua, etahi pi
kukupa ranei kia rua, nga mea e taea e tona ringa; ko tetahi hei
whakahere hara, ko tetahi hei tahunga tinana;

<span id="an_14:23">14:23</span> A hei te waru o nga ra ka kawe ai ki te
tohunga hei purenga mona, ki te whatitoka o te tapenakara o te
whakaminenga, ki te aroaro o Ihowa.

<span id="an_14:24">14:24</span> Na ka mau te tohunga ki te reme mo te
whakahere mo te he, me te roko hinu, a ka poipoia e te tohunga hei
whakahere poipoi ki te aroaro o Ihowa.

<span id="an_14:25">14:25</span> A ka patua e ia te reme e whakaherea
ana mo te he, a ka tango te tohunga i tetahi wahi o te toto o te
whakahere mo te he, ka pani ai ki te matamata o te taringa matau o te
tangata e purea ana, ki te koromatua hoki o tona ringa matau, ki te
korom atua ano hoki o tona waewae matau:

<span id="an_14:26">14:26</span> A me riringi e te tohunga tetahi wahi o
te hinu ki te kapu o tona ake ringa maui:

<span id="an_14:27">14:27</span> A ka tauhiuhia e te tohunga ki tona
maihao matau tetahi wahi o te hinu i tona ringa maui, kia whitu nga
meatanga ki te aroaro o Ihowa:

<span id="an_14:28">14:28</span> A ka pania e te tohunga tetahi wahi o
te hinu i tona ringa ki te matamata o te taringa matau o te tangata e
purea ana, ki te koromatua hoki o tona ringa matau, ki te koromatua ano
hoki o tona waewae matau, ki te wahi i te toto o te whakahere mo te he:

<span id="an_14:29">14:29</span> A, ko te toenga o te hinu i te ringa o
te tohunga, me riringi ki te matenga o te tangata e purea ana, hei
whakamarie mona ki te aroaro o Ihowa.

<span id="an_14:30">14:30</span> A me whakahere tetahi o nga kukupa, o
nga pi kukupa ranei, o nga mea hoki i taea e tona ringa;

<span id="an_14:31">14:31</span> Ae ra, o nga mea i taea e tona ringa,
ko tetahi hei whakahere hara, ko tetahi hei tahunga tinana, me te
whakahere totokore hoki: a ka whakamarie te tohunga mo te tangata e
purea ana, ki te aroaro o Ihowa.

<span id="an_14:32">14:32</span> Ko te ture tenei mo te tangata i pangia
e te repera, e kore nei e taea e tona ringa nga mea mo tona purenga.

<span id="an_14:33">14:33</span> ¶ I korero ano a Ihowa ki a Mohi raua
ko Arona, i mea,

<span id="an_14:34">14:34</span> E tae koutou ki te whenua o Kanaana e
hoatu nei e ahau hei kainga tupu mo koutou, a ka whakapangia atu e ahau
te repera ki tetahi whare o te whenua e nohoia e koutou;

<span id="an_14:35">14:35</span> A ka haere te tangata nona te whare, ka
korero ki te tohunga, ka mea, Ki taku titiro, me te mea kua pangia te
whare:

<span id="an_14:36">14:36</span> Na ka whakahau te tohunga kia
whakawateatia te whare, i te mea kahore ano te tohunga i haere noa kia
kite i te mea i pa mai; kei poke nga mea katoa o roto o te whare; a ka
oti, ka haere te tohunga kia kite i te whare:

<span id="an_14:37">14:37</span> Na ka titiro ia ki te mea i pa mai, a
ki te mea kua pangia nga tara o te whare, a kua whai koputaputa he mea
ma kakariki, puwhero ranei, a ki te titiro atu kua ngoto ki roto ki te
tara;

<span id="an_14:38">14:38</span> Na ka puta te tohunga ki waho o te
whare ki te kuwaha o te whare, a ka tutakina te whare, kia whitu nga ra:

<span id="an_14:39">14:39</span> A ka haere mai ano te tohunga i te
whitu o nga ra, a ka titiro; a ki te mea kua horapa ki nga pakitara o te
whare te mea i pa mai:

<span id="an_14:40">14:40</span> Na, ka whakahau te tohunga kia tangohia
nga kohatu i pangia, kia maka ki te wahi poke ki waho o te pa:

<span id="an_14:41">14:41</span> A ka mea ia kia waruhia a roto o te
whare a taka noa, a me riringi e ratou te puehu i wariuhia e ratou ki
waho o te pa, ki te wahi poke:

<span id="an_14:42">14:42</span> A ka tikina e ratou etahi atu kohatu,
ka whakanoho atu ai ki te wahi o aua kohatu; me tiki ano e ia he moata
ke, ka pani ai ki te whare.

<span id="an_14:43">14:43</span> A ki te hoki mai te mea i pa mai, a ka
tupu ki te whare i muri i tana tangohanga i nga kohatu, i tana waruhanga
i te whare, i te paninga hoki;

<span id="an_14:44">14:44</span> Katahi ka haere te tohunga, a ka
titiro; a ki te mea kua horapa ki te whare te mea i pa mai, he repera
ngau kino to te whare; he poke.

<span id="an_14:45">14:45</span> Na ka wawahi i te whare, i ona kohatu,
i ona rakau, i te moata katoa o te whare: a ka kawea atu ki waho o te
pa, ki te wahi poke.

<span id="an_14:46">14:46</span> Ki te haere hoki tetahi ki roto ki te
whare, i te mea e tutaki ana, ka poke ia a ahiahi noa.

<span id="an_14:47">14:47</span> Ki te takoto hoki tetahi ki roto i te
whare, me horoi e ia ona kakahu: ki te kai ano hoki tetahi ki roto i te
whare, me horoi ano e ia ona kakahu.

<span id="an_14:48">14:48</span> A ki te haere te tohunga ki roto, a ka
titiro, a kihai i horapa ki te whare te mea i pa mai, i muri iho i te
paninga o te whare: na ka kiia e te tohunga he pokekore te whare, no te
mea kua kore taua mea i pa ra.

<span id="an_14:49">14:49</span> A ka tikina e ia etahi manu, kia rua,
hei horohoro mo te whare, he rakau hita, he ngangana, he hihopa:

<span id="an_14:50">14:50</span> A ka patua e ia tetahi o nga manu ki
roto ki te oko oneone, ki runga i te wai rere.

<span id="an_14:51">14:51</span> Na ka mau ki te rakau hita, ki te
hihopa, ki te ngangana, me te manu ora, ka tou ai ki te toto o te manu i
patua, ki te wai rere hoki, na kia whitu ana tauhiuhinga ki te whare:

<span id="an_14:52">14:52</span> A ka horohoroa e ia te whare ki te toto
o te manu, ki te wai rere hoki, ki te manu ora, ki te rakau hita, ki te
hihopa, ki te ngangana:

<span id="an_14:53">14:53</span> Engari me tuku e ia te manu ora ki waho
o te pa, ki te mata o te parae; na ka whakamarie mo te whare: a ka kore
ona poke.

<span id="an_14:54">14:54</span> ¶ Ko te ture tenei mo nga panga katoa o
te repera, mo te patito hoki;

<span id="an_14:55">14:55</span> Mo te repera hoki o te kakahu, o te
whare;

<span id="an_14:56">14:56</span> Mo te puku, mo te paku, mo te wahi tu a
kanapa nei:

<span id="an_14:57">14:57</span> Hei whakaatu ko ahea poke ai, ko ahea
pokekore ai: ko te ture tenei mo te repera.

<span id="an_15:1">15:1</span> ¶ I korero ano a Ihowa ki a Mohi raua ko
Arona, i mea,

<span id="an_15:2">15:2</span> Korero ki nga tama a Iharaira, mea atu ki
a ratou, Ki te mea he rere to tetahi tangata, no roto i tona kikokiko, e
poke ana ia i tona rere.

<span id="an_15:3">15:3</span> A ko tona poke tenei i a ia e rere mai:
ahakoa rere te rere o tona kikokiko, ahakoa kua mimiti te rere o tona
kikokiko, he mea whakapoke tena i a ia.

<span id="an_15:4">15:4</span> He poke nga moenga katoa e takoto ai te
tangata i te rere: ka poke ano hoki nga mea katoa e noho ai ia.

<span id="an_15:5">15:5</span> Ki te pa hoki tetahi ki tona moenga, me
horoi e ia ona kakahu, me ia ano hoki me horoi ki te wai, ka poke hoki
ia a ahiahi noa.

<span id="an_15:6">15:6</span> Ki te noho hoki tetahi ki runga ki tetahi
mea i nohoia e te tangata i te rere, me horoi e ia ona kakahu, me ia ano
hoki me horoi ki te wai, ka poke hoki ia a ahiahi noa.

<span id="an_15:7">15:7</span> A ki te pa tetahi ki te kikokiko o te
tangata i te rere, me horoi e ia ona kakahu, me ia ano hoki me horoi ki
te wai, ka poke hoki ia a ahiahi noa.

<span id="an_15:8">15:8</span> A ki te tuwha atu te tangata i te rere ki
tetahi tangata pokekore, na me horoi e ia ona kakahu, me ia ano hoki me
horoi ki te wai, ka poke hoki ia a ahiahi noa.

<span id="an_15:9">15:9</span> Me te nohoanga hoiho i nohoia e te
tangata he rere tona, kua poke.

<span id="an_15:10">15:10</span> Na he mea no raro i a ia, ko te tangata
i pa atu, kua poke a ahiahi noa: ki te mauria hoki e tetahi tetahi o aua
mea, me horoi ona kakahu, me ia ano hoki me horoi ki te wai, ka poke
hoki a ahiahi noa.

<span id="an_15:11">15:11</span> Na, ko te tangata i pa tera i te rere
ki a ia, a kihai i horoia ona ringa ki te wai, me horoi ona kahu, me ia
ano hoki me horoi ki te wai, ka poke hoki ia a ahiahi noa.

<span id="an_15:12">15:12</span> Me wawahi ano hoki te oko oneone i
pangia e te tangata he rere tona: ko nga oko rakau katoa ia me horoi ki
te wai.

<span id="an_15:13">15:13</span> A e purea i tona rere te tangata he
rere tona, na me tatau e ia nga rangi e whitu mo tona purenga, na ka
horoia e ia ona kakahu, me horoi ano hoki tona kikokiko ki te wai rere,
a ka kore ona poke.

<span id="an_15:14">15:14</span> A i te waru o nga ra me tiki e ia, kia
rua nga kukupa, kia rua ranei nga pi kukupa, a ka haere ki te aroaro o
Ihowa ki te whatitoka o te tapenakara o te whakaminenga, ka hoatu ai ki
te tohunga:

<span id="an_15:15">15:15</span> Katahi ka whakaherea aua mea e te
tohunga, tetahi hei whakahere hara, tetahi hoki hei tahunga tinana; a ka
whakamarie te tohunga mona ki te aroaro o Ihowa mo tona rere.

<span id="an_15:16">15:16</span> Ki te paheke mai hoki te purapura
moenga o tetahi tangata, na, me horoi e ia tona tinana katoa ki te wai,
ka poke hoki ia a ahiahi noa.

<span id="an_15:17">15:17</span> Me horoi ano hoki ki te wai nga kakahu
katoa, me nga hiako kei aua mea nei te purapura moenga, ka poke hoki aua
mea a ahiahi noa.

<span id="an_15:18">15:18</span> Ki te moe maori hoki tetahi tangata ki
tetahi wahine, me horoi raua ki te wai, ka poke hoki raua a ahiahi noa.

<span id="an_15:19">15:19</span> ¶ A ki te mea he rere to tetahi wahine,
a he toto te rere o tona kikokiko, me whakamotuhake kia whitu nga ra: ka
poke ano hoki nga tangata katoa e pa ana ki a ia a ahiahi noa.

<span id="an_15:20">15:20</span> Ka poke ano nga mea katoa e takotoria
ana e ia i tona whakamotuhaketanga; ka poke ano nga mea katoa e noho ai
ia.

<span id="an_15:21">15:21</span> Ki te pa hoki tetahi ki tona moenga, me
horoi e ia ona kakahu, a ia ake ano hoki me horoi ki te wai, ka poke
hoki ia a ahiahi noa.

<span id="an_15:22">15:22</span> Ki te pa atu hoki tetahi ki tetahi mea
i noho ai ia, me horoi e ia ona kakahu, a ia ake ano hoki me horoi ki te
wai, ka poke hoki ia a ahiahi noa.

<span id="an_15:23">15:23</span> Ahakoa i runga taua mea i te moenga, i
runga ranei i tetahi mea e nohoia ana e ia, ki te pa atu tetahi, ka poke
ia a ahiahi noa.

<span id="an_15:24">15:24</span> Ki te takoto hoki tetahi tangata ki a
ia, a ka mau ki a ia ona whakapoke, ka poke, e whitu nga ra: ka poke
katoa ano nga moenga katoa e takoto ai ia.

<span id="an_15:25">15:25</span> A ki te maha nga ra o te rerenga toto o
tetahi wahine, a ehara i te wa e paheke ai, ki te roa atu ranei te
rerenga i to te wa e paheke ai; ka pera ano me nga ra o tona paheketanga
nga ra katoa e rere ai tona whakapoke; ka poke ia.

<span id="an_15:26">15:26</span> Ka pera ano ki a ia me te moenga o tona
paheketanga nga moenga katoa e takoto ai ia i nga ra katoa e rere ai: ka
poke ano hoki nga mea katoa e noho ai ia, ka rite ki te whakapoke o tona
paheketanga.

<span id="an_15:27">15:27</span> Ka poke ano hoki te tangata e pa ana ki
aua mea, me horoi ano hoki e ia ona kakahu, a ia ake ano hoki me horoi
ki te wai, ka poke hoki ia a ahiahi noa.

<span id="an_15:28">15:28</span> Otiia ki te mea kua whakapokekoretia
taua wahine i te rere, katahi ka taua e ia nga rangi e whitu, a muri iho
ka kore ona poke.

<span id="an_15:29">15:29</span> A i te waru o nga ra me tiki e ia kia
rua nga kukupa, kia rua ranei pi kukupa mana, a ka kawea ki te tohunga,
ki te whatitoka o te tapenakara o te whakaminenga.

<span id="an_15:30">15:30</span> A me whakahere tetahi e te tohunga hei
whakahere hara, me tetahi hoki hei tahunga tinana, a ka whakamarie te
tohunga mona ki te aroaro o Ihowa mo te rere o tona whakapoke.

<span id="an_15:31">15:31</span> Na me pena ta koutou wehe i nga tama a
Iharaira i o ratou whakapoke; kei mate ratou i o ratou poke, ina
whakapokea e ratou toku tapenakara e tu na i roto i a ratou.

<span id="an_15:32">15:32</span> Ko te ture tenei mo te tangata he rere
tona, mo te tangata hoki kua paheke atu tona purapura moenga, a poke
iho;

<span id="an_15:33">15:33</span> Mo te wahine hoki e paheke ana, mo te
tangata hoki he rere tona, mo te tane raua ko te wahine, mo te tangata
hoki i takoto ki te wahine poke.

<span id="an_16:1">16:1</span> ¶ A i korero a Ihowa ki a Mohi i muri i
te matenga o nga tama tokorua a Arona, i te mea i whakahere nei raua ki
te aroaro o Ihowa, a mate iho;

<span id="an_16:2">16:2</span> I korero ano a Ihowa ki a Mohi, Korero ki
a Arona, ki tou tuakana, kei haere i nga wa katoa ki te wahi tapu, ki
roto i te arai, i tera i mua mai o te taupoki o te aaka; kei mate: ka
puta atu hoki ahau i roto i te kapua ki runga ki te taupoki.

<span id="an_16:3">16:3</span> Ko nga mea tenei hei haerenga mo Arona ki
roto ki te wahi tapu: ko te kuao puru hei whakahere hara, me te hipi toa
hei tahunga tinana.

<span id="an_16:4">16:4</span> Me kakahu e ia te koti rinena tapu; hei
tona kikokiko nga tarau rinena, me whitiki ano ki a ia te whitiki
rinena, me potae ano te potae rinena: ko nga kakahu tapu enei; mo reira
me horoi e ia tona kikokiko ki te wai, ka kakahu ai.

<span id="an_16:5">16:5</span> ¶ Na ka mau ia ki etahi koati kia rua a
te whakaminenga o nga tama a Iharaira hei whakahere hara, kia kotahi
hoki te hipi toa hei tahunga tinana.

<span id="an_16:6">16:6</span> A ka whakaherea e Arona tana puru mo te
whakahere hara, te mea hoki mona, a ka whakamarie mona, mo tona whare
hoki.

<span id="an_16:7">16:7</span> Na ka mau ia ki nga koati e rua, ka tapae
ki te aroaro o Ihowa ki te whatitoka o te tapenakara o te whakaminenga.

<span id="an_16:8">16:8</span> Na ka maka he rota e Arona mo nga koati e
rua, tetahi rota mo ta Ihowa, tetahi rota mo te koati haere noa.

<span id="an_16:9">16:9</span> A ka kawea mai e Arona te koati i puta
nei ta Ihowa rota ki a ia, a ka whakaherea hei whakahere hara.

<span id="an_16:10">16:10</span> Ko te koati ia i puta nei te rota ki a
ia hei koati haere noa, katapaea oratia ki te aroaro o Ihowa, ki te
whakamarie mona, kia tukua ai ki te koraha hei koati haere noa.

<span id="an_16:11">16:11</span> A ka kawea e Arona te puru mo te
whakahere hara, te mea mona ake, a ka whakamarie mona, mo tona whare
hoki, a ka patua te puru mo te whakahere hara, te mea hoki mona ake:

<span id="an_16:12">16:12</span> Na ka mau ki te tahu kakara, ki tonu i
nga waro ahi no runga i te aata, i te aroaro o Ihowa; kia ki hoki ona
ringa i te whakakakara reka, tuki rawa kia ririki, ka kawe ai ki roto i
te arai:

<span id="an_16:13">16:13</span> Na ka maka i te whakakakara ki te ahi
ki te aroaro o Ihowa, kia ngaro ai i te kapua whakakakara te taupoki i
runga i te whakaaturanga, kei mate hoki ia:

<span id="an_16:14">16:14</span> Na ka tango i tetahi wahi o te toto o
te puru, a ka tauhiuhia e tona maihao ki te taupoki ki te taha ki te
rawhiti: kia whitu nga tauhiuhinga a tona maihao i te toto ki te taha ki
mua o te taupoki:

<span id="an_16:15">16:15</span> ¶ Katahi ka patua e ia te koati o te
whakahere hara, te mea mo te iwi, a ka kawea ona toto ki roto i te arai,
a ka pera tana meatanga ki taua toto, me tana ki te toto o te puru, a ka
tauhiuhia e ia ki te taupoki, ki mua hoki o te taupoki.

<span id="an_16:16">16:16</span> A ka whakamarie mo te wahi tapu, mo te
poke o nga tama a Iharaira, mo a ratou mahi tutu i o ratou haranga
katoa: kia pera hoki tana meatanga mo te tapenakara o te whakaminenga e
tu ana i roto i a ratou i waenganui o to ratou poke.

<span id="an_16:17">16:17</span> Kaua ano hoki he tangata mo roto i te
tapenakara o te whakaminenga, ina haere ia ki te whakamarie i roto i te
wahi tapu, a puta noa mai ki waho, kia oti ra ano te whakamarie mona, mo
tona whare, mo te whakaminenga katoa ano hoki o Iharaira.

<span id="an_16:18">16:18</span> Na ka puta ia ki te aata, ki tera i te
aroaro o Ihowa, mea ai i to reira whakamarie; ka tongo hoki i tetahi
wahi o te toto o te puru, o te toto hoki o te koati, ka pani ai ki nga
haona o te aata a tawhio noa.

<span id="an_16:19">16:19</span> Kia whitu hoki nga tauhiuhinga a tona
maihao i te toto, a ka purea, ka whakatapua, kia ma ai i te poke o nga
tama a Iharaira.

<span id="an_16:20">16:20</span> ¶ A ka oti tana whakamarie mo te wahi
tapu, mo te tapenakara o te whakaminenga, mo te aata, na, me kawe mai e
ia te koati ora:

<span id="an_16:21">16:21</span> Na ka pokipoki nga ringa e rua o Arona
ki te matenga o te koati ora, ka whaki ai i nga kino katoa o nga tama a
Iharaira ki runga i a ia, i a ratou mahi tutu katoa, me o ratou hara
katoa; me uta hoki ki runga ki te matenga o te koati, ka tuku ai kia
kawea ki te koraha e tetahi tangata e noho rite ana:

<span id="an_16:22">16:22</span> Na ka mauria e te koati o ratou kino
katoa i runga i a ia ki tetahi whenua mokemoke: a ka tukua atu te koati
ki te koraha.

<span id="an_16:23">16:23</span> Na ka haere a Arona ki roto ki te
tapenakara o te whakaminenga, a ka unuhia atu nga kakahu rinena i
kakahuria e ia i tona haerenga ki roto ki te wahi tapu, ka waiho hoki ki
reira:

<span id="an_16:24">16:24</span> Me horoi ano e ia tona kikokiko ki te
wai ki te wahi tapu, ka kakahu ai i ona kakahu, a ka puta mai ia ki
waho, ka mea hoki i tana tahunga tinana, i te tahunga tinana hoki a te
iwi, hei whakamarie mona, mo te iwi.

<span id="an_16:25">16:25</span> Me tahu ano e ia te ngako o te
whakahere hara ki runga ki te aata.

<span id="an_16:26">16:26</span> Ko te kaituku hoki o te koati hei koati
haere noa, me horoi e ia ona kakahu, me horoi ano tona kikokiko ki te
wai, a muri iho, ka haere mai ki te puni.

<span id="an_16:27">16:27</span> A ko te puru mo te whakahere hara, me
te koati mo te whakahere hara, no raua nei nga toto i kawea ki roto ki
te wahi tapu hei whakamarie, me mau ki waho o te puni; a ka tahuna ki te
ahi o raua hiako, o raua kikokiko, me to raua paru.

<span id="an_16:28">16:28</span> Na, ko te kaitahu, me horoi ona kakahu,
me horoi ano tona kikokiko ki te wai, a muri iho, ka haere mai ki te
puni.

<span id="an_16:29">16:29</span> ¶ Hei tikanga pumau ano tenei ma
koutou: i te whitu o nga marama, i te tekau o nga ra o te marama, me
whakapouri o koutou wairua, kaua rawa tetahi mahi e mahia, e te tangata
whenua, e te manene ranei i roto i a koutou:

<span id="an_16:30">16:30</span> Ko a taua rangi hoki te tohunga
whakamarie ai mo koutou, hei pure i a koutou i o koutou hara katoa, kia
ma ai koutou i te aroaro o Ihowa.

<span id="an_16:31">16:31</span> Hei hapati okiokinga taua ra ki a
koutou, me whakapouri o koutou wairua: hei tikanga pumau.

<span id="an_16:32">16:32</span> Me whakamarie ano te tohunga e
whakawahia nei ia, e whakatohungatia hoki hei tohunga i muri i tona
papa, me kakahu ano nga kakahu rinena, nga kakahu tapu:

<span id="an_16:33">16:33</span> Me whakamarie ia mo te wahi tapu, me
whakamarie ano mo te tapenakara o te whakaminenga, mo te aata hoki; me
whakamarie ano mo nga tohunga, mo nga tangata katoa hoki o te
whakaminenga.

<span id="an_16:34">16:34</span> Hei tikanga pumau tenei ki a koutou,
kia whakamarie mo nga tama a Iharaira, mo o ratou hara katoa: kia kotahi
meatanga i te tau. Na ka meinga e ia ta Ihowa i whakahau ai ki a Mohi.

<span id="an_17:1">17:1</span> ¶ I korero ano a Ihowa ki a Mohi, i mea,

<span id="an_17:2">17:2</span> Korero ki a Arona, ki ana tama, ki nga
tama katoa a Iharaira, mea atu ki a ratou, Ko te mea tenei i whakahau ai
a Ihowa, i mea ai,

<span id="an_17:3">17:3</span> Ki te patua e tetahi tangata o te whare o
Iharaira he kau, he reme, he koati ranei, i roto i te puni, ki te patua
ranei e ia ki waho o te puni,

<span id="an_17:4">17:4</span> A e kore e kawea ki te whatitoka o te
tapenakara o te whakaminenga, kia whakaherea he whakahere ki a Ihowa ki
mua i te tapenakara o Ihowa; ka whakairia he toto ki taua tangata; kua
whakaheke toto ia; a ka hatepea atu taua tangata i roto i tona iw i:

<span id="an_17:5">17:5</span> He mea kia kawea ai e nga tama a Iharaira
a ratou patunga e whakaherea ana e ratou i te mata o te parae, kia kawea
ai hoki ki a Ihowa, ki te whatitoka o te tapenakara o te whakatoka o te
tapenakara o te whakaminenga, ki te tohunga, ka patu ai hei whakahere mo
te pai ki a Ihowa.

<span id="an_17:6">17:6</span> A ka tauhiuhia te toto e te tohunga ki te
aata a Ihowa i te whatitoka o te tapenakara o te whakaminenga, me tahu
ano e ia te ngako hei kakara reka ki a Ihowa.

<span id="an_17:7">17:7</span> A ka mutu a ratou patunga tapu ki nga
rewera i whaia nei e ratou, puremu atu ai. Hei tikanga pumau tenei ki a
ratou i o ratou whakatupuranga.

<span id="an_17:8">17:8</span> Me ki atu ano ki a ratou, Ki te
whakaherea e tetahi tangata o te whare o Iharaira, o nga manene ranei i
roto i a koutou, tetahi tahunga tinana, patunga tapu ranei,

<span id="an_17:9">17:9</span> A e kore e kawea ki te whatitoka o te
tapenakara o te whakaminenga, whakahere ai ki a Ihowa; ina, ka hatepea
atu taua tangata i roto i tona iwi.

<span id="an_17:10">17:10</span> ¶ Ki te kainga hoki tetahi toto e
tetahi tangata o te whare o Iharaira, o nga manene ranei i roto i a
koutou; ka u atu toku mata ki taua wairua i kainga ai te toto, a ka
hatepea atu e ahau i roto i tona iwi.

<span id="an_17:11">17:11</span> Kei roto hoki i te toto te oranga o te
kikokiko; kua hoatu ano e ahau ki a koutou mo runga i te aata, hei
whakamarie mo o koutou wairua: ko te toto hoki, na tona ora, te mea hei
whakamarie.

<span id="an_17:12">17:12</span> Koia ahau i mea ai ki nga tama a
Iharaira, Kaua tetahi o koutou e kai toto, kaua ano hoki te manene i
roto i a koutou e kai toto.

<span id="an_17:13">17:13</span> Ki te whai hoki tetahi o nga tama a
Iharaira, o nga manene ranei i roto i a koutou, a ka mau tetahi kirehe,
tetahi manu ranei e tika ana kia kainga: me riringi ona toto, ka tanu ai
ki te puehu.

<span id="an_17:14">17:14</span> No te mea ko te toto o te kikokiko e
kotahi katoa ana me te ora o te kikokiko: koia ahau i mea ai ki nga tama
a Iharaira, Kaua rawa e kainga te toto o tetahi kikokiko: ko te toto
hoki te ora o nga kikokiko katoa: ki te kainga e tetahi, ka hatepe a
atu.

<span id="an_17:15">17:15</span> Ki te kainga hoki e tetahi te mea i
mate maori, te mea ranei i haea e te kirehe, ahakoa tangata whenua, iwi
ke ranei, me horoi ona kakahu, me ia ano me horoi ki te wai, ka poke
hoki a ahiahi noa: katahi ka kore te poke.

<span id="an_17:16">17:16</span> A ki te kahore e horoia e ia, ki te
kahore hoki e horoia tona tinana, na ka waha e ia tona kino.

<span id="an_18:1">18:1</span> ¶ I korero ano a Ihowa ki a Mohi, i mea,

<span id="an_18:2">18:2</span> Korero ki nga tama a Iharaira, mea atu ki
a ratou, Ko Ihowa ahau, ko to koutou Atua.

<span id="an_18:3">18:3</span> Kei rite a koutou mahi ki nga mahi a te
whenua o Ihipa, i noho na koutou: kei rite hoki a koutou mahi ki nga
mahi a te whenua o Kanaana, e kawea nei koutou e ahau ki reira: kei
haere i runga i a ratou tikanga.

<span id="an_18:4">18:4</span> Me mahi aku whakaritenga, kia mau ki aku
tikanga, me haere hoki i reira; ko Ihowa ahau, ko to koutou Atua.

<span id="an_18:5">18:5</span> Ina, kia mau ki aku tikanga, ki aku
whakaritenga: ki te mahia hoki ena e te tangata, me reira e ora ai: ko
Ihowa ahau.

<span id="an_18:6">18:6</span> ¶ Kaua tetahi o koutou e whakatata ki
tetahi o ona whanaunga tupu, hura ai i to ratou kiri tahanga: ko Ihowa
ahau.

<span id="an_18:7">18:7</span> Kei hurahia e koe tou papa, tou whaea
ranei, kia takoto tahanga: ko tou whaea ia; kei hurahia e koe kia takoto
tahanga.

<span id="an_18:8">18:8</span> Kei hurahia e koe kia takoto tahunga te
wahine a tou papa: ko te wahi takoto tahanga ia o tou papa.

<span id="an_18:9">18:9</span> Kei hurahia e koe kia takoto tahanga tou
tuahine, te tamahine a tou papa, te tamahine ranei a tou whaea, ahakoa i
whanau ki te kainga, i whanau ranei ki tetahi atu wahi; kei hurahia raua
e koe kia takoto tahanga.

<span id="an_18:10">18:10</span> Kei hurahia e koe kia takoto tahanga te
tamahine a tau tama, te tamahine ranei a tau tamahine, kei hurahia raua
e koe kia takoto tahanga: nou hoki te wahi o raua i takoto tahanga na.

<span id="an_18:11">18:11</span> Kei takoto tahanga i a koe te tamahine
a te wahine a tou papa, te whanau a tou papa, he tuahine ia nou, kei
hurahia ia e koe kia takoto tahanga.

<span id="an_18:12">18:12</span> Kei hurahia te tuahine o tou papa kia
takoto tahanga: he whanaunga tupu ia no tou papa.

<span id="an_18:13">18:13</span> Kei hurahia e koe te tuakana, teina
ranei, o tou whaea kia takoto tahanga: he whanaunga tupu hoki ia no tou
whaea.

<span id="an_18:14">18:14</span> Kei hurahia e koe kia takoto tahanga te
teina, tuakana ranei, o tou papa, kei whakatata koe ki tana wahine; ko
tou whaea keke ia.

<span id="an_18:15">18:15</span> Kei hurahia e koe tau hunaonga kia
takoto tahanga: ko te wahine ia a tau tama, kei hurahia ia e koe kia
takoto tahgana.

<span id="an_18:16">18:16</span> Kei hurahia e koe kia takoto tahanga te
wahine a tou tuakana, teina ranei; no tou tuakana, teina ranei, taua
wahi i takoto tahanga na.

<span id="an_18:17">18:17</span> Kei hurahia e koe kia takoto tahanga te
wahine raua ko tana tamahine, kaua ano e tangohia te tamahine a tana
tama, te tamahine ranei a tana tamahine, hura ai i a ia kia takoto
tahanga; he whanaunga pu hoki ratou ki a ia: he mea kino tena.

<span id="an_18:18">18:18</span> Kaua ano hoki e tangohia he wahine ki
te taha o tona tuakana, teina ranei, hei whakatetetete ki a ia; kaua ia
e hurahia kia takoto tahanga, me te ora ano hoki tera.

<span id="an_18:19">18:19</span> ¶ Kaua ano hoki e whakatata ki te
wahine ki te hura i a ia kia takoto tahanga, i a ia e poke ana i te
paheketanga.

<span id="an_18:20">18:20</span> Kaua ano hoki e takoto puremu ki te
wahine a tou hoa, whakapoke ai i a koe ki a ia.

<span id="an_18:21">18:21</span> Kaua ano e tukua tetahi o ou uri kia
haere na waenga ahi hei mea ki a Moreke, kaua ano e whakanoatia te ingoa
o tou Atua: ko Ihowa ahau.

<span id="an_18:22">18:22</span> Kei takotoria wahinetia te tane: he mea
whakarihariha tena.

<span id="an_18:23">18:23</span> Kaua ano hoki e takoto ki tetahi
kararehe, whakapoke ai i a koe ki taua mea: kaua hoki tetahi wahine e tu
ki te aroaro o tetahi kararehe, takoto tahi ai raua: he mea anuanu tena.

<span id="an_18:24">18:24</span> Kei poke koutou i tetahi o enei mea: e
poke ana hoki i enei mea katoa nga iwi ka peia nei e ahau i to koutou
aroaro:

<span id="an_18:25">18:25</span> Kua poke ano hoki te whenua: koia ahau
i mea ai kia tau iho tona kino ki runga ki a ia; a e whakaruaki ana te
whenua i ona tangata.

<span id="an_18:26">18:26</span> Mo reira kia mau ki aku tikanga, ki aku
whakaritenga whakawa; kaua ano e mahia tetahi o enei mea whakarihariha e
te tangata whenua, e te manene ranei i roto i a koutou:

<span id="an_18:27">18:27</span> No te mea kua mahia enei mea
whakarihariha katoa e nga tangata whenua o mua i a koutou, a poke iho te
whenua;

<span id="an_18:28">18:28</span> Kei whakaruakina ano hoki koutou e te
whenua, ina poke i a koutou, pera me nga iwi e whakaruakina nei i to
koutou aroaro.

<span id="an_18:29">18:29</span> Ki te mahia hoki tetahi o enei mea
whakarihariha e tetahi tangata, ina, ka hatepea atu nga wairua e pena i
roto i to ratou iwi.

<span id="an_18:30">18:30</span> No reira kia mau ki aku i whakahau atu
ai, kei mahia e koutou tetahi o enei ritenga whakarihariha i mahia nei i
mua i a koutou, kei poke hoki koutou i aua mea: ko Ihowa ahau, ko to
koutou Atua.

<span id="an_19:1">19:1</span> ¶ I korero ano a Ihowa ki a Mohi, i mea,

<span id="an_19:2">19:2</span> Korero ki te whakaminenga katoa o nga
tama a Iharaira, mea atu ki a ratou, Kia tapu koutou: he tapu hoki ahau,
a Ihowa, to koutou Atua.

<span id="an_19:3">19:3</span> Me wehi tera, tera, ki tona whaea, ki
tona papa, kia mau hoki ki aku hapati: ko Ihowa ahau, ko to koutou Atua.

<span id="an_19:4">19:4</span> Kei tahuri ki te whakapakoko, kei
whakarewaina he atua ma koutou: ko Ihowa ahau, ko to koutou Atua.

<span id="an_19:5">19:5</span> Ki te whakaherea ano he patunga mo te pai
ki a Ihowa, hei te patunga e manakohia ai koutou.

<span id="an_19:6">19:6</span> Me kai i te rangi ano i whakaherea ai, i
te aonga ake ano hoki: a ki te toe tetahi wahi ki te toru o nga ra, me
tahu ki te ahi.

<span id="an_19:7">19:7</span> Ki te kainga hoki tetahi wahi i te toru o
nga ra, ka whakariharihangia; e kore e manakohia:

<span id="an_19:8">19:8</span> A ka waha o ratou hara e nga tangata
katoa i kainga ai, no te mea kua whakanoatia te mea tapu a Ihowa; a ka
hatepea atu tauta tangata i roto i tona iwi.

<span id="an_19:9">19:9</span> Ina kotia e koutou nga hua o to koutou
whenua, kaua e kotia rawatia nga kokonga o tau mara, kaua ano hoki e
hamua nga toenga o au hua.

<span id="an_19:10">19:10</span> Kaua hoki e hamua tau mara waina, kaua
ano e kohia nga karepe taka o tau mara waina; me waiho ma te rawakore,
ma te tangata iwi ke: ko Ihowa ahau, ko to koutou Atua.

<span id="an_19:11">19:11</span> ¶ Kaua e tahae; kaua hoki e teka, kaua
ano e tinihanga tetahi ki tetahi.

<span id="an_19:12">19:12</span> Kei oatitia tekatia hoki toku ingoa,
kaua ano hoki e whakanoatia te ingoa o tou Atua: ko Ihowa ahau.

<span id="an_19:13">19:13</span> Kaua e tukinotia tou hoa, kaua hoki e
pahuatia: kaua nga utu o te kaimahi e takoto tonu ki a koe i te po, a
tae noa ki te ata.

<span id="an_19:14">19:14</span> Kaua e kanga te turi, kaua ano e maka
he whakatutuki ki te aroaro o te matapo; engari me wehi ki tou Atua: ko
Ihowa ahau.

<span id="an_19:15">19:15</span> Kei whakahaere he ina whakawa; kaua e
whakaaro ki te kanohi o te rawakore, kaua hoki e whakahonoretia te
kanohi o te nui: me whakawa koe mo tou hoa i runga i te tika.

<span id="an_19:16">19:16</span> Kaua e kopikopiko i roto i tou iwi
kawekawe korero ai: kaua ano hoki e tu kia whakahekea te toto o tou hoa:
ko Ihowa ahau.

<span id="an_19:17">19:17</span> Kei kino koe ki tou teina i roto i tou
ngakau: riria marietia tou hoa, kaua e waiho he hara i runga i a ia.

<span id="an_19:18">19:18</span> Kaua e rapu utu, kaua hoki e mauahara
ki nga tamariki a tou iwi; engari arohaina tou hoa ano ko koe: ko Ihowa
ahau.

<span id="an_19:19">19:19</span> ¶ Kia mau ki aku tikanga. Kaua e
whakatupuria he uri mo au kararehe ki tera atu tu karerehe: kaua e
whakauruurua nga purapura e whakatongia e koe ki tau mara: kaua ano hoki
e meatia ki a koe he kakahu ko tetahi wahi he rinena, ko tetahi he
huruhur u.

<span id="an_19:20">19:20</span> Ki te takoto puremu hoki tetahi ki te
wahine pononga kua oti te taumau ma te tane, ki te mea kihai i utua, i
whakahokia, kihai ano hoki i tukua kia haere noa atu; ka whiua raua; e
kore raua e whakamatea, no te mea kihai ia i tukua kia haere noa atu.

<span id="an_19:21">19:21</span> A me kawe e te tane tana whakahere mo
te he ki a Ihowa, ki te whatitoka o te tapenakara o te whakaminenga, he
hipi toa hei whakahere mo te he.

<span id="an_19:22">19:22</span> A ka whakamarie te tohunga mona ki te
hipi toa, ki te whakahere mo te he ki te aroaro o Ihowa, mo tona hara i
hara ai; a ku murua tona hara i hara ai.

<span id="an_19:23">19:23</span> E tae hoki koutou ki te whenua, a ka
whakatongia e koutou nga rakau kai katoa; me waiho nga hua hei mea
kokotikore, kia toru nga tau e waiho ai e koutou hei mea kokotikore: e
kore e kainga.

<span id="an_19:24">19:24</span> I te wha ia o nga tau ka tapu nga hua
katoa o reira, hei whakamoemiti ki a Ihowa.

<span id="an_19:25">19:25</span> Engari i te rima o nga tau me kai e
koutou nga hua o reira, a ka maha ake ona hua ma koutou: ko Ihowa ahau,
ko to koutou Atua.

<span id="an_19:26">19:26</span> Kaua e kainga tototia tetahi mea: kaua
ano hoki e rapu tikanga i nga tohu, i nga kapua.

<span id="an_19:27">19:27</span> Kaua e whakaporotakatia nga taha o o
koutou mahunga, kaua ano hoki e whakaahuatia kinotia nga taha o tou
pahau.

<span id="an_19:28">19:28</span> Kaua e haea o koutou kikokiko mo te
tapapaku, kaua ano hoki e taia he tohu ki a koutou: ko Ihowa ahau.

<span id="an_19:29">19:29</span> Kaua e whakanoatia tau tamahine, e
meinga hei wahine kairau; kei riro te whenua i te kairau, a ka ki te
whenua i te kino.

<span id="an_19:30">19:30</span> ¶ Kia mau ki aku hapati, kia hopohopo
hoki ki toku wahi tapu: ko Ihowa ahau.

<span id="an_19:31">19:31</span> Kaua e whakaaro atu ki nga waka atua,
kaua ano hoki e whai atu ki nga mata maori, whakapokea ai e ratou: ko
Ihowa ahau, ko to koutou Atua.

<span id="an_19:32">19:32</span> Me whakatika ake koe i te aroaro o te
matenga hina, me whakahonore hoki te mata o te koroheke, me wehi ano
hoki ki tou Atua: ko Ihowa ahau.

<span id="an_19:33">19:33</span> Ki te noho hoki te tangata iwi ki ki a
koe, ki tou whenua, kaua koutou e mahi i te kino ki a ia.

<span id="an_19:34">19:34</span> Ki ta koutou kia rite ki tetahi o o
koutou tangata whenua te manene e noho ana i a koutou, arohaina ia ano
ko koe; he manene hoki koutou i mua, i te whenua o Ihipa: ko Ihowa ahau,
ko to koutou Atua.

<span id="an_19:35">19:35</span> Kei he ta koutou whakahaere ina
whakawa, i te ruri ranei, i te pauna taimaha ranei, i te mehua ranei.

<span id="an_19:36">19:36</span> Kia tika a koutou pauna, kia tika nga
whakataimaha, kia tika te epa, kia tika hoki te hine: ko Ihowa ahau, ko
to koutou Atua, i kawe mai nei i a koutou i te whenua o Ihipa.

<span id="an_19:37">19:37</span> Mo reira kia mau ki aku tikanga katoa,
me aku whakaritenga katoa, mahia ano hoki: ko Ihowa ahau.

<span id="an_20:1">20:1</span> ¶ Korero ano a Ihowa ki a Mohi, i mea,

<span id="an_20:2">20:2</span> Me korero ano koe ki nga tama a Iharaira,
Ahakoa no nga tama a Iharaira, no te manene ranei e noho ana i a
Iharaira, te tangata i hoatu e ia tona uri ki a Moreke, ina, me
whakamate ia: me aki e nga tangata whenua ki te kohatu.

<span id="an_20:3">20:3</span> Ka u atu ano hoki toku mata ki taua
tangata, a ka hatepea atu e ahau i roto i tona iwi; mona i hoatu i tona
uri ki a Moreke, whakapoke ai i toku wahi tapu, whakanoa ai hoki i toku
ingoa tapu.

<span id="an_20:4">20:4</span> A ki te huna e nga tangata whenua o ratou
kanohi, kei kite i taua tangata, ina hoatu e ia tona uri ki a Moreke, a
e kore e whakamate i a ia;

<span id="an_20:5">20:5</span> Ko reira u atu ai toku mata ki taua
tangata, ki ona whanaunga hoki, a ka hatepea atu e ahau i roto i to
ratou iwi, a ia, me nga tangata katoa e whai ana i a ia, puremu atu ai,
puremu ai ki a Moreke.

<span id="an_20:6">20:6</span> Ki te tahuri ano tetahi wairua ki nga
waka atua, ki nga mata maori, whai atu ai, puremu atu ai ki a ratou, ka
u atu ano toku mata ki taua wairua, a ka hatepea atu i roto i tona iwi.

<span id="an_20:7">20:7</span> Engari whakatapua koutou, kia tapu ano
hoki: ko Ihowa hoki ahau, ko to koutou Atua.

<span id="an_20:8">20:8</span> A kia mau ki aku tikanga, me mahi ano
hoki: ko Ihowa ahau e whakatapu nei i a koutou.

<span id="an_20:9">20:9</span> Ki te kanga hoki e tetahi tona papa, tona
whaea ranei, me whakamate rawa: kua kanga e ia a tona papa, whaea ranei;
ko runga ano i a ia ona toto.

<span id="an_20:10">20:10</span> ¶ A ki te puremu tetahi ki te wahine a
te tangata, me whakamate rawa te kaipuremu ki te wahine a tona hoa, te
kaipuremu raua ko te wahine i puremutia.

<span id="an_20:11">20:11</span> Me te tangata hoki i takoto ki te
wahine a tona papa, kua hurahia e ia tona papa kia takoto tahanga: me
whakamate raua tokorua; ko runga i a raua o raua toto.

<span id="an_20:12">20:12</span> Ki te takoto hoki te tangata ki tana
hunaonga wahine, me whakamate rawa raua tokorua: he mahi anuanu ta raua;
ko runga i a raua o raua toto.

<span id="an_20:13">20:13</span> Ki te takoto hoki he tangata ki a raua
whakatane ki te pera me te takoto ki te wahine, he mahi whakarihariha ta
raua, me whakamate rawa raua; ko runga i a raua o raua toto.

<span id="an_20:14">20:14</span> Ki te tango hoki te tangata i te wahine
raua ko tona whaea, he mea kino tena: me taha ratou ki te ahi, te tane
me nga wahine: kei whai kino koutou i roto i a koutou.

<span id="an_20:15">20:15</span> Ki te takoto hoki te tangata ki te
kararehe, me whakamate rawa ia: me whakamate ano hoki te kararehe.

<span id="an_20:16">20:16</span> Ki te whakatata hoki te wahine ki
tetahi kararehe, a ka takoto ki a ia, me whakamate e koe te wahine raua
ko te kararehe: me whakamate rawa raua; ko runga i a raua o raua toto.

<span id="an_20:17">20:17</span> Ki te tango hoki te tangata i tona
tuahine i te tamahine a tona papa, i te tamahine ranei a tona whaea, a
ka kite i a ia e takoto tahanga ana, a ka kite ano te wahine i a ia e
takoto tahanga ana: he mea kino tena; a ka hatepea atu raua i te tiro
hanga a nga tamariki o to raua iwi: nana hoki i hura tona tuahine kia
takoto tahanga; ka waha e ia tona kino.

<span id="an_20:18">20:18</span> Ki te takoto hoki te tangata ki te
wahine i a ia e paheke ana, a ka hura i a ia kia takoto tahanga; kua
takoto kau i a ia tona puna, kua whakaaturia ano e te wahine te puna o
ona toto: a ka hatepea atu raua i roto i to raua iwi.

<span id="an_20:19">20:19</span> Kaua ano e hurahia kia takoto tahanga
te teina, tuakana ranei, o tou whaea, te tuahine ranei o tou papa: e
hurahia ana hoki e ia tona whanaunga tupu: ka waha e raua to raua kino.

<span id="an_20:20">20:20</span> Ki te takoto hoki he tangata ki te
wahine a tona matua keke, kua hurahia e ia kia takoto tahanga tona matua
keke: ka waha e raua to raua hara: ka mate urikore raua.

<span id="an_20:21">20:21</span> Ki te tango hoki te tangata i te wahine
a tona tuakana, teina ranei, he mea poke tena: kua hurahia e ia tona
tuakana, teina ranei, kia takoto tahanga; e kore raua e whai tamariki.

<span id="an_20:22">20:22</span> ¶ Engari kia mau ki aku tikanga katoa
me aku whakaritenga katoa, me mahi ano hoki: kei whakaruakina koutou e
te whenua ka kawea nei koutou e ahau ki reira noho ai.

<span id="an_20:23">20:23</span> Kaua ano e haere i runga i nga ritenga
o te iwi ka peia nei e ahau i to koutou aroaro: na ratou hoki enei mahi
katoa, koia i whakarihariha ai ahau ki a ratou,

<span id="an_20:24">20:24</span> I mea ai hoki ki a koutou, Ka riro to
ratou whenua i a koutou, ka hoatu hoki e ahau ki a koutou hei kainga
pumau, he whenua e rerengia ana e te waiu, e te honi: ko Ihowa ahau, ko
to koutou Atua, i wehe mai nei i a koutou i roto i nga iwi.

<span id="an_20:25">20:25</span> Mo reira me wehe ke e koutou nga
kararehe pokekore me nga mea poke, nga manu hoki, nga mea poke me nga
mea pokekore? kei ai hei take whakarihariha mo o koutou wairua tetahi
kararehe, manu ranei, tetahi mea ranei e ngahue ana i te whenua, o nga m
ea i wehea atu e ahau i a koutou hei mea poke.

<span id="an_20:26">20:26</span> A ka tapu koutou ki ahau: no te mea te
tapu ahau, a Ihowa, a kua wehea mai koutou e ahau i roto i nga iwi, kia
waiho maku.

<span id="an_20:27">20:27</span> Me whakamate rawa ano hoki te tangata,
te wahine ranei, he atua maori tona; me te mata maori hoki: me aki raua
ki te kohatu: ko runga i a raua o raua toto.

<span id="an_21:1">21:1</span> ¶ Mea ano a Ihowa ki a Mohi, Korero ki
nga tohunga, ki nga tama a Arona, mea atu ki a ratou, Kaua tetahi e
whakapoke i a ia mo te tupapaku o tona iwi:

<span id="an_21:2">21:2</span> Engari mo tona whanaunga, mo te mea e
tata ana ki a ia, mo tona whaea, mo tona papa, mo tana tama, mo tana
tamahine, mo tona tuakana, teina ranei,

<span id="an_21:3">21:3</span> Mo tona tuahine hoki, ki te mea he
wahine, he mea e tata ana ki a ia, a kahore ana tane: e ahei ana kia
poke ia mona.

<span id="an_21:4">21:4</span> Kaua ia, he ariki nei no tona iwi, e
whakapoke i a ia kia noa.

<span id="an_21:5">21:5</span> Kaua e whakatiwhaia o ratou matenga, kaua
hoki e heua nga taha o o ratou pahau, kaua ano hoki e haea to ratou
kikokiko.

<span id="an_21:6">21:6</span> Kia tapu ratou ki to ratou Atua, kaua
hoki e whakanoatia te ingoa o to ratou Atua: no te mea ko ratou hei
whakahere i nga whakahere ahi a Ihowa, i te kai a to ratou Atua: mo
reira kia tapu ratou.

<span id="an_21:7">21:7</span> Kaua ratou e tango i te wahine kairau, i
te mea noa ranei, hei wahine; kaua ano hoki ratou e tango i te wahine i
whakarerea e tana tane: he tangata tapu hoki ia na tona Atua.

<span id="an_21:8">21:8</span> Mo reira me whakatapu ia e koe, mana hoki
e whakahere te kai a tou Atua: kia tapu ia ki a koe: he tapu hoki ahau,
a Ihowa, tou kaiwhakatapu.

<span id="an_21:9">21:9</span> Me te tamahine hoki a tetahi tohunga, ki
te whakanoa ia i a ia, ki te kairau, kua whakanoatia e ia tona papa: me
tahu ki te ahi.

<span id="an_21:10">21:10</span> ¶ Me te tino tohunga hoki i roto i ona
teina, te tangata i ringihia nei tona matenga ki te hinu whakawahi, a i
whakatohungatia hei kakahu i nga kakahu, kaua e tukua e ia ona makawe
kia mahora noa, kaua ano hoki e haea ona kakahu;

<span id="an_21:11">21:11</span> Kaua hoki ia e haere atu ki tetahi
tupapaku mate, kaua ano hoki ia e whakapoke i a ia mo tona papa, mo tona
whaea ranei;

<span id="an_21:12">21:12</span> Kaua hoki ia e haere ki waho o te wahi
tapu, kei noa i a ia te wahi tapu o tona Atua; kei runga hoki i a ia te
karauna o te hinu whakawahi o tona Atua: ko Ihowa ahau.

<span id="an_21:13">21:13</span> Me tango ano hoki e ia he wahine i tona
wahinetanga.

<span id="an_21:14">21:14</span> He pouaru, he wahine ranei i
whakarerea, he wahine noa ranei, he wahine kairau ranei, kaua enei e
tangohia e ia: engari me tango e ia he wahine i roto i tona iwi ake hei
wahine.

<span id="an_21:15">21:15</span> Kaua hoki e whakanoatia e ia ona uri
roto i tona iwi: ko Ihowa hoki ahau te whakatapu nei i a ia.

<span id="an_21:16">21:16</span> ¶ I korero ano a Ihowa ki a Mohi, i
mea,

<span id="an_21:17">21:17</span> Korero ki a Arona, mea atu, Ki te mea
he koha to tetahi o ou uri i o ratou whakatupuranga, kaua ia e whakatata
mai ki te whakahere i te kai a tona Atua.

<span id="an_21:18">21:18</span> Kaua hoki e whakatata mai tetahi
tangata he koha tona: te matapo, te kopa, te tangata he ihu parehe tona,
i hira ake ranei tetahi wahi ona,

<span id="an_21:19">21:19</span> Te tangata ranei i whati te waewae, i
whati ranei te ringa,

<span id="an_21:20">21:20</span> Te tuara piko ranei, te mea i puwhenua
te tupu, ki te papahewa ranei tona kanohi, ki te mea ranei he papaka, he
hakihaki ranei tona, ki te mea ranei kua komurumurua ona mea;

<span id="an_21:21">21:21</span> Kaua tetahi o nga uri o te tohunga, o
Arona, ki te mea he koha tona, e whakatata mai ki te whakahere i nga
whakahere ahi a Ihowa: he koha tona, kaua ia e whakatata ki te whakahere
i te kai a tona Atua.

<span id="an_21:22">21:22</span> Me kai e ia te kai a tona Atua, te mea
tapu rawa, me te mea tapu.

<span id="an_21:23">21:23</span> Otiia kaua ia e haere ki te arai, e
whakatata ranei ki te aata; he koha hoki tona; kei noa i a ia oku wahi
tapu: ko Ihowa hoki ahau te whakatapu nei i a ratou.

<span id="an_21:24">21:24</span> Ko nga korero enei a Mohi ki a Arona
ratou ko ana tama, ki nga tama katoa ano hoki a Iharaira.

<span id="an_22:1">22:1</span> ¶ Korero ano a Ihowa ki a Mohi, i mea,

<span id="an_22:2">22:2</span> Korero ki a Arona ratou ko ana tama kia
wehea ratou i nga mea tapu a nga tama a Iharaira, e whakatapua ana e
ratou maku kei noa toku ingoa tapu: ko Ihowa ahau.

<span id="an_22:3">22:3</span> Mea atu ki a ratou, Ki te whakatata
tetahi o o koutou uri katoa, puta noa i o koutou whakatupuranga, ki nga
mea tapu e whakatapua ana e nga tama a Iharaira ma Ihowa, me te mau ano
tona poke, ka hatepea atu taua wairua i toku aroaro: ko Ihowa ahau.

<span id="an_22:4">22:4</span> Ki te mea he repera tetahi o nga uri o
Arona, ki te mea ranei he rere tona; kei kainga e ia nga mea tapu; kia
kore ra ano ona poke. Ki te pa hoki tetahi ki te mea i poke i te
tupapaku, ki te tangata ranei kua paheke atu tona purapura moenga;

<span id="an_22:5">22:5</span> Ki te pa ranei tetahi ki te mea ngoki, e
poke ai ia, ki te tangata ranei e poke ai ia, ahakoa he aha ranei, he
aha ranei, tona poke:

<span id="an_22:6">22:6</span> Ka poke a ahiahi noa te tangata i pa ki
taua mea, kaua ano hoki ia e kai i nga mea tapu, ki te kahore i horoia e
ia tona kikokiko ki te wai.

<span id="an_22:7">22:7</span> A, ka to te ra, ka kore ona poke; a muri
iho, ka kai i nga mea tapu, no te mea ko tana kai tena:

<span id="an_22:8">22:8</span> He mea mate maori, i haea ranei e te
kirehe, kaua tena e kainga e ia, kei poke: ko Ihowa ahau.

<span id="an_22:9">22:9</span> Ina, kia mau ratou ki taku i whakarite
ai, kei whai hara, a ka mate ki te whakanoatia e ratou: ko Ihowa ahau te
whakatapu nei i a ratou.

<span id="an_22:10">22:10</span> ¶ Kaua tetahi manene e kai i te mea
tapu: kaua te tangata e noho ana ki te tohunga, te kaimahi ranei, e kai
i te mea tapu.

<span id="an_22:11">22:11</span> Otiia ki te hokona tetahi tangata e te
tohunga ki tana moni, e kai ano ia; me nga tangata ano i whanau ki tona
whare, e kai ano ratou i tana kai.

<span id="an_22:12">22:12</span> He tamahine hoki na te tohunga kua riro
i te tangata iwi ke, kaua ia e kai i te whakahere poipoi o nga mea tapu.

<span id="an_22:13">22:13</span> Otiia ki te mea he pouaru te tamahine a
te tohunga, i whakarerea atu ranei, a kahore ana tamariki, kua hoki mai
ano ki te whare o tona papa, kua pera me ia i tona taitamahinetanga, e
kai ano ia i te kai a tona papa; kaua ia te tangata ke e kai.

<span id="an_22:14">22:14</span> A ki te kai pohehe te tangata i te mea
tapu, me tapiri e ia te whakarima o taua mea, a ka homai tahi me te mea
tapu ki te tohunga.

<span id="an_22:15">22:15</span> Kei whakanoatia e ratou nga mea tapu a
nga tama a Iharaira, e whakaherea ana ma Ihowa;

<span id="an_22:16">22:16</span> Kei meinga ratou kia whakawaha i te
kino o te he, ina kai i a ratou mea tapu: ko Ihowa hoki ahau te
whakatapu nei i a ratou.

<span id="an_22:17">22:17</span> ¶ I korero ano a Ihowa ki a Mohi, i
mea,

<span id="an_22:18">22:18</span> Korero ki a Arona, ki ana tama, ki nga
tama katoa ano a Iharaira, mea atu ki a ratou, Ko te tangata o te whare
o Iharaira, o nga manene ranei i roto i a Iharaira, e mea ana ki te
tapae i tana whakahere, he ki taurangi, he mea tuku noa ranei nana, ta
ratou e tapae ai ki a Ihowa hei tahunga tinana;

<span id="an_22:19">22:19</span> Kia manakohia ai koutou, ko ta koutou e
tapae ai hei te toa kohakore, no roto i nga kau, i nga hipi ranei, i nga
koati ranei.

<span id="an_22:20">22:20</span> Kaua rawa ia e whakaherea tetahi mea he
koha tona: no te mea e kore e manakohia hei mea ma koutou.

<span id="an_22:21">22:21</span> Ki te whakaherea ano hoki e tetahi he
patunga mo te pai ki a Ihowa, hei whakamana mo te ki taurangi, hei
whakahere tuku noa ake ranei, he kau, he hipi ranei, hei te mea
kohakore, kia manakohia ai: kei whai koha.

<span id="an_22:22">22:22</span> He matapo, he whati, he kopa, kua whai
puku, he papaka, he mea hakihaki ranei, kaua ena e whakaherea ma Ihowa,
kaua ano e homai hei whakahere ahi ki runga ki te aata ma Ihowa.

<span id="an_22:23">22:23</span> He puru, he reme ranei, e hira ake ana,
kua kore ranei tetahi wahi ona, e whakaherea ano tena e koe hei
whakahere noa ake; otiia e kore e manakohia mo te ki taurangi.

<span id="an_22:24">22:24</span> Kaua e whakaherea ma Ihowa te mea i
romia, te mea ranei i kurua, i unuhia ranei, i pokaia ranei; kaua ano
hoki e pena i to koutou whenua.

<span id="an_22:25">22:25</span> Kaua ano hoki tetahi o enei e tapaea
hei kai ma to koutou Atua, ina homai e te tangata iwi ke; he whakahe
hoki kei roto, he koha kei roto: e kore enei e manakohia hei mea ma
koutou.

<span id="an_22:26">22:26</span> I korero ano a Ihowa ki a Mohi, i mea,

<span id="an_22:27">22:27</span> Ka whanau he kau, he hipi, he koati
ranei, kia whitu nga ra e waiho, ai ki tona whaea; a i te waru o nga ra,
i o muri iho hoki, ka manakohia hei whakahere ahi ma Ihowa.

<span id="an_22:28">22:28</span> Otiia ahakoa he kau, he hipi ranei,
kaua raua ko tana kuao e patua i te rangi kotahi.

<span id="an_22:29">22:29</span> Ka patua ano e koutou he patunga
whakawhetai ki a Ihowa, hei te patunga e manakohia ai koutou.

<span id="an_22:30">22:30</span> Me kai i taua rangi ano; kaua e waiho
tetahi wahi ki te ata: ko Ihowa ahau.

<span id="an_22:31">22:31</span> Na, kia mau ki aku whakahau, mahia
hoki; ko Ihowa ahau.

<span id="an_22:32">22:32</span> Kaua ano e whakanoatia toku ingoa tapu;
engari me whakatapu ahau i roto i nga tama a Iharaira: ko Ihowa ahau te
whakatapu nei i a koutou,

<span id="an_22:33">22:33</span> I whakaputa mai nei hoki i a koutou i
te whenua o Ihipa, kia waiho ai hei Atua mo koutou: ko Ihowa ahau.

<span id="an_23:1">23:1</span> ¶ I korero ano a Ihowa ki a Mohi, i mea,

<span id="an_23:2">23:2</span> Korero ki nga tama a Iharaira, mea atu ki
a ratou, Ko nga hakari nunui a Ihowa, e karangatia e koutou hei
huihuinga tapu, ko enei aku hakari.

<span id="an_23:3">23:3</span> E ono nga ra e mahia ai te mahi; ko te
whitu ia o nga ra he hapati okiokinga, he huihuinga tapu: kaua tetahi
mahi e mahia: he hapati tena no Ihowa, i o koutou nohoanga katoa.

<span id="an_23:4">23:4</span> ¶ Ko nga hakari nunui enei a Ihowa, ko
nga huihuinga tapu e karangatia e koutou i nga wa e rite ai.

<span id="an_23:5">23:5</span> Kei te marama tuatahi, kei te tekau ma
wha o te marama, i te ahiahi, ko te kapenga a Ihowa.

<span id="an_23:6">23:6</span> A i te tekau ma rima o nga ra o taua
marama ano ko te hakari taro rewenakore a Ihowa: e whitu nga ra e kai ai
koutou i te taro rewenakore.

<span id="an_23:7">23:7</span> Hei te ra tuatahi he huihuinga tapu ma
koutou: kaua tetahi mahi a te kaimahi e mahia.

<span id="an_23:8">23:8</span> Engari kia whitu nga ra e whakahere ai
koutou i te whakahere ahi ma Ihowa; a i te whitu o nga ra he huihuinga
tapu: kaua e mahia tetahi mahi a te kaimahi.

<span id="an_23:9">23:9</span> I korero ano a Ihowa ki a Mohi, i mea,

<span id="an_23:10">23:10</span> Korero ki nga tama a Iharaira, mea atu
ki a ratou, E tae koutou ki te whenua e hoatu e ahau ki a koutou, a ka
kotia ona hua, me kawe mai tetahi paihere o nga hua mataati o ta koutou
kotinga ki te tohunga:

<span id="an_23:11">23:11</span> A mana e poipoi te paihere ki te aroaro
o Ihowa, kia manakohia ai mo koutou: me poipoi e te tohunga i te aonga
ake o te hapati.

<span id="an_23:12">23:12</span> Me whakahere ano hoki i te ra e poipoia
ai e koutou te paihere, he reme toa, hei te mea kohakore, hei te tau
tahi, hei tahunga tinana ki a Ihowa.

<span id="an_23:13">23:13</span> A, ko te whakahere totokore, kia rua
nga whakatekau o te epa paraoa, he mea konatu ki te hinu, hei whakahere
ahi ma Ihowa, hei kakara reka: me waina hoki tona ringihanga, ko te
whakawha o te hine.

<span id="an_23:14">23:14</span> Kaua ano hoki e kai i te taro, i te mea
pahuhu, i nga puku hou ranei, kia taea ra ano te tino ra e kawea ai te
whakahere ki to koutou Atua: he tikanga pumau ma o koutou whakatupuranga
i o koutou nohoanga katoa.

<span id="an_23:15">23:15</span> ¶ Me tatau ano e koutou i te aonga ake
o te hapati, i te ra i kawea ai te paihere mo te whakahere poipoi; kia
tino rite nga hapati e whitu:

<span id="an_23:16">23:16</span> Kia tae ra ano ki te aonga ake o te
whitu o nga hapati ta koutou tatau i nga ra e rima tekau; ka whakahere
ai koutou i te whakahere totokore, i te mea hou ki a Ihowa.

<span id="an_23:17">23:17</span> Me kawe mai e koutou i roto i o koutou
nohoanga, kia rua nga taro poipoi e rua nei o raua whakatekau o te epa:
he mea paraoa, he mea i tunua rewenatia, a ko nga tuapora ena ma Ihowa.

<span id="an_23:18">23:18</span> Me whakahere tahi ano me te taro kia
whitu nga reme, hei te mea kohakore, hei te tau tahi, me tatahi puru
kuao, me nga hipi toa e rua: hei tahunga tinana ena ki a Ihowa, te
whakahere totokore ano hoki, me nga ringihanga, hei whakahere ahi, hei k
akara reka ki a Ihowa.

<span id="an_23:19">23:19</span> Na ka whakaherea tetahi koati toa hei
whakahere hara, kia rua ano hoki nga reme toa, hei te tau tahi, hei
patunga mo te pai.

<span id="an_23:20">23:20</span> Me poipoi ngatahi e te tohunga me te
taro o nga tuapora, hei whakahere poipoi, ki te aroaro o Ihowa, me nga
reme e rua: ka tapu ena ki a Ihowa ma te tohunga.

<span id="an_23:21">23:21</span> Me karanga ano i taua tino ra he
huihuinga tapu ma koutou: kaua e mahia tetahi mahi a te kaimahi: he
tikanga pumau i o koutou nohoanga katoa, ma o koutou whakatupuranga.

<span id="an_23:22">23:22</span> A ka kotia nga hua o to koutou whenua,
kaua e tino whakapotoa nga kokonga o tau mara ina kotia e koe, kaua ano
hoki e hamua nga toenga o au hua: me waiho ma te rawakore, ma te manene:
ko Ihowa ahau, ko to koutou Atua.

<span id="an_23:23">23:23</span> ¶ I korero ano a Ihowa ki a Mohi, i
mea,

<span id="an_23:24">23:24</span> Korero ki nga tama a Iharaira, mea atu,
Hei te whitu o nga marama, hei te tuatahi o te marama, he hapati ma
koutou, he whakamaharatanga, he whakatangihanga tetere, he huihuinga
tapu.

<span id="an_23:25">23:25</span> Kaua e mahia tetahi mahi a te kaimahi;
engari me whakahere he whakahere ahi ma Ihowa.

<span id="an_23:26">23:26</span> I korero ano a Ihowa ki a Mohi, i mea,

<span id="an_23:27">23:27</span> Ko te tekau ano hoki o tenei marama, o
te whitu, hei ra whakamarietanga; hei huihuinga tapu tena ma koutou; me
whakapouri hoki o koutou wairua; me whakahere ano hoki he whakahere ahi
ki a Ihowa.

<span id="an_23:28">23:28</span> A kaua rawa e mahia he mahi i taua
rangi; he ra whakamarie hoki tena, e mainga ai he whakamarie mo koutou
ki te aroaro o Ihowa, o to koutou Atua.

<span id="an_23:29">23:29</span> Na, ko te wairua e kore e whakapouritia
i taua ra, ka hatepea atu i roto i tona iwi.

<span id="an_23:30">23:30</span> Ki te mahia hoki e tetahi wairua tetahi
mahi i taua ra, ka whakangaromia e ahau taua wairua i roto i tona iwi.

<span id="an_23:31">23:31</span> Kei mahia tetahi mahi: he tikanga pumau
tena ma o koutou whakatupuranga i o koutou nohoanga katoa.

<span id="an_23:32">23:32</span> Hei hapati okiokinga tena mo koutou, me
whakapouri o koutou wairau; me whakahapati ta koutou hapati i te iwa o
te marama i te ahiahi; i te ahiahi a tae noa ki tetahi ahiahi.

<span id="an_23:33">23:33</span> ¶ I korero ano a Ihowa ki a Mohi, i
mea,

<span id="an_23:34">23:34</span> Korero ki nga tama a Iharaira, mea atu,
Ko te kotahi tekau ma rima o nga ra o tenei marama, o te whitu, te
hakari whare wharau ki a Ihowa, kia whitu nga ra.

<span id="an_23:35">23:35</span> Hei te ra tuatahi he huihuinga tapu:
kaua e mahia tetahi mahi a te kaimahi.

<span id="an_23:36">23:36</span> E whitu nga ra e whakahere ai koutou i
te whakahere ahi ki a Ihowa: hei te ra waru he huihui tapu mo koutou; a
ka whakahere he whakahere ahi ki a Ihowa: he huihui nui tena, kaua te
mahi a te kaimahi e mahia.

<span id="an_23:37">23:37</span> Ko nga hakari enei a Ihowa e karangatia
e koutou hei huihui tapu, hei whakaherenga mo te whakahere ahi ki a
Ihowa, mo te tahunga tinana, mo te whakahere totokore, mo te patunga
tapu, mo nga ringihanga, tenei mea i tona rangi, tenei mea i tona ra
ngi:

<span id="an_23:38">23:38</span> Haunga nga hapati a Ihowa, haunga a
koutou mea homai noa, haunga a koutou ki taurangi katoa, haunga a koutou
whakahere tuku noa katoa e homai ana ki a Ihowa.

<span id="an_23:39">23:39</span> I te tekau ma rima hoki o nga ra o te
whitu o nga marama, ina poto i a koutou te kohikohi nga hua o te whenua,
me whakarite e koutou he hakari ki a Ihowa, kia whitu nga ra: ko te ra
tuatahi hei hapati, ko te ra tuawaru hoki hei hapati.

<span id="an_23:40">23:40</span> Na i te ra tuatahi ka mau ki nga peka
rakau papai, ki nga peka nikau, ki nga peka hoki o nga rakau pururu, ki
nga wirou o te awa; a ka koa koutou ki te aroaro o Ihowa, o to koutou
Atua, kia whitu nga ra.

<span id="an_23:41">23:41</span> Kia whitu hoki nga ra o te tau e
whakarite ai koutou i te hakari ki a Ihowa. Hei tikanga pumau tenei,
puta noa i o koutou whakatupuranga: ko a te whitu o nga marama
whakaritea ai e koutou.

<span id="an_23:42">23:42</span> Kia whitu nga ra e noho ai koutou i
roto i nga wharau; ko nga tangata whenua katoa o Iharaira me noho i roto
i nga wharau:

<span id="an_23:43">23:43</span> Kia mohio ai o koutou whakatupuranga i
meinga e ahau nga tama a Iharaira kia noho i roto i nga wharau, i taku
whakaputanga mai i a ratou i te whenua o Ihipa: ko Ihowa ahau, ko to
koutou Atua.

<span id="an_23:44">23:44</span> Na ka korerotia atu e Mohi nga hakari a
Ihowa ki nga tama a Iharaira.

<span id="an_24:1">24:1</span> ¶ I korero ano a Ihowa ki a Mohi, i mea,

<span id="an_24:2">24:2</span> Whakahaua nga tama a Iharaira kia kawea e
ratou ki a koe, he hinu oriwa, hei te mea parakore, hei te mea tuki, mo
te whakamarama, kia ka tonu ai nga rama.

<span id="an_24:3">24:3</span> Me whakapai tonu tena e Arona ki waho o
te arai o te whakaaturanga, i roto i te tapenakara o te whakaminenga, ki
te aroaro o Ihowa, i te ahiahi a tae noa ki te ata: he tikanga pumau, ma
o koutou whakatupuranga.

<span id="an_24:4">24:4</span> Me whakapai tonu e ia nga rama i runga i
te turanga parakore o nga rama ki te aroaro o Ihowa.

<span id="an_24:5">24:5</span> Me tiki ano e koe he paraoa pai, ka tunu
ai kia tekau ma rua nga keke: kia rua nga whakatekau o te epa ki te keke
kotahi.

<span id="an_24:6">24:6</span> Ka whakatakoto ai e koe, kia rua nga
rarangi, kia ono ki te rarangi kotahi, ki runga ki te tepu parakore i te
aroaro o Ihowa.

<span id="an_24:7">24:7</span> Me maka ano hoki e koe he parakihe
parakore ki runga i tetahi rarangi, i tetahi rarangi, kia ai taua mea i
runga i te taro hei whakamahara, hei whakahere ahi ki a Ihowa.

<span id="an_24:8">24:8</span> Me whakararangi tonu e ia, i tenei
hapati, i tenei hapati, ki te aroaro o Ihowa, he mea mo nga tama a
Iharaira; hei kawenata pumau.

<span id="an_24:9">24:9</span> A ma Arona ratou ko ana tama tena; me kai
e ratou ki te wahi tapu; he tino tapu hoki tena mana i roto i nga
whakahere ahi a Ihowa; hei tikanga pumau.

<span id="an_24:10">24:10</span> ¶ A i haere atu i roto i nga tama a
Iharaira tetahi tama a tetahi wahine o Iharaira, ko tona papa no Ihipa:
na ka whawhai tenei tama a te wahine o Iharaira ki tetahi tangata o
Iharaira i roto i te puni;

<span id="an_24:11">24:11</span> Na ka kohukohu te tama a te wahine o
Iharaira i te ingoa o Ihowa, ka kanga hoki: a kawea ana ia e ratou ki a
Mohi. A ko te ingoa o tona whaea ko Heromiti, he tamahine na Tipiri, no
te iwi o Rana.

<span id="an_24:12">24:12</span> Na ka hoatu ia e ratou kia tiakina, ma
te kupu hoki a Ihowa te tikanga ki a ratou.

<span id="an_24:13">24:13</span> Na ka korero a Ihowa ki a Mohi, ka mea,

<span id="an_24:14">24:14</span> Kawea te tangata i kanga ra ki waho o
te puni; a, ko nga tangata katoa i rongo i a ia, me popoki o ratou ringa
ki tona matenga, ka aki ai te whakaminenga katoa i a ia ki te kohatu.

<span id="an_24:15">24:15</span> Me korero ano e koe ki nga tama a
Iharaira, me ki atu, Ki te kanga tetahi tangata i tona Atua, ka waha e
ia tona hara.

<span id="an_24:16">24:16</span> A, ko te tangata e kohukohu i te ingoa
o Ihowa, me tino whakamate ia; me tino aki ia e te whakaminenga ki te
kohatu: ko te manene raua tahi ko te tangata whenua ka whakamatea, ina
kohukohua e ia te ingoa o Ihowa.

<span id="an_24:17">24:17</span> Ki te whakamate hoki tetahi i tetahi
tangata me tino whakamate ano ia;

<span id="an_24:18">24:18</span> Ki te whakamate hoki tetahi i te
kararehe, me utu e ia; he kararehe mo te kararehe.

<span id="an_24:19">24:19</span> Ki te mate hoki i te tangata tetahi
wahi o tona hoa; me mea ki a ia tana i mea ai:

<span id="an_24:20">24:20</span> He whati mo te whati, he kanohi mo te
kanohi, he niho mo te niho: ko te mate i meatia e ia ki te tangata, me
mea ano ki a ia.

<span id="an_24:21">24:21</span> Ki te whakamate hoki tetahi i te
kararehe, me utu e ia: ki te whakamate hoki tetahi i te tangata, me
whakamate ano ia.

<span id="an_24:22">24:22</span> Kia kotahi ano ta koutou whakawa mo te
manene, mo te tangata whenua: ko Ihowa hoki ahau, ko to koutou Atua.

<span id="an_24:23">24:23</span> Na ka korero a Mohi ki nga tama a
Iharaira, a kawea ana e ratou ki waho o te puni te tangata nana te
kanga, a akina ana hoki ki te kamaka. A meatia ana e nga tama a Iharaira
ta Ihowa i whakahau ai ki a Mohi.

<span id="an_25:1">25:1</span> ¶ Korero ano a Ihowa ki a Mohi i Maunga
Hinai, i mea,

<span id="an_25:2">25:2</span> Korero ki nga tama a Iharaira, mea atu ki
a ratou, E tae koutou ki te whenua e hoatu e ahau ki a koutou, na ka
whakahapati te whenua i tetahi hapati ki a Ihowa.

<span id="an_25:3">25:3</span> E ono nga tau e whakatongia ai e koe tau
mara, e ono hoki nga tau e tapatapahia ai e koe tau mara waina, e kohia
ai hoki ona hua;

<span id="an_25:4">25:4</span> Ko te whitu ia o nga tau hei hapati
okiokinga mo te whenua, hei hapati ki a Ihowa: kaua e whakatongia tau
mara, e tapatapahia ranei tau mara waina.

<span id="an_25:5">25:5</span> Kaua e kotia te mea i tupu noa ake i tera
kotinga au, kaua ano e whakiia nga karepe o tau waina kihai nei i mahia:
he tau okiokinga hoki tena mo te whenua.

<span id="an_25:6">25:6</span> A hei kai ma koutou te hapati o te
whenua; mau, ma tau pononga tane, ma tau pononga wahine, ma tau kaimahi,
ma tou manene hoki e noho ana i a koe;

<span id="an_25:7">25:7</span> Ma au kararehe hoki, ma te kirehe hoki o
tou whenua, ona hua katoa, hei kai.

<span id="an_25:8">25:8</span> ¶ A me tatau e koe kia whitu nga tau
hapati, kia whitu nga whitu o nga tau; a ko taua takiwa, ko nga tau
hapati e whitu, ka kiia e koe e wha tekau ma iwa tau.

<span id="an_25:9">25:9</span> Katahi ka whakatangihia e koe te tetere
tangi nui i te tekau o nga ra o te whitu o nga marama; ko a te ra
whakamarietanga mea ai koutou kia paku atu te tangi o te tetere puta noa
i to koutou whenua.

<span id="an_25:10">25:10</span> A me whakatapu te rima tekau o nga tau,
ka karanga ai i te haere noa puta noa i te whenua ma nga tangata katoa o
te whenua: hei tiupiri nui tena ma koutou; a me hoki koutou ki tona
kainga, ki tona kainga, me hoki ano ki ona whanaunga, ki ona wha naunga.

<span id="an_25:11">25:11</span> Ko tena tau, ko te rima tekau, hei
tiupiri ma koutou: kaua e rui, kaua e kokoti i te mea tupu noa ake o
tena tau, kaua hoki e whakiia nga waina kihai i mahia.

<span id="an_25:12">25:12</span> Ko te tiupiri hoki ia; kia tapu ki a
koutou; ko ona hua o te mara hei kai ma koutou.

<span id="an_25:13">25:13</span> Me hoki koutou i tenei tau tiupiri, ki
tona kainga, ki tona kainga,

<span id="an_25:14">25:14</span> Ki te hokona atu ano e koe tetahi mea
ki tou hoa, ki te hokona mai ranei tetahi mea e te ringa o tou hoa, kaua
e tukinotia tetahi e tetahi:

<span id="an_25:15">25:15</span> Kia rite au utu ki tou hoa ki te maha o
nga tau i muri i te tiupiri; kia rite ano ki te maha o nga tau hua tana
hoko ki a koe.

<span id="an_25:16">25:16</span> Kia rite tau whakanui i te utu o taua
mea ki te maha o nga tau, kia rite hoki taua whakaiti i ona utu ki te
torutoru o nga tau: e rite ana hoki ki te maha o nga tau hua tana hoko
ki a koe:

<span id="an_25:17">25:17</span> A kaua e tukino tetahi ki tetahi,
engari me wehi koe ki tou Atua: ko Ihowa hoki ahau, ko to koutou Atua.

<span id="an_25:18">25:18</span> Mo reira me mahi e koutou aku tikanga,
me pupuru aku whakaritenga, me mahi hoki; a ka noho humarie koutou i
runga i te whenua,

<span id="an_25:19">25:19</span> A ka tukua ona hua e te whenua, a ka
kai koutou ka makona, ka noho humarie hoki ki reira.

<span id="an_25:20">25:20</span> A ki te mea koutou, He aha he kai ma
tatou i te whitu o nga tau? titiro hoki, e kore tatou e rua, e kore hoki
e kohi i a tatou hua:

<span id="an_25:21">25:21</span> Maku ra e whakahau iho taku manaaki ki
a koutou i te ono o nga tau, a ka whai hua mo nga tau e toru.

<span id="an_25:22">25:22</span> A ka rui koutou i te waru o nga tau, ka
kai ano i nga hua pakoko; a tae noa ki te iwa o nga tau, me kai nga mea
pakoko, kia riro ra ano nga hua o tena tau.

<span id="an_25:23">25:23</span> ¶ Kaua e hokona te whenua, he mea oti
tonu atu; noku hoki te whenua; he manene hoki koutou, he noho noa ki
ahau.

<span id="an_25:24">25:24</span> Me whakaae hoki ki te utu e hoki ai te
whenua, i to koutou whenua katoa.

<span id="an_25:25">25:25</span> Ki te rawakoretia tou teina, a ka
hokona e ia tetahi wahi o tona kainga, me haere mai tona whanaunga e
tata rawa ana ki a ia, ka utu i te mea i hokona atu e tona teina kia
hoki ai.

<span id="an_25:26">25:26</span> A ki te kahore he kaiutu a tetahi
tangata, a ka whiwhi taonga ia a ka taea ano e ia te utu;

<span id="an_25:27">25:27</span> Na me tatau e ia nga tau i hokona ai, a
ka whakahoki i te tuhene ki te tangata i hokona atu ai; a ka hoki ai ia
ki tona kainga.

<span id="an_25:28">25:28</span> Otiia ki te kahore e taea e ia te
whakahoki mai ki a ia ano, na me waiho tana i hoko ai ki te ringa o te
tangata nana i hoko, a tae noa ki te tau tiupiri: a i te tiupiri ka
riro, a ka hoki ia ki tona kainga.

<span id="an_25:29">25:29</span> Ki te hokona e te tangata he whare
nohoanga i te pa taiepa, e ahei ia te utu kia hoki mai ano i roto i te
tau kotahi i muri i te rironga: kotahi tino tau hei whakahokinga mana.

<span id="an_25:30">25:30</span> A ki te kahore e utua, a tino taka noa
te tau, katahi ka whakapumautia mo ake tonu atu te whare i te pa taiepa
mo te tangata nana i hoki, puta noa i ona whakatupuranga: e kore e riro
i te tiupiri.

<span id="an_25:31">25:31</span> Ko nga whare ia o nga kainga, kahore
nei he taiepa a tawhio noa, ka kiia e rite ana ki nga parae o te whenua:
ka hoki ano ena ina utua, ka riro ano i te tuipiri.

<span id="an_25:32">25:32</span> Ko nga pa ia o nga Riwaiti, me nga
whare o nga pa e nohoia ana e ratou, e hoki ki nga Riwaiti, ahakoa utua
i tehea wa.

<span id="an_25:33">25:33</span> A, mehemea na tetahi o nga Riwaiti i
utu, na ka riro te whare i hokona ra me tona pa i te tiupiri; ko nga
whare hoki o nga pa o nga Riwaiti to ratou kainga pumau i roto i nga
tama a Iharaira.

<span id="an_25:34">25:34</span> Ko te mara ia i te taha o o ratou pa
kaua e hokona; no te mea he wahi pumau tena no ratou.

<span id="an_25:35">25:35</span> A ki te rawakoretia tou teina, a ka
wiri tona ringa i roto i a koe; me atawhai e koe; me noho manene ia, me
noho noa ranei i a koe.

<span id="an_25:36">25:36</span> Kaua e tangohia i a ia he moni
whakatuputupu, he whakanuinga ranei; engari me wehi koe ki tou Atua; kia
noho ai tou teina i a koe.

<span id="an_25:37">25:37</span> Kaua tau moni e hoatu ki a ia hei mea
whakatuputupu, kaua ano hoki au kai e hoatu ki a ia, me te whakaaro ano
ki tetahi whakanuinga ake.

<span id="an_25:38">25:38</span> Ko Ihowa ahau, ko to koutou Atua, i
kawe mai nei i a koutou i te whenua o Ihipa, e mea nei kia hoatu te
whenua o Kanaana ki a koutou kia waiho ano ahau hei Atua mo koutou.

<span id="an_25:39">25:39</span> ¶ A ki te rawakoretia tou teina e noho
ana i roto i a koe, a ka hokona ki a koe; kaua ia e whakamahia e koe ki
te mahi pononga;

<span id="an_25:40">25:40</span> Kia rite ia i roto i a koe ki te
kaimahi, ki te noho noa; ka mahi ano ia ki a koe, a tae noa ki te tau
tiupiri:

<span id="an_25:41">25:41</span> Ko reira ia mawehe ai i a koe, ratou ko
ana tamariki, a ka hoki ki ona whanaunga, ka hoki ano ki te kainga o ona
matua.

<span id="an_25:42">25:42</span> Ko ratou hoki aku pononga, i
whakaputaina mai ai e ahau i te whenua o Ihipa; kaua ratou e hokona hei
pononga.

<span id="an_25:43">25:43</span> Kaua e taikaha tau whakarangatira ki a
ia; engari me wehi ki tou Atua.

<span id="an_25:44">25:44</span> Tena ko nga pononga tane me nga pononga
wahine mau; me hoko e koe i nga iwi i tetahi taha ou, i tetahi taha, he
pononga tane, he pononga wahine mau.

<span id="an_25:45">25:45</span> Ma koutou ano hoki e hoko etahi o nga
tamariki a nga manene e noho ana i roto i a koutou, etahi hoki o roto o
o ratou hapu i roto i a koutou, o nga mea i whanau i a ratou ki to
koutou whenua: a puritia iho ma koutou.

<span id="an_25:46">25:46</span> Me waiho hoki ena e koutou hei taonga
tupu e tukua iho kia puritia e a koutou tama i muri i a koutou; hei
pononga ratou ma koutou ake ake: kaua ia e taikaha ta koutou
whakarangatira ki a koutou ano, ki o koutou teina, ki nga tama a
Iharaira.

<span id="an_25:47">25:47</span> Ki te whai rawa hoki te manene, noho
noa ranei, i roto i a koe, a ka rawakoretia tou teina i tona taha, a ka
hoko i a ia ki te manene, ki te noho noa ranei i roto i a koe, ki te
toronga ranei o te hapu o te manene:

<span id="an_25:48">25:48</span> E whakahokia ano ia mo te utu i muri i
tona hokonga; ma tetahi o ona teina ia e whakahoki.

<span id="an_25:49">25:49</span> Ma tona matua keke, ma te tamaiti ranei
a tona matua keke ia e whakahoki, ma tetahi ranei o ona whanaunga tupu o
tona hapu ia e whakahoki; mana ano ranei ia e whakahoki, ki te taea e
ia.

<span id="an_25:50">25:50</span> Na ka tatau ia, raua ko te tangata nana
ia i hoko, ka timata i te tau i hokona ai ia ki a ia, tae noa ki te tau
tiupiri: a ka rite te utu e hokona ai ia ki te maha o nga tau; kia rite
ki o te kaimahi ona ra ki a ia.

<span id="an_25:51">25:51</span> Ki te maha ake nga tau, kia rite ki ena
te utu mo tona hokinga e whakahokia atu e ia i roto i te moni i hokona
ai ia.

<span id="an_25:52">25:52</span> A ki te torutoru nga tau e toe ana ki
te tau tiupiri, na ka tatau raua; a kia rite ki ona tau te utu e
whakahokia e ia ki a ia.

<span id="an_25:53">25:53</span> Ko tona noho ki a ia kia rite ki ta te
kaimahi e utua ana i te tau: kaua hoki tera e whakatupu rangatira
nanakia ki a ia i tau tirohanga.

<span id="an_25:54">25:54</span> A ki te kahore ia e hokona i enei
tikanga, na me haere atu ia i te tau tiupiri, ratou tahi ko ana
tamariki.

<span id="an_25:55">25:55</span> He pononga hoki ki ahau nga tama a
Iharaira; ko aku pononga ratou i whakaputaina mai e ahau i te whenua o
Ihipa; ko Ihowa ahau, ko to koutou Atua.

<span id="an_26:1">26:1</span> ¶ Kei hanga koutou he whakapakoko ma
koutou, kei whakaara ranei he whakapakoko, he mea whaowhao, he pou
ranei, kaua ano hoki he kohatu ahua ki to koutou whenua hei
koropikotanga atu: ko Ihowa hoki ahau, ko to koutou Atua.

<span id="an_26:2">26:2</span> Kia mau ki aku hapati, kia hopohopo ano
ki toku wahi tapu: ko Ihowa ahau.

<span id="an_26:3">26:3</span> Ki te haere koutou i runga i aku tikanga,
a ka pupuri i aku whakahua, ka mahi hoki;

<span id="an_26:4">26:4</span> Na ka hoatu e ahau he ua ki a koutou i
tona po ano, a ka tukua ona hua e te whenua, a ka hua nga hua o nga
rakau o te parae:

<span id="an_26:5">26:5</span> A ka tutuki atu ta koutou patunga witi ki
te whakiinga waina, me te whakiinga waina ki te wa ruinga; a ka kai
koutou i ta koutou taro, ka makona, ka u ano te noho ki to koutou
whenua.

<span id="an_26:6">26:6</span> A ka tukua iho e ahau te ata noho ki te
whenua, a ka takoto iho koutou, kahore ano hoki he tangata hei mea i a
koutou kia wehi: ka whakakahoretia atu ano hoki e ahau nga kirehe kino i
te whenua, e kore ano hoki te hoari e tika na waenga o to kout ou
whenua.

<span id="an_26:7">26:7</span> A ka whaia e koutou o koutou hoariri, a
ka hinga ratou i te hoari ki to koutou aroaro.

<span id="an_26:8">26:8</span> Ka whaia hoki te rau kotahi e te tokorima
o koutou, a ka whati nga mano kotahi tekau i te rau kotahi o koutou: na
ka hinga o koutou hoariri i te hoari ki to koutou aroaro.

<span id="an_26:9">26:9</span> Ka whai whakaaro hoki ahau ki a koutou, a
ka meinga koutou kia hua, kia tini; a ka pumau taku kawenata ki a
koutou.

<span id="an_26:10">26:10</span> A ka kai koutou i te kai kua roa e
pakoko ana, a ka whakaputa i te pakoko ki waho mo te hua hou.

<span id="an_26:11">26:11</span> A ka whakaturia e ahau taku tapenakara
ki waenganui i a koutou, e kore ano toku wairua e whakarihariha ki a
koutou.

<span id="an_26:12">26:12</span> Ka haereere ano hoki ahau i roto i a
koutou, a hei Atua ahau mo koutou, ko koutou hoki hei iwi maku.

<span id="an_26:13">26:13</span> Ko Ihowa ahau, ko to koutou Atua i kawe
mai nei i a koutou i te whenua o Ihipa, kei waiho hei pononga ma ratou;
motu pu hoki ahau nga here o to koutou ioka, a meinga ana koutou kia
haere tu.

<span id="an_26:14">26:14</span> ¶ Tena ko tenei, ka kore koutou e
whakarongo ki ahau, ka kore e mahi i enei whakahau katoa;

<span id="an_26:15">26:15</span> A ka whakahawea ki aku tikanga, ka
whakarihariha ranei o koutou wairua ki aku whakaritenga, a kahore e
mahia aku whakahau katoa, engari ka whakataka taku kawenata:

<span id="an_26:16">26:16</span> Na ka meinga ano hoki tenei e ahau ki a
koutou; ka meinga e ahau hei rangatira mo koutou te pawera, te kohi, me
te kirika, hei ngau i nga kanohi, hei whakapouri i te ngakau: a ka
maumau ta koutou rui i a koutou purapura; no te mea ka kainga e o koutou
hoariri.

<span id="an_26:17">26:17</span> A ka u atu toku mata ki a koutou, a ka
patua koutou i te aroaro o o koutou hoariri, ka meinga hei kingi mo
koutou te hunga e kino ana ki a koutou; a ka rere koutou, ahakoa kahore
he kaiwhai.

<span id="an_26:18">26:18</span> A ki te kahore tonu koutou e rongo ki
ahau i enei meatanga, na, e whitu atu aku pakinga i a koutou mo o koutou
hara.

<span id="an_26:19">26:19</span> Ka whati ano i ahau te whakapehapeha o
to koutou kaha; a ka meinga to koutou rangi kia whakarino, to koutou
whenua hoki kia whakaparahi:

<span id="an_26:20">26:20</span> A ka poto kau o koutou uaua: no te mea
e kore to koutou whenua e tuku ake i ona hua, e kore ano hoki e hua nga
hua o nga rakau o te whenua.

<span id="an_26:21">26:21</span> A, ki te anga ke atu ta koutou haere i
ahau, ki te kore e rongo ki ahau; na ka hoatu e ahau kia whitu atu ano
nga whiu ki a koutou, kia rite ki o koutou hara.

<span id="an_26:22">26:22</span> Ka tukua ano e ahau te kirehe koraha ki
a koutou, hei kawhaki i a koutou tama, hei whakamoti i a koutou
kararehe, hei mea i a koutou kia torutoru; a ka ururuatia o koutou
huanui.

<span id="an_26:23">26:23</span> A ki te kahore koutou e hoki ake ki te
pai i enei meatanga aku, a ka anga ke atu koutou i ahau;

<span id="an_26:24">26:24</span> Heoi ka anga ke atu hoki ahau i a
koutou; a ka whiua koutou e ahau, e ahau ano nei, kia whitu atu ano, mo
o koutou hara.

<span id="an_26:25">26:25</span> A ka kawea e ahau he hoari ki a koutou,
hei tohe i te utu mo taku kawenata: a ka huihui koutou ki roto ki o
koutou pa; a ka tukua e ahau te mate uruta ki a koutou; a ka hoatu
koutou ki te ringa o te hoariri.

<span id="an_26:26">26:26</span> Ki te whati i ahau ta koutou tokotoko,
ara te taro, ka tunua ta koutou taro e nga wahine kotahi tekau ki te
oumu kotahi, a ka whakahokia e ratou ta koutou taro, he mea pauna: a ka
kai koutou a e kore e makona.

<span id="an_26:27">26:27</span> A ki te kahore koutou e rongo ki ahau i
enei meatanga katoa, a ka anga ke atu ano koutou i ahau;

<span id="an_26:28">26:28</span> Katahi ahau ka tahuri kino atu i a
koutou; a maku nei ano koutou e papaki, e whitu atu pakinga, mo o koutou
hara.

<span id="an_26:29">26:29</span> A e kai koutou i te kikokiko o a koutou
tama, ka kainga hoki e koutou te kikokiko o a koutou tamahine.

<span id="an_26:30">26:30</span> A ka ngaro i ahau a koutou wahi teitei,
ka tapahia ano hoki a koutou, whakapakoko, ka maka o koutou tinana ki
runga ki nga tinana o a koutou whakapakoko; a ka whakarihariha ano hoki
toku wairua ki a koutou.

<span id="an_26:31">26:31</span> Ka ururua ano i ahau o koutou pa, ka
tuheatia hoki o koutou wahi tapu, e kore ano hoki ahau e hongi ki a
koutou kakara reka.

<span id="an_26:32">26:32</span> A ka tuhea i ahau te whenua; e
miharotia ai e o koutou hoariri e noho ana i reira.

<span id="an_26:33">26:33</span> A ka whakamararatia koutou ki roto ki
nga tauiwi, ka maunu hoki i ahau te hoari hei whai i a koutou: a ka
tuheatia to koutou whenua, ka ururuatia hoki o koutou pa.

<span id="an_26:34">26:34</span> Ko reira koa ai te whenua i ona hapati,
i nga ra katoa ona e takoto tuhea ana, i a koutou hoki i te whenua o o
koutou hoariri; ko reira hoki te whenua okioki ai, koa ai hoki i ona
hapati.

<span id="an_26:35">26:35</span> Ka okioki i nga ra katoa o tona
tuheatanga; ko te okioki kihai i a ia i o koutou hapati, i a koutou e
noho ana i reira.

<span id="an_26:36">26:36</span> Tena ko nga morehu o koutou ka unga e
ahau he whakangohe ki o ratou ngakau i nga whenua o o ratou hoariri; a
ka whati ratou i te ngaehe rau rakau e aia ana; a ka rere ratou, ano e
rere ana i te hoari; a ka hinga ahakoa kahore he kaiwhai.

<span id="an_26:37">26:37</span> A ka tutetute ratou tetahi ki tetahi,
ano e whaia ana e te hoari, i te mea kahore he kaiwhai: a ka kore he
turanga ake mo koutou ki te aroaro o o koutou hoariri.

<span id="an_26:38">26:38</span> A ka ngaro koutou i nga tauiwi, ka pau
ano i te whenua o o koutou hoariri.

<span id="an_26:39">26:39</span> A, ko nga toenga o koutou, ka memeha
haere i roto i to ratou kino i nga whenua o o koutou hoariri; ka memeha
haere ratou i roto i nga kino o ratou ko o ratou matua.

<span id="an_26:40">26:40</span> ¶ A ka whakina e ratou to ratou kino,
me te kino o o ratou matua, i to ratou haranga i hara ai ki ahau, me to
ratou haerenga ketanga atu i taku,

<span id="an_26:41">26:41</span> I anga ke atu ai ahau i a ratou, i
kawea ai ratou ki te whenua o o ratou hoariri; ki te iro i reira o ratou
ngakau kokotikore, a ka whakaae ki te pakinga mo to ratou kino:

<span id="an_26:42">26:42</span> Katahi ahau ka mahara ki taku kawenata
ki a Hakopa; ki taku kawenata hoki ki a Ihaka; ka mahara tonu ki taku
kawenata ki a Aperahama; ka mahara ki te whenua.

<span id="an_26:43">26:43</span> Ka mahue ano te whenua i a ratou, a ka
koa ki ona hapati, i a ia e takoto tuhea ana, i te mea kahore nei ratou:
me ratou hoki, ka whakaae ki te whiu mo to ratou kino: mo tenei hoki, ae
ra mo tenei, i whakahawea ratou ki aku whakaritenga, a i wha karihariha
to ratou wairua ki aku tikanga.

<span id="an_26:44">26:44</span> Na ahakoa he pena, e kore ahau e
whakakahore ki a ratou, i a ratou i te whenua o o ratou hoariri, e kore
ano e whakarihariha ki a ratou, e huna rawa i a ratou, e whakataka ranei
i taku kawenata ki a ratou: ko Ihowa hoki ahau, ko to ratou Atua:

<span id="an_26:45">26:45</span> Engari, he mea mo ratou, ka mahara ahau
ki te kawenata o o ratou tupuna, i kawea mai nei e ahau i te whenua o
Ihipa i te tirohanga a nga tauiwi, ki ahau hei Atua mo ratou: ko ahau a
Ihowa.

<span id="an_26:46">26:46</span> Ko nga tikanga enei, me nga
whakaritenga, me nga ture i whakatakotoria e Ihowa ki waenganui ona, o
nga tama a Iharaira, ki Maunga Hinai, he mea na te ringa o Mohi.

<span id="an_27:1">27:1</span> ¶ I korero ano a Ihowa ki a Mohi, i mea,

<span id="an_27:2">27:2</span> Korero ki nga tama a Iharaira, mea atu ki
a ratou, Ki te motuhia e te tangata, he mea ki taurangi, ma Ihowa nga
tangata, me whakarite e koe nga moni.

<span id="an_27:3">27:3</span> A kia penei tau whakarite mo te tane e
rua tekau ona tau, he maha ake ranei, a ono tekau noa nga tau, ara kia
rima tekau nga hekere hiriwa e whakaritea e koe, hei te hekere o te wahi
tapu.

<span id="an_27:4">27:4</span> A ki te mea he wahine, kia toru tekau nga
hekere e whakaritea e koe.

<span id="an_27:5">27:5</span> A ki te mea e rima ona tau, tae noa atu
ranei ki te rua tekau tau, na kia rua tekau nga hekere e whakaritea e
koe mo te tane, kia tekau hoki nga hekere mo te wahine.

<span id="an_27:6">27:6</span> A, ki te mea kotahi tona marama a tae noa
atu ranei ki te rima ona tau, na kia rima nga hekere hiriwa e whakaritea
e koe mo te tane, kia toru nga hekere hiriwa e whakaritea e koe mo te
wahine.

<span id="an_27:7">27:7</span> A ki te mea e ono tekau ona tau, he maha
atu ranei; ki te mea he tane, kia kotahi tekau ma rima nga hekere e
whakaritea e koe, kia kotahi tekau hoki nga hekere mo te wahine.

<span id="an_27:8">27:8</span> A ki te iti iho ona rawa i au i whakarite
ai, na, me tu ia ki te aroaro o te tohunga, a me whakarite ona utu e te
tohunga: kei nga mea e taea atu e te ringa o te tangata nana te ki
taurangi te tikanga mo ta te tohunga e whakarite ai hei utu mona.

<span id="an_27:9">27:9</span> A, mehemea he kararehe no reira nei te
whakahere a te tangata ki a Ihowa, ka tapu katoa nga mea o tena i homai
e ia ma Ihowa.

<span id="an_27:10">27:10</span> Kaua e whakareretia ketia e ia, e
whakawhitia ranei, he pai mo te kino, he kino ranei mo te pai: a ki te
tupono ka whakawhitia e ia he kararehe ki tetahi kararehe, na ka tapu
taua mea me te mea i whakawhitia ai.

<span id="an_27:11">27:11</span> A ki te mea he poke te kararehe, he mea
e kore e whakaherea tetahi pera ma Ihowa, na ka whakaturia e ia te
kararehe ki te aroaro o te tohunga:

<span id="an_27:12">27:12</span> A me whakarite ona utu e te tohunga,
ahakoa pai, ahakoa kino: me waiho i tau i whakarite ai, e te tohunga.

<span id="an_27:13">27:13</span> Otiia ki te mea ia kia utua kia hoki
ai, na me tapiri tona wahi whakarima ki tau i whakarite ai.

<span id="an_27:14">27:14</span> ¶ Ki te whakatapua ano e te tangata
tona whare kia tapu ki a Ihowa, na me whakarite ona utu e te tohunga,
ahakoa pai, ahakoa kino: ko ta te tohunga e whakarite ai, ka tuturu ki
reira.

<span id="an_27:15">27:15</span> A ki te mea te kaiwhakatapu kia utua
kia hoki ai tona whare, na me tapiri tona whakarima o te moni i
whakaritea e koe, a ka riro i a ia.

<span id="an_27:16">27:16</span> A ki te whakatapua e te tangata mo
Ihowa tetahi wahi mara o tona kainga, na kia rite ki nga purapura mo
reira tau whakaritenga utu: kotahi te homa parei hei purapura, kia rima
tekau hekere hiriwa.

<span id="an_27:17">27:17</span> Ki te mea no te tau tiupiri tana
whakatapunga i tana mara, ka tuturu ano ki tau utu i whakarite ai.

<span id="an_27:18">27:18</span> Mehemea ia no muri i te tiupiri tana
whakatapunga i tana mara, na ma te tohunga e tatau nga moni ki a ia, kia
rite ki nga tau e toe ana ki te tau tiupiri, ka tango ai i roto i tau i
whakarite ai.

<span id="an_27:19">27:19</span> A ki te mea te kaiwhakatapu o te mara
kia utua kia hoki atu ai, na me tapiri tona whakarima o te moni i
whakaritea e koe, a ka whakatuturutia mana.

<span id="an_27:20">27:20</span> A ki te kahore ia e utu kia hoki ai te
mara, ki te mea ranei i hokona e ia te mara ki te tangata ke, e kore e
utua kia hoki atu i muri iho:

<span id="an_27:21">27:21</span> Engari ka tapu te mara ki a Ihowa, ina
riro atu i te tiupiri, he mara hoki i oti rawa; hei kainga tena mo te
tohunga.

<span id="an_27:22">27:22</span> Ki te whakatapua ia e tetahi ki a Ihowa
he mara i hokona mai e ia, ehara nei i te mara tupu nana:

<span id="an_27:23">27:23</span> Katahi ka taua e te tohunga ki a ia nga
utu i whakaritea e koe mo te takiwa atu ki te tau tiupiri: a ka homai e
ia tau i whakarite ai i taua rangi, he mea tapu hoki na Ihowa.

<span id="an_27:24">27:24</span> Ko a te tau tiupiri hoki ai te mara ki
te tangata i hokona mai nei i a ia, ara ki te tangata nona te
tuturutanga o te whenua.

<span id="an_27:25">27:25</span> Hei te hekere o te wahi tapu te tikanga
mo au whakaritenga katoa: e rua tekau nga kera o te hekere kotahi.

<span id="an_27:26">27:26</span> ¶ Ko te matamua ia o nga kararehe, i
meinga nei hei matamua ki a Ihowa, kaua ena e whakatapua e te tangata;
ahakoa kau, hipi ranei: na Ihowa ena.

<span id="an_27:27">27:27</span> A ki te mea no nga kararehe poke, na
kia rite ki tau whakaritenga tana utu mo te whakahokinga atu, me tapiri
ano e ia tona whakarima; a ki te kahore e utua, e whakahokia, na me
hoko; kia rite nga utu ki au i whakarite ai.

<span id="an_27:28">27:28</span> Kaua ia e hokona, e utua ranei kia hoki
atu te mea i oti rawa, i tukua putia mai e te tangata ki a Ihowa i roto
i ona taonga katoa, te tangata ranei, te kararehe ranei, te mara ranei o
tona kainga tupu: he tino tapu ki a Ihowa nga mea katoa i ot i.

<span id="an_27:29">27:29</span> Ki te tukua putia mai tetahi tangata,
he mea oti rawa, e kore e utua, e whakahokia; me whakamate rawa.

<span id="an_27:30">27:30</span> Me nga whakatekau katoa o te whenua, o
te purapura ranei o te whenua, o nga hua ranei o te rakau, na Ihowa ena:
he tapu ki a Ihowa.

<span id="an_27:31">27:31</span> A ki te mea te tangata kia utua, kia
hoki ai etahi o ana whakatekau; me tapiri mai tetahi o ona wahi
whakarima.

<span id="an_27:32">27:32</span> A ko nga whakatekau katoa o nga kau, o
nga hipi, o nga mea katoa e haere mai ana i raro i te tokotoko, ka tapu
tena whakatekau ki a Ihowa.

<span id="an_27:33">27:33</span> Kaua e tirohia iho e ia, wehe ai i te
pai, i te kino, kaua ano hoki e whakawhitia: a ki te whakawhitia e ia,
na ka tapu taua mea me tona utu ano; e kore e utua kia hoki.

<span id="an_27:34">27:34</span> Ko nga whakahau enei ki nga tama a
Iharaira i whakahaua e Ihowa ki a Mohi ki Maunga Hinai.

------------------------------------------------------------------------

[Next: Numbers](num.md)
