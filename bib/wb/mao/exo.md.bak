[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](gen)  [Next](lev.md) 

------------------------------------------------------------------------

### Maori Bible: Exodus

<span id="an_1:1">1:1</span> ¶ Na ko nga ingoa enei o nga tama a
Iharaira i haere ki Ihipa; i haere tahi mai ratou me Hakopa, me te whare
o tenei, o tenei.

<span id="an_1:2">1:2</span> Ko Reupena, ko Himiona, ko Riwai, ko Hura,

<span id="an_1:3">1:3</span> Ko Ihakara, ko Hepurona, ko Pineamine,

<span id="an_1:4">1:4</span> Ko Rana, ko Napatari, ko Kara, ko Ahera.

<span id="an_1:5">1:5</span> Na, ko nga wairua katoa i puta mai i te
hope o Hakopa, e whitu tekau wairua: i Ihipa hoki a Hohepa.

<span id="an_1:6">1:6</span> Na kua mate a Hohepa, me ona tuakana katoa,
me tera whakapaparanga katoa.

<span id="an_1:7">1:7</span> A ka tupu nga tama a Iharaira, ka tini
haere, ka hira rawa, ka kaha noa atu; a kapi ana te whenua i a ratou.

<span id="an_1:8">1:8</span> ¶ Na kua puta he kingi hou mo Ihipa, kihai
i mohio ki a Hohepa.

<span id="an_1:9">1:9</span> A ka ki ia ki tona iwi, Nana, hira ake,
kaha ake i a tatou te iwi o nga tama a Iharaira.

<span id="an_1:10">1:10</span> Tena, kia ata ngarahu tatou ki a ratou;
kei tini haere, a tenei ake, ki te ara he pakanga, na, ka uru hoki ratou
ki o tatou hoariri, ka whawhai ki a tatou, a ka maunu atu i te whenua.

<span id="an_1:11">1:11</span> Na ka whakaritea he rangatira akiaki mo
ratou, hei whakawhui mo ratou ki a ratou kawenga. A hanga ana e ratou
nga pa takotoranga taonga mo Parao, a Pitoma, a Raamahehe.

<span id="an_1:12">1:12</span> Engari whakawhiu noa ratou i a ratou, e
hua tonu mai ana, e tupu ana. A pawera ana ratou i nga tama a Iharaira.

<span id="an_1:13">1:13</span> A nanakia noa iho te whakamahinga a nga
Ihipiana i nga tama a Iharaira:

<span id="an_1:14">1:14</span> A meatia ana e ratou kia kawa ake ratou
ki te ora, i te nui o te mahi, i te paru pokepoke, i te pereki, i nga
mahi katoa o te mara, a ratou mahi katoa, i whakawhiua ai ratou ki te
mahi.

<span id="an_1:15">1:15</span> ¶ Na ka mea te kingi o Ihipa ki nga
wahine whakawhanau i nga wahine a nga Hiperu; ko te ingoa o tetahi ko
hipera, ko te ingoa hoki o tetahi ko Pua:

<span id="an_1:16">1:16</span> I ki ia, E whakawhanau korua i nga wahine
a nga Hiperu, a ka kite i a ratou i runga i nga kumete, ki te mea he
tamaiti tane, whakamatea; he kotiro ia, kia ora tena.

<span id="an_1:17">1:17</span> Otira i wehi nga kaiwhakawhanau ki te
Atua, kihai hoki i mea i ta te kingi o Ihipa i mea ai ki a raua, a
whakaorangia ana e raua nga tamariki tane.

<span id="an_1:18">1:18</span> Na ka karangatia nga kaiwhakawhanau e te
kingi o Ihipa, a ka mea ki a raua, Na te aha tenei mahi a korua, i
whakaora ai korua i nga tamariki tane?

<span id="an_1:19">1:19</span> A ka mea nga kaiwhakawhanau ki a Parao,
No te mea ra, ehara nga wahine a nga Hiperu i te pena me nga wahine a
nga Ihipiana; e maia ana hoki ratou, kahore ano kia tae atu te
kaiwhakawhanau ki a ratou kua whanau.

<span id="an_1:20">1:20</span> Na ka atawhai te Atua ki nga
kaiwhakawhanau; a ka nui haere te iwi, a kaha rawa ana.

<span id="an_1:21">1:21</span> A, no te mea i wehi nga kaiwhakawhanau ki
te Atua, ka hanga e ia he whare mo raua.

<span id="an_1:22">1:22</span> Na ka ako a Parao ki tona iwi katoa, ka
mea, Ko nga tamariki tane katoa e whanau mai, maka atu e koutou ki te
awa, ko nga kotiro katoa ia, me whakaora.

<span id="an_2:1">2:1</span> ¶ Na ka haere tetahi tangata o te whare o
Riwai, ka tango i tetahi tamahine a Riwai hei wahine.

<span id="an_2:2">2:2</span> A ka hapu te wahine, ka whanau he tane: a,
ka kitea he tamaiti pai, e toru nga marama i huna ai ia e ia.

<span id="an_2:3">2:3</span> A, te ahei ia te huna tonu i a ia, ka tango
ia i tetahi aaka kakaho mona, pani rawa ki te uku, ki te ware, a
whaowhina ana te tamaiti ki roto; whakatakotoria iho ki roto ki nga wiwi
i te pareparenga o te awa.

<span id="an_2:4">2:4</span> A tu ana i tawhiti tona tuahine, kia kite e
ahatia ranei ia.

<span id="an_2:5">2:5</span> ¶ Na ko te haerenga iho o te tamahine a
Parao ki te horoi; ko ana kotiro hoki e haere ana i te taha o te awa; a,
ka kite ia i te aaka i roto i nga wiwi, ka ngare i tana kotiro ki te
tiki.

<span id="an_2:6">2:6</span> A, no tana hurahanga ake, ka kite i te
tamaiti; na, ka tangi te tamaiti. A ka aroha ia ki a ia, ka mea, No nga
tamariki a nga Hiperu tenei.

<span id="an_2:7">2:7</span> Katahi ka mea tona tuahine ki te tamahine a
Parao, Kia haere ahau ki te karanga i tetahi wahine whakangote o nga
Hiperu ki a koe hei whakangote mau i te tamaiti?

<span id="an_2:8">2:8</span> A ka ki te tamahine a Parao ki a ia, Haere:
a haere ana te kotiro, karanga ana i te whaea o te tamaiti.

<span id="an_2:9">2:9</span> A ka mea te tamahine a Parao ki a ia,
Tangohia te tamaiti nei, whakangotea maku, a maku e hoatu he utu ki a
koe. Na tango ana te wahine i te tamaiti, a whakangotea ana e ia.

<span id="an_2:10">2:10</span> A, ka nui te tamaiti, ka kawea e ia ki te
tamahine a Parao, a ka waiho ia hei tama mana. A huaina iho e ia tona
ingoa ko Mohi: i mea hoki, No te mea i toia ake ia e ahau i roto i te
wai.

<span id="an_2:11">2:11</span> ¶ A i aua ra, ka kaumatuatia a Mohi, na
ka haere ki ona tuakana, ka titiro hoki ki a ratou kawenga: a ka kite ia
i tetahi Ihipiana e patu ana i tetahi Hiperu, no ona tuakana.

<span id="an_2:12">2:12</span> Na ka tahurihuri ia, a ka kite kahore he
tangata, patua iho te Ihipiana, a huna iho ki te onepu.

<span id="an_2:13">2:13</span> A ka haere ia i te rua o nga ra, na,
tokorua nga tangata o nga Hiperu e whawhai ana ki a raua: a ka mea atu
ia ki te tangata nana te kino, He aha koe i patu ai i tou hoa?

<span id="an_2:14">2:14</span> Na ka mea tera, Na wai koe i ki hei
rangatira, hei kaiwhakawa mo matou? E mea ana koe ki te patu i ahau me
koe i patu ra i te Ihipiana? A ka wehi a Mohi, ka mea, Koia hoki, kua
rangona tenei mea.

<span id="an_2:15">2:15</span> A ka rongo a Parao i taua mea, na ka whai
kia patua a Mohi. Otiia i rere a Mohi i te aroaro o Parao, a noho ana i
te whenua o Miriana: na kua noho ia ki te puna.

<span id="an_2:16">2:16</span> ¶ Na, tokowhitu nga tamahine a te tohunga
o Miriana: a ka haere ratou, ka utuutu wai, ka whakaki i nga waka, hei
whakainu i nga hipi a to ratou papa.

<span id="an_2:17">2:17</span> A ko te haerenga o nga hepara, kei te
atiati i a ratou: a ka whakatika a Mohi ka araarai i a ratou, ka
whakainu i a ratou hipi.

<span id="an_2:18">2:18</span> A ka tae ratou ki a Reuere, ki to ratou
papa, ka mea ia, Na te aha koutou i hohoro mai ai inaianei?

<span id="an_2:19">2:19</span> A ka mea ratou, Na tetahi Ihipiana i ora
ai matou i te ringa o nga hepara, nana ano i utuutu he wai ma matou, i
whakainu hoki nga hipi.

<span id="an_2:20">2:20</span> Na ka mea ia ki ana tamahine, A kei hea
ia? He aha taua tangata i whakarerea ai e koutou? karangatia ki te kai
taro.

<span id="an_2:21">2:21</span> A i pai a Mohi ki te noho ki taua
tangata; a ka homai e ia a Hipora, tana tamahine, ki a Mohi.

<span id="an_2:22">2:22</span> A ka whanau ia, he tane, a huaina iho e
ia tona ingoa ko Kerehoma. I mea hoki ia, He manene ahau i te whenua ke.

<span id="an_2:23">2:23</span> ¶ Na i muri i nga ra e maha ka mate te
kingi o Ihipa; a ka hotu te manawa o nga tama a Iharaira i te
whakamahinga, a aue ana ratou; a ka puta ake ta ratou aue ki te Atua, no
ratou hoki e whakamahia ana.

<span id="an_2:24">2:24</span> A ka rongo te Atua ki ta ratou tangi, ka
mahara te Atua ki tana kawenata ki a Aperahama, ki a Hakopa, ki a Ihaka.

<span id="an_2:25">2:25</span> Na ka titiro te Atua ki nga tama a
Iharaira, a ka mohio te Atua ki a ratou.

<span id="an_3:1">3:1</span> ¶ Na, i te tiaki a Mohi i nga hipi a tona
hungawai, a Ietoro, tohunga o Miriana; a ka arahi ia i nga hipi ki te
taha ki muri o te koraha, ka tae ki te maunga o te Atua, ki Horepa.

<span id="an_3:2">3:2</span> A ka puta ki a ia te anahera a Ihowa i roto
i te mura ahi, i waenganui o tetahi rakau; a ka titiro ia, na, e toro
ana te rakau i te ahi, a kihai i pau te rakau.

<span id="an_3:3">3:3</span> Na ka mea a Mohi, Ka tahuri ahau, ka
matakitaki atu ki tenei mea nui kua puta nei, he aha te rakau te pau ai.

<span id="an_3:4">3:4</span> A ka kite a Ihowa e tahuri ana ia ki te
matakitaki, ka karanga te Atua ki a ia i waenganui o te rakau, ka mea, E
Mohi, e Mohi! A ka mea ia, Tenei ahau.

<span id="an_3:5">3:5</span> Na ka mea ia, Kaua e whakatata mai ki
konei; wetekina ou hu i ou waewae, ko te wahi hoki e tu na koe, he wahi
tapu.

<span id="an_3:6">3:6</span> Ka mea ano ia, Ko ahau te Atua o tou papa,
te Atua o Aperahama, te Atua o Ihaka, te Atua o Hakopa. A huna ana a
Mohi i tona kanohi; i wehi hoki ia ki te titiro atu ki te Atua.

<span id="an_3:7">3:7</span> ¶ A ka mea a Ihowa, Kua kite pu ahau i te
tukino o taku iwi i Ihipa, kua rongo hoki ki ta ratou aue i o ratou
kaiakiaki; e mohio ana hoki ahau ki o ratou mamae;

<span id="an_3:8">3:8</span> A kua heke iho nei ahau ki te whakaora i a
ratou i te ringa o nga Ihipiana, ki te kawe atu i a ratou i tera whenua
ki tetahi whenua pai, whenua nui, ki tetahi whenua e rerengia ana e te
waiu, e te honi, ki te wahi o nga Kanaani, o nga Hiti, o nga Amori, o
nga Perihi, o nga Hiwi, o nga Iepuhi.

<span id="an_3:9">3:9</span> Na, kua tae ake te karanga a nga tama a
Iharaira ki ahau: kua kite hoki ahau i te tukino e tukinotia nei ratou e
nga Ihipiana.

<span id="an_3:10">3:10</span> Na reira, haere mai, maku koe e unga ki a
Parao, a mau e whakaputa mai taku iwi, nga tama a Iharaira, i Ihipa.

<span id="an_3:11">3:11</span> ¶ Na ka mea a Mohi ki te Atua, He aha
ahau, kia haere ahau ki a Parao, kia whakaputa mai hoki i nga tama a
Iharaira i Ihipa?

<span id="an_3:12">3:12</span> A ka mea ia, Kei a koe tonu ra ahau: ko
te tohu ano tenei mou ka unga nei e ahau: ka whakaputaina mai e koe te
iwi i Ihipa, ka mahi koutou ki te Atua ki runga i tenei maunga.

<span id="an_3:13">3:13</span> Na ka mea a Mohi ki te Atua, Na ka tae
ahau ki nga tama a Iharaira, ka mea ki a ratou, Na te Atua o o koutou
matua ahau i ngare mai ki a koutou; a ka mea mai ratou ki ahau, Ko wai
tona ingoa? Me pehea atu ahau ki a ratou?

<span id="an_3:14">3:14</span> Na ka mea te Atua ki a Mohi, Ko AHAU ANO
AHAU NEI: i mea ano ia, Kia penei atu koe ki nga tama a Iharaira, Na te
AHAU NEI ahau i ngare mai ki a koutou.

<span id="an_3:15">3:15</span> A ka mea ano te Atua ki a Mohi, Kia penei
atu koe ki nga tama a Iharaira, Na Ihowa, na te Atua o o koutou matua,
na te Atua o Aperahama, na te Atua o Ihaka, na te Atua hoki o Hakopa, i
tono mai ahau ki a koutou; ko toku ingoa tenei ake ake, ko t oku
whakamaharatanga hoki tenei ki nga whakapaparanga katoa.

<span id="an_3:16">3:16</span> ¶ Haere, whakaminea nga kaumatua o
Iharaira, mea atu ki a ratou, Kua puta mai ki ahau a Ihowa, te Atua o o
koutou matua, te Atua o Aperahama, o Ihaka, o Hakopa: e ai tana, Kua
tikina mai, kua tirohia marietia koutou e ahau, me nga mea e meatia ana
ki a koutou i Ihipa:

<span id="an_3:17">3:17</span> Kua mea nei ano ahau, ka whakaputaina mai
koutou e ahau i te whakawhiu a Ihipa ki te whenua o nga Kanaani, o nga
Hiti, o nga Amori, o nga Perihi, o nga Hiwi, o nga Iepuhi, ki te whenua
e rerengia ana e te waiu, e te honi.

<span id="an_3:18">3:18</span> A e rongo ratou ki tou reo; a ka haere
koe, koutou tahi ko nga kaumatua o Iharaira, ki te kingi o Ihipa, ka mea
ki a ia, Kua tutaki a Ihowa, te Atua o nga Hiperu ki a matou: tukua
matou kia haere, kia toru nga ra e haere ana i te koraha, kia pat u ai
matou he whakahere ma Ihowa, ma to matou Atua.

<span id="an_3:19">3:19</span> A e mohio ana ahau e kore te kingi o
Ihipa e tuku i a koutou, kahore, ki te kahore he ringa kaha.

<span id="an_3:20">3:20</span> A ka takiritia toku ringa, ka patua hoki
a Ihipa ki aku merekara katoa, e mea ai ahau i waenganui ona; a, muri
iho, ka tukua mai koutou e ia.

<span id="an_3:21">3:21</span> A maku e mea kia paingia tenei iwi i te
aroaro o nga Ihipiana: a ka haere koutou, e kore e haere kau;

<span id="an_3:22">3:22</span> Engari me tono e ia wahine, e ia wahine,
ki tona hoa tata, ki te wahine hoki e noho ana i tona whare, he mea
hiriwa, he mea korua, he kakahu; a ka hoatu ki a koutou tama, ki a
koutou tamahine; a ka pahuatia e koutou nga Ihipiana.

<span id="an_4:1">4:1</span> ¶ A Ka whakahoki a Mohi, ka mea, Na, e kore
ratou e whakapono ki ahau, e kore hoki e whakarongo ki toku reo; e mea
hoki ratou, Kahore a Ihowa i puta mai ki a koe.

<span id="an_4:2">4:2</span> A ka mea a Ihowa ki a ia, He aha tena i tou
ringa? A ka mea ia, He tokotoko.

<span id="an_4:3">4:3</span> Na ka mea ia, Maka atu ki te whenua. Na
maka ana e ia ki te whenua, na, he nakahi! ko te tino rerenga o Mohi i
tona aroaro.

<span id="an_4:4">4:4</span> Ka mea ano a Ihowa ki a Mohi, Totoro atu
tou ringa, hopukia i te hiku: ko te toronga atu o tona ringaringa,
hopukina iho, na, kua tokotoko ano ki tona ringa.

<span id="an_4:5">4:5</span> Kia whakapono ai ratou kua puta ki a koe a
Ihowa, te Atua o o ratou matua, te Atua o Aperahama, te Atua o Ihaka, te
Atua o Hakopa.

<span id="an_4:6">4:6</span> I mea ano a Ihowa ki a ia, Tena, kuhua tou
ringa ki tou uma: a kuhua ana e ia tona ringa ki tona uma; te unuhanga
ano, na, kua repera tona ringa, kua rite ki te hukarere.

<span id="an_4:7">4:7</span> I mea ano ia, Whakahokia ano tou ringa ki
tou uma: a whakahokia ana ano e ia tona ringa ki tona uma; a, no te
unuhanga i tona uma, na, kua hoki, kua rite ki tona kiri ano.

<span id="an_4:8">4:8</span> A, ki te kore ratou e whakapono ki a koe,
ki te kore e whakarongo ki te reo o te tohu tuatahi, na, ka whakapono ki
te reo o to muri tohu.

<span id="an_4:9">4:9</span> A, ki te kore ano ratou e whakapono ki enei
tohu e rua, ki te kore e whakarongo ki tou reo, utuhia e koe ki te wai o
te awa, ka riringi ki te oneone maroke; a, ko te wai e utuhia e koe i te
awa, hei toto ki runga ki te whenua maroke.

<span id="an_4:10">4:10</span> ¶ Na ka ki a Mohi ki a Ihowa, E toku
Ariki, ehara ahau i te pukorero, i mua, i muri ranei i tau korerotanga
ki tau pononga; he reo ngoikore hoki toku he arero paremo.

<span id="an_4:11">4:11</span> Na ka mea a Ihowa ki a ia, Na wai i hunga
te mangai o te tangata? Na wai hoki i mea kia wahangu, kia turi, kia
titiro ranei, kia matapo ranei? Ehara koia i ahau, i a Ihowa?

<span id="an_4:12">4:12</span> Na, haere, a hei tou waha ahau, ako ai i
a koe ki tau e korero ai.

<span id="an_4:13">4:13</span> Na ka mea ia, E toku Ariki, mau ra e nga
tau e unga ai.

<span id="an_4:14">4:14</span> Na ka mura te riri a Ihowa ki a Mohi; ka
mea ia, Ehara ianei a Arona Riwaiti i te tuakana nou? E matau ana ahau
he pukorero ia. Ina hoki, na, e haere mai nei ia ki te whakatau i a koe;
a, ka kite i a koe, ka koa tona ngakau.

<span id="an_4:15">4:15</span> A mau e korero ki a ia, e hoatu nga kupu
ki tona waha: a hei tou mangai ahau, hei tona mangai hoki, whakaako ai i
a korua ki ta korua e mea ai.

<span id="an_4:16">4:16</span> A ko ia hei kaikorero mau ki te iwi; a,
ko ia, ina, ka ai ia hei mangai mou, ko koe hoki hei atua ki a ia.

<span id="an_4:17">4:17</span> Maua atu ano tenei tokotoko i tou ringa,
e mea ai koe i nga tohu.

<span id="an_4:18">4:18</span> ¶ Na haere ana a Mohi, hoki ana ki a
Ietoro, ki tona hungawai, a ka mea ki a ia, Tukua ahau kia haere, kia
hoki ki oku tuakana i Ihipa, kia kite kei te ora ano ranei ratou. A ka
mea a Ietoro ki a Mohi, Haere i runga i te pai.

<span id="an_4:19">4:19</span> I mea ano a Ihowa ki a Mohi i Miriana,
Haere, e hoki ki Ihipa: kua mate katoa hoki nga tangata i whai i a koe
kia patua.

<span id="an_4:20">4:20</span> Na ka mau a Mohi ki tana wahine ratou ko
ana tama, a whakanohoia ana ki runga ki te kaihe, a hoki ana ki te
whenua o Ihipa: i tango ano a Mohi i te tokotoko a te Atua ki tona
ringa.

<span id="an_4:21">4:21</span> I mea ano a Ihowa ki a Mohi, E haere koe,
e hoki ki Ihipa, kia mahara kia meatia ki te aroaro o Parao ena merekara
katoa kua hoatu na e ahau ki tou ringa: otiia maku e whakapakeke tona
ngakau, kia kore ai ia e tuku i te iwi.

<span id="an_4:22">4:22</span> A ka mea koe ki a Parao, Ko te kupu tenei
a Ihowa, Ko Iharaira taku tama, taku matamua:

<span id="an_4:23">4:23</span> Ko taku kupu ano tenei ki a koe, Tukua
taku tama kia mahi ki ahau: a ki te kore koe e rongo ki te tuku i a ia,
na, ka patua e ahau tau tama, tau matamua.

<span id="an_4:24">4:24</span> ¶ A i a ratou i te whare tira i te ara,
na pono pu a Ihowa ki a ia, a ka whai i a ia kia whakamatea.

<span id="an_4:25">4:25</span> A ka tango a Hipora i tetahi kohatu koi,
a kotia iho te kiri matamata o tana tama, na whakapakia ana e ia ki ona
waewae, ka mea, He tane toto koe ki ahau.

<span id="an_4:26">4:26</span> Heoi ka tuku atu ia i a ia: i reira ano
ka mea te wahine, He tane toto koe; mo te kotinga hoki.

<span id="an_4:27">4:27</span> Na ka mea a Ihowa ki a Arona, Haere ki te
koraha, ki te whakatau i a Mohi, A haere ana ia, a ka tutaki ki a ia ki
te maunga o te Atua, ka kihi i a ia.

<span id="an_4:28">4:28</span> A korerotia ana e Mohi ki a Arona nga
kupu katoa a Ihowa i unga nei i a ia, me nga tohu katoa i ako ai ia ki a
ia.

<span id="an_4:29">4:29</span> Na haere ana a Mohi raua ko Arona, a
whakaminea ana nga kaumatua katoa o nga tama a Iharaira:

<span id="an_4:30">4:30</span> Na korerotia ana e Arona nga kupu katoa i
korero ai a Ihowa ki a Mohi, mahia ana hoki e ia nga tohu i te tirohanga
a te iwi.

<span id="an_4:31">4:31</span> A whakapono tonu te iwi: a, ka rongo
ratou kua tae mai a Ihowa ki nga tama a Iharaira, kua titiro ki to ratou
whakawhiunga, ka tuohu ratou, ka koropiko.

<span id="an_5:1">5:1</span> ¶ A muri iho, ka haere a Mohi raua ko
Arona, ka korero ki a Parao, Ko te kupu tenei a Ihowa, a te Atua o
Iharaira, Tukua taku iwi kia haere ki te taka hakari ki ahau i te
koraha.

<span id="an_5:2">5:2</span> Na ka mea a Parao, Ko wai a Ihowa, kia
rongo ahau ki tona reo, kia tukua a Iharaira? Kahore ahau e mohio ki a
Ihowa, e kore hoki e tukua atu e ahau a Iharaira.

<span id="an_5:3">5:3</span> ¶ A ka mea raua, Kua tutaki te Atua o nga
Hiperu ki a matou: kia haere ra matou, kia toru nga ra ki te ara i te
koraha, ka mea patunga tapu ai matou ki a Ihowa, ki to matou Atua; kei
torere mai ia ki a matou i te mate uruta ranei, i te hoari ranei.

<span id="an_5:4">5:4</span> Na ka mea te kingi o Ihipa ki a raua, He
aha korua, e Mohi korua ko Arona, i whakaware ai i te iwi ki a ratou
mahi? haere ki a koutou kawenga.

<span id="an_5:5">5:5</span> I mea ano a Parao, Nana, ka tini nei nga
tangata o te whenua, na korua hoki ratou i noho ai i a ratou kawenga.

<span id="an_5:6">5:6</span> Na ka ako a Parao i taua ra ki nga
kaiakiaki o te iwi, ki o ratou rangatira, ka mea,

<span id="an_5:7">5:7</span> Kaua e hoatu he takakau ki te iwi a muri
ake nei, hei hanga pereki, pera i o mua ra: me haere ratou ki te
kohikohi takakau ma ratou.

<span id="an_5:8">5:8</span> Otiia, whakaritea ki a ratou kia rite tonu
nga pereki te maha ki era i hanga e ratou i mua; kaua e whakahokia iho
te maha; he mangere hoki ratou; koia ratou i karanga ai, i mea ai, Kia
haere matou ki te mea patunga tapu ki to matou Atua.

<span id="an_5:9">5:9</span> Whakanuia te mahi ma nga tangata ra, a ko
tena hei mahi ma ratou; kaua hoki ratou e whakarongo ki nga kupu
horihori.

<span id="an_5:10">5:10</span> ¶ Na ka haere nga kaiakiaki o te iwi, me
o ratou rangatira, ka korero ki te iwi, ka mea, Ko te kupu tenei a
Parao, e kore e hoatu e ahau he takakau ki a koutou.

<span id="an_5:11">5:11</span> Haere ki te kohikohi takakau ma koutou i
te wahi e kitea ai e koutou: otiia, kaua e whakahokia iho tetahi wahi o
ta koutou e mahi ai.

<span id="an_5:12">5:12</span> Na ka marara noa atu te iwi ki te whenua
katoa o Ihipa, ki te kohikohi putake witi hei takakau.

<span id="an_5:13">5:13</span> A ka whakatatutatu nga kaiakiaki, ka mea,
Whakaotia a koutou mahi, to tenei rangi, to tenei rangi, kia rite ki o
te wa i whai takakau ai.

<span id="an_5:14">5:14</span> Na ka whiua nga rangatira o nga tama a
Iharaira i whakaritea mo ratou e nga kaiakiaki a Parao, ka mea ratou, He
aha te whakaotia ai inanahi, inaianei, a koutou pereki i whakaritea ki a
koutou, te pera ai me o mua ra?

<span id="an_5:15">5:15</span> ¶ Na ka haere nga rangatira o nga tama a
Iharaira, me te tangi ano, ki a Parao, ka mea, He aha koe i penei ai ki
au pononga?

<span id="an_5:16">5:16</span> Kahore he takakau i homai ki au pononga,
a e mea ana ratou ki a matou, Hanga he pereki: na ka whiua au pononga;
no au tangata ia te he.

<span id="an_5:17">5:17</span> Na ka mea ia, He mangere koutou, he
mangere; na reira koutou ka mea ai, Tukua matou kia haere ki te mea
patunga tapu ki a Ihowa.

<span id="an_5:18">5:18</span> Na, haere, e mahi; e kore hoki e hoatu he
takakau ki a koutou; otiia me homai ano nga pereki i whakaritea ra.

<span id="an_5:19">5:19</span> Na, ka kite nga rangatira o nga tama a
Iharaira i te kino mo ratou, i te kianga ra, Kaua e whakaokuokutia iho a
koutou pereki, hei mahinga ma koutou i tenei ra, i tenei ra.

<span id="an_5:20">5:20</span> A ka tutaki ratou ki a Mohi raua ko
Arona, e tu mai ana i mua i a ratou, i to ratou haerenga mai i a Parao:

<span id="an_5:21">5:21</span> A ka mea ki a raua, Ma Ihowa e titiro ki
a korua, e whakawa; na korua hoki matou i piro whakarihariha ai ki te
aroaro o Parao, ki te aroaro hoki o ana pononga, na korua i hoatu he
hoari ki o ratou ringa hei patu i a matou.

<span id="an_5:22">5:22</span> Na ka hoki a Mohi ki a Ihowa, a ka mea, E
te Ariki, he aha koe i mahi he ai ki tenei iwi? he aha koe i unga ai i
ahau?

<span id="an_5:23">5:23</span> No toku haerenga atu hoki ki a Parao ki
te korero i runga i tou ingoa, i kino ai ia ki tenei iwi; kahore ano
hoki koe kia whakaora noa i tau iwi, kahore rawa.

<span id="an_6:1">6:1</span> ¶ NA ka mea a Ihowa ki a Mohi, Akuanei koe
kite ai i taku e mea ai ki a Parao; he kaha hoki te ringa e tuku ai ia i
a ratou, he kaha hoki te ringaringa e pei ai ia i a ratou i tona whenua.

<span id="an_6:2">6:2</span> A ka korero te Atua ki a Mohi, ka mea ki a
ia, Ko Ihowa ahau:

<span id="an_6:3">6:3</span> I oku putanga ia ki a Aperahama, ki a
Ihaka, ki a Hakopa, ko te Atua Kaha Rawa ahau, otiia kihai ratou i mohio
ki ahau, ko IHOWA toku ingoa.

<span id="an_6:4">6:4</span> Ka whakamana ano e ahau taku kawenata ki a
ratou, kia hoatu te whenua o Kanaana ki a ratou, te whenua o to ratou
nohoanga manenetanga, i noho manene ai ratou.

<span id="an_6:5">6:5</span> Kua rongo ano ahau ki te aue a nga tama a
Iharaira, e whakamahia nei e nga Ihipiana, kua mahara hoki ki taku
kawenata.

<span id="an_6:6">6:6</span> Mo konei me ki e koe ki nga tama a
Iharaira, Ko Ihowa ahau, a maku koutou e whakaputa i raro i nga kawenga
a nga Ihipiana, maku hoki koutou e tango i ta ratou whakamahinga, he
maro hoki te ringa, he nui nga whakawa, e whakaora ai ahau i a koutou:

<span id="an_6:7">6:7</span> A ka tongo ahau i a koutou hei iwi maku, ko
ahau ano hei Atua mo koutou: a e mohio koutou ko Ihowa ahau, ko to
koutou Atua, e whakaputa ana i a koutou i raro i nga kawenga a nga
Ihipiana.

<span id="an_6:8">6:8</span> Maku ano hoki koutou e kawe atu ki te
whenua i whakamaro ai ahau i toku ringaringa mo reira kia hoatu ki a
Aperahama, ki a Ihaka, ki a Hakopa: a ka hoatu a reira e ahau ki a
koutou hei kainga tuturu: ko Ihowa ahau.

<span id="an_6:9">6:9</span> A he pena ta Mohi korero ki nga tama a
Iharaira: otiia kihai ratou i whakarongo ki a Mohi i te mamae o te
ngakau, i te kino o te mahi.

<span id="an_6:10">6:10</span> ¶ I korero ano a Ihowa ki a Mohi, i mea,

<span id="an_6:11">6:11</span> Haere, korero ki a Parao kingi o Ihipa
kia tukua e ia nga tama a Iharaira i tona whenua.

<span id="an_6:12">6:12</span> Na ka korero a Mohi i te aroaro o Ihowa,
ka mea, Nana, kahore nga tama a Iharaira i whakarongo ki ahau; me pehea
e rongo ai a Parao ki ahau, he ngutu kokotikore nei hoki ahau?

<span id="an_6:13">6:13</span> Na ka korero a Ihowa ki a Mohi raua ko
Arona, homai ana e ia ki a raua he ako ki nga tama a Iharaira, ki a
Parao hoki kingi o Ihipa, mo nga tama a Iharaira kia whakaputaina i te
whenua o Ihipa.

<span id="an_6:14">6:14</span> ¶ Ko nga upoko enei o nga whare o o ratou
matua: ko nga tama a Reupena matamua a Iharaira; ko Hanoka, ko Paru, ko
Heterono, ko Karami: ko nga hapu enei o Reupena.

<span id="an_6:15">6:15</span> Na ko nga tama a Himiona, ko Iemuere, ko
Iamini, ko Ohara, ko Iakini, ko Tohara, ko Hauru, he tama na tetahi
wahine o nga Kanaani: ko nga hapu enei o Himiona.

<span id="an_6:16">6:16</span> Na ko nga ingoa enei o nga tama a Riwai i
o ratou whakatupuranga; ko Kerehona, ko Kohata, ko Merari: ko nga tau
hoki i ora ai a Riwai, kotahi rau e toru tekau ma whitu tau.

<span id="an_6:17">6:17</span> Ko nga tama a Kerehona; ko Ripini, ko
Himei, i o raua hapu.

<span id="an_6:18">6:18</span> Ko nga tama a Kohata; ko Amarama, ko
Itihara, ko Hepurona, ko Utiere: a, ko nga tau i ora ai a Kohata, kotahi
rau e toru tekau ma toru nga tau.

<span id="an_6:19">6:19</span> Ko nga tama a Merari; ko Mahari, ko Muhi.
Ko nga hapu enei o Riwai i o ratou whakatupuranga.

<span id="an_6:20">6:20</span> A i tango a Amarama i a Iokepete, tuahine
o tona papa, hei wahine mana; a whanau ake ana ko Arona raua ko Mohi. Ko
nga tau hoki i ora ai a Amarama, kotahi rau e toru tekau ma whitu tau.

<span id="an_6:21">6:21</span> Ko nga tama a Itihara; ko Koraha, ko
Nepeke, ko Tikiri.

<span id="an_6:22">6:22</span> Ko nga tama a Utiere; ko Mihaera, ko
Eritapana, ko Hitiri.

<span id="an_6:23">6:23</span> A ka tango a Arona i a Erihepa tamahine a
Aminarapa, i te tuahine o Nahona, hei wahine mana; a whanau ake ana ko
Natapa, ko Apihu, ko Ereatara, ko Itamara.

<span id="an_6:24">6:24</span> Ko nga tama a Koraha: ko Ahira, ko
Erekana, ko Apihapa: ko nga hapu enei o nga Korahi.

<span id="an_6:25">6:25</span> A i tango a Ereatara tama a Arona i
tetahi o nga tamahine a Putiera hei wahine mana; a whanau ake tana ko
Pinehaha: ko nga upoko enei o nga matua o nga Riwaiti puta noa i o ratou
hapu.

<span id="an_6:26">6:26</span> Ko taua Arona raua ko Mohi tenei i korero
nei a Ihowa ki a raua, kia whakaputaina mai nga tama a Iharaira i te
whenua o Ihipa, tenei ropu, tenei ropu o ratou.

<span id="an_6:27">6:27</span> Ko raua enei nana i korero ki a Parao
kingi o Ihipa, kia whakaputaina mai nga tama a Iharaira i Ihipa: ko taua
Mohi raua ko Arona tenei.

<span id="an_6:28">6:28</span> A i te ra ano i korero ra a Ihowa ki a
Mohi i te whenua o Ihipa,

<span id="an_6:29">6:29</span> Ka korero a Ihowa ki a Mohi, ka mea, Ko
Ihowa ahau: korerotia ki a Parao kingi o Ihipa nga mea katoa e korero
nei ahau ki a koe.

<span id="an_6:30">6:30</span> A ka mea a Mohi i te aroaro o Ihowa,
Nana, he ngutu kokotikore ahau, a me pehea e rongo ai a Parao ki ahau?

<span id="an_7:1">7:1</span> ¶ A ka mea a Ihowa ki a Mohi, Na, kua oti
koe te mea e ahau hei atua ki a Parao; ko Arona hoki, ko tou tuakana,
hei poropiti mau.

<span id="an_7:2">7:2</span> Korerotia nga mea katoa e ki ai ahau ki a
koe; a ma Arona, ma tou tuakana, e korero ki a Parao, kia tukua e ia nga
tama a Iharaira i tona whenua.

<span id="an_7:3">7:3</span> A maku e whakapakeke te ngakau o Parao, e
whakamaha hoki aku tohu me aku merekara ki te whenua o Ihipa.

<span id="an_7:4">7:4</span> Otiia e kore a Parao e rongo ki a korua, a
ka pa toku ringa ki Ihipa, he nui ano hoki nga whakawa e whakaputaina ai
e ahau aku mano tini, taku iwi, nga tama a Iharaira, i te whenua o
Ihipa.

<span id="an_7:5">7:5</span> A e mohio nga Ihipiana ko Ihowa ahau, ina
totoro toku ringa ki Ihipa, a ka whakaputaina mai e ahau nga tama a
Iharaira i roto i a ratou.

<span id="an_7:6">7:6</span> I mea ano a Mohi raua ko Arona i ta Ihowa i
whakahau ai ki a raua, pera ana raua.

<span id="an_7:7">7:7</span> A e waru tekau nga tau o Mohi, e waru tekau
ma toru nga tau o Arona, i ta raua korerotanga ki a Parao.

<span id="an_7:8">7:8</span> ¶ A i korero a Ihowa ki a Mohi raua ko
Arona, i mea,

<span id="an_7:9">7:9</span> Ki te puta ki a korua ta Parao kupu, Tena
koa, tetahi merekara i a korua; ko reira koe mea ai ki a Arona, E mau ki
tau tokotoko, maka iho ki te aroaro o Parao, a ka nakahi.

<span id="an_7:10">7:10</span> Na ka haere a Mohi raua ko Arona ki a
Parao, a peratia ana e raua me ta Ihowa i mea ai: maka iho ana e Arona
tona tokotoko ki te aroaro o Parao, ki te aroaro hoki o ana tangata, na,
kua nakahi.

<span id="an_7:11">7:11</span> Na ka karanga hoki a Parao i nga tangata
mohio, i nga tohunga maori: na, ko ratou, ko nga tohunga o Ihipa, i pera
ano ratou ki a ratou nei karakia maori.

<span id="an_7:12">7:12</span> Maka iho ana hoki e tenei, e tenei, a
ratou tokotoko, a nakahi ana: otiia i horomia a ratou tokotoko e te
tokotoko a Arona.

<span id="an_7:13">7:13</span> Na ka whakapakeketia e ia te ngakau o
Parao, a kihai ia i rongo ki a raua, ko ta Ihowa hoki i ki ai.

<span id="an_7:14">7:14</span> ¶ I mea ano a Ihowa ki a Mohi, E pakeke
ana te ngakau o Parao, kahore ia e whakaae ana ki te tuku i te iwi.

<span id="an_7:15">7:15</span> Haere ki a Parao i te ata, na, e haere
ana ia ki te wai; a hei te pareparenga o te awa tu atu ai koe ki a ia;
ko te tokotoko hoki i nakahi ra, maua i tou ringa.

<span id="an_7:16">7:16</span> A ka mea koe ki a ia, Na Ihowa, na te
Atua o nga Hiperu ahau i unga mai ki a koe; e mea ana ia, Tukua taku iwi
kia mahi ki ahau i te koraha: titiro, kahore koe kia rongo a mohoa noa
nei.

<span id="an_7:17">7:17</span> Ko te kupu tenei a Ihowa, ma konei e
mohio ai koe ko Ihowa ahau: nana, maku e patu nga wai i te awa ki te
tokotoko i toku ringa, a ka riro ke hei toto.

<span id="an_7:18">7:18</span> E mate hoki nga ika i roto i te awa, a e
piro te awa; a e anuanu nga Ihipiana ki te inu i te wai o te awa.

<span id="an_7:19">7:19</span> A i korero a Ihowa ki a Mohi, Mea atu ki
a Arona, E mau ki tau tokotoko, totoro hoki tou ringa ki nga wai o
Ihipa, ki o ratou wai e rere ana, ki o ratou awa, ki o ratou roto, ki o
ratou huihuinga wai katoa, kia meinga ai hei toto; a ka whai toto nga
oko rakau, kohatu hoki, i te whenua katoa o Ihipa.

<span id="an_7:20">7:20</span> A peratia ana e Mohi raua ko Arona me ta
Ihowa i ako ai; hapainga ana e ia te tokotoko, patua ana ki nga wai o te
awa, i te tirohanga a Parao, i te tirohanga ano hoki a ana tangata; a
riro ke ana hei toto nga wai katoa o te awa.

<span id="an_7:21">7:21</span> A mate ana nga ika i te awa; a piro ana
te awa, kihai hoki i ahei i nga Ihipiana te inu i te wai o te awa: na he
toto tera i te whenua katoa o Ihipa.

<span id="an_7:22">7:22</span> A, peratia ana e nga tohunga o Ihipa ki a
ratou na mahi maori: a ka whakapakeketia te ngakau o Parao, kahore hoki
ia i whakarongo ki a raua; i rite tonu ki ta Ihowa i korero ai.

<span id="an_7:23">7:23</span> Na tahuri ana a Parao, haere ana ki roto
ki tona whare, kihai ano hoki i whakaanga i tona ngakau ki tenei.

<span id="an_7:24">7:24</span> Na ka keri nga Ihipiana katoa ki nga taha
o te awa i te wai hei inu; kihai hoki i ahei te inu i te wai o te awa.

<span id="an_7:25">7:25</span> Na kua rite nga ra e whitu i muri i ta
Ihowa patunga i te awa.

<span id="an_8:1">8:1</span> ¶ Na ka korero a Ihowa ki a Mohi, Haere ki
a Parao, mea atu ki a ia, Ko te kupu tenei a Ihowa, Tukua taku iwi kia
haere, kia mahi ratou ki ahau.

<span id="an_8:2">8:2</span> A ki te kore koe e rongo ki te tuku i a
ratou, na, ka patua e ahau ou rohe katoa ki te poroka.

<span id="an_8:3">8:3</span> A ka ngahuehue ake te poroka i te awa, ka
tae ratou ki tou whare, ki tou whare moenga, ki runga hoki ki tou
moenga, ki roto hoki ki te whare o ou tangata, ki runga hoki ki tou iwi,
ki roto ki au oumu, ki roto hoki ki au pokepokenga paraoa:

<span id="an_8:4">8:4</span> A e haere ake te poroka ki runga ki a koe,
ki runga ki tou iwi, ki runga hoki ki ou tangata katoa.

<span id="an_8:5">8:5</span> I korero ano a Ihowa ki a Mohi, Mea atu ki
a Arona, Totoro tou ringa, me tau tokotoko, ki nga wai e rere ana, ki
nga awa, ki nga roto, kia haere ake ai nga poroka ki te whenua o Ihipa.

<span id="an_8:6">8:6</span> A ka totoro atu te ringa o Arona ki nga wai
o Ihipa; na kua puta ake te poroka, a kapi ana te whenua o Ihipa.

<span id="an_8:7">8:7</span> A i peratia ano e nga tohunga ki a ratou
karakia maori, a whakaputaina ake ana e ratou te poroka ki te whenua o
Ihipa.

<span id="an_8:8">8:8</span> Na ka karanga a Parao ki a Mohi raua ko
Arona, ka mea, Inoi atu ki a Ihowa, kia tangohia e ia nga poroka i ahau,
i toku iwi hoki; a ka tuku ahau i te iwi ki te mea patunga tapu ki a
Ihowa.

<span id="an_8:9">8:9</span> Na ka mea a Mohi ki a Parao, Kia whakanuia
ake koe i ahau; ahea inoi ai ahau mou, mo ou tangata, mo tou iwi hoki,
kia whakakahoretia atu nga poroka i a koe, i ou whare ano hoki, kia toe
ki te awa anake?

<span id="an_8:10">8:10</span> A ka mea ia, Hei apopo. Na ka mea ia, Kia
rite ki tau na, kia mohio ai koe kahore tetahi e rite ana ki a Ihowa, ki
to matou Atua.

<span id="an_8:11">8:11</span> A ka mawehe atu i a koe nga poroka, i ou
whare hoki, i ou tangata, i tou iwi ano hoki; a e toe ki te awa anake.

<span id="an_8:12">8:12</span> Na ka haere atu a Mohi raua ko Arona i a
Parao: a ka karanga a Mohi ki a Ihowa, mo nga poroka i whakamuia ake e
ia ki a Parao.

<span id="an_8:13">8:13</span> A peratia ana e Ihowa me ta Mohi i mea
ai; na ka mate atu nga poroka i nga whare, i nga kainga, i nga mara ano
hoki.

<span id="an_8:14">8:14</span> A apoapohia ana e ratou, puranga atu,
puranga atu: a, piro ana te whenua.

<span id="an_8:15">8:15</span> Otira i te kitenga o Parao ka whai taanga
manawa, ka whakapakeke ano i tona ngakau, kahore hoki i rongo ki a raua;
ko ta Ihowa hoki i ki ai.

<span id="an_8:16">8:16</span> ¶ Na ka mea a Ihowa ki a Mohi, Mea atu ki
a Arona, Totoro tau tokotoko, patua te puehu o te whenua, kia kutu ai ki
te whenua katoa o Ihipa.

<span id="an_8:17">8:17</span> A pera ana raua; ko te toronga atu o te
ringa o Arona me tana tokotoko, patua ana te puehu o te whenua, a ka
meinga hei kutu ki te tangata, ki te kararehe; he kutu kau te puehu
katoa o te oneone, i te whenua katoa o Ihipa.

<span id="an_8:18">8:18</span> A pera ana ano nga tohunga ki a ratou
mahi maori, kia puta ai te kutu; kihai ia i taea e ratou; a muia ana te
tangata me te kararehe e te kutu.

<span id="an_8:19">8:19</span> Na ka mea nga tohunga ki a Parao, Na te
matikara o te Atua tenei: a ka whakapakeketia te ngakau o Parao, kihai
hoki ia i rongo ki a raua: ko ta Ihowa hoki i ki ai.

<span id="an_8:20">8:20</span> ¶ Na ka mea a Ihowa ki a Mohi, Maranga
wawe i te ata, e tu ki te aroaro o Parao; na, e haere ana ia ki te wai;
mea atu ki a ia, Ko te kupu tenei a Ihowa, Tukua taku iwi ki te mahi ki
ahau.

<span id="an_8:21">8:21</span> A ki te kahore koe e tuku i taku iwi, na,
ka tukua atu e ahau nga pokai namu ki a koe, ki ou tangata, ki tou iwi,
ki ou whare; e ki hoki nga whare o nga Ihipiana i nga pokai namu, me te
whenua e noho nei ratou.

<span id="an_8:22">8:22</span> A ka wehea atu e ahau i taua ra te whenua
o Kohena, e noho nei taku iwi, kei whai pokai namu a reira; kia mohio ai
koe ko Ihowa ahau i waenganui o te whenua.

<span id="an_8:23">8:23</span> Ka whakatakoto arai ano ahau ki waenganui
o taku iwi, o tou iwi: ko apopo tenei tohu meatia ai.

<span id="an_8:24">8:24</span> A pera ana a Ihowa; na kua tae mai nga
pokai namu, tona nanakia ra, ki te whare o Parao, ki nga whare o ana
tangata, ki te whenua katoa ano hoki o Ihipa; a ngaro ana te whenua i te
huihuinga namu.

<span id="an_8:25">8:25</span> Na ka karanga a Parao ki a Mohi raua ko
Arona, ka mea, Haere, meatia he patunga tapu ki to koutou Atua, ki te
whenua nei.

<span id="an_8:26">8:26</span> Na ka mea a Mohi, E kore e pai kia pena;
ka patua hoki e matou ma Ihowa, ma to matou Atua, ta nga Ihipiana e
morikarika ai: na, ki te patua e matou ki to ratou aroaro nga mea e
morikarika ai nga Ihipiana, e kore ranei ratou e aki i a matou ki te
kohatu?

<span id="an_8:27">8:27</span> Ka haere matou ki te koraha, kia toru nga
ra ki te ara, ka mea patunga tapu ai ki a Ihowa, ki to matou Atua, ka
pera ai me tana e ako ai ki a matou.

<span id="an_8:28">8:28</span> Na ka mea a Parao, Ka tukua koutou ki te
mea patunga tapu ma Ihowa, ma to koutou Atua, ki te koraha; otiia aua e
haere rawa ki tawhiti: inoi korua moku.

<span id="an_8:29">8:29</span> A ka mea a Mohi, Nana, ka mawehe atu ahau
i a koe, ka inoi ahau ki a Ihowa kia turere atu nga pokai namu i a
Parao, i ona tangata, i tona iwi apopo; otiia kaua a Parao e tinihanga
ano, a kore ake e tuku i te iwi ki te mea patunga tapu ki a Ihowa.

<span id="an_8:30">8:30</span> Na, ka mawehe a Mohi i a Parao, a ka inoi
ki a Ihowa.

<span id="an_8:31">8:31</span> A peratia ana e Ihowa me ta Mohi i mea
ai; i mea ia i nga pokai namu kia rere atu i a Parao, i ona tangata, i
tona iwi: kihai i toe tetahi.

<span id="an_8:32">8:32</span> Na ka whakapakeke ano a Parao i tona
ngakau i taua taima hoki, a kihai i tuku i te iwi.

<span id="an_9:1">9:1</span> ¶ Na ka mea a Ihowa ki a Mohi, Haere ki a
Parao, mea atu ki a ia, Ko te kupu tenei a Ihowa, a te Atua o nga
Hiperu, Tukua taku iwi kia haere ki te mahi ki ahau.

<span id="an_9:2">9:2</span> Ki te kore hoki koe e rongo ki te tuku, ki
te pupuri tonu i a ratou;

<span id="an_9:3">9:3</span> Nana, ka pa te ringa o Ihowa ki au kararehe
i te parae, ki nga hoiho ki nga kaihe, ki nga kamera, ki nga kau, ki nga
hipi: ka pa he mate kino rawa.

<span id="an_9:4">9:4</span> A e wehewehe a Ihowa i nga kararehe a
Iharaira, i nga karerehe a Ihipa: e kore e mate tetahi o nga mea katoa a
nga tama a Iharaira.

<span id="an_9:5">9:5</span> I whakaritea ano e Ihowa he taima, i mea
ia, Ko apopo a Ihowa mea ai i tenei mea ki te whenua.

<span id="an_9:6">9:6</span> I te aonga ake ka meatia taua mea e Ihowa,
a mate iho nga kararehe katoa o Ihipa; ko nga kararehe ia a nga tama a
Iharaira, kihai i mate tetahi.

<span id="an_9:7">9:7</span> Na ka tonoa he kaititiro e Parao, na,
kahore i mate kia kotahi o nga kararehe a nga tama a Iharaira. A ka
whakapakeketia te ngakau o Parao, kihai hoki ia i tuku i te iwi.

<span id="an_9:8">9:8</span> ¶ Na ka mea a Ihowa ki a Mohi raua ko
Arona, Aohia mai etahi pungarehu ma korua i te oumu, kia ki nga ringa, a
ma Mohi e ruke whaka te rangi i te tirohanga a Parao.

<span id="an_9:9">9:9</span> A ka whakapuehu ririki ki te whenua katoa o
Ihipa, a ka meinga hei whewhe pukupuku e tupu ana ki te tangata, ki te
kararehe i te whenua katoa o Ihipa.

<span id="an_9:10">9:10</span> Na ka aohia e raua he pungarehu i te
oumu, a tu ana ki te aroaro o Parao; a ka rukea e Mohi whaka te rangi,
na he whewhe pukupuku e tupu ana ki te tangata, ki te kararehe.

<span id="an_9:11">9:11</span> A kihai nga tohunga i ahei te tu ki te
aroaro o Mohi i nga whewhe; kei nga tohunga hoki te whewhe, kei nga
Ihipiana katoa ano hoki.

<span id="an_9:12">9:12</span> Na ka whakapakeke a Ihowa i te ngakau o
Parao, a kihai ia i rongo ki a raua; ko ta Ihowa hoki i ki ai ki a Mohi.

<span id="an_9:13">9:13</span> ¶ Na ka mea a Ihowa ki a Mohi, Maranga
wawe i te ata, ka tu ki te aroaro o Parao, ka mea ki a ia, E penei mai
ana a Ihowa, te Atua o nga Hiperu, Tukua taku iwi kia haere ki te mahi
ki ahau.

<span id="an_9:14">9:14</span> Ko a tenei taima hoki ka tukua atu e ahau
aku whiu katoa ki tou ngakau, ki ou tangata hoki, ratou ko tou iwi; kia
mohio ai koe kahore tetahi e rite ana ki ahau i te whenua katoa.

<span id="an_9:15">9:15</span> Ko akuanei hoki takiritia ai toku ringa,
a ka patu ahau i a koe, i tou iwi hoki, ki te mate uruta; a ka ngaro atu
koe i te whenua.

<span id="an_9:16">9:16</span> Otiia mo konei pu ahau i whakaara ai i a
koe, kia ai koe hei whakakitenga mo toku kaha; kia korerotia ai hoki
toku ingoa ki te ao katoa.

<span id="an_9:17">9:17</span> E whakakake tonu ana ano koe ki taku iwi,
te tuku ai i a ratou?

<span id="an_9:18">9:18</span> Nana, kia penei apopo, ka uaina e ahau he
whatu, he mea nanakia rawa, kahore he pena i Ihipa o te pito nohoanga
iho ano a mohoa noa nei.

<span id="an_9:19">9:19</span> Na, unga atu, huihuia au kararehe, me au
mea katoa i te parae; ko nga tangata katoa me nga kararehe e rokohanga
ki te parae, a kihai i huihuia ki te whare, ina, ka rere iho te whatu ki
runga ki a ratou, a ka mate.

<span id="an_9:20">9:20</span> Ko te tangata a Parao i wehi i te kupu a
Ihowa, i meatia e ia ona tangata me ana kararehe kia rere ki nga whare:

<span id="an_9:21">9:21</span> Ko te tangata ia kihai i anga tona ngakau
ki te kupu a Ihowa, i waiho atu e ia ana tangata me ana kararehe i te
parae.

<span id="an_9:22">9:22</span> ¶ Na ka mea a Ihowa ki a Mohi, Totoro atu
tou ringa ki te rangi, kia puta ai he whatu ki te whenua katoa o Ihipa,
ki te tangata, ki te kararehe, ki nga mea tupu katoa o te mara, i te
whenua katoa o Ihipa.

<span id="an_9:23">9:23</span> Na ka toro atu te tokotoko a Mohi whaka
te rangi: ko te tino tukunga mai a Ihowa i nga whatitiri, i te whatu; a
rere ana te ahi ki runga i te whenua; a uaina iho ana e Ihowa te whatu
ki te whenua o Ihipa.

<span id="an_9:24">9:24</span> Na he whatu tena, he ahi hoki e whakauru
ana ki roto ki te whatu, he nanakia rawa, kahore ona rite i te whenua
katoa o Ihipa, o te timatanga iho ano o taua iwi.

<span id="an_9:25">9:25</span> Na i patua iho e te whatu, i te whenua
katoa o Ihipa, nga mea katoa i te parae, te tangata, te kararehe; i patu
ano te whatu i nga otaota katoa o te mara, i whatiwhati hoki i nga rakau
katoa o te mara.

<span id="an_9:26">9:26</span> Ko te whenua ia o Kohena, i nga tama a
Iharaira, kahore he whatu.

<span id="an_9:27">9:27</span> Na ka tono tangata a Parao hei karanga i
a Mohi raua ko Arona, a ka mea ia ki a raua, Kua hara ahau i tenei wa:
he tika a Ihowa, tena ko ahau, matou tahi ko toku iwi, he kino.

<span id="an_9:28">9:28</span> Inoi ki a Ihowa; kua iro na hoki i enei
whatitiri nunui me nga whatu; a ka tuku ahau i a koutou, a heoi ano to
koutou nohoanga.

<span id="an_9:29">9:29</span> Na ka mea a Mohi ki a ia, Kia puta atu
ahau ki waho i te pa, ka whakatuwhera atu ahau i oku ringa ki a Ihowa: a
e mutu nga whatitiri, a ka kore noa iho te whatu; kia mohio ai koe no
Ihowa te whenua.

<span id="an_9:30">9:30</span> Ko koe ia, me au tangata, e mohio ana
ahau kahore ano koutou i wehi noa i a Ihowa, i te Atua.

<span id="an_9:31">9:31</span> I patua te korari me te parei; kua pupuku
hoki te parei, kua pua hoki te korari.

<span id="an_9:32">9:32</span> Ko te witi ia me te rai kihai i patua;
kahore hoki ena i tupu noa.

<span id="an_9:33">9:33</span> Na ka mawehe atu a Mohi i a Parao ki waho
i te pa, a ka whakatuwhera i ona ringa ki a Ihowa; a mutu iho nga
whatitiri me te whatu, kihai hoki te ua i ringihia ki te whenua.

<span id="an_9:34">9:34</span> A, no te kitenga a Parao kua mutu te ua,
te whatu, me nga whatitiri, ka hara ano ia, ka whakapakeke i tona
ngakau, ratou tahi ko ona tangata.

<span id="an_9:35">9:35</span> Heoi, whakapakeketia ana te ngakau o
Parao, kihai hoki ia i tuku i nga tama a Iharaira; ko ta Ihowa hoki i
korero ai ki a Mohi.

<span id="an_10:1">10:1</span> ¶ Na ka mea a Ihowa ki a Mohi, Haere ki a
Parao; kua whakapakeke hoki ahau i tona ngakau, i te ngakau hoki o ona
tangata, kia whakakite ai ahau i enei tohu aku ki tona aroaro;

<span id="an_10:2">10:2</span> Kia korero ai hoki koe ki nga taringa o
tau tama, o te tama hoki a tau tama, i taku i mahi ai ki Ihipa, i aku
tohu hoki i meatia e ahau i roto i a ratou; kia mohio ai koutou ko Ihowa
ahau.

<span id="an_10:3">10:3</span> A haere ana a Mohi raua ko Arona ki a
Parao, mea ana ki a ia, Ko te kupu tenei a Ihowa, a te Atua o nga
Hiperu, Kia pehea te roa ou kahore nei e ngohengohe ki toku aroaro?
Tukua taku iwi kia haere, kia mahi ki ahau.

<span id="an_10:4">10:4</span> Ko tenei, ka kore koe e rongo ki te tuku
i taku iwi, nana, apopo ahau kawe mai ai i te mawhitiwhiti ki tou rohe:

<span id="an_10:5">10:5</span> A e kapi i a ratou te mata o te whenua, e
kore ano e ahei te kite i te whenua; a e kai ratou i nga toenga i mahue,
i toe ma koutou i te whatu, e kai hoki ratou i nga rakau katoa e tupu
ana ma koutou i te mara:

<span id="an_10:6">10:6</span> A e ki i a ratou ou whare, me nga whare o
ou tangata katoa, me nga whare o nga Ihipiana katoa; he mea kihai nei i
kitea e ou matua, e nga matua ranei o ou matua, o te ra iho ano i noho
ai ratou ki te whenua a moroki noa nei. A tahuri ana ia, haer e atu ana
i a Parao.

<span id="an_10:7">10:7</span> A ka mea nga tangata a Parao ki a ia, Kia
pehea te roa o tenei tangata ka waiho nei hei rore ki a tatou? tukua nga
tangata ki te mahi ki a Ihowa, ki to ratou Atua: kiano koe i mohio noa
kua ngaro a Ihipa?

<span id="an_10:8">10:8</span> Na ka whakahokia a Mohi raua ko Arona ki
a Parao; a ka mea ia ki a raua, Haere, e mahi ki a Ihowa, ki to koutou
Atua: ko wai ma oti e haere?

<span id="an_10:9">10:9</span> A ka mea a Mohi, E haere ra matou me a
matou taitamariki, me o matou koroheke, me a matou tama, me a matou
tamahine, e haere me a matou hipi, me a matou kau; he hakari hoki ta
matou ki a Ihowa.

<span id="an_10:10">10:10</span> Na ka mea ia ki a raua, Kia pena te
noho o Ihowa ki a koutou, me ahau ka tuku nei i a koutou me a koutou
potiki: ma koutou e titiro; he kino hoki kei mua i a koutou.

<span id="an_10:11">10:11</span> Kahore ra hoki: haere e nga tane, e
mahi ki a Ihowa; ko ta koutou hoki tena i whai na. A peia ana raua i te
aroaro o Parao.

<span id="an_10:12">10:12</span> ¶ Na ka mea a Ihowa ki a Mohi, Totoro
atu tou ringaringa ki te whenua o Ihipa mo te mawhitiwhiti kia puta ki
te whenua o Ihipa, ki te kai i nga otaota katoa o te whenua, i nga mea
katoa i toe i te whatu.

<span id="an_10:13">10:13</span> Na ka toro atu te tokotoko a Mohi ki
runga i te whenua o Ihipa, a kua puta he hau i a Ihowa, he marangai, ki
te whenua, a pau katoa taua rangi, pau katoa taua po; a huaki ake te
ata, na, kua kawea mai nga mawhitiwhiti e te marangai:

<span id="an_10:14">10:14</span> A puta ake ana te mawhitiwhiti ki te
whenua katoa o Ihipa, a tau iho ki nga rohe katoa o Ihipa: he nanakia
rawa; kahore he mawhitiwhiti o mua atu hei rite mo enei, e kore ano hoki
e rite a muri ake nei.

<span id="an_10:15">10:15</span> Ngaro ana hoki i a ratou te mata o te
whenua katoa, pouri ana te whenua; a kainga ake e ratou nga otaota katoa
o te whenua, me nga hua katoa o nga rakau i toe i te whatu: kihai i
mahue tetahi tupu o nga rakau, o nga otaota ranei o te mara, i te whenua
katoa o Ihipa.

<span id="an_10:16">10:16</span> Na ka hohoro a Parao te karanga ki a
Mohi raua ko Arona ka mea, Kua hara ahau ki a Ihowa, ki to koutou Atua,
ki a korua hoki.

<span id="an_10:17">10:17</span> Na, whakarerea toku hara, heoi rawa ano
ko to tenei taima, a inoi ki a Ihowa, ki to koutou Atua, kia tangohia
atu e ia ko tenei mate anake i ahau.

<span id="an_10:18">10:18</span> A mawehe ana ia i a Parao, inoi ana ki
a Ihowa.

<span id="an_10:19">10:19</span> Na whakataka ana e Ihowa he hauauru nui
rawa nana i kahaki atu nga mawhitiwhiti, i whiu ki te Moana Whero; kihai
i toe tetahi mawhitiwhiti i nga rohe katoa o Ihipa.

<span id="an_10:20">10:20</span> Otiia whakapakeke ana a Ihowa i te
ngakau o Parao, a kihai ia i tuku i nga tama a Iharaira.

<span id="an_10:21">10:21</span> ¶ A ka mea a Ihowa ki a Mohi, Totoro
ake tou ringaringa ki te rangi, kia whai pouri ai ki te whenua o Ihipa,
he pouri e hakiri mai ana ki te ringa.

<span id="an_10:22">10:22</span> Na ka toro atu te ringa o Mohi ki te
rangi, a kua pouri kerekere i te whenua katoa o Ihipa, e toru nga ra:

<span id="an_10:23">10:23</span> Kahore tetahi i kite i tetahi, kihai
ano hoki i whakatika atu tetahi i tona wahi i nga ra e toru: tena ko nga
tama a Iharaira, marama ana o ratou na nohoanga.

<span id="an_10:24">10:24</span> Na ka karanga a Parao ki a Mohi, ka
mea, Haere, e mahi ki a Ihowa; otiia me waiho a koutou hipi me a koutou
kau: ko a koutou tamariki nonohi hoki me haere tahi i a koutou.

<span id="an_10:25">10:25</span> A ka mea a Mohi, Me homai ano e koe ki
a matou he patunga tapu, he tahunga tinana, hei mahinga ma matou ki a
Ihowa, ki to matou Atua.

<span id="an_10:26">10:26</span> Me haere ano a matou kararehe i a
matou; e kore tetahi maikuku e mahue; ka tangohia hoki e matou etahi o
ena hei mahinga ki a Ihowa, ki to matou Atua; e kore hoki matou e mohio
ki ta matou e mahi ai ki a Ihowa, kia tae ra ano ki reira.

<span id="an_10:27">10:27</span> Otiia whakapakeketia ana e Ihowa te
ngakau o Parao, a kihai ia i pai ki te tuku i a ratou.

<span id="an_10:28">10:28</span> Na ka mea a Parao ki a ia, Mawehe atu i
ahau, kia tupato kei kite koe i toku kanohi a muri ake nei; ko te ra
hoki e kite ai koe i toku kanohi, ka mate koe.

<span id="an_10:29">10:29</span> Ano ra ko Mohi, Ka tika tau korero,
heoi ano taku kitenga i tou kanohi ki muri ake nei.

<span id="an_11:1">11:1</span> ¶ Na ka mea a Ihowa ki a Mohi, Kia kotahi
atu whiu e whakapangia e ahau ki a Parao, ki Ihipa; muri iho ka tukua
koutou e ia i konei: ka tukua koutou, ina, ka tino peia katoatia koutou
e ia i konei.

<span id="an_11:2">11:2</span> Korero inaianei ki nga taringa o te iwi,
a ma te tane, ma te wahine, e tono he mea hiriwa, he mea koura i tona
hoa, i tona hoa.

<span id="an_11:3">11:3</span> A i meinga ano e Ihowa kia paingia te iwi
e nga Ihipiana. Ko te tangata nei hoki ko Mohi, i nui rawa ki te whenua
o Ihipa, ki te aroaro o nga tangata a Parao, ki te aroaro ano hoki o te
iwi.

<span id="an_11:4">11:4</span> ¶ Na ka mea a Mohi, Ko te kupu tenei a
Ihowa, Hei waenganui po ahau ka tika na waenganui o Ihipa:

<span id="an_11:5">11:5</span> A ka mate nga matamua katoa o te whenua o
Ihipa, te matamua a Parao e noho ana i runga i tona torona, a tae iho
ana ki te matamua a te pononga wahine i tua i te mira; me nga matamua
katoa a nga kararehe:

<span id="an_11:6">11:6</span> A ka nui te tangi i te whenua katoa o
Ihipa, kahore he pera i mua, e kore ano hoki e pera e takoto ake nei.

<span id="an_11:7">11:7</span> Otira e kore e oraora te arero o tetahi
kuri ki tetahi o nga tama a Iharaira, ki te tangata, ki te kararehe; kia
mohio ai koutou e titore ana a Ihowa i waenga o nga Ihipiana, o
Iharaira.

<span id="an_11:8">11:8</span> A e haere ake enei tangata katoa au ki
ahau, e piko ki ahau, e mea, Haere koe me te iwi katoa e haere ana i
raro i ou waewae; a, muri iho ka haere ahau. A puta ana ia i a Parao, he
nui hoki tona riri.

<span id="an_11:9">11:9</span> A ka mea a Ihowa ki a Mohi, E kore a
Parao e rongo ki a korua, kia maha ai aku merekara ki te whenua o Ihipa.

<span id="an_11:10">11:10</span> A meatia ana e Mohi raua ko Arona enei
merekara katoa ki te aroaro o Parao: a, i whakapakeke ano a Ihowa i te
ngakau o Parao, a kihai ia i tuku i nga tama a Iharaira i tona whenua.

<span id="an_12:1">12:1</span> ¶ A i korero a Ihowa ki a Mohi raua ko
Arona i te whenua o Ihipa, i mea,

<span id="an_12:2">12:2</span> Ko tenei marama hei marama timatanga ki a
koutou: hei timatanga tenei mo nga marama o to koutou tau.

<span id="an_12:3">12:3</span> Korero ki te huihuinga katoa o Iharaira,
mea atu, Hei te tekau o nga ra o tenei marama, me tango he reme ma ratou
e tenei, e tenei, kia rite ki nga whare o nga matua, he whare, he reme:

<span id="an_12:4">12:4</span> A, ki te tokoouou te whare mo te reme, ma
raua ko tona hoa noho tata ki tona whare e tango, kia rite ki te
tokomaha o nga tangata; whakaritea te tokomaha o nga tangata mo te reme
ki te kai a tenei, a tenei.

<span id="an_12:5">12:5</span> Kei whai koha ta koutou reme, hei te toa,
hei te tautahi; tangohia mai i nga hipi, i nga koati ranei:

<span id="an_12:6">12:6</span> A me tiaki e koutou taea noatia te tekau
ma wha o nga ra o tenei marama: a ma te huihui katoa o to Iharaira
whakaminenga e patu i te ahiahi.

<span id="an_12:7">12:7</span> A me tango e ratou tetahi wahi o nga
toto, ka ta atu ai ki nga pou e rua, ki te korupe hoki o te tatau o nga
whare e kainga ai tena mea e ratou.

<span id="an_12:8">12:8</span> A me kai te kikokiko i taua po ano, he
mea tunu ki te ahi, he taro rewenakore hoki; he puwha kawa hoki ta ratou
e kinaki ai ki taua mea.

<span id="an_12:9">12:9</span> Kaua tetahi wahi e kainga matatia, he mea
kohua ranei ki te wai, engari kia tunua ki te ahi; ko tona pane, ko ona
waewae, me ona whekau.

<span id="an_12:10">12:10</span> Kaua hoki e whakatoea tetahi wahi ona
ki te ata; a, ko te wahi ona e toe ki te ata, tahuna ki te ahi.

<span id="an_12:11">12:11</span> A me penei ta koutou kai i taua mea;
kia whitikiria o koutou hope, hei o koutou waewae o koutou hu, ko a
koutou tokotoko hoki ki o koutou ringaringa; kia hohoro hoki te kai: ko
te kapenga hoki a Ihowa tena.

<span id="an_12:12">12:12</span> Ta te mea ka tika ahau ra waenganui o
te whenua o Ihipa i taua po, ka patu hoki i nga matamua katoa i te
whenua o Ihipa, i te tangata a tae iho ana ki te kararehe; a ka puta aku
whakawa ki nga atua katoa o Ihipa: ko Ihowa ahau.

<span id="an_12:13">12:13</span> A hei tohu mo koutou te toto i nga
whare e noho ai koutou; a, ka kite ahau i te toto, ka kape ahau i a
koutou, e kore ano hoki te whiu e pa ki a koutou hei whakamate, ina patu
ahau i te whenua o Ihipa.

<span id="an_12:14">12:14</span> A, hei whakamaharatanga mo koutou tenei
ra; hei konei koutou tuku ai i te hakari ki a Ihowa, tuku iho ki o
koutou whakatupuranga; ko te ture tenei ake nei, ake nei, kia hakaritia
e koutou tenei ra.

<span id="an_12:15">12:15</span> E whitu nga ra e kai ai koutou i te
taro rewenakore; hei te ra tuatahi ano ka whakakorea ai te rewena o o
koutou whare; ta te mea ki te kai tetahi i te taro rewena i te ra
tuatahi, a taea noatia te whitu o nga ra, ka hatepea atu taua wairua i
ro to i a Iharaira.

<span id="an_12:16">12:16</span> Hei te ra tuatahi hoki he huihuinga
tapu, hei te ra tuawhitu hoki he huihuinga tapu mo koutou; kaua tetahi
mahi e mahia i aua ra; heoi ano ko te kai ma tenei, ma tenei, ta koutou
e raweke ai.

<span id="an_12:17">12:17</span> Kia mau hoki ki te hakari o te taro
rewenakore; no te mea, no tenei rangi pu ano i whakaputaina ai e ahau o
koutou ropu i te whenua o Ihipa: mo konei, kia mau ki tenei ra, i o
koutou whakatupuranga; hei tikanga tenei ake ake.

<span id="an_12:18">12:18</span> Hei te marama tuatahi, hei te kotahi
tekau ma wha o nga ra, i te ahiahi, ka kai koutou i te taro rewenakore,
a tae noa ki te rua tekau ma tahi o nga ra o te marama, i te ahiahi.

<span id="an_12:19">12:19</span> Kaua he rewena e kitea ki o koutou
whare i nga ra e whitu; ta te mea ki te kai tetahi i te mea kua
rewenatia, ina, ka hatepea atu taua wairua i roto i te huihui o
Iharaira, ahakoa tangata ke, ahakoa tangata whenua ranei.

<span id="an_12:20">12:20</span> Kaua e kainga tetahi mea kua rewenatia;
hei te taro rewenakore he kai ma koutou i o koutou nohoanga katoa.

<span id="an_12:21">12:21</span> ¶ Na ka karanga a Mohi ki nga kaumatua
katoa o Iharaira, ka mea ki a ratou, Tikina, tangohia mai ma koutou he
reme, kia rite ki o koutou whanau, patua hoki te kapenga.

<span id="an_12:22">12:22</span> A tangohia he paihere hihopa, ka tuku
ki te toto i te peihana, na ka tata atu i te korupe me nga pou e rua ki
te toto i te peihana; kaua hoki tetahi o koutou e puta ki waho o te
kuwaha o tona whare, a taea noatia te ata.

<span id="an_12:23">12:23</span> He mea hoki, ka haere atu a Ihowa ki te
patu i nga Ihipiana; a, ka kite ia i te toto i te korupe, i nga pou e
rua hoki, ka kapea e Ihowa te kuwaha, e kore hoki e tukua e ia te
kaiwhakamate kia haere ki roto ki o koutou whare patu ai.

<span id="an_12:24">12:24</span> Kia mau hoki ki tenei mea, hei ture
mou, mo au tamariki, ake ake.

<span id="an_12:25">12:25</span> A, tenei ake, a te wa e tae ai koutou
ki te whenua e homai e Ihowa ki a koutou, ki tana i korero ai, na kia
mau ki tenei mahi.

<span id="an_12:26">12:26</span> A, tenei ake, ki te mea a koutou
tamariki ki a koutou, He aha tenei e mahia nei e koutou?

<span id="an_12:27">12:27</span> Na ka mea atu, Ko te patunga ra i ta
Ihowa kapenga, nana ra i kape nga whare o nga tama a Iharaira i Ihipa, i
a ia i patu ai i nga Ihipiana, a whakaorangia ake o matou whare. Na
tuohu ana te iwi, koropiko ana.

<span id="an_12:28">12:28</span> Na ka haere nga tama a Iharaira, a mea
ana i ta Ihowa i whakahau ai ki a Mohi raua ko Arona, pera ana ratou.

<span id="an_12:29">12:29</span> ¶ Nawai a, ka waenganui po, na, patu
ana e Ihowa nga matamua katoa i te whenua o Ihipa, te matamua a Parao e
noho ana i runga i tona torona, a tae iho ana ki te matamua a te
herehere i roto i te whare herehere; me nga matamua katoa a te kararehe.

<span id="an_12:30">12:30</span> Na ka maranga ake a Parao i te po,
ratou ko ana tangata katoa, ko nga Ihipiana katoa; na, he nui te tangi i
Ihipa; kahore hoki he whare i kore te tupapaku.

<span id="an_12:31">12:31</span> Na ka karanga ia ki a Mohi raua ko
Arona i te po, a ka mea, Whakatika, haere atu i roto i toku iwi, koutou
ko nga tama a Iharaira; haere ki te mahi ki a Ihowa, ki te pera me ta
koutou i ki ai.

<span id="an_12:32">12:32</span> Tangohia hoki a koutou hipi, a koutou
kau hoki, a koutou i ki ai, a haere atu; me manaaki ano hoki i ahau.

<span id="an_12:33">12:33</span> A akiaki ana nga Ihipiana ki te iwi,
kia tonoa wawetia atu ai ratou i te whenua; i mea hoki ratou, Ka mate
katoa tatou.

<span id="an_12:34">12:34</span> A maua atu ana e te iwi ta ratou paraoa
pokepoke, i te mea kahore ano i rewenatia noatia, he mea takai a ratou
pokepokenga paraoa ki o ratou kakahu, na kei o ratou pokohiwi.

<span id="an_12:35">12:35</span> Na ka pera nga tama a Iharaira me ta
Mohi i ki ai; na, kei te tono mea hiriwa, mea koura, kakahu, i nga
Ihipiana:

<span id="an_12:36">12:36</span> A na Ihowa i mea kia paingia te iwi e
nga Ihipiana, a homai ana e ratou: a pahuatia ana e ratou nga Ihipiana.

<span id="an_12:37">12:37</span> ¶ Na ka turia mai e nga tama a Iharaira
i Ramehehe ki Hukota, tata tonu nga tane ki nga mano e ono rau, he mea
haere i raro, haunga nga tamariki.

<span id="an_12:38">12:38</span> He nui te whakauru i haere i a ratou;
me te hipi, me te kau, he tini ke te kararehe.

<span id="an_12:39">12:39</span> A tunua iho e ratou etahi taro
rewenakore i te paraoa pokepoke i maua atu e ratou i Ihipa, kahore hoki
i rewenatia; no te mea hoki i peia ratou i Ihipa, kihai hoki i ahei te
noho iho, kihai hoki ratou i taka i te o mo ratou.

<span id="an_12:40">12:40</span> Na, ko te nohoanga o nga tama a
Iharaira, i noho ra ki Ihipa, e wha rau e toru tekau nga tau.

<span id="an_12:41">12:41</span> A i te mutunga o nga tau e wha rau e
toru tekau, i taua ra pu ano, na, ka puta nga mano katoa o Ihowa i te
whenua o Ihipa.

<span id="an_12:42">12:42</span> Ka maharatia taua po nei, hei mea ki a
Ihowa, mo to ratou whakaputanga i te whenua o Ihipa: ko taua po tenei o
Ihowa hei maharatanga ma nga tama katoa a Iharaira, i o ratou
whakatupuranga.

<span id="an_12:43">12:43</span> ¶ I mea ano a Ihowa ki a Mohi raua ko
Arona, Ko te tikanga tenei mo te kapenga: Kaua tetahi tangata ke e kai i
tena mea;

<span id="an_12:44">12:44</span> Engari nga pononga katoa a te tangata i
utua ki te moni, kia oti te kokoti e koe, ka kai ai i tena mea.

<span id="an_12:45">12:45</span> Kaua te manene, te kaimahi ranei, e kai
i tena mea.

<span id="an_12:46">12:46</span> Kia kotahi te whare e kainga ai; kaua e
mauria tetahi wahi o te kikokiko ki waho i te whare; kaua hoki e whatiia
tetahi wheua ona.

<span id="an_12:47">12:47</span> Ma te huihuinga katoa o Iharaira tena
mahi.

<span id="an_12:48">12:48</span> Na, he tangata ke e noho ana i a koe, a
ka mahi i te kapenga a Ihowa, kotia ana tane katoa, katahi ka whakatata
ai ia ki tena mahi; a ka rite ki te tangata whenua: kei kainga e te
kokotikore.

<span id="an_12:49">12:49</span> Kia kotahi ano te ture mo te tangata
whenua raua ko te tangata ke e noho ana i roto i a koutou.

<span id="an_12:50">12:50</span> Na ka pera nga tama katoa a Iharaira me
ta Ihowa i ako ai ki a Mohi raua ko Arona; pera ana ratou.

<span id="an_12:51">12:51</span> Na, no taua ra pu ano i whakaputaina
mai ai e Ihowa nga tama a Iharaira i te whenua o Ihipa, tenei ropu,
tenei ropu o ratou.

<span id="an_13:1">13:1</span> ¶ A i korero a Ihowa ki a Mohi, i mea,

<span id="an_13:2">13:2</span> Whakatapua maku nga mea matamua katoa;
nga mea katoa a nga tama a Iharaira e oroko puta mai ana i te kopu, a te
tangata, a te kararehe, maku.

<span id="an_13:3">13:3</span> A i mea a Mohi ki te iwi, Kia mahara ki
tenei ra i haere atu ai koutou i Ihipa, i te whare pononga; he kaha hoki
te ringa i whakaputaina ai koutou e Ihowa i konei: kaua hoki te taro
rewena e kainga.

<span id="an_13:4">13:4</span> Ko te ra tenei i haere atu ai koutou, ko
Apipi te marama.

<span id="an_13:5">13:5</span> Na ka kawea koe a mua e Ihowa ki te
whenua o nga Kanaani, o nga Hiti, o nga Amori, o nga Hiwi, o nga Iepuhi,
i oati ai ia ki ou matua ka hoatu ki a koe, he whenua e rerengia ana e
te waiu, e te honi, ko reira koe mahi ai i tenei mea, i tenei mara ma
ano.

<span id="an_13:6">13:6</span> E whitu nga ra e kai ai koe i te taro
rewenakore, a hei te ra whitu te hakari a Ihowa.

<span id="an_13:7">13:7</span> E whitu nga ra e kainga ai te taro
rewenakore: aua hoki te taro rewena e kitea ki a koe; aua ano e kitea ki
a koe he rewena i ou rohe katoa.

<span id="an_13:8">13:8</span> A mau e korero ki tau tama i taua ra, e
mea, Mo ta Ihowa i mea ai ki ahau tenei, i toku haerenga mai i Ihipa.

<span id="an_13:9">13:9</span> Hei tohu ano tena ki a koe i tou ringa,
hei whakamahara hoki ki waenganui i ou kanohi; kia mau ai te ture a
Ihowa i roto i tou waha: he kaha hoki te ringa i whakaputaina ai koe e
Ihowa i Ihipa.

<span id="an_13:10">13:10</span> Na kia mau ki tenei tikanga i tona wa
ano, i tenei tau, i tenei tau.

<span id="an_13:11">13:11</span> ¶ Na ka kawea koe e Ihowa ki te whenua
o nga Kanaani, ki tana i oati ai ki a koutou ko ou matua, a ka homai a
reira e ia ki a koe,

<span id="an_13:12">13:12</span> Ko reira wehea ai e koe ma Ihowa nga
mea katoa e puta tuatahi mai ana i te kopu, me nga matamua katoa o au
kararehe; ko nga tane ma Ihowa.

<span id="an_13:13">13:13</span> Otiia, me utu e koe ki te reme nga
matamua katoa a te kaihe; a ki te kahore e utua e koe, whatiia tona
kaki: ko nga matamua katoa hoki a te tangata, i roto i au tamariki, me
utu e koe.

<span id="an_13:14">13:14</span> A, tenei ake, ki te ui tau tama ki a
koe a mua, ki te mea, He aha tenei? Na ka mea ki a ia, He kaha te ringa
i whakaputaina mai ai matou e Ihowa i Ihipa, i te whare pononga:

<span id="an_13:15">13:15</span> A, i te mea ka pakeke a Parao ki te
tuku i a matou, na patua iho e Ihowa nga matamua katoa o te whenua o
Ihipa, te matamua a te tangata, te matamua ano hoki a te kararehe: na
reira i patua ai e ahau ma Ihowa nga mea katoa e puta tuatahi mai ana i
te kopu, nga toa; ko nga matamua katoa ia o aku tama e utua ana e ahau.

<span id="an_13:16">13:16</span> A, hei tohu tena ki tou ringa hei pare
ki waenganui i ou kanohi: he kaha hoki te ringa i whakaputaina mai ai
matou e Ihowa i Ihipa.

<span id="an_13:17">13:17</span> ¶ A, i te tukunga o te iwi e Parao,
kihai a Ihowa i arahi i a ratou na te huarahi i te whenua o nga
Pirihitini, ahakoa tata tera: i mea hoki te Atua, Kei awangawanga te
iwi, ua kite ratou i te pakanga, a ka hoki ki Ihipa:

<span id="an_13:18">13:18</span> Engari i arahina awhiotia te iwi e te
Atua na te huarahi i te koraha o te Moana Whero: a haere topuni ana nga
tama a Iharaira i te whenua o Ihipa.

<span id="an_13:19">13:19</span> I maua atu ano e Mohi nga wheua o
Hohepa; nana hoki i whakaoati marie nga tama a Iharaira, i mea, Ka
tikina mai koutou, ka ata tirohia e te Atua; a ma koutou e mau atu oku
wheua i konei.

<span id="an_13:20">13:20</span> A ka turia mai e ratou i Hukota, a noho
rawa ki Etama, ki te pito o te koraha.

<span id="an_13:21">13:21</span> A haere ana a Ihowa i mua i a ratou, i
te pou kapua i te awatea, hei arahi i a ratou i te huarahi; i te pou
kapura ano i te po, hei whakamarama i a ratou; kia haere ai ratou i te
ao, i te po.

<span id="an_13:22">13:22</span> Kihai i tangohia e ia te pou kapua i te
aroaro o te iwi i te awatea, me te pou kapura hoki i te po.

<span id="an_14:1">14:1</span> ¶ Na ka korero a Ihowa ki a Mohi, ka mea,

<span id="an_14:2">14:2</span> Korero ki nga tama a Iharaira, kia
tahuri, kia noho ki te ritenga atu o Pihahirota, i waenganui o Mikitoro,
o te moana, ki te ritenga o Paarahepona: hei te wahi e hangai tonu ana
ki reira, hei te taha o te moana koutou noho ai.

<span id="an_14:3">14:3</span> A e kiia nga tama a Iharaira e Parao, E
pohehe ana ratou i te whenua, kua tutakina mai ratou e te koraha.

<span id="an_14:4">14:4</span> A maku e whakapakeke te ngakau o Parao,
kia wahi ai ia i a ratou: a ka whai kororia ahau i a Parao ratou ko tona
nuinga katoa; a ka mohio nga Ihipiana ko Ihowa ahau; a pera ana ratou.

<span id="an_14:5">14:5</span> A ka korerotia ki te kingi o Ihipa, kua
whati te iwi: na ka puta ke te ngakau o Parao ratou ko ana tangata, ki
te iwi, a ka mea ratou, He aha tenei mahi a tatou, i tukua atu ai a
Iharaira i a tatou mahi?

<span id="an_14:6">14:6</span> Na ka here ia i tana hariata, i mauria
ano hoki e ia tona iwi:

<span id="an_14:7">14:7</span> A takiritia ake e ia e ono rau hariata,
whiriwhiri rawa, me nga hariata katoa o Ihipa, rite katoa i te
rangatira.

<span id="an_14:8">14:8</span> Na whakapakeke ana a Ihowa i te ngakau o
Parao kingi o Ihipa, ko te tino whainga i muri i nga tama a Iharaira:
tena ko nga tama a Iharaira, kei runga tonu te ringaringa i haere atu ai
ratou.

<span id="an_14:9">14:9</span> Na whai ana nga Ihipiana i a ratou, nga
hoiho katoa, nga hariata a Parao, me ana hoia eke hoiho, me ana mano, a
mau rawa ratou, i a ratou e noho ana i te tahatai, i Pihahirota, e
titiro atu nei ki Paarahepona.

<span id="an_14:10">14:10</span> ¶ A, i te whakatatanga mai o Parao, na
ka anga ake nga kanohi o nga tama a Iharaira, na, ko nga Ihipiana e whai
ana i muri i a ratou; a tino wehi ana ratou: na ka karanga nga tama a
Iharaira ki a Ihowa.

<span id="an_14:11">14:11</span> A ka mea ratou ki a Mohi, He onge koia
no te urupa o Ihipa i kahaki mai ai koe i a matou ki te koraha mate ai?
He aha ra tenei mahi au ki a matou, i arahina mai ai matou e koe i
Ihipa?

<span id="an_14:12">14:12</span> Ehara koia tenei i ta matou kupu i ki
ra ki a koe i Ihipa, i mea ra, Waiho ra matou kia whakamahia ana e nga
Ihipiana? Pai ke kia whakamahia matou e nga Ihipiana i to matou mate ki
te koraha.

<span id="an_14:13">14:13</span> Na ka mea a Mohi ki te iwi, Kaua e
wehi; tu marie, ka titiro atu ki te whakaoranga a Ihowa e whakaputaina
mai e ia ki a koutou i tenei ra: no ko nga Ihipiana e kitea atu ra e
koutou i tenei ra, e kore e kitea ano e koutou a muri ake nei.

<span id="an_14:14">14:14</span> Ma Ihowa ta koutou pakanga; ko koutou
ia e kore e hamumu.

<span id="an_14:15">14:15</span> ¶ Na ka mea a Ihowa ki a Mohi, He aha
koe i karanga ai ki ahau? Ki atu ki nga tama a Iharaira kia maro te
haere:

<span id="an_14:16">14:16</span> Na hapainga e koe tau tokotoko, ka
whakamaro atu ai i tou ringa ki runga ake i te moana, kia wehea ai; na
ka haere atu nga tama a Iharaira ma waenga moana, i te wahi maroke.

<span id="an_14:17">14:17</span> A ko ahau, ina, maku e whakapakeke nga
ngakau o nga Ihipiana, a ka whai ratou i muri i a ratou: a ka whai
kororia ahau i a Parao, i ana mano, i ana hariata, i ana hoia eke hoiho.

<span id="an_14:18">14:18</span> A ka mohio nga Ihipiana ko Ihowa ahau,
ina whai kororia ahau i a Parao, i ana hariata, i ana hoia eke hoiho.

<span id="an_14:19">14:19</span> Na ka whakatika te anahera a te Atua, i
haere ra i mua i te ope o Iharaira, a haere ana ki muri i a ratou; i
neke atu ano te pou kapua i to ratou aroaro, a tu ana i muri i a ratou:

<span id="an_14:20">14:20</span> I haere hoki ki waenganui o te nohoanga
o nga Ihipiana, o te nohoanga hoki o Iharaira; a tera te kapua me te
pouri, otiia e whakamarama ana ia i te po: a kihai tetahi i whakatata ki
tetahi a pau katoa te po.

<span id="an_14:21">14:21</span> ¶ Na torona atu ana e Mohi tona ringa
ki runga i te moana; a panaia ana ki muri e Ihowa te moana ki tetahi hau
nui, ki te marangai, a pau noa taua po, na kua maroke te moana, kua
tuwhera nga wai.

<span id="an_14:22">14:22</span> A haere ana nga tama a Iharaira i
waenga moana ra te wahi maroke: hei taiepa ano nga wai ki a ratou i te
taha ki matau, ki maui.

<span id="an_14:23">14:23</span> Na ka whai nga Ihipiana, a haere ana i
muri i a ratou, nga hoiho katoa a Parao, ana hariata, me ana hoia eke
hoiho, ki waenga moana.

<span id="an_14:24">14:24</span> A, i to te ata whakaaraara, na, ka
titiro a Ihowa ki te ope o nga Ihipiana, i roto i te pou ahi, i te pou
kapua, ka whakararu hoki i te ope o nga Ihipiana,

<span id="an_14:25">14:25</span> A whakamareretia ana e ia nga wira o
nga hariata, kia puhoi ai te haere: a ka mea nga Ihipiana, Kia oma atu
tatou i te aroaro o Iharaira: kei a ratou hoki a Ihowa e whawhai mai ana
ki nga Ihipiana.

<span id="an_14:26">14:26</span> Na ka mea a Ihowa ki a Mohi,
Whakamarokia tou ringa ki runga i te moana, kia hoki ai nga wai ki runga
ki nga Ihipiana, ki a ratou hariata, ki a ratou hoia eke hoiho.

<span id="an_14:27">14:27</span> A, ko te whakamarokanga o te ringa o
Mohi ki runga i te moana, na takiri rawa ake te ata, kua hoki te moana
ki tona tuturutanga; tutataki pu ki nga Ihipiana e rere ana; a taia iho
nga Ihipiana e Ihowa ki waenga moana.

<span id="an_14:28">14:28</span> A hoki ana nga wai, taupokina iho nga
hariata, me nga hoia eke hoiho, me te ope katoa o Parao, i haere i muri
i a ratou ki te moana: kihai rawa tetahi o ratou i toe.

<span id="an_14:29">14:29</span> Tena ko nga tama a Iharaira, i haere
ratou ra te wahi maroke i waenganui o te moana; ko nga wai hoki hei
taiepa ki a ratou, ki te taha matau, ki te taha maui.

<span id="an_14:30">14:30</span> A, whakaorangia ana e Ihowa a Iharaira
i taua ra i nga ringa o nga Ihipiana; a ka kite a Iharaira i nga
Ihipiana i te tahatai, he tupapaku katoa.

<span id="an_14:31">14:31</span> A i kite a Iharaira i te mahi nui i
mahia e Ihowa ki nga Ihipiana: a ka wehi te iwi a Ihowa, whakapono ana
ki a Ihowa, ki tana pononga hoki, ki a Mohi.

<span id="an_15:1">15:1</span> ¶ Katahi ka waiata a Mohi ratou ko nga
tama a Iharaira i tenei waiata ki a Ihowa, a ka whakahua, ka mea, Ka
waiata ahau ki a Ihowa, he hira noa atu hoki tona kororia: ko te hoiho
raua ko tona kaieke, kua panga e ia ki te moana.

<span id="an_15:2">15:2</span> Ko Ihowa toku kaha, taku waiata, ko ia
ano hoki hei whakaora moku: ko toku Atua tenei, a maku ia e
whakakororia; ko te Atua o toku papa, a maku ia e whakanui.

<span id="an_15:3">15:3</span> He tangata whawhai a ihowa: ko Ihowa tona
ingoa.

<span id="an_15:4">15:4</span> Ko nga hariata a Parao, me tana ope, kua
maka e ia ki te moana: ko ana rangatira whiriwhiri toremi iho ki te
Moana Whero.

<span id="an_15:5">15:5</span> Taupokina iho ratou e nga wai hohonu;
totohu ana ratou ki te rire, ano he kamaka.

<span id="an_15:6">15:6</span> Ka whai kororia tou ringa matau, e Ihowa,
mo te kaha: na tou ringa, e Ihowa i mongamonga ai te hoa whawhai.

<span id="an_15:7">15:7</span> Na te nui o tou kaha ka turakina e koe te
hunga i whakatika mai ra ki a koe: te whakaputanga o tou riri, pau katoa
ratou, me he tumutumu otaota.

<span id="an_15:8">15:8</span> Na te hau hoki o tou ihu i haupu ai nga
wai; i tu ake nga roma, ano he puranga, a whakatotoka ana te rire i te
takere o te moana.

<span id="an_15:9">15:9</span> I mea te hoariri, Ka whai atu ahau, ka
hopu, ka tuwha i nga taonga; ka na toku ngakau i a ratou; ka unuhia taku
hoari, ma toku ringa ratou e huna.

<span id="an_15:10">15:10</span> I pupuhi atu koe ki tau hau, taupokina
iho ratou e te moana; totohu iho ratou, ano he mata, i nga wai nui.

<span id="an_15:11">15:11</span> Ko wai o nga atua hei rite mou, e
Ihowa? ko wai hei rite mou, e whakamoemititia nei mo te tapu, e wehingia
nei, e whakapaingia nei, e mahi nei i nga mea whakamiharo?

<span id="an_15:12">15:12</span> I totoro atu tou ringa matau, horomia
ana ratou e te whenua.

<span id="an_15:13">15:13</span> Na tou atawhai i arahina mai ai e koe
te iwi kua hokona nei e koe; na tou kaha i aratakina ai ratou e koe ki
tou nohoanga tapu.

<span id="an_15:14">15:14</span> Ka rongo nga iwi, ka tuiri: mau tonu te
matapouri ki nga tangata o Pirihitia.

<span id="an_15:15">15:15</span> No reira i ohorere ai nga rangatira o
Eroma: ko nga tangata nunui o Moapa, mau tonu te wiri ki a ratou; memeha
noa nga tangata katoa o Kanaana.

<span id="an_15:16">15:16</span> Tau ana ki a ratou te tuiri me te wehi:
ma te nui o tou ringa e tu tonu ai ratou, ano he kohatu, kia pahemo ra
ano tou iwi, e Ihowa, kia pahemo ra ano tenei iwi kua hokona nei e koe.

<span id="an_15:17">15:17</span> Mau ratou e kawe atu, e whakatupu ki te
maunga, ki tou kainga o mua iho, ki te wahi, e Ihowa, i hanga e koe hei
nohoanga mou, ki te wahi tapu, e te Ariki, i whakapumautia e ou ringa.

<span id="an_15:18">15:18</span> Hei kingi a Ihowa ake ake.

<span id="an_15:19">15:19</span> I haere hoki nga hoiho a Parao, me ana
hariata, me ana hoia eke hoiho ki te moana, a na Ihowa i whakahoki nga
wai o te moana ki runga ki a ratou: tena ko nga tama a Iharaira, i haere
ra te wahi maroke, i waenga moana.

<span id="an_15:20">15:20</span> A ka tango a Miriama poropiti, tuahine
o Arona, i te timipera ki tona ringa; a haere atu ana nga wahine katoa i
muri i a ia me nga timipera, me te kanikani ano ratou.

<span id="an_15:21">15:21</span> A i whakahokia e Miriama ta ratou,
Waiata ki a Ihowa, he hira noa atu hoki tona kororia; nana hoki te hoiho
raua ko tona kaieke i whiu ki te moana.

<span id="an_15:22">15:22</span> ¶ A arahina atu ana e Mohi a Iharaira i
te Moana Whero, a ka haere ratou ki te koraha o Huri: a e toru nga ra i
haere ai ratou i te koraha, a kihai i kitea he wai.

<span id="an_15:23">15:23</span> Na ka tae ratou ki Mara, kihai hoki i
ahei te inu i nga wai o Mara; he kawa hoki: na reira i huaina ai tona
ingoa ko Mara.

<span id="an_15:24">15:24</span> Na ka amuamu te iwi ki a Mohi, ka mea,
Ko te aha hei inu ma matou?

<span id="an_15:25">15:25</span> Na ka karanga ia ki a Ihowa; a ka
whakakitea mai he rakau e Ihowa ki a ia, a panga ana e ia ki nga wai,
na, ka reka nga wai: i homai e ia he ture ki a ratou i reira, me tetahi
ritenga; i whakamatauria ratou e ia ki reira.

<span id="an_15:26">15:26</span> I mea hoki ia, Ki te rongo marie koe ki
te reo o Ihowa, o tou Atua, a ka mahi i te mea tika ki tana titiro, a ka
whai taringa ki ana whakahau, ka pupuri hoki i ana tikanga katoa, e kore
rawa tetahi o aua mate i whakapangia ki nga Ihipiana e ahau, e
whakapangia atu e ahau ki a koe; ko Ihowa hoki ahau e whakaora nei i a
koe.

<span id="an_15:27">15:27</span> Na ka tae ratou ki Erimi, kotahi tekau
ma rua nei nga puna wai i reira, me nga nikau e whitu tekau; a ka noho
ratou ki reira, ki te taha o nga wai.

<span id="an_16:1">16:1</span> ¶ Na ka turia e ratou i Erimi, a ka tae
te huihuinga katoa o nga tama a Iharaira ki te koraha o Hini, ki
waenganui o Erimi o Hinai, i te tekau ma rima o nga ra o te rua o nga
marama o to ratou haerenga mai i te whenua o Ihipa.

<span id="an_16:2">16:2</span> Na ka amuamu te huihui katoa o nga tama a
Iharaira ki a Mohi raua ko Arona i te koraha:

<span id="an_16:3">16:3</span> A ka mea nga tama a Iharaira ki a raua,
E, te mate atu ra matou i te ringa o Ihowa i te whenua o Ihipa, i a
matou e noho ana i te taha o nga kohua kikokiko, e kai taro ana, a
makona noa! na korua nei hoki matou i kawe mai ki tenei koraha kia kohu
rutia ai tenei whakaminenga katoa ki te matekai.

<span id="an_16:4">16:4</span> Na ka mea a Ihowa ki a Mohi, Nana, ka
uaina iho e ahau he taro i te rangi ma koutou; a ma te iwi e haere, e
kohikohi i to tenei rangi, i to tenei rangi, kia whakamatau ai ahau i a
ratou, e haere ranei ratou i taku ture, kahore ranei.

<span id="an_16:5">16:5</span> A, a te ono o nga ra, ka taka e ratou ta
ratou e mau mai ai; kia takiruatia ta ratou i kohikohi ai i etahi rangi
ake ka rite ki to tenei.

<span id="an_16:6">16:6</span> Na ka mea a Mohi raua ko Arona ki nga
tama katoa a Iharaira, Ka ahiahi, na, ka mohio koutou na Ihowa koutou i
arahi mai i te whenua o Ihipa;

<span id="an_16:7">16:7</span> A i te ata, na, ka kite koutou i te
kororia o ihowa; e whakarongo mai ana hoki ia ki a koutou amuamu ki a
Ihowa: tena ko maua, he aha maua, i amuamu ai koutou ki a maua?

<span id="an_16:8">16:8</span> I mea ano a Mohi, Ka mohio koutou, ua
homai e Ihowa ki a koutou he kikokiko hei kai i te ahiahi, a i te ata he
taro, a makona noa, no te mea kua rongo a Ihowa ki a koutou amuamu e
amuamu na koutou ki a ia: ko maua ia, hei aha? kihai koutou i amua mu ki
a maua, engari ki a Ihowa.

<span id="an_16:9">16:9</span> Na ka mea a Mohi ki a Arona, Mea atu ki
te huihui katoa o nga tama a Iharaira, Whakatata mai ki te aroaro o
Ihowa kua rongo hoki ia ki a koutou amuamu.

<span id="an_16:10">16:10</span> A, i a Arona e korero ana ki te huihui
katoa o nga tama a Iharaira, na ka tahuri ratou whaka te koraha, na, ko
te kororia o Ihowa e puta mai ana i roto i te kapua.

<span id="an_16:11">16:11</span> Na ka korero a Ihowa ki a Mohi, ka mea,

<span id="an_16:12">16:12</span> Kua rongo ahau ki nga amuamu a nga tama
a Iharaira: korero atu ki a ratou, mea atu, Kia ahiahi ka kai koutou i
te kikokiko, a i te ata ka makona i te taro; a ka mohio koutou ko Ihowa
ahau, ko to koutou Atua.

<span id="an_16:13">16:13</span> ¶ A i te ahiahi, na, ka puta mai te
koitareke, a kapi ana te puni: a i te ata kua takoto te tomairangi i te
nohoanga, tawhio noa, tawhio noa.

<span id="an_16:14">16:14</span> A ka mimiti ake te papanga tomairangi,
na, he mea ririki, potakataka nei, kei te mata o te koraha, ririki, me
te haupapa, i runga i te whenua.

<span id="an_16:15">16:15</span> A, i te kitenga o nga tama a Iharaira,
ka mea ratou tetahi ki tetahi, He aha tena? kihai hoki ratou i mohio he
aha ranei. Na ka mea a Mohi ki a ratou, Ko te taro ra tena ka homai nei
e Ihowa ki a koutou hei kai.

<span id="an_16:16">16:16</span> Ko te mea tena i akona mai ra e Ihowa,
Kohikohia mai i reira e tera, e tera, kia rite ki tana e kai ai: he
omere ma te tangata, kia rite ki to koutou tokomaha: kohikohia e tera, e
tera, ma te hunga i tona teneti.

<span id="an_16:17">16:17</span> A pera ana nga tama a Iharaira, na
kohikohia ana, ta tetahi he nui, ta tetahi he iti.

<span id="an_16:18">16:18</span> A ka mehuatia e ratou ki te omere,
kihai i hira ta te tangata i te wahi nui, kihai hoki he hapa o tana i te
wahi nohinohi: rite tonu ki te kai a tera, a tera, ta ratou i kohikohi
ai.

<span id="an_16:19">16:19</span> Na ka mea a Mohi ki a ratou, Kaua e
whakatoea tetahi wahi o tena ki te ata.

<span id="an_16:20">16:20</span> Engari kihai ratou i whakarongo ki a
Mohi; a whakatoea ana e etahi tetahi wahi o taua mea mo te ata, a muia
ana e te kutukutu, a piro ake: a riri ana a Mohi ki a ratou.

<span id="an_16:21">16:21</span> A kohikohia ana taua mea e ratou i
tenei ata, i tenei ata, rite tonu ki ta tenei tangata, ki ta tenei
tangata, e kai ai; a ka mahana te ra, na, kua rewa.

<span id="an_16:22">16:22</span> ¶ A i te ono o nga ra ka takiruatia te
taro i kohikohia e ratou e rua hoki nga omere ma te tangata kotahi; a ka
haere mai nga rangatira katoa o te huihui, ka korero ki a Mohi.

<span id="an_16:23">16:23</span> Na ka mea ia ki a ratou, Ko ia tenei ta
Ihowa i korero ra, Ko apopo te okiokinga o te hapati tapu o Ihowa: tunua
ta koutou e tunu ai, kohuatia hoki ta koutou e kohua ai; a, ko te
toenga, waiho ma koutou, rongoatia mo te ata.

<span id="an_16:24">16:24</span> A rongoatia atu ana e ratou mo te ata,
i pera ano me ta Mohi i ki ai; kihai hoki i piro, kahore hoki i whai
kutukutu.

<span id="an_16:25">16:25</span> Na ka mea a Mohi, Kainga tena i tenei
ra; he hapati hoki tenei ra na Ihowa: e kore tena mea e kite e koutou ki
te parae i tenei ra.

<span id="an_16:26">16:26</span> E ono nga ra e kohikohi ai koutou i
tena mea; a i te whitu o nga ra ko te hapati, ko reira kore ai.

<span id="an_16:27">16:27</span> A i te whitu o nga ra ka haere atu
etahi o te iwi ki te kohikohi, a kihai i kitea.

<span id="an_16:28">16:28</span> Na ka mea a Ihowa ki a Mohi, Kia pehea
te roa o koutou e kore nei e pupuri i aku whakahau, i aku ture?

<span id="an_16:29">16:29</span> Titiro, no te mea kua hoatu e Ihowa te
hapati ki a koutou, koia i hoatu ai e ia i te ra ono he taro mo nga
rangi e rua; e noho koutou e tera, e tera, ki tona wahi ano; kaua tetahi
e haere atu i tona nohoanga i te ra whitu.

<span id="an_16:30">16:30</span> Na ka noho te iwi i te ra whitu.

<span id="an_16:31">16:31</span> A huaina iho e te whare o Iharaira te
ingoa o taua mea, he Mana: tona rite kei te purapura korianara, ma tonu;
tona reka kei te papa honi.

<span id="an_16:32">16:32</span> ¶ I mea ano a Mohi, Ko te mea tenei i
akona mai nei e Ihowa, Whakakiia tetahi omere ki taua mea, ka rongoa ai
ma o koutou whakapaparanga; kia kite ai ratou i te taro i whangaia ai
koutou e ahau i te koraha i taku whakaputanga mai i a koutou i te w
henua o Ihipa.

<span id="an_16:33">16:33</span> A ka mea a Mohi ki a Arona, Tangohia
tetahi oko, whaowhina hoki he mana ki roto, kia kotahi whakakiinga o te
omere, ka whakatakoto ki te aroaro o Ihowa, rongoa ai ma o koutou
whakatupuranga.

<span id="an_16:34">16:34</span> A whakatakotoria ana taua mea e Arona
ki mua i te Whakaaturanga rongoa ai, pera tonu ia me ta Ihowa i ako ai
ki a Mohi.

<span id="an_16:35">16:35</span> A e wha tekau nga tau i kai ai nga tama
a Iharaira i te mana, a tae noa ki te whenua tangata; he mana ta ratou i
kai ai, a tae noa ki nga rohe o te whenua o Kanaana.

<span id="an_16:36">16:36</span> Na, ko te moere, ko te wahi whakatekau
o te epa.

<span id="an_17:1">17:1</span> ¶ Na ka haere te huihui katoa o nga tama
a Iharaira i te koraha o Hini i o ratou haerenga, i pera tonu me ta
Ihowa i ako ai, a noho rawa atu ki Repirimi: otiia kahore he wai hei inu
ma te iwi.

<span id="an_17:2">17:2</span> Na ka ngangau te iwi ki a Mohi, ka mea,
Homai ra he wai mo matou, kia inu ai matou. A ka mea a Mohi ki a ratou,
He aha koutou i ngangau ai ki ahau? he aha koutou i whakamatautau ai i a
Ihowa?

<span id="an_17:3">17:3</span> Na ka mate te iwi i te wai i reira; a
amuamu ana te iwi ki a Mohi, a ka mea, He aha matou i kawea mai ai e koe
i Ihipa kia kohurutia ai matou, me a matou tamariki, me a matou kararehe
ki te matewai?

<span id="an_17:4">17:4</span> Na ka karanga a Mohi ki a Ihowa, ka mea,
Me pehea ahau ki te iwi nei? whano ratou aki i ahau ki te kohatu.

<span id="an_17:5">17:5</span> Na ka mea a Ihowa ki a Mohi, Haere i mua
i te iwi, ka tango hoki i etahi o nga kaumatua o Iharaira hei hoa mou;
ko tau tokotoko hoki i patua e koe ki te awa, me mau atu i tou ringa, ka
haere.

<span id="an_17:6">17:6</span> Nana, tena ahau te tu atu na i tou aroaro
i reira, i runga i te kamaka i Horepa, a mau e patu te kamaka, a ka puta
he wai i reira, hei inu ma te iwi. A peratia ana e Mohi i te tirohanga a
nga kaumatua o Iharaira.

<span id="an_17:7">17:7</span> A huaina ana e ia te ingoa o taua wahi ko
Maha, ko Meripa; mo te ngangautanga a nga tama a Iharaira, mo ta ratou
whakamatau hoki i a Ihowa, i a ratou i mea ra, Kei roto ranei a Ihowa i
a tatou, kahore ranei?

<span id="an_17:8">17:8</span> ¶ Na ka haere mai a Amareke, kei te
whawhai ki a Iharaira ki Repirimi.

<span id="an_17:9">17:9</span> Na ka mea a Mohi ki a Hohua, Whiriwhiria
mai etahi tangata ma taua, ka haere ki te whawhai ki a Amareke: ka tu
ahau apopo ki runga i te tihi o te pukepuke, me te rakau ano hoki a te
Atua ki toku ringa.

<span id="an_17:10">17:10</span> Na peratia ana e Hohua me ta Mohi i
korero ai ki a ia; ko te tino whawhaitanga ki a Amareke: ko Mohi ia,
ratou ko Arona, ko Huru, i piki ki te tihi o te pukepuke.

<span id="an_17:11">17:11</span> A ka maiangi ake te ringa o Mohi, na,
ka kaha a Iharaira; a ka tukua iho tona ringa, na, ka kaha a Amareke.

<span id="an_17:12">17:12</span> Otiia ka taimaha nga ringa o Mohi; a ka
mau raua ki tetahi kohatu, a whakatakotoria ana ki raro i a ia, a noho
ana ia i runga; a puritia ake ana ona ringa e Arona raua ko Huru, kotahi
i tetahi taha, kotahi i tetahi taha: katahi ka tuturu tonu on a ringa, a
to noa te ra.

<span id="an_17:13">17:13</span> Na patua ana a Amareke, ratou ko tona
iwi, e Hohua ki te mata o te hoari.

<span id="an_17:14">17:14</span> Na ka mea a Ihowa ki a Mohi, Tuhituhia
tenei ki te pukapuka, hei whakamaharatanga; korerotia hoki ki nga
taringa o Hohua: ka tino horoia atu hoki e ahau te maharatanga o Amareke
i raro i te rangi.

<span id="an_17:15">17:15</span> A hanga ana e Mohi he aata, a huaina
iho tona ingoa ko Ihowanihi.

<span id="an_17:16">17:16</span> I mea hoki ia, Kua ara nei te ringa ki
te torona o Ihowa, na he pakanga ta Ihowa ki a Amareke i tenei
whakapaparanga, i tenei whakapaparanga.

<span id="an_18:1">18:1</span> ¶ A ka rongo a Ietoro, te tohunga o
Miriana, te hungawai o Mohi, ki nga mea katoa i meatia e te Atua ki a
Mohi, ki a Iharaira hoki, ki tana iwi; ki a Ihowa ano hoki kua whakaputa
mai i a Iharaira i Ihipa;

<span id="an_18:2">18:2</span> Katahi a Ietoro, hungawai o Mohi, ka
tango i a Hipora, wahine a Mohi, i muri nei i tana tononga i a ia kia
hoki,

<span id="an_18:3">18:3</span> Me ana tamariki tokorua, ko te ingoa o
tetahi ko Kerehoma, i mea hoki ia, He manene ahau i te whenua ke:

<span id="an_18:4">18:4</span> Ko te ingoa hoki o tetahi ko Erietera;
moku hoki a wahinetia mai e te Atua o toku papa, nana hoki ahau i
whakaora i te hoari a Parao;

<span id="an_18:5">18:5</span> Na ka haere mai a Ietoro, te hungawai o
Mohi, ratou ko ana tamariki, ko tana wahine, ki a Mohi, ki te koraha i
noho ai ia, ki te maunga o te Atua:

<span id="an_18:6">18:6</span> A ka mea ki a Mohi, Ko ahau, ko Ietoro,
ko tou hungawai, kua tae mai ki a koe, me tau wahine, ratou ko ana tama
tokorua.

<span id="an_18:7">18:7</span> ¶ Na ka haere a Mohi ki te whakatau i
tona hungawai, a ka tuohu, ka kihi hoki i a ia; a ka ui raua ki a raua
ki te pai i tetahi, i tetahi; a haere ana raua ki te teneti.

<span id="an_18:8">18:8</span> Na ka korerotia e Mohi ki tona hungawai
nga mea katoa i meatia e Ihowa ki a Parao ratou ko nga Ihipiana, mo
Iharaira, me nga mate katoa hoki i pono ki a ratou i te ara, me ratou
hoki kua whakaorangia nei e Ihowa.

<span id="an_18:9">18:9</span> Na ka hari a Ietoro mo nga mea pai katoa
i meatia e Ihowa ki a Iharaira, mo ratou hoki i whakaorangia e ia i te
ringa o nga Ihipiana.

<span id="an_18:10">18:10</span> A ka mea a Ietoro, Kia whakapaingia a
Ihowa nana nei koutou i whakaora i te ringa o nga Ihipiana, i te ringa
hoki o Parao; nana hoki te iwi nei i whakaora i raro i te ringa o nga
Ihipiana.

<span id="an_18:11">18:11</span> Katahi ahau ka mohio he nui ake a Ihowa
i nga atua katoa; ae ra, i te mea hoki ka whakapehapeha ratou, hira ake
ana ano ia i a ratou.

<span id="an_18:12">18:12</span> Na ka tangohia e Ietoro, e te hungawai
o Mohi tetahi tahunga tinana me etahi patunga tapu ma te Atua: a haere
mai ana a Arona, me nga kaumatua katoa o Iharaira, ki te hungawai o
Mohi, ki te kai taro ki te aroaro o te Atua.

<span id="an_18:13">18:13</span> ¶ A i te aonga ake o te ra ka noho a
Mohi ki te whakawa i te iwi: a ka tu te iwi i te taha o Mohi no te ata a
ahiahi noa.

<span id="an_18:14">18:14</span> A, no te kitenga o te hungawai o Mohi i
nga mea katoa i mea ai ia ki te iwi, ka mea ia, He aha tenei mea e mea
nei koe ki te iwi? he aha koe i noho ai ko koe anake, i tu ai hoki te
iwi katoa i tou taha no te ata a tae noa ki te ahiahi?

<span id="an_18:15">18:15</span> A ka mea a Mohi ki tona hungawai, E
haere mai ana hoki te iwi ki ahau, ki te rapu tikanga i te Atua:

<span id="an_18:16">18:16</span> Ka ai he mea ki a ratou, na ka haere
mai ki ahau; a maku e whakarite te whakawa a tetahi ki tetahi; e
whakaatu hoki nga tikanga a te Atua me ana ture.

<span id="an_18:17">18:17</span> Na ka mea te hungawai o Mohi ki a ia,
Ehara tenei i te pai e mea nei koe.

<span id="an_18:18">18:18</span> Ka honia noatia iho koe, koutou tahi ko
tenei iwi i a koe nei; he pehi rawa hoki tenei mea i a koe: e kore e
taea e koe anake.

<span id="an_18:19">18:19</span> Na, whakarongo mai ki toku reo, maku
koe e tohutohu: hei a koe te Atua, hei te aroaro o te Atua koe mo te
iwi, a mau e kawe nga korero ki te Atua:

<span id="an_18:20">18:20</span> Mau ano ratou e whakaako ki nga
tikanga, ki nga ture, e whakaatu hoki ki a ratou te huarahi e haere ai
ratou, me nga mahi e mahi ai ratou.

<span id="an_18:21">18:21</span> Mau ano hoki e titiro i roto i te iwi
katoa etahi tangata maia, e wehi ana i te Atua; hei te hunga pono, e
kino ana ki te apo; ka waiho ai hei rangatira mo ratou, hei rangatira mo
nga mano, hei rangatira mo nga rau, hei rangatira mo nga rima tek au,
hei rangatira mo nga tekau:

<span id="an_18:22">18:22</span> A ma ratou te iwi e whakawa i nga wa
katoa: a ko nga mea nunui katoa, me kawe mai ki a koe; ko nga mea
nohinohi katoa ia, ma ratou e whakarite: penei ka mama koe, a ma koutou
tahi te pikaunga.

<span id="an_18:23">18:23</span> Ki te mea koe i tenei mea, a ka ki mai
te Atua ki a koe, katahi koe ka matatu ake, a ka haere marie tenei iwi
katoa ki o ratou kainga.

<span id="an_18:24">18:24</span> A rongo tonu a Mohi ki te kupu a tona
hungawai, a meatia katoatia iho e ia nga mea i korero ai ia.

<span id="an_18:25">18:25</span> A whiriwhiria ana e Mohi etahi tangata
maia i roto i a Iharaira katoa, a waiho iho ratou e ia hei upoko mo te
iwi, hei rangatira mo nga mano, hei rangatira mo nga rau, hei rangatira
mo nga rima tekau, hei rangatira hoki mo nga tekau.

<span id="an_18:26">18:26</span> A na ratou te iwi i whakawa i nga wa
katoa: ko te mea pakeke i kawea e ratou ki a Mohi; ko nga mea nohinohi
katoa ia na ratou ano i whakarite.

<span id="an_18:27">18:27</span> Na ka tukua atu e Mohi tona hungawai; a
haere ana ia ki tona whenua.

<span id="an_19:1">19:1</span> ¶ No te toru o nga marama o te haerenga
mai o nga tama a Iharaira i te whenua o Ihipa, no taua rangi ano, ka tae
ratou ki te koraha o Hinai.

<span id="an_19:2">19:2</span> A, i to ratou haerenga atu i Repirimi, ka
tae ki te koraha o Hinai, ka noho iho ratou i te koraha; a noho ana a
Iharaira ki reira, ki te ritenga atu o te maunga.

<span id="an_19:3">19:3</span> Na ka piki a Mohi ki te Atua, a ka
karanga a Ihowa ki a ia i te maunga, ka mea, Kia penei tau korero ki te
whare o Hakopa, tau kauwhau hoki ki nga tama a Iharaira;

<span id="an_19:4">19:4</span> Kua kite koutou i nga mea i mea ai ahau
ki nga Ihipiana, i taku whakawahanga hoki i a koutou i runga i nga
parirau ekara, me te kawenga mai i a koutou ki ahau.

<span id="an_19:5">19:5</span> Heoi ki te ata whakarongo koutou ki toku
reo, ki te pupuri hoki i taku kawenata, ka waiho koutou hei taonga moku,
motu ke i nga iwi katoa: i ahau hoki te whenua katoa:

<span id="an_19:6">19:6</span> A ka waiho koutou e ahau hei kingi, hei
tohunga, hei iwi tapu hoki. Ko nga kupu enei e korero ai koe ki nga tama
a Iharaira.

<span id="an_19:7">19:7</span> Na ka haere iho a Mohi, ka karanga ia ki
nga kaumatua o te iwi, a hoatu ana e ia ki to ratou aroaro enei kupu
katoa i akona nei e Ihowa ki a ia.

<span id="an_19:8">19:8</span> Na ka pa katoa te iwi ki te whakahoki, ka
mea, Ka mahia e matou nga mea katoa i korerotia mai na e Ihowa. A kawea
ana e Mohi nga kupu a te iwi ki a Ihowa.

<span id="an_19:9">19:9</span> ¶ Na ka mea a Ihowa ki a Mohi, Nana, ka
haere atu ahau ki a koe i roto i tetahi kapua matotoru, kia rongo ai te
iwi, ua korero ahau ki a koe, kia whakapono ai hoki ratou ki a koe a mua
tonu atu. A korerotia ana e Mohi nga kupu a te iwi ki a Ihowa.

<span id="an_19:10">19:10</span> Na ka mea a Ihowa ki a Mohi, Haere ki
te iwi, ka whakatapu hoki i a ratou akuanei, apopo hoki, kia horoi hoki
ratou i o ratou kakahu,

<span id="an_19:11">19:11</span> Kia takatu hoki mo te ra tuatoru; ta te
mea hei te ra tuatoru a Ihowa haere iho ai ki te aroaro o te iwi katoa,
ki runga ki Maunga Hinai.

<span id="an_19:12">19:12</span> A whakatakotoria e koe he rohe mo te
iwi, tawhio noa, tawhio noa, ka mea atu, Kia mohio koutou kei piki ki te
maunga, kei pa ranei ki tona taha: ko nga tangata katoa e pa ana ki te
maunga, ina, me whakamate.

<span id="an_19:13">19:13</span> Kaua te ringa e pa ki a ia, engari me
aki ki te kohatu, me wero ranei ki te tao; ahakoa kararehe, ahakoa
tangata, e kore e ora: ka kukume roa te tangi o te tetere, ka haere mai
ai ratou ki te maunga.

<span id="an_19:14">19:14</span> Na ka haere iho a Mohi i te maunga ki
te iwi, ka whakatapu ia i te iwi, a horoia ana e ratou o ratou kakahu.

<span id="an_19:15">19:15</span> A i mea ia ki te iwi, Kia takatu koutou
i te toru o nga ra: kaua e whakatata atu ki te wahine.

<span id="an_19:16">19:16</span> ¶ A ka taka ki te toru o nga ra, i te
ata, na, ka puta mai nga whatitiri, me nga uira, me te kapua matotoru i
runga i te maunga, me te tangi o te tetere, tona nui na! a wiri katoa
ana te hunga i te puni.

<span id="an_19:17">19:17</span> Na ka arahina atu te iwi e Mohi i te
puni ki te whakatau i te Atua; a tu ana ratou ki raro i te maunga.

<span id="an_19:18">19:18</span> A he paowa kau Maunga Hinai, no te mea
kua heke iho a Ihowa ki runga, i roto i te ahi; a kake ana tona paowa,
ano he paowa oumu, a wiri pu te maunga katoa.

<span id="an_19:19">19:19</span> A i te mea ka nui haere rawa te tangi o
te tetere, ka korero atu a Mohi, a ka korero a reo tangata mai te Atua
ki a ia.

<span id="an_19:20">19:20</span> Na ka heke iho a Ihowa ki Maunga Hinai,
ki te tihi o te maunga: a karangatia iho ana a Mohi e Ihowa ki te tihi o
te maunga; a piki atu ana a Mohi.

<span id="an_19:21">19:21</span> Na ka mea a Ihowa ki a Mohi, Heke atu,
kauwhautia te iwi ra, kei wahi ake ratou ki a Ihowa ki te matakitaki, a
he tokomaha o ratou e hinga.

<span id="an_19:22">19:22</span> Ko nga tohunga hoki e whakatata ana ki
a Ihowa, kia tapu ratou, kei auta atu a Ihowa ki a ratou.

<span id="an_19:23">19:23</span> A ka mea a Mohi ki a Ihowa, E kore e
ahei i te iwi te piki ake ki Maunga Hinai; nau hoki i kauwhau iho ki a
matou, i mea, Taiepatia te maunga, whakatapua hoki.

<span id="an_19:24">19:24</span> Na ka mea a Ihowa ki a ia, Haere, heke
atu; ka piki mai ano koe, korua ko Arona: ko nga tohunga ia, me te iwi,
kei wahi mai ratou, kei piki ki a Ihowa; kei auta atu ia ki a ratou.

<span id="an_19:25">19:25</span> A heke atu ana a Mohi ki te iwi, korero
ana ki a ratou.

<span id="an_20:1">20:1</span> ¶ Na ka korerotia e te Atua enei kupu
katoa, ka mea,

<span id="an_20:2">20:2</span> Ko Ihowa ahau, ko tou Atua, naku koe i
whakaputa mai i te whenua o Ihipa, i te whare pononga.

<span id="an_20:3">20:3</span> Aua etahi atua ke atu mou ki mua i ahau.

<span id="an_20:4">20:4</span> Kei hanga koe i te whakapakoko mou, i
tetahi ritenga ranei o nga mea o te rangi i runga, o te whenua ranei i
raro, o te wai ranei i raro i te whenua:

<span id="an_20:5">20:5</span> Kei koropiko koe ki ena mea, kei mahi
ranei ki ena mea; ko Ihowa hoki ahau, ko tou Atua, he Atua hae, e mea
ana i nga hara o nga matua kia tau iho ki nga tamariki a te toru, te wha
ra ano o nga whakatupuranga o te hunga e kino ana ki ahau;

<span id="an_20:6">20:6</span> E whakaputa aroha ana hoki ki nga mano,
ki te hunga e aroha ana ki ahau, e whakarite ana i aku ture.

<span id="an_20:7">20:7</span> Kei whakahuatia noatia e koe te ingoa o
Ihowa, o tou Atua; e kore hoki a Ihowa e mea, he harakore te tangata e
whakahua noa ana i tona ingoa.

<span id="an_20:8">20:8</span> Kia mahara ki te ra hapati, kia
whakatapua.

<span id="an_20:9">20:9</span> E ono nga ra e mahi ai koe, e mea ai hoki
i au mea katoa;

<span id="an_20:10">20:10</span> Tena ko te ra whitu, he hapati no
Ihowa, no tou Atua: kaua e mahia tetahi mahi i reira e koe, e tau tama,
e tau tamahine, e tau pononga tane, e tau pononga wahine, e au kararehe
hoki, me tou tangata ke i roto i ou tatau;

<span id="an_20:11">20:11</span> E ono hoki nga ra i hanga ai e Ihowa te
rangi, me te whenua, te moana, me nga mea katoa i roto, a okioki ana i
te ra whitu: na reira i whakapaingia ai te ra hapati e Ihowa, a
whakatapua ana.

<span id="an_20:12">20:12</span> ¶ Whakahonoretia tou papa me tou whaea;
kia roa ai ou ra ki te whenua e homai nei e Ihowa, e tou Atua, ki a koe.

<span id="an_20:13">20:13</span> Kaua e patu.

<span id="an_20:14">20:14</span> Kaua e puremu.

<span id="an_20:15">20:15</span> Kaua e tahae.

<span id="an_20:16">20:16</span> Kaua e whakapae teka ki tou hoa.

<span id="an_20:17">20:17</span> Kaua e hiahia ki te whare o tou hoa,
kaua e hiahia ki te wahine a tou hoa, ki tana pononga tane ranei, ki
tana pononga wahine ranei, ki tana kau ranei, ki tana kaihe ranei, ki
tetahi mea ranei a tou hoa.

<span id="an_20:18">20:18</span> ¶ A i kite te iwi katoa i nga
whatitiri, i nga uira, i te tangi o te tetere, i te maunga hoki e paowa
ana: a, i te kitenga o te iwi, ka wiri ratou, a tu rawa i tawhiti.

<span id="an_20:19">20:19</span> A ka mea ratou ki a Mohi, Mau e korero
mai ki a matou, a ka whakarongo atu matou; engari kaua te Atua e korero
ki a matou, kei mate matou.

<span id="an_20:20">20:20</span> Na ka mea a Mohi ki te iwi, Kaua e
wehi: he whakamatau hoki i a koutou i haere mai ai te Atua, kia mau ai
hoki tona wehi i o koutou kanohi, kei hara koutou.

<span id="an_20:21">20:21</span> A tu ana te iwi i tawhiti; ko Mohi ia,
i whakatata ki te pouri kerekere i noho ai te Atua.

<span id="an_20:22">20:22</span> ¶ A ka mea a Ihowa ki a Mohi, Kia penei
tau kupu ki nga tama a Iharaira, Ka kite koutou kua korero ahau i te
rangi ki a koutou.

<span id="an_20:23">20:23</span> Kei hanga koutou he atua ke atu ki toku
taha; kei hanga koutou he atua hiriwa, he atua koura ranei, mo koutou.

<span id="an_20:24">20:24</span> Hanga he aata oneone maku, ki runga
patu ai koe i au tahunga tinana, i au whakahere mo te pai, i au hipi, i
au kau: i nga wahi katoa e whakamaharatia ai e ahau toku ingoa ka haere
atu ahau ki a koe, ka manaaki i a koe.

<span id="an_20:25">20:25</span> A ki te hanga koe i te aata kohatu
maku, kei hanga e koe ki te kohatu hahau; ki te hapai hoki koe i tau
toki ki taua mea, kua whakanoatia e koe.

<span id="an_20:26">20:26</span> Kaua ano e piki na te arawhata ki toku
aata, kei kitea koe i reira e tu tahanga ana.

<span id="an_21:1">21:1</span> ¶ A ko nga whakariteritenga enei e
whakatakotoria e koe ki to ratou aroaro.

<span id="an_21:2">21:2</span> Ki te hoki koe i tetahi pononga Hiperu, e
ono nga tau e mahi i a ia: a i te whitu ka haere noa atu, kaua he utu.

<span id="an_21:3">21:3</span> Ki te mea he takakau ia i tona haerenga
mai, me haere atu ano he takakau: ki te mea he wahine tana, ko raua ko
tana wahine e haere.

<span id="an_21:4">21:4</span> Ki te mea na tona ariki te wahine i hoatu
ki a ia, a ka whanau a raua tama, tamahine ranei; ma tona ariki te
wahine ratou ko ana tamariki, ko ia anake e haere.

<span id="an_21:5">21:5</span> A ki te mea matanui te pononga, E aroha
ana ahau ki toku ariki, ki taku wahine, ki aku tamariki; e kore ahau e
haere noa atu:

<span id="an_21:6">21:6</span> Na, me kawe ia e tona ariki ki te Atua;
me kawe hoki ia e ia ki te tatau, ki te pou ranei o te tatau: a ka
pokaia tona taringa e tona ariki ki te oka; a ka oti iho ia hei kaimahi
mana.

<span id="an_21:7">21:7</span> Ki te hokona atu hoki e tetahi tangata
tana tamahine hei pononga, e kore e rite tona haerenga ki waho ki te
haerenga o nga pononga tane.

<span id="an_21:8">21:8</span> Ki te kino ia ki te titiro a tona ariki,
i taumau nei i a ia mana, na, me whakahoki ia mo tetahi utu: e kore e
ahei te hoko i a ia ki tetahi iwi ke; mona hoki i tinihanga ki a ia.

<span id="an_21:9">21:9</span> A ki te taumautia ia e ia ma tana tama,
kia rite ki te tikanga ki nga tamahine tupu tana e mea ai ki a ia.

<span id="an_21:10">21:10</span> Ki te tango ia i tetahi atu wahine mana
kaua e whakaititia e ia te kai ma tera, te kakahu mona, me ta raua moe
tahi.

<span id="an_21:11">21:11</span> A ki te kahore enei mea e toru e meatia
e ia ki a ia, na, me haere noa atu ia, kaua he moni.

<span id="an_21:12">21:12</span> ¶ Ki te patu tetahi i te tangata kia
mate, me tino whakamate ano ia.

<span id="an_21:13">21:13</span> A ki te kahore tetahi e whanga atu, a
ka mea te Atua kia tupono ki tona ringa; na, maku e whakarite ki a koe
te wahi e rere ai ia.

<span id="an_21:14">21:14</span> Tena ko tenei i poka noa te tangata ki
tona hoa, ki te kohuru tinihanga i a ia; me tango ia e koe i taku aata,
kia mate ai ia.

<span id="an_21:15">21:15</span> Me tino whakamate ano hoki te tangata e
patu ana i tona papa, i tona whaea ranei.

<span id="an_21:16">21:16</span> Ko te tangata hoki e tahae ana i tetahi
tangata, a hokona ana e ia, e kitea ana ranei ki tona ringa, me tino
whakamate ano ia.

<span id="an_21:17">21:17</span> Me tino whakamate ano hoki te tangata e
kanga ana i tona papa, i tona whaea ranei.

<span id="an_21:18">21:18</span> Ki te whawhai hoki etahi tangata ki a
raua a ka akina tona hoa e tetahi ki te kohatu, ka motokia ranei, a
kahore ia e mate, engari ka takoto i runga i te moenga;

<span id="an_21:19">21:19</span> Ki te ara ake ia, a ka haereere ki waho
me te toko i tana tokotoko, katahi ka kore te hara o te tangata i patua
ai ia; otiia me utu e ia tona whakamangeretanga ki te mahi, me mea hoki
kia ata rongoatia kia ora ai.

<span id="an_21:20">21:20</span> Ki te patu hoki te tangata i tana
pononga tane, i tana pononga wahine ranei, ki te rakau, a ka mate i raro
iho i tona ringa; me ata takitaki tona matenga.

<span id="an_21:21">21:21</span> Otiia ki te ora ia, kotahi, e rua
ranei, nga ra, e kore e takitakina: no te mea ko tana moni ia.

<span id="an_21:22">21:22</span> ¶ Ki te whawhai etahi tangata ki a
ratou, a ka whara tetahi wahine e hapu ana, a ka materoto tana tamaiti,
otiia kahore atu he he, me tango he utu i a ia, ara ta te tahu o te
wahine e whakarite ai ki a ia; hei ta nga kaiwhakawa e mea ai tana e hom
ai ai.

<span id="an_21:23">21:23</span> Engari ki te mate, na, me homai e koe
he mate hei utu mo te mate,

<span id="an_21:24">21:24</span> He kanohi mo te kanohi, he niho mo te
niho, he ringa mo te ringa, he waewae mo te waewae,

<span id="an_21:25">21:25</span> He wera mo te wera, he motu mo te motu,
he karawarawa mo te karawarawa.

<span id="an_21:26">21:26</span> Ki te patua e te tangata te kanohi o
tana pononga tane, te kanohi ranei o tana pononga wahine, a ka
matapotia; me tuku kia haere noa atu, hei utu mo tona kanohi.

<span id="an_21:27">21:27</span> A ki te patua e ia kia marere te niho o
tana pononga tane, te niho ranei o tana pononga wahine; me tuku kia
haere noa atu, hei utu mo tona niho.

<span id="an_21:28">21:28</span> Ki te werohia tetahi tangata, tetahi
wahine ranei, e te kau, a ka mate; me tino aki te kau ki te kohatu, kaua
ano hoki ona kikokiko e kainga; a ka tukua noatia atu te rangatira o te
kau.

<span id="an_21:29">21:29</span> Otiia ki te mea he kau wero ia no mua,
a kua whakaaturia ki tona rangatira, a kahore ia e tiaki i a ia, a ka
mate i a ia tetahi tangata, tetahi wahine ranei; me aki te kau ki te
kohatu, me whakamate ano hoki tona rangatira.

<span id="an_21:30">21:30</span> Ki te whakaritea kia homai e ia he
moni, me homai e ia hei utu mo tona ora te mea i whakaritea ki a ia.

<span id="an_21:31">21:31</span> Ki te mea he tama, he kotiro ranei i
werohia e ia, kia rite ano ki tenei tikanga te meatanga ki a ia.

<span id="an_21:32">21:32</span> Ki te wero te kau i tetahi pononga
tane, i tetahi pononga wahine ranei; kia toru tekau nga hekere hiriwa e
homai ki to raua ariki, me aki hoki te kau ki te kohatu.

<span id="an_21:33">21:33</span> Ki te whakatuwhera hoki te tangata i
tetahi poka, ki te keria ranei e te tangata tetahi poka, a e kore e
hipokina e ia, a ka taka he kau, he kaihe ranei ki roto;

<span id="an_21:34">21:34</span> Me utu e te tangata nana te poka, me
homai he moni e ia ki to raua ariki; a mana te mea mate.

<span id="an_21:35">21:35</span> Ki te tukia te kau a tetahi tangata e
te kau e tetahi, a ka mate; na, me hoko e raua te kau ora, ka wehe ai i
ona tutu; me wehe ano hoki e raua te mea kua mate.

<span id="an_21:36">21:36</span> Otiia ki te mea i mohiotia he kau wero
ia no mua, a kahore i tiakina e tona ariki, me utu e ia te kau ki te
kau; a mana te mea mate.

<span id="an_22:1">22:1</span> ¶ Ki te tahae te tangata i te kau, i te
hipi ranei, a ka patua, ka hokona ranei e ia; kia rima nga kau e homai e
ia hei utu mo te kau kotahi, kia wha hoki nga hipi mo te hipi kotahi.

<span id="an_22:2">22:2</span> Ki te mau te tahae e poka ara ana, a ka
patua, ka mate, kahore he toto e heke mona.

<span id="an_22:3">22:3</span> Ki te mea kua whiti te ra ki a ia, ka
heke he toto mona; me homai hoki e ia he utu; ki te kahore ana mea, na,
me hoko ia mo tana tahae.

<span id="an_22:4">22:4</span> Ki te mau pu ki tona ringa te mea i
tahaetia, he kau, he kaihe ranei, he hipi ranei, a e ora ana; kia rua
nga utu e homai e ia.

<span id="an_22:5">22:5</span> Ki te mea tetahi tangata kia kainga
tetahi mara, tetahi kari waina ranei, a ka tukua atu e ia tana kararehe
hei kai i te mara a tetahi; me utu e ia ki nga hua papai rawa o tana
mara, ki nga hua papai rawa hoki o tana kari waina.

<span id="an_22:6">22:6</span> Ki te toro atu te ahi, a ka pono ki nga
tataramoa, a ka pau nga whakapu witi, te witi ranei e tu ana, te mara
ranei; me ata whakautu e te tangata nana i tahu te ahi.

<span id="an_22:7">22:7</span> ¶ Ki te homai e te tangata tetahi moni,
etahi mea ranei, ki tona hoa kia tiakina, a ka tahaetia i roto i te
whare o taua tangata; ki te kitea te tahae, kia rua nga utu e homai e
ia.

<span id="an_22:8">22:8</span> Ki te kahore i kitea te tahae, na, me
kawe te rangatira o te whare ki te Atua, kia kitea me kahore i totoro
tona ringaringa ki nga taonga a tona hoa.

<span id="an_22:9">22:9</span> I nga whakawakanga hara katoa mo te kau,
kaihe, hipi, kakahu, mo te ngaromanga o tetahi mea e kiia ana e tetahi
nona, me haere te korero a te tokorua ki te Atua; ko te tangata kua
whakataua te he ki a ia e te Atua, kia rua nga utu e homai e ia ki tona
hoa.

<span id="an_22:10">22:10</span> Ki te homai e tetahi he kaihe ki tona
hoa, he kau ranei, he hipi ranei, tetahi ranei o nga tini kararehe, kia
tiakina; a ka mate, ka whara ranei, ka pahuatia ranei, kihai ano hoki i
kitea:

<span id="an_22:11">22:11</span> Ka waiho i waenganui i a raua te oati a
Ihowa, mo tona ringa kihai i totoro atu ki te taonga o tona hoa: a me
whakaae mai e te rangatira o taua mea, e kore ano hoki e utua.

<span id="an_22:12">22:12</span> Otiia ki te mea kua tahaetia atu i a
ia, me hoatu he utu ki tona rangatira.

<span id="an_22:13">22:13</span> Ki te mea kua haehaea, me kawe mai e ia
hei whakaatu, a e kore e utua e ia te mea i haea.

<span id="an_22:14">22:14</span> Ki te tikina ano hoki e te tangata
tetahi mea a tona hoa, a ka whara, ka mate ranei, me te ngaro ano te
rangatira o taua mea, me ata whakautu ano e ia.

<span id="an_22:15">22:15</span> Kei reira te rangatira, e kore e utua:
ki te mea e utua ana tona tukunga, i haere mai hoki mo tona utu.

<span id="an_22:16">22:16</span> ¶ Ki te whakawai te tangata i te kotiro
kihai i taumautia, a ka moe raua, me whakarite he tapakuha, a me marena
e ia hei wahine mana.

<span id="an_22:17">22:17</span> Ki te tino whakakahore rawa tona papa,
a e kore e tukua ki a ia, me homai e ia nga moni e rite ana ki te
kaireperepe mo nga kotiro.

<span id="an_22:18">22:18</span> Kei tukua e koe te wahine makutu kia
ora.

<span id="an_22:19">22:19</span> Ko te tangata i takotoria e ia he
kararehe, me whakamate rawa.

<span id="an_22:20">22:20</span> Me whakangaro rawa te tangata e patu
whakahere ana ma tetahi atua ke; engari ma Ihowa anake.

<span id="an_22:21">22:21</span> Kaua hoki e whakatoia te manene, kaua
ano hoki ia e tukinotia: he manene hoki koutou i mua, i te whenua o
Ihipa.

<span id="an_22:22">22:22</span> Kaua e whakatupuria kinotia te pouaru,
te pani ranei.

<span id="an_22:23">22:23</span> Ki te anga koe ki te whakatupukino i a
raua, a ka tangi raua ki ahau, ina, ka whakarongo ahau ki ta raua
karanga;

<span id="an_22:24">22:24</span> A ka mura toku riri, ka patua ano hoki
koutou ki te hoari; a ka pouarutia a koutou wahine, ka pania ano hoki a
koutou tamariki.

<span id="an_22:25">22:25</span> ¶ Ki te whakatarewa koe i te moni ki
tetahi o taku iwi, ki tetahi o ou rawakore, kei rite tau ki a ia ki ta
te kaiwhakatuputupu moni, kei tangohia i a ia te moni whakatuputupu.

<span id="an_22:26">22:26</span> Ki te tangohia e koe te kakahu o tou
hoa hei taunaha, kaua e tukua kia rere te ra ka whakahoki ai ki a ia:

<span id="an_22:27">22:27</span> Ko tena anake na hoki hei uhi mona, hei
kakahu mona, mo tona kiri: a ko te aha hei moenga iho mona? ki te
karanga mai hoki ia ki ahau, na ka whakarongo atu ahau; no te mea he
mahi tohu tangata taku.

<span id="an_22:28">22:28</span> Kaua e kohukohu ki te Atua, kaua ano
hoki e kanga ki te ariki o tou iwi.

<span id="an_22:29">22:29</span> Kei whakaroa koe ki te homai i nga
matamua o ou hua, o ou wai: me homai e koe te matamua o au tamariki ki
ahau.

<span id="an_22:30">22:30</span> Kia pera ano tau e mea ai ki au kau, ki
au hipi: e whitu nga ra e noho ai ia ki tona whaea; i te waru o nga ra
me homai ki ahau.

<span id="an_22:31">22:31</span> Hei tangata tapu hoki koutou maku: kaua
ano e kai i te kikokiko i haea ki te parae; me maka ma te kuri.

<span id="an_23:1">23:1</span> ¶ Kei puaki i a koe te korero tito noa:
kei totoro tahi tou ringa me te tangata kino, kei meinga hei kaiwhakaatu
teka.

<span id="an_23:2">23:2</span> Kei whai tahi me te tokomaha ki te kino;
kaua ano hoki e hamumu i te totohenga, hei mea kia riro ai i ta te
tokomaha, hei whakapeau ke i te tika:

<span id="an_23:3">23:3</span> Kaua ano e whakanuia te rawakore, ina
tohe ia.

<span id="an_23:4">23:4</span> Ki te tutaki koe ki te kau a tou hoariri,
ki tana kaihe ranei, e atiti noa ana, me ata whakahoki e koe ki a ia.

<span id="an_23:5">23:5</span> Ki te kite koe i te kaihe a tou hoariri e
takoto ana i raro i tana pikaunga, a ka ngakaukore koe ki te whakaara,
me ata whakaara tahi e korua.

<span id="an_23:6">23:6</span> Kei whakapeaua ketia e koe te whakawa mo
tou tangata rawakore, ina tohe ia.

<span id="an_23:7">23:7</span> Kia matara koe i te teka; kaua ano e
whakamatea te tangata harakore raua ko te tangata tika: e kore hoki ahau
e whakatika i ta te tangata hara.

<span id="an_23:8">23:8</span> Kaua ano e tango i te utu whakapati: he
mea whakamatapo hoki te utu whakapati i te kanohi kite, he mea
whakaparori ke hoki i nga kupu a te hunga tika.

<span id="an_23:9">23:9</span> Kaua ano e tukinotia te manene; e mohio
ana hoki koutou ki te ngakau o te manene; he manene hoki koutou i mua, i
te whenua o Ihipa.

<span id="an_23:10">23:10</span> ¶ Kia ono hoki nga tau e rui ai koe i
tou oneone, e kohikohi ai hoki i ona hua:

<span id="an_23:11">23:11</span> I te whitu ia me waiho kia takoto kau
ana, kia pariri, a ka kai nga tangata rawakore o tou iwi; a ma nga
kirehe o te parae a ratou toenga e kai. Kia pena ano koe ki tau mara
waina, ki tau mara oriwa.

<span id="an_23:12">23:12</span> E ono nga ra e mahi ai koe i au mahi, a
i te whitu ka okioki: kia okioki ai tau kau, me tau kaihe, kia whai
taanga manawa ai hoki te tama a tau pononga wahine me te manene.

<span id="an_23:13">23:13</span> Kia tupato ano ki nga mea katoa kua
korerotia nei e ahau ki a koutou: kaua hoki e whakahuatia te ingoa o nga
atua ke, kei rangona hoki ki tou mangai.

<span id="an_23:14">23:14</span> E toru nga wa o te tau e tuku hakari ai
koe ki ahau.

<span id="an_23:15">23:15</span> Kia mau ki te hakari o te taro
rewenakore: e whitu nga ra e kai ai koe i te taro rewenakore, e pera ai
me taku i whakahau ai ki a koe, i te wa ano i whakaritea o te marama, o
Apipi; no reira hoki koe i haere mai ai i Ihipa: kaua ano hoki tetahi e
puta kau mai ki toku aroaro;

<span id="an_23:16">23:16</span> Ki te hakari o te kotinga, o te matamua
o au mahi, i ruia e koe ki te mara: ki te hakari o te kohikohinga i te
mutunga o te tau, ina oti te kohikohi mai e koe au mahi i te mara.

<span id="an_23:17">23:17</span> E toru nga wa o te tau e kitea ai ou
tane katoa ki te aroaro o te Ariki, o Ihowa.

<span id="an_23:18">23:18</span> Kaua e whakaherea tahitia me te taro
rewena te toto o taku patunga tapu; kei toe ano hoki ki te ata te ngako
o taku hakari.

<span id="an_23:19">23:19</span> Me kawe e koe ki te whare o Ihowa, o
tou Atua nga mea mataati o nga matamua o tou oneone. Kaua e kohuatia te
kuao koati ki te waiu o tona whaea.

<span id="an_23:20">23:20</span> ¶ Nana, ka tonoa nei e ahau he anahera
ki mua i a koe, hei tiaki i a koe i te ara, hei kawe hoki i a koe ki te
wahi i whakaritea e ahau.

<span id="an_23:21">23:21</span> Kia tupato ki a ia, whakarongo hoki ki
tona reo, kaua e whakapataritari ki a ia; no te mea e kore ia e
whakarere noa iho i to koutou hara: kei a ia nei hoki toku ingoa.

<span id="an_23:22">23:22</span> Ki te ata whakarongo i a koe ki tona
reo, ki te mea hoki i nga mea katoa e korero ai ahau; na, ko ahau hei
hoariri mo ou hoariri, hei hoa whawhai hoki ki ou hoa whawhai.

<span id="an_23:23">23:23</span> Ka haere hoki taku anahera ki mua i a
koe, hei kawe i a koe ki nga Amori, ki nga Hiti, ki nga Perihi, ki nga
Kanaani, ki nga Hiwi, ki nga Iepuhi: a ka huna ratou e ahau.

<span id="an_23:24">23:24</span> Kei koropiko koe ki o ratou atua, kei
mahi hoki ki a ratou, kei rite hoki au mahi ki a ratou mahi: engari me
turaki rawa e koe, me wawahi rawa ano hoki a ratou whakapakoko.

<span id="an_23:25">23:25</span> A me mahi koutou ki a Ihowa, ki to
koutou Atua, a ka manaakitia e ia tau taro, me tou wai; ka whakakorea
atu ano hoki e ahau te mate i roto i a koe.

<span id="an_23:26">23:26</span> E kore tetahi mea e whanau whakatahe, e
pakoko ranei, i tou whenua: ka ata tutuki ano i ahau te maha o ou ra.

<span id="an_23:27">23:27</span> Ka tukua atu e ahau taku wehi ki mua i
a koe, a ka whakamatea nga iwi katoa e haere atu nei koe ki a ratou, ka
meinga ano hoki e ahau kia tahuri nga tuara o ou hoariri katoa ki a koe.

<span id="an_23:28">23:28</span> Ka unga ano e ahau te horonete ki mua i
a koe, mana e pei nga Hiwi, nga Kanaani, me nga Hiti i tou aroaro.

<span id="an_23:29">23:29</span> E kore ratou e peia e ahau i tou aroaro
i te tau kotahi; kei ururuatia te whenua, a ka nui rawa i a koe te
kirehe o te parae.

<span id="an_23:30">23:30</span> Ka peia rikirikitia atu ratou e ahau i
tou aroaro, kia hua ra ano koe, kia riro ra ano hoki te whenua i a koe.

<span id="an_23:31">23:31</span> A ka whakatakotoria e ahau tou rohe ki
te Moana Whero a tae noa ki te Moana o nga Pirihitini, ki te koraha hoki
a tae noa ki te awa: ka tukua atu nei hoki e ahau ki o koutou ringa nga
tangata o te whenua, a ka peia ratou e koe i tou aroaro.

<span id="an_23:32">23:32</span> Kaua e whakarite kawenata ki a ratou,
ki o ratou atua ranei.

<span id="an_23:33">23:33</span> Kaua ratou e noho ki tou whenua, kei
mea ratou i a koe kia hara ki ahau: ta te mea, ki te mahi koe ki o ratou
atua, ka ai tena hei rore mou.

<span id="an_24:1">24:1</span> ¶ Na ka mea ia ki a Mohi, Piki ake ki a
Ihowa koutou ko Arona, ko Natapa, ko Apihu, kia whitu tekau ano hoki o
nga kaumatua o Iharaira; a me koropiko mai koutou i tawhiti.

<span id="an_24:2">24:2</span> Ko Mohi anake hoki e whakatata mai ki a
Ihowa: ko ratou ia, kaua ratou e whakatata mai; me te iwi hoki, kaua
ratou e piki tahi ake me ia.

<span id="an_24:3">24:3</span> Na ka haere a Mohi, ka korerotia e ia ki
te iwi nga kupu katoa a Ihowa, me nga whakariteritenga katoa: a kotahi
ano te reo o te iwi katoa ki te whakahoki, ka ki ratou, Ka meatia e
matou nga mea katoa i korerotia mai e Ihowa.

<span id="an_24:4">24:4</span> Na ka tuhituhia e Mohi nga kupu katoa a
Ihowa; a ka maranga wawe ia i te ata, a hanga ana e ia tetahi aata ki
raro iho i te maunga, me nga pou kotahi tekau ma rua mo nga iwi kotahi
tekau ma rua o Iharaira.

<span id="an_24:5">24:5</span> I unga ano e ia etahi taitama o nga tama
a Iharaira, hei whakaeke i nga tahunga tinana, hei patu hoki i nga puru
hei patunga mo te pai ki a Ihowa.

<span id="an_24:6">24:6</span> Na, ka tango a Mohi i tetahi wahi o te
toto, a maka ana e ia ki roto ki nga peihana; ko tetahi wahi hoki o te
toto i taia atu ki te aata.

<span id="an_24:7">24:7</span> Na ka mau ia ki te pukapuka o te
kawenata, a korerotia ana ki nga taringa o te iwi: a ka mea ratou, Ko
nga mea katoa i kiia mai na e Ihowa ka meatia e matou, ka rongo ano
matou.

<span id="an_24:8">24:8</span> Na ka mau a Mohi ki te toto, a taia atu
ana e ia ki te iwi, me te ki ano ia, Nana, te toto nei o te kawenata e
whakaritea nei e Ihowa ki a koutou mo enei mea katoa.

<span id="an_24:9">24:9</span> ¶ Na ka piki ake a Mohi ratou ko Arona,
ko Natapa, ko Apihu, me nga kaumatua e whitu tekau o Iharaira;

<span id="an_24:10">24:10</span> Na ka kite i te Atua o Iharaira: kei
raro ano i ona waewae me te mea ko te hapira i hanga hei whariki, he
rite tonu ano ki te tino rangi te marama.

<span id="an_24:11">24:11</span> A kihai i totoro tona ringa ki tetahi o
nga rangatira o nga tama a Iharaira: heoi, ka titiro atu ratou ki te
Atua, ka kai hoki, ka inu.

<span id="an_24:12">24:12</span> ¶ Na ka mea a Ihowa ki a Mohi, Piki ake
ki ahau ki te maunga, a hei reira koe noho ai: a ka hoatu e ahau ki a
koe nga papa kohatu, me te ture, me te whakahau kua oti nei i ahau te
tuhituhi, hei whakaako mau ki a ratou.

<span id="an_24:13">24:13</span> Na ko te whakatikanga ake o Mohi, raua
ko tana tangata, ko Hohua: ka piki atu a Mohi ki te maunga o te Atua.

<span id="an_24:14">24:14</span> I mea ano ia ki nga kaumatua, Taria ake
maua i konei, kia hoki mai ra ano maua ki a koutou: na, ko Arona raua ko
Huru tena hei hoa mo koutou: ki te whai take tetahi tangata, me haere ia
ki a raua.

<span id="an_24:15">24:15</span> Na piki ana a Mohi ki te maunga, e
taupokina ana hoki te maunga e te kapua:

<span id="an_24:16">24:16</span> A i tau te kororia o Ihowa ki runga ki
Maunga Hinai; a e ono nga ra i taupokina ai a reira e te kapua; a i te
whitu o nga ra ka karanga ia ki a Mohi i waenganui o te kapua.

<span id="an_24:17">24:17</span> A i rite te ahua o te kororia o Ihowa
ki te ahi e kai ana i runga i te tihi o te maunga, i te tirohanga a nga
tama a Iharaira.

<span id="an_24:18">24:18</span> Na ka haere a Mohi ki waenganui o te
kapua, a pikitia ana e ia te maunga: a e wha tekau nga ra o Mohi ki
runga ki te maunga, e wha tekau hoki nga po.

<span id="an_25:1">25:1</span> ¶ Na ka korero a Ihowa ki a Mohi, ka mea,

<span id="an_25:2">25:2</span> Korero atu ki nga tama a Iharaira, kia
maua mai e ratou he whakahere maku: me tango e koutou te whakahere maku
i nga tangata katoa e hihiko noa mai ana o ratou ngakau.

<span id="an_25:3">25:3</span> Ko te whakahere ano tenei e tangohia e
koutou i a ratou; he koura, he hiriwa, he parahi,

<span id="an_25:4">25:4</span> Me te kakahu puru, me te papaura, me te
ngangana, me te rinena pai, me te huruhuru koati,

<span id="an_25:5">25:5</span> Me nga hiako hipi kua oti te whakawhero,
me nga hiako pateri, me etahi rakau, he hitimi;

<span id="an_25:6">25:6</span> Te hinu mo te whakamarama, nga mea kakara
mo te hinu whakawahi, mo te whakakakara reka hoki,

<span id="an_25:7">25:7</span> Nga kohatu onika, me nga kohatu hei
whakanoho ki te epora, ki te kouma.

<span id="an_25:8">25:8</span> A kia hanga e ratou he wahi tapu moku;
kia noho ai ahau i waenganui i a ratou.

<span id="an_25:9">25:9</span> Kia rite a koutou e hanga ai ki nga mea
katoa e whakakitea nei e ahau ki a koe, ki te tauira o te tapenakara, ki
te tauira hoki o ona mea katoa.

<span id="an_25:10">25:10</span> ¶ Me hanga ano hoki e ratou he aaka, ki
te hitimi te rakau: kia rua nga whatianga me te hawhe te roa, kia kotahi
whatianga me te hawhe te whanui, a kia kotahi whatianga me te hawhe te
teitei.

<span id="an_25:11">25:11</span> A me whakakikorua e koe ki te koura
parakore; me whakakikorua e koe taua mea, a roto, a waho, me hanga ano
hoki e koe he niao koura a tawhio noa.

<span id="an_25:12">25:12</span> Kia wha ano nga mowhiti koura e
whakarewaia mo taua aaka, ka whakanoho ai ki nga poti e wha; kia rua
mowhiti ki tetahi taha ona, kia rua mowhiti ki tetahi taha ona.

<span id="an_25:13">25:13</span> Me hanga ano e koe etahi rakau amo, ki
te hitimi te rakau, ka whakakikorua hoki ki te koura;

<span id="an_25:14">25:14</span> Ka kuhu ai i nga rakau amo ki roto ki
nga mowhiti i nga taha o te aaka, kia ai aua mea hei maunga mo te aaka.

<span id="an_25:15">25:15</span> Hei nga mowhiti o te aaka nga amo mau
ai; kaua e unuhia ki waho.

<span id="an_25:16">25:16</span> A me hoatu e koe ki roto ki te aaka te
whakaaturanga e hoatu e ahau ki a koe.

<span id="an_25:17">25:17</span> Me hanga ano e koe te taupoki ki te
koura parakore: kia rua nga whatianga me te hawhe tona roa, kia kotahi
hoki whatianga me te hawhe tona whanui.

<span id="an_25:18">25:18</span> Me hanga ano etahi kerupima, kia rua,
he mea patu te koura e hanga ai aua mea a puta noa, mo nga pito e rua o
te taupoki.

<span id="an_25:19">25:19</span> Me hanga hoki tetahi kerupi ki tetahi
pito, me tetahi kerupi ki tetahi pito: me hono nga kerupima ki te
taupoki, ki ona pito e rua.

<span id="an_25:20">25:20</span> A ka roha whakarunga nga parirau o nga
kerupima, me te uhi ano i te taupoki ki o raua parirau, ka anga ano o
raua mata ki a raua; ka anga ki te taupoki nga mata o nga kerupima.

<span id="an_25:21">25:21</span> A me whakanoho e koe te taupoki ki
runga ki te aaka; me hoatu ano ki roto ki te aaka te whakaaturanga e
hoatu e ahau ki a koe.

<span id="an_25:22">25:22</span> A ka tutaki ahau ki a koe ki reira, ka
korerotia ano ki a koe i runga i te taupoki i waenganui i nga kerupima e
rua, i era i runga i te aaka o te whakaaturanga, nga mea katoa e
whakahau ai ahau ki a koe mo nga tama a Iharaira.

<span id="an_25:23">25:23</span> ¶ Me hanga ano e koe tetahi tepu, ki te
hitimi te rakau: kia rua nga whatianga te roa, kia kotahi whatianga te
whanui, kia kotahi whatianga me te hawhe te teitei.

<span id="an_25:24">25:24</span> Me whakakikorua taua mea ki te koura
parakore, ka hanga ai i tetahi niao koura mona a tawhio noa.

<span id="an_25:25">25:25</span> Me hanga ano he awhi mo taua mea, hei
te whanui ringa a tawhio noa; me hanga ano he niao koura mo tona awhi a
tawhio noa.

<span id="an_25:26">25:26</span> Me hanga ano etahi mowhiti koura, kia
wha, mo taua mea, ka whakanoho ai i nga mowhiti ki nga poti e wha i ona
waewae e wha.

<span id="an_25:27">25:27</span> Hei te taha tonu ake o te awhi nga
mowhiti, hei kuhunga atu mo nga amo hei maunga mo te tepu.

<span id="an_25:28">25:28</span> He hitimi te rakau e hanga ai e koe nga
amo; me whakakikorua ano ki te koura; a ka ai aua mea hei maunga mo te
tepu.

<span id="an_25:29">25:29</span> Me hanga ano ona rihi, ona koko, ona
kapu, me nga peihana mo nga ringihanga: me hanga ki te koura parakore.

<span id="an_25:30">25:30</span> Me whakatakoto tonu te taro aroaro ki
te tepu, ki toku aroaro.

<span id="an_25:31">25:31</span> ¶ Me hanga ano te turanga rama ki te
koura parakore: me patu te mahina o te turanga rama tae noa ki tona
take, ki ona peka; ko ona kapu, ko ona puku, me ona puawai he kotahi me
ia.

<span id="an_25:32">25:32</span> A kia ono nga peka e puta ake i ona
taha; e toru nga peka o te turanga rama i tetahi taha, e toru hoki nga
peka o te turanga rama i tetahi taha:

<span id="an_25:33">25:33</span> Kia toru nga kapu, he mea rite ki te
puawai aramona, te puku, me te puawai, ki te peka kotahi; me nga kapu e
toru, he mea rite ki te puawai aramona ki tetahi atu peka, te puku, me
te puawai: me pera tonu i nga peka e ono e puta ake ana i te tura nga
rama.

<span id="an_25:34">25:34</span> Kia wha ia nga kapu o te turanga rama,
kia rite ki te puawai aramona, te puku, me te puawai, o tetahi, o
tetahi.

<span id="an_25:35">25:35</span> A e rua ona peka, kia kotahi puku o
raro ake, he mea kotahi; e rua ona peka, kia kotahi puku o raro ake, he
mea kotahi; e rua ona peka, kia kotahi puku o raro ake, he mea kotahi
ano, o nga peka e ono e puta mai ana i te turanga rama.

<span id="an_25:36">25:36</span> No te mea kotahi nga puku, nga peka: ko
taua mea katoa, he mea patu, kotahi tonu, he korua parakore.

<span id="an_25:37">25:37</span> Me hanga ona rama e whitu: a me tahu
ona rama, hei whakamarama i tona hangaitanga atu.

<span id="an_25:38">25:38</span> Me koura parakore ano ona kuku me ona
oko ngarahu.

<span id="an_25:39">25:39</span> Kia kotahi taranata koura parakore e
hanga ai taua mea, me ena oko katoa.

<span id="an_25:40">25:40</span> Kia tupato ano kia hanga aua mea kia
rite ki te tauira i whakakitea ki a koe i te maunga.

<span id="an_26:1">26:1</span> ¶ Me hanga ano e koe te tapenakara, kia
tekau pihi rinena miro pai; he puru hoki, he papura, he ngangana: me
whatu ki roto etahi kerupima; kia tohunga rawa te mahi.

<span id="an_26:2">26:2</span> Kia rua tekau ma waru whatianga te roa o
te pihi kotahi, kia wha whatianga te whanui o te pihi kotahi: kia rite
te nui o nga pihi katoa.

<span id="an_26:3">26:3</span> Me hono nga pihi e rima tetahi ki tetahi;
me era atu pihi e rima hoki, me hono tetahi ki tetahi.

<span id="an_26:4">26:4</span> Me hanga ano etahi koropiko puru ki te
taha o tetahi pihi, ki te taha e honoa ana: me pena ano e koe ki te taha
ki waho o tetahi pihi, ki te taha e honoa mai ai te rua.

<span id="an_26:5">26:5</span> Kia rima tekau nga koropiko e hanga e koe
ki tetahi pihi, kia rima tekau hoki nga koropiko e hanga ki te taha o te
pihi e honoa mai ai te rua, kia hangai ai nga koropiko tetahi ki tetahi.

<span id="an_26:6">26:6</span> Me hanga ano etahi toromoka koura, kia
rima tekau, ka hono ai i nga pihi ki nga toromoka: a ka kotahi te
tapenakara.

<span id="an_26:7">26:7</span> ¶ Me hanga ano hoki etahi pihi ki te
huruhuru koati, hei teneti mo runga i te tapenakara: kia kotahi tekau ma
tahi nga pihi e hanga e koe.

<span id="an_26:8">26:8</span> Kia toru tekau whatianga te roa o tetahi
pihi, kia wha hoki whatianga te whanui o tetahi pihi, kia rite tonu te
nui o nga pihi kotahi tekau ma tahi.

<span id="an_26:9">26:9</span> A me hono nga pihi e rima ki a ratou ano,
me nga pihi e ono ki a ratou ano; a me whawhati te tuaono o nga pihi ki
te wahi ki mua o te tapenakara.

<span id="an_26:10">26:10</span> Me hanga ano kia rima tekau nga
koropiko mo te tapa o to waho pihi, i te hononga, me nga koropiko e rima
tekau ki te tapa o te pihi o waho rawa, e honoa mai ai te rua.

<span id="an_26:11">26:11</span> Me hanga ano etahi toromoka parahi, kia
rima tekau, a ka kuhu i nga totomoka ki nga koropiko, ka hono hoki i te
teneti kia kotahi.

<span id="an_26:12">26:12</span> A ko te wahi i kohirahira atu o nga
pihi o te teneti, te taha o te pihi i mahue atu ra, me whakapahika ki
waho atu o te tuarongo o te tapenakara.

<span id="an_26:13">26:13</span> A, ko te wahi e roa iho ana o nga pihi
o te teneti, kia kotahi whatianga o tetahi pito, kia kotahi whatianga o
tetahi pito, e purero iho i nga taha o te tapenakara, i tetahi taha, i
tetahi taha, hei uhi.

<span id="an_26:14">26:14</span> Me hanga ano e koe etahi hiako hipi, he
mea kua oti te whakawhero, hei uhi mo te teneti, me etahi hiako pateri,
hei uhi mo waho atu.

<span id="an_26:15">26:15</span> ¶ Me hanga ano etahi papa mo te
tapenakara, ki te hitimi te rakau, he mea whakatu.

<span id="an_26:16">26:16</span> Kia kotahi tekau whatianga te roa o te
papa, kia kotahi hoki whatianga me te hawhe te whanui o te papa kotahi.

<span id="an_26:17">26:17</span> Kia rua nga arero o te papa kotahi, kia
ririte ki a raua: kia pena tonu tau e mea ai ki nga papa katoa o te
tapenakara.

<span id="an_26:18">26:18</span> Na me hanga nga papa mo te tapenakara,
kia rua tekau nga papa mo te taha ki te tonga whaka te tonga.

<span id="an_26:19">26:19</span> Me hanga ano nga turanga hiriwa e wha
tekau mo raro iho i nga papa e rua tekau; kia rua nga turanga ki raro i
tetahi papa mo ona arero e rua, kia rua hoki turanga ki raro i tetahi
papa mo ona arero e rua.

<span id="an_26:20">26:20</span> Kia rua tekau hoki nga papa mo te rua o
nga taha o te tapenakara, mo te taha ki te raki:

<span id="an_26:21">26:21</span> Me nga turanga hiriwa e wha tekau o aua
mea, nga turanga e rua mo raro i tetahi papa, me nga turanga e rua mo
raro i tetahi atu papa.

<span id="an_26:22">26:22</span> A mo te tuarongo o te tapenakara whaka
te hauauru me hanga e koe kia ono nga papa.

<span id="an_26:23">26:23</span> Kia rua nga papa e hanga e koe mo nga
koki o te tapenakara i te tuarongo.

<span id="an_26:24">26:24</span> A me hono aua papa i raro, me hono ano
hoki i runga rawa ki te mowhiti kotahi: me pena aua papa e rua; me waiho
mo nga koki e rua.

<span id="an_26:25">26:25</span> Na ka waru ena papa me nga turanga
hiriwa; kotahi tekau ma ono nga turanga; e rua nga turanga mo raro i
tetahi papa, e rua hoki nga turanga mo raro i tetahi atu papa.

<span id="an_26:26">26:26</span> Me hanga ano hoki e koe etahi kaho, ki
te hitimi te rakau; kia rima mo nga papa o tetahi taha o te tapenakara,

<span id="an_26:27">26:27</span> Kia rima hoki nga kaho mo nga papa o
tetahi atu taha o te tapenakara, kia rima hoki nga kaho mo nga papa o
tetahi pito o te tapenakara, ara o te tuarongo whaka te hauauru.

<span id="an_26:28">26:28</span> A ko to waenga kaho, i waenganui o nga
papa, ka rere atu i tetahi pito, ki tetahi pito.

<span id="an_26:29">26:29</span> A me whakakikorua e koe nga papa ki te
koura, me hanga ano hoki nga mowhiti ki te koura hei kuhunga mo nga
kaho: me whakakikorua ano hoki nga kaho ki te koura.

<span id="an_26:30">26:30</span> Na me whakaara e koe te tapenakara; kia
rite hoki ki tona tauira i whakakitea ki a koe i te maunga.

<span id="an_26:31">26:31</span> ¶ Me hanga ano e koe he arai ki te mea
puru, ki te papura, ki te ngangana, ki te rinena miro pai; kia whatua
ano hoki he kerupima ki roto: kia tohunga rawa te mahi:

<span id="an_26:32">26:32</span> Ka whakairi ai ki runga ki nga pou
hitimi e wha, he mea whakakikorua ki te koura: me koura nga matau, ki
runga ano i nga turanga hiriwa e wha.

<span id="an_26:33">26:33</span> A me whakairi e koe te arai ki raro i
nga toromoka, ka kawe ai i te aaka o te whakaaturanga ki reira, ki roto
i te arai; a ko te arai hei wehe ma koutou i te wahi tapu, i te wahi
tino tapu.

<span id="an_26:34">26:34</span> Me whakatakoto ano e koe te taupoki ki
runga ki te aaka o te whakaaturanga, ki te wahi tino tapu.

<span id="an_26:35">26:35</span> Me whakatu ano te tepu ki waho mai o te
arai, me te turanga rama ki te ritenga atu o te tepu, ki te taha o te
tapenakara whaka te tonga: me whakatu hoki e koe te tepu ki te taha ki
te raki.

<span id="an_26:36">26:36</span> Me hanga ano he pa mo te whatitoka o te
teneti, ki te mea puru, ki te papura, ki te ngangana, ki te rinena miro
pai, he mea whakairo ki te ngira.

<span id="an_26:37">26:37</span> Me hanga ano mo te pa kia rima nga pou
hitimi, ka whakakikorua ki te koura, me koura nga matau o aua mea; me
whakarewa ano hoki e koe etahi turanga parahi e rima mo aua mea.

<span id="an_27:1">27:1</span> ¶ Me hanga ano e koe tetahi aata, ki te
hitimi te rakau, kia rima nga whatianga te roa, kia rima whatianga te
whanui; kia tapawha te aata: kia toru hoki nga whatianga te teitei.

<span id="an_27:2">27:2</span> Me hanga ona haona ki nga koki e wha: kia
kotahi te rakau o taua mea, o ona haona: me whakakikorua ano ki te
parahi.

<span id="an_27:3">27:3</span> Me hanga ano ona takotoranga mo ona
pungarehu, me ona koko pungarehu, me ona peihana, me ona matau, me ona
oko ngarahu: me hanga ona mea katoa ki te parahi.

<span id="an_27:4">27:4</span> Me hanga ano tona pae kupenga ki te
parahi, he mea ripekapeka; a me hanga ki runga i taua mea ripekapeka nga
mowhiti parahi e wha ki ona pito e wha.

<span id="an_27:5">27:5</span> A me whakanoho taua mea ki raro i te awhi
o te aata, ki raro iho, kia takapu ai taua mea ripekapeka ki waenganui o
te aata.

<span id="an_27:6">27:6</span> Me hanga etahi amo mo te aata, he amo
hitimi, ka whakakikorua hoki ki te parahi.

<span id="an_27:7">27:7</span> A ka kuhua nga amo ki nga mowhiti, hei
nga taha e rua o te aata nga amo, hei amo.

<span id="an_27:8">27:8</span> Kia tuwhera kau a roto, me hanga e koe ki
te papa: kia rite tau e hanga ai ki tera i whakakitea ki a koe ki te
maunga.

<span id="an_27:9">27:9</span> ¶ Me hanga ano te marae o te tapenakara:
hei te rinena miro pai he pa mo te taha ki te tonga whaka te tonga; kia
kotahi rau whatianga te roa mo tetahi taha:

<span id="an_27:10">27:10</span> Ko nga pou kia rua tekau, ko nga
turanga o aua mea kia rua tekau, me parahi; me hiriwa ia nga matau o nga
pou, me nga awhi.

<span id="an_27:11">27:11</span> Me nga pa mo te taha ki te raki kia
kotahi rau whatianga te roa, me nga pou e rua tekau, me nga turanga e
rua tekau, he parahi: me nga matau hiriwa o nga pou, me nga awhi hiriwa.

<span id="an_27:12">27:12</span> Me nga pa mo te whanui o te marae ki te
taha ki te hauauru kia rima tekau whatianga: kia kotahi tekau nga pou,
me nga turanga kotahi tekau.

<span id="an_27:13">27:13</span> Kia rima tekau hoki whatianga te whanui
o te marae ki te taha ki te rawhiti whaka te rawhiti.

<span id="an_27:14">27:14</span> Kia tekau ma rima whatianga nga pa o
tetahi taha o te kuwaha, kia toru nga pou, kia toru hoki nga turanga.

<span id="an_27:15">27:15</span> Kia tekau ma rima hoki whatianga o nga
pa o tera taha: kia toru nga pou, kia toru hoki nga turanga.

<span id="an_27:16">27:16</span> Kia rua tekau hoki whatianga o te pa mo
te kuwaha o te marae, he puru, he papura, he ngangana, he rinena miro
pai, he mea whakairo ki te ngira: kia wha hoki nga pou, kia wha hoki nga
turanga.

<span id="an_27:17">27:17</span> Me whakawhaiawhi nga pou katoa o te
marae a taka noa ki te hiriwa; me hiriwa nga matau, me parahi nga
turanga.

<span id="an_27:18">27:18</span> Kia kotahi rau whatianga te roa o te
marae, kia rima tekau hoki te whanui i nga wahi katoa, kia rima hoki
whatianga te teitei, ki te rinena miro pai, me parahi hoki nga turanga.

<span id="an_27:19">27:19</span> Me parahi nga oko katoa o te tapenakara
mo nga mahi katoa o reira, nga titi katoa o reira, me nga titi katoa o
te marae.

<span id="an_27:20">27:20</span> ¶ Me whakahau ano e koe nga tama a
Iharaira kia kawea mai ki a koe he hinu oriwa, he mea parakore, he mea
tuki, mo te whakamarama, kia ka tonu ai te rama.

<span id="an_27:21">27:21</span> Me whakapai e Arona ratou ko ana tama
taua mea i roto i te tapenakara o te whakaminenga, i waho o te arai e
iri ana i mua mai o te whakaaturanga, i te ahiahi a tae noa ki te ata,
ki te aroaro o Ihowa; hei tikanga tenei mo ake tonu atu, ma o rato u
whakatupuranga, mo nga tama a Iharaira.

<span id="an_28:1">28:1</span> ¶ Tangohia mai ano ki a koe a Arona, tou
tuakana, ratou ko ana tama i roto i nga tama a Iharaira, hei tohunga
maku, a Arona ratou ko Natapa, ko Apihu, ko Ereatara, ko Itamara, nga
tama a Arona.

<span id="an_28:2">28:2</span> Me hanga ano e koe etahi kakahu tapu mo
Arona, mo tou tuakana, hei kororia, hei ataahua.

<span id="an_28:3">28:3</span> Me korero ano e koe ki nga ngakau mohio
katoa, ki aku i whakaki ai ki te wairua mohio, kia hanga e ratou nga
kakahu mo Arona, mo tona whakatapunga, mo tana mahi tohunga ki ahau.

<span id="an_28:4">28:4</span> A ko nga kakahu enei e hanga e ratou; he
kouma, he epora, he koroka, he koti whakairo, he potae tohunga, he
whitiki: na me hanga etahi kakahu tapu mo Arona, mo tou tuakana, ratou
ko ana tama, mo tana mahi tohunga ki ahau.

<span id="an_28:5">28:5</span> Me tango hoki he koura, he puru, he
papura, he ngangana, he rinea pai.

<span id="an_28:6">28:6</span> ¶ A ka hanga te epora ki te koura, ki te
puru, ki te papura, ki te ngangana, ki te rinena miro pai; kia tohunga
rawa te mahi.

<span id="an_28:7">28:7</span> Kia rua nga wahi i nga pokohiwi, he mea
hono ki a raua i nga pito e rua; kia kotahi ai.

<span id="an_28:8">28:8</span> A, ko te whitiki whakairo o te epora, kia
kotahi ano te mea e hanga ai raua, kia rite hoki to raua hanganga; he
mea koura, puru, papura, ngangana, rinena miro pai.

<span id="an_28:9">28:9</span> Me tango ano e koe nga kohatu onika e
rua, ka tuhi ai i nga ingoa o nga tama a Iharaira ki aua mea:

<span id="an_28:10">28:10</span> Kia ono nga ingoa o ratou ki tetahi
kohatu, me era ingoa atu hoki e ono ki tetahi atu kohatu; kia rite ki o
ratou whanautanga.

<span id="an_28:11">28:11</span> Hei te mahi a te kaituhi kohatu tau
tuhi i nga ingoa o nga tama a Iharaira ki nga kohatu e rua, kia rite ki
te tuhinga o te hiri: me mea e koe kia whakanohoia aua mea ki nga
nohoanga koura.

<span id="an_28:12">28:12</span> A me whakanoho e koe nga kohatu e rua
ki nga pokohiwi o te epora, hei kohatu whakamahara mo nga tama a
Iharaira: a ka mau o ratou ingoa ki runga ki nga pokohiwi e rua o Arona
i te aroaro o Ihowa, hei whakamahara.

<span id="an_28:13">28:13</span> Me hanga ano e koe nga nohoanga kohatu
ki te koura;

<span id="an_28:14">28:14</span> Me nga mekameka koura parakore e rua;
me whiri tau mahinga i aua mea, ka whakau ai i nga mekameka whiri ki nga
nohoanga.

<span id="an_28:15">28:15</span> ¶ Kia tohunga rawa te hanga o te kouma
whakawa, kia rite tau mahinga ki te mahinga o te epora; me hanga e koe
taua mea ki te koura, ki te puru, ki te papura, ki te ngangana, ki te
rinena miro pai.

<span id="an_28:16">28:16</span> Kia wha ona taha, me rererua; kia
kotahi whanganga a te ringa tona roa, kia kotahi whanganga hoki a te
ringa tona whanui.

<span id="an_28:17">28:17</span> Me whakanoho ano ki taua mea etahi
nohoanga kohatu; kia wha nga rarangi kohatu: mo te rarangi tuatahi he
harariu, he topaha, he kapakara: ko te rarangi tuatahi tenei.

<span id="an_28:18">28:18</span> Mo te rarangi tuarua he emerara, he
hapaira, he taimana.

<span id="an_28:19">28:19</span> Mo te rarangi tuatoru he rikuri, he
akete, he ametihita.

<span id="an_28:20">28:20</span> Mo te rarangi tuawha he perira, he
onika, he hahapa: me whakanoho ki te koura ki te wahi e mau ai.

<span id="an_28:21">28:21</span> Na ka tekau ma rua nga kohatu me nga
ingoa o nga tama a Iharaira; ko te maha kei o ratou ingoa; ko te tuhi
hei o te hiri, tenei tangata me tona ingoa, tenei tangata me tona ingoa,
rite tonu ki nga iwi kotahi tekau ma rua.

<span id="an_28:22">28:22</span> Me hanga ano e koe ki te koura parakore
etahi mekameka, he mahi whiri, mo te kouma, mo nga pito.

<span id="an_28:23">28:23</span> Me hanga ano e koe etahi mowhiti koura
kia rua mo te kouma, ka whakanoho ai i nga mowhiti e rua ki nga pito e
rua o te kouma.

<span id="an_28:24">28:24</span> Me whakau ano nga mekameka koura, nga
mea whiri, ki nga mowhiti e rua i nga pito o te kouma.

<span id="an_28:25">28:25</span> Ko era pito e rua hoki o nga mekameka
whiri e rua, me whakau e koe ki nga nohoanga kohatu e rua, ka whakanoho
ai ki nga pokohiwi o te epora, ki te taha ki mua.

<span id="an_28:26">28:26</span> Me hanga ano etahi mowhiti koura kia
rua, ka whakanoho ai ki nga pito e rua o te kouma ki tona remu, ki te
taha ki roto whaka te epora.

<span id="an_28:27">28:27</span> Me hanga ano hoki e koe etahi atu
mowhiti koura kia rua, ka whakanoho ai ki nga pokohiwi e rua o te epora
ki te taha ki raro, ki te taha ki mua, ki te ritenga mai ano o tona
hononga, ki runga ake o te whitiki whakairo o te epora.

<span id="an_28:28">28:28</span> Me here ano e ratou te kouma, ko ona
mowhiti ki nga mowhiti o te epora, ki etahi miro puru, kia mau ai ki
runga ake o te whitiki whakairo o te epora, kei takoto ke hoki te kouma
i te epora.

<span id="an_28:29">28:29</span> A ka mau nga ingoa o nga tama a
Iharaira ki te ngakau o Arona, ara ki te kouma o te whakawa, ina haere
ia ki te wahi tapu, hei whakamahara ki te aroaro o Ihowa i nga ra katoa.

<span id="an_28:30">28:30</span> Me whakanoho ano hoki e koe nga Urimi
me nga Tumime ki te kouma whakawa; a hei te ngakau o Arona aua mea, ina
haere ki te aroaro o Ihowa: a ka mau tonu ki te ngakau o Arona te
whakawa o nga tama a Iharaira i te aroaro o Ihowa.

<span id="an_28:31">28:31</span> ¶ Me hanga ano e koe te koroka o te
epora, hei te puru anake.

<span id="an_28:32">28:32</span> Me whakakohao a runga, i waenganui: me
whakawhaiwhiri ano ki te mea whatu tona kohao a huri noa, kia rite ki te
kohao o te pukupuku, kei pakaru.

<span id="an_28:33">28:33</span> A i te remu i raro me hanga e koe etahi
pamekaranete ki te mea puru, papura, ngangana, hei te remu a huri noa;
me etahi pere koura ki nga takiwa o aua mea a huri noa:

<span id="an_28:34">28:34</span> He pere koura he pamekaranete, he pere
koura he pamekaranete, ki te remu o te koroka a huri noa.

<span id="an_28:35">28:35</span> A me kakahu taua mea e Arona ina
minita: a ka rangona tona tangi ina haere ki roto, ki te wahi tapu, ki
te aroaro o Ihowa, ina puta mai hoki ki waho kei mate ia.

<span id="an_28:36">28:36</span> Me hanga ano e koe tetahi paraharaha ki
te koura parakore, tuhia iho, he tuhi hiri ano, HE TAPU KI A IHOWA.

<span id="an_28:37">28:37</span> A me whakanoho e koe ki te tau puru,
kia mau ai ki te potae tohunga; hei te taha ki mua o te potae.

<span id="an_28:38">28:38</span> A ka mau tena ki te rae o Arona, kia
mauria ai e Arona te kino o nga mea tapu e whakatapua e nga tama a
Iharaira i a ratou hoatutanga tapu katoa; a ka mau tonu tena ki tona
rae, kia manakohia ai ratou i te aroaro o Ihowa.

<span id="an_28:39">28:39</span> A me whakairo e koe ki te mumu te koti
rinena pai, me hanga ano te potae tohunga ki te rinena pai: hei te mea i
hanga ki te ngira te mea e hanga ai e koe te whitiki.

<span id="an_28:40">28:40</span> ¶ Me hanga ano etahi koti mo nga tama a
Arona, me hanga ano etahi whitiki mo ratou, me hanga hoki etahi potae mo
ratou, hei kororia, hei ataahua.

<span id="an_28:41">28:41</span> Ka whakakakahu atu ai ki a Arona, ki
tou tuakana, ratou ko ana tama; na ka whakawahi koe i a ratou, ka
whakatohunga hoki i a ratou, ka whakatapu hoki i a ratou, kia mahi,
tohunga ai ki ahau.

<span id="an_28:42">28:42</span> Me hanga ano etahi tarau rinena mo
ratou, hei kakahu mo nga wahi takoto tahanga o ratou; mo te hope a tae
noa ki nga huha:

<span id="an_28:43">28:43</span> A hei kakahu ena mo Arona, mo ana tama,
ina haere ki roto ki te tapenakara o te whakaminenga, ina whakatata
ranei ki te aata, ki te minita i roto i te wahi tapu; kei whai hara, a
ka mate: hei tikanga pumau tenei mona, mo ona uri hoki i muri i a ia.

<span id="an_29:1">29:1</span> ¶ A ko tenei tau e mea ai ki a ratou. ina
whakatapu i a ratou hei tohunga maku: Tikina he puru, hei te kuao, me
nga hipi toa e rua, hei te mea kohakore,

<span id="an_29:2">29:2</span> He taro rewenakore, he keke rewenakore, i
konatunatua ki te hinu, he mea angiangi ano hoki, he rewenakore, i pania
ki te hinu: he mea hanga e koe ki te paraoa witi.

<span id="an_29:3">29:3</span> Na, ka maka ki te kete kotahi, a ka kawea
i roto i te kete, me te puru me nga hipi toa e rua.

<span id="an_29:4">29:4</span> Na ka kawe i a Arona ratou ko ana tama,
ki te whatitoka o te tapenakara o te whakaminenga, ka horoi i a ratou ki
te wai.

<span id="an_29:5">29:5</span> Na ka mau koe ki nga kakahu, a ka
whakakakahu i a Arona ki te koti, ki te koroka o te epora, ki te epora,
ki te kouma, ka whitiki hoki i a ia ki te whitiki whakairo o te epora:

<span id="an_29:6">29:6</span> A ka potae i tona matenga ki te potae
tohunga, ka whakanoho ano i te karauna tapu ki runga ki te potae.

<span id="an_29:7">29:7</span> Na ka mau ki te hinu whakawahi, ka
riringi ki runga ki tona matenga, ka whakawahi i a ia.

<span id="an_29:8">29:8</span> A ka kawe koe i ana tama, ka whakakakahu
hoki i a ratou ki nga koti.

<span id="an_29:9">29:9</span> Me whitiki ano ratou e koe, a Arona ratou
ko ana tama, ka potae ano hoki i nga potae ki a ratou: a ma ratou te
mahi tohunga; kia pumau tonu ano hoki tenei tikanga: na ka whakatohunga
koe i a Arona ratou ko ana tama.

<span id="an_29:10">29:10</span> Na ka mea kia kawea tetahi puru ki mua
o te tapenakara o te whakaminenga: a ka popoki iho nga ringa o Arona
ratou ko ana tama ki runga ki te pane o te puru.

<span id="an_29:11">29:11</span> Na ka patu koe i te puru ki te aroaro o
Ihowa, ki te whatitoka o te tapenakara o te whakaminenga.

<span id="an_29:12">29:12</span> Na me tango tetahi wahi o te toto o te
puru, me pani e tou ringa ki nga haona o te aata, ka riringi katoa ai i
nga toto ki te turanga o te aata.

<span id="an_29:13">29:13</span> Na ka tango koe i te ngako katoa e
whiwhiwhiwhi ana ki nga whekau, me te pa i runga ake i te ate, me nga
whatukuhu e rua, me te pai i aua mea, ka tahu ai ki runga ki te aata.

<span id="an_29:14">29:14</span> Ko te kikokiko ia o te puru, me tona
hiako, me ona paru, me tahu e koe ki te ahi ki waho o te puni: he
whakahere hara hoki tena.

<span id="an_29:15">29:15</span> Na ka mau koe ki tetahi o nga hipi toa;
a ka popoki iho nga ringaringa o Arona ratou ko ana tama ki runga ki te
matenga o te hipi.

<span id="an_29:16">29:16</span> Na ka patu koe i te hipi, a ka tango i
ona toto, ka tauhi ai ki te aata a tawhio noa.

<span id="an_29:17">29:17</span> Na ka tapatapahi koe i te hipi, a ka
horoi i ona whekau, me ona waewae, ka maka ai ki runga ki nga wahi ona i
tapahia, ki runga hoki i tona matenga.

<span id="an_29:18">29:18</span> Katahi koe ka tahu i te hipi katoa ki
runga ki te aata: he tahunga tinana tena ki a Ihowa, he kakara reka, he
whakahere ahi ki a Ihowa.

<span id="an_29:19">29:19</span> Na ka mau koe ki te rua o nga hipi, a
ka popoki iho nga ringaringa o Arona ratou ko ana tama ki runga ki te
matenga o te hipi.

<span id="an_29:20">29:20</span> Na ka patu koe i te hipi, a ka tango i
tetahi wahi o ona toto, ka pani atu ki te matamata o te taringa matau a
Arona, ki te matamata ano hoki o nga taringa matau o ana tama, ki te
koromatua ano hoki o o ratou ringa matau, ki te koromatua ano hok i o o
ratou waewae matau, me tauhiuhi atu ano hoki te toto ki te aata a tawhio
noa.

<span id="an_29:21">29:21</span> Me tango ano e koe tetahi wahi o nga
toto i runga i te aata, o te hinu whakawahi ano hoki, a ka tauhiuhi atu
ki a Arona, ki ona kakahu, ki a ratou tahi ano ko ana tama, ki nga
kakahu hoki o ana tama: na ka tapu ia, me ona kakahu, me ana tama, me
nga kakahu ano hoki o ana tama.

<span id="an_29:22">29:22</span> Me tango ano hoki e koe te ngako o te
hipi toa, me te hiawero, me te ngako e whiwhiwhiwhi ana ki nga whekau,
me te pa i te ate, i nga whatukuhu e rua; me te ngako i aua mea, me te
peke matau; he hipi whakatohungatanga hoki:

<span id="an_29:23">29:23</span> Me te rohi taro kotahi, me tetahi keke
taro hinu, me tetahi keke angiangi i roto i te kete taro rewenakore i te
aroaro o Ihowa:

<span id="an_29:24">29:24</span> Na ka hoatu katoa e koe ki nga ringa o
Arona, ki nga ringa ano o ana tama; a me poipoi hei whakahere poipoi ki
te aroaro o Ihowa.

<span id="an_29:25">29:25</span> Na ka tango koe i aua mea i o ratou
ringa, ka tahu ai ki runga ki to aata, hei tahunga tinana, hei kakara
reka ki te aroaro o Ihowa, hei whakahere ahi ki a Ihowa.

<span id="an_29:26">29:26</span> Na ka tango koe i te uma o te hipi toa
o te whakatohungatanga o Arona, a ka poipoi hei whakahere poipoi i te
aroaro o Ihowa: ko te wahi hoki tena mau.

<span id="an_29:27">29:27</span> Me whakatapu ano e koe te uma o te
whakahere poipoi, me te peke o te whakahere hapahapai, era e poipoia
ana, e hapahapainga ana, o te hipi o te whakatohungatanga, o ta Arona, o
ta ana tama:

<span id="an_29:28">29:28</span> A ka waiho ma Arona ratou ko ana tama,
e nga tama a Iharaira; kia pumau tonu tenei tikanga: he whakahere
hapahapai hoki: a ka waiho e nga tama a Iharaira hei whakahere
hapahapai, he mea no a ratou patunga mo te pai, ara he whakahere
hapahapai na ratou ki a Ihowa.

<span id="an_29:29">29:29</span> A ka riro nga kakahu tapu o Arona i ana
tama i muri i a ia, hei kakahu e whakawahia ai, e whakatohungatia ai
ratou.

<span id="an_29:30">29:30</span> A e whitu nga ra e kakahuria ai aua mea
e te tama e meinga hei tohunga i muri i a ia, ina haere ia ki roto ki te
tapenakara o te whakaminenga ki te minita i roto i te wahi tapu.

<span id="an_29:31">29:31</span> Me tango ano e koe te hipi toa o te
whakatohungatanga, a ka kohua i ona kikokiko ki te wahi tapu.

<span id="an_29:32">29:32</span> A ma Arona ratou ko ana tama e kai te
kikokiko o te hipi, me te taro i roto i te kete, ki te whatitoka o te
tapenakara o te whakaminenga.

<span id="an_29:33">29:33</span> Me kai ano e ratou aua mea o te
whakamarie, hei whakatohunga, hei whakatapu mo ratou: kauaka ia te
tangata ke e kai; he mea tapu hoki ena.

<span id="an_29:34">29:34</span> A, ki te toe tetahi wahi o te kikokiko
o nga whakatohungatanga, o te taro ranei, ki te ata, me tahu e koe taua
toenga ki te ahi: kei kainga; he mea tapu hoki.

<span id="an_29:35">29:35</span> Kia penei tau e mea ai ki a Arona ratou
ko ana tama; kia rite ki nga mea katoa i whakahaua atu nei e ahau ki a
koe: e whitu nga ra e whakatohunga ai koe i a ratou.

<span id="an_29:36">29:36</span> A me tuku e koe i tenei ra, i tenei ra,
tetahi kau hei whakahere hara, hei whakamarie: me pure ano e koe te
aata, ina oti i a koe te whakamarie mo taua mea; me whakawahi ano kia
tapu ai.

<span id="an_29:37">29:37</span> E whitu nga ra e whakamarie ai koe mo
te aata, hei whakatapu; a ka meinga hei aata tino tapu; ko nga mea katoa
e pa ana ki te aata, ka tapu.

<span id="an_29:38">29:38</span> ¶ A ko tenei tau e tuku ai ki runga ki
te aata; e rua reme, he tautahi me mea tonu tenei i nga ra katoa.

<span id="an_29:39">29:39</span> Ko tetahi reme me tuku i te ata, ko te
rua o nga reme me tuku i te ahiahi.

<span id="an_29:40">29:40</span> Ko te reme me te whakatekau o te
paraoa, he mea konatunatu ki te hinu tuki, he whakawha no te hine, me te
whakawha o te hine waina, hei ringihanga.

<span id="an_29:41">29:41</span> A me tuku e koe tetahi reme i te
ahiahi; kia rite tau tukunga ki to te whakahere totokore o te ata, me
tona ringihanga hoki, hei kakara reka, hei whakahere ahi ki a Ihowa.

<span id="an_29:42">29:42</span> Hei tahunga tinana tenei e mau tonu ana
i o koutou whakatupuranga, i te whatitoka o te tapenakara o te
whakaminenga, i te aroaro o Ihowa, i te wahi e tutaki ai ahau ki a
koutou, korero ai ki a koe.

<span id="an_29:43">29:43</span> A ka tutaki ahau ki reira ki nga tama a
Iharaira, ka tapu ano a reira i toku kororia.

<span id="an_29:44">29:44</span> Ka whakatapua ano e ahau te tapenakara
o te whakaminenga me te aata: ka whakatapua ano a Arona ratou ko ana
tama, hei tohunga maku.

<span id="an_29:45">29:45</span> A ka noho ahau ki waenganui i nga tama
a Iharaira, a hei Atua ahau mo ratou.

<span id="an_29:46">29:46</span> A ka mohio ratou ko Ihowa ahau, ko to
ratou Atua, i whakaputaia mai ai ratou i te whenua o Ihipa, kia noho ai
ahau i waenganui i a ratou: ko Ihowa ahau, ko to ratou Atua.

<span id="an_30:1">30:1</span> ¶ A me hanga e koe he aata hei tahunga
mea kakara: ko te rakau e hanga ai he hitimi.

<span id="an_30:2">30:2</span> Kia kotahi whatianga te roa, kia kotahi
hoki whatianga te whanui; kia tapawha: kia rua whatianga te teitei: no
taua mea ra ano nga haona.

<span id="an_30:3">30:3</span> Me whakakikorua ki te koura parakore a
runga me ona taha a taka noa, me ona haona hoki; me hanga ano te niao
koura a tawhio noa.

<span id="an_30:4">30:4</span> Me hanga ano etahi mowhiti koura mona kia
rua, mo raro i tona niao, ki ona koki e rua, me hanga ki ona taha e rua,
hei kuhunga mo nga amo, hei amohanga.

<span id="an_30:5">30:5</span> He hitimi ano hoki te rakau e hanga ai e
koe nga amo, me whakakikorua ki te koura.

<span id="an_30:6">30:6</span> Ka whakatu ai ki mua o te arai, o tera i
te aaka o te whakaaturanga, ki mua o te taupoki i runga o te
whakaaturanga, o te wahi e tutaki ai ahau ki a koe.

<span id="an_30:7">30:7</span> A me tahu e Arona he whakakakara reka ki
runga, i tenei ata, i tenei ata: me tahu e ia te whakakakara ki runga,
ina whakapaia e ia nga rama.

<span id="an_30:8">30:8</span> A ka tahuna e Arona nga rama i te ahiahi,
me tahu he whakakakara ki runga i taua aata, he whakakakara e mau tonu
ana ki te aroaro o Ihowa i o koutou whakatupuranga.

<span id="an_30:9">30:9</span> Kei whakaekea he whakakakara ke ki runga,
he tahunga tinana ranei, he whakahere totokore ranei; kaua ano e
ringihia he ringihanga ki runga.

<span id="an_30:10">30:10</span> Na, ka whakamarie a Arona ki runga ki
ona haona, kia kotahi te meatanga i te tau: ka whakamarie ia ki te toto
o te whakahere hara o te whakamarie ki runga ki taua mea, kia kotahi te
meatanga i te tau, puta noa i o koutou whakatupuranga: he mea t apu rawa
tena ki a Ihowa.

<span id="an_30:11">30:11</span> ¶ I korero ano a Ihowa ki a Mohi, i
mea,

<span id="an_30:12">30:12</span> E taua e koe nga tangata o nga tama a
Iharaira, ara nga mea o ratou e taua ana, me homai e tera, e tera, he
utu mo tona wairua ki a Ihowa, ina taua ratou; kia kore ai he whiu i
roto i a ratou ina taua.

<span id="an_30:13">30:13</span> Ko tenei ta ratou e homai ai, ko nga
tangata katoa e haere ana ki roto ki te hunga kua taua, hei te hawhe o
te hekere, o te hekere o te wahi hekere kotahi: hei te hawhe hekere te
whakahere ki a Ihowa.

<span id="an_30:14">30:14</span> Ko nga tangata katoa e haere ana ki
roto ki te hunga kua taua, ko nga mea e rua tekau o ratou tau, me nga
mea i maha atu, me homai e ratou he whakahere ki a Ihowa.

<span id="an_30:15">30:15</span> E kore e maha ake a te tangata taonga,
e kore ano hoki e torutoru iho i te hawhe hekere a te rawakore, ina
homai he whakahere ki a Ihowa, hei whakamarie mo o koutou wairua.

<span id="an_30:16">30:16</span> Na me tango e koe te moni whakamarie a
nga tama a Iharaira, a ka waiho mo nga mahi o te tapenakara o te
whakaminenga; a hei whakamahara tena ki nga tama a Iharaira ki te aroaro
o Ihowa, hei whakamarie mo o koutou wairua.

<span id="an_30:17">30:17</span> ¶ I korero ano a Ihowa ki a Mohi, i
mea,

<span id="an_30:18">30:18</span> Me hanga ano e koe he takotoranga wai
ki te parahi, ki te parahi ano hoki tona turanga, hei horoinga: ka
whakatu ai ki te takiwa o te aata o te tapenakara o te whakaminenga, me
riringi ano he wai ki roto.

<span id="an_30:19">30:19</span> A me horoi o ratou ringa me o ratou
waewae e Arona ratou ko ana tama ki reira.

<span id="an_30:20">30:20</span> Ka haere ratou ki roto ki te tapenakara
o te whakaminenga, me horoi ratou ki te wai, kei mate; ki te whakatata
ranei ratou ki te aata ki te minita, ki te tahu i te whakahere ahi ki a
Ihowa:

<span id="an_30:21">30:21</span> Na ka horoi i o ratou ringa, i o ratou
waewae, kei mate; a ka waiho hei tikanga pumau ma ratou, mana, ma ona
uri, i o ratou whakatupuranga.

<span id="an_30:22">30:22</span> ¶ I korero ano a Ihowa ki a Mohi, i
mea,

<span id="an_30:23">30:23</span> Tikina mau he tino mea kakara, he maira
pai, kia rima rau hekere, he hinamona reka, me hawhe tera, ara kia rua
rau kia rima tekau hekere, me te karamuha reka, kia rua rau kia rima
tekau hekere,

<span id="an_30:24">30:24</span> He kahia hoki, kia rima rau hekere, ki
nga hekere o te wahi tapu, me te hinu oriwa, kia kotahi hine:

<span id="an_30:25">30:25</span> A me hanga e koe hei hinu mo te
whakawahinga tapu, he hinu whakaranu, he mea kakara, ko ta te
kaiwhakaranu e hanga ai: ka waiho hei hinu mo te whakawahinga tapu:

<span id="an_30:26">30:26</span> Ka whakawahia ai te tapenakara o te
whakaminenga, me te aaka hoki o te whakaaturanga,

<span id="an_30:27">30:27</span> Me te tepu, me nga oko katoa i runga,
me te turanga rama, me ona oko, me te aata whakakakara,

<span id="an_30:28">30:28</span> Me te aata tahunga tinana, me ona oko
katoa, me te takotoranga wai, me tona turanga.

<span id="an_30:29">30:29</span> A me whakatapu kia tino tapu: ka tapu
nga mea katoa e pa ana ki aua mea.

<span id="an_30:30">30:30</span> Me whakawahi ano e koe a Arona ratou ko
ana tama, me whakatapu hoki ratou hei tohunga maku.

<span id="an_30:31">30:31</span> Me korero ano e koe ki nga tama a
Iharaira, me ki atu, Hei hinu tenei maku, mo te whakawahinga tapu i o
koutou whakatupuranga.

<span id="an_30:32">30:32</span> Kei ringihia ki te kikokiko tangata,
kei hanga ano tetahi mea pena, e rite ana ki tona hanganga: he tapu
tena, a ka tapu ki a koutou.

<span id="an_30:33">30:33</span> Ki te whakaranua e te tangata tetahi
mea pena; ki te maka ranei e ia ki runga ki te tangata ke, ina, ka
hatepea atu ia i roto i tona iwi.

<span id="an_30:34">30:34</span> I mea ano a Ihowa ki a Mohi, Tikina mau
he mea kakara, he takete, he oneka, he karapanuma; enei mea kakara me te
parakihe parakore; kia rite te taimaha o tetahi, o tetahi:

<span id="an_30:35">30:35</span> Ka whakaranu ai hei mea kakara, ko ta
te kaiwhakaranu e hanga ai, he mea rongoa ki te tote, he mea parakore,
he mea tapu:

<span id="an_30:36">30:36</span> Na ka tukia tetahi wahi kia ririki
rawa, ka whakatakoto ai i tetahi wahi ki mua mai o te whakaaturanga i
roto i te tapenakara o te whakaminenga, ki te wahi e tutaki ai ahau ki a
koe: hei mea tino tapu tena ki a koutou.

<span id="an_30:37">30:37</span> A ko taua mea kakara ka hanga nei e
koe, kei hanga tetahi ma koutou he rite te hanganga ki to tera: hei mea
tapu tena ki a koe ma Ihowa.

<span id="an_30:38">30:38</span> Ki te hanga e te tangata he mea pena,
hei honginga mana, ka hatepea atu ia i roto i tona iwi.

<span id="an_31:1">31:1</span> ¶ I korero ano a Ihowa ki a Mohi, i mea,

<span id="an_31:2">31:2</span> Titiro, kua whakahuatia nei e ahau te
ingoa o Petareere, tama a Uri, ko ia nei he tama na Huru, no te iwi o
Hura:

<span id="an_31:3">31:3</span> Kua whakakiia ano ia e ahau ki te wairua
o te Atua, ki te ngakau tupato, ki te whakaaro, ki te mohio, ki nga mahi
katoa hoki,

<span id="an_31:4">31:4</span> Hei whakaaro ki nga mahi a te tohunga,
hei mahi i te koura, i te hiriwa, i te parahi,

<span id="an_31:5">31:5</span> Mo te whakairo kohatu hoki, mo te
whakanoho hoki, mo te whakairo rakau, mo te mahi ano hoki i nga mahi
katoa.

<span id="an_31:6">31:6</span> Na, tenei ano te hoatu nei e ahau hei hoa
mona a Ahoriapa tama a Ahihamaka, no te iwi o Rana: kua whakanohoia ano
e ahau he mahara ki nga ngakau o te hunga ngakau mahara katoa, hei hanga
i nga mea katoa i whakahaua atu nei e ahau ki a koe;

<span id="an_31:7">31:7</span> I te tapenakara o te whakaminenga, i te
aaka o te whakaaturanga, i tona taupoki, i nga mea katoa o te
tapenakara,

<span id="an_31:8">31:8</span> I te tepu, i ona mea, i te turanga
parakore o nga rama, i ona mea katoa, i te aata mo te whakakakara,

<span id="an_31:9">31:9</span> I te aata mo te tahunga tinana, i ona mea
katoa, i te takotoranga wai raua ko tona turanga.

<span id="an_31:10">31:10</span> I nga kakahu mo te mahi minita, i nga
kakahu tapu mo Arona, mo te tohunga, i nga kakahu mo ana tama, mo te
mahi tohunga,

<span id="an_31:11">31:11</span> I te hinu whakawahi, i te whakakakara
reka mo te wahi tapu: kia rite ta ratou e mea ai ki nga mea katoa i
whakahaua atu e ahau ki a koe.

<span id="an_31:12">31:12</span> ¶ I korero ano a Ihowa ki a Mohi, i
mea,

<span id="an_31:13">31:13</span> Korero ano ki nga tama a Iharaira, mea
atu, Me whakarite ano e koutou aku hapati: hei tohu hoki ki waenganui
oku, o koutou, i o koutou whakatupuranga: kia mohio ai ko ahau, ko
Ihowa, te whakatapu nei i a koutou.

<span id="an_31:14">31:14</span> Na me whakarite te hapati; he tapu hoki
tena ki a koutou: he mate kau mo te tangata e whakanoa ana i taua ra: ko
te tangata hoki e mahi ana i tetahi mahi i reira, ina, ka hatepea atu
taua wairua i roto i tona iwi.

<span id="an_31:15">31:15</span> E ono nga ra e mahia ai te mahi; kei te
whitu ia o nga ra te hapati okiokinga, he tapu ki a Ihowa: ko te tangata
e mahi ana i tetahi mahi i te ra hapati he mate kau mona.

<span id="an_31:16">31:16</span> Mo reira me mahara nga tama a Iharaira
ki te hapati, kia whakaritea te hapati i o ratou whakatupuranga: kia mau
tonu tenei kawenata.

<span id="an_31:17">31:17</span> He tohu tena ra ki waenganui oku, o nga
tama a Iharaira, ake ake: e ono hoki nga ra i hanga ai e Ihowa te rangi
me te whenua, a i te whitu o nga ra ka okioki, a ta ana tona manawa.

<span id="an_31:18">31:18</span> I homai ano e ia ki a Mohi, i te
mutunga o tana korero ki a ia i runga i Maunga Hinai, e rua nga papa
whakaaturanga, he papa kohatu, he mea tuhituhi na te ringa o te Atua.

<span id="an_32:1">32:1</span> ¶ A, no te kitenga o te iwi i roa te
hekenga iho o Mohi i runga i te maunga, ka huihui te iwi ki a Arona, ka
mea ki a ia, Whakatika, hanga etahi atua mo tatou, hei haere i mua i a
tatou; ko tenei Mohi hoki, ko te tangata nana tatou i kawe mai ki ru nga
nei i te whenua o Ihipa, kahore tatou e mohio kua ahatia ranei ia.

<span id="an_32:2">32:2</span> Na ka mea a Arona ki a ratou, Whakiia mai
nga whakakai koura i nga taringa o a koutou wahine, o a koutou tama, o a
koutou tamahine, ka kawe mai ki ahau.

<span id="an_32:3">32:3</span> Na whakiia ana e te iwi katoa nga
whakakai koura i o ratou taringa, a kawea ana mai ki a Arona.

<span id="an_32:4">32:4</span> Na ka tangohia e ia i o ratou ringa, a
whakaahuatia ana e ia ki te purupuru tana kuao kau i whakarewa ai: na ka
mea ratou, Ko ou atua enei, e Iharaira, nana nei koe i kawe mai ki runga
nei i te whenua o Ihipa.

<span id="an_32:5">32:5</span> A, no te kitenga o Arona, hanga ana e ia
tetahi aata ki mua i taua mea; a ka karanga a Arona, ka mea, Ko apopo he
hakari ki a Ihowa.

<span id="an_32:6">32:6</span> Na ka maranga wawe ratou i te aonga ake,
a whakaekea ana he tahunga tinana, i kawea ano he whakahere mo te pai;
na ka noho te iwi ki te kai, ki te inu, a ka whakatika ki te takaro.

<span id="an_32:7">32:7</span> ¶ Na ka mea a Ihowa ki a Mohi, Haere,
heke atu, kua he hoki tou iwi i kawea mai nei e koe i te whenua o Ihipa:

<span id="an_32:8">32:8</span> Kua hohoro ratou te peka ke i te huarahi
i kiia e ahau ki a ratou: kua hanga ma ratou he kuao kau, he mea
whakarewa, kua koropiko ki taua mea, kua patu whakahere mana, a e mea
ana, Ko ou atua enei, e Iharaira, i kawea mai ai koe i te whenua o Ihi
pa.

<span id="an_32:9">32:9</span> I mea ano a Ihowa ki a Mohi, Kua kite
ahau i tenei iwi, na, he iwi kaki maro ratou:

<span id="an_32:10">32:10</span> Na, tukua atu ahau, a ka mura toku riri
ki a ratou, a ka pau ratou i ahau: ka hanga ano koe hei iwi nui.

<span id="an_32:11">32:11</span> Na ka inoi a Mohi ki a Ihowa, ki tona
Atua, ka mea, He aha tou riri i mura ai, e Ihowa, ki tau iwi i kawea mai
nei e koe i te whenua o ihipa i runga i te kaha nui, i te ringa maro?

<span id="an_32:12">32:12</span> Ha, kia korero nga Ihipiana, kia mea,
He whakaputanga atu ki te he tana i a ratou, kia whakamatea ai ratou ki
nga maunga, kia whakangaromia atu ai i te mata o te whenua? Tahuri i tou
riri nui e mura nei, kia puta ke hoki tou whakaaro ki tenei ki no mo tau
iwi.

<span id="an_32:13">32:13</span> Kia mahara ki au pononga, ki a
Aperahama, ki a Ihaka, ki a Iharaira, ki tau oatitanga hoki i a koe ki a
ratou, ki tau meatanga ki a ratou, Ka whakanuia e ahau o koutou uri kia
rite ki nga whetu o te rangi; ko tenei whenua katoa hoki i korerotia atu
nei e ahau, ka hoatu e ahau ki o koutou uri, a ka nohoia e ratou ake
ake.

<span id="an_32:14">32:14</span> Na ka puta ke ta Ihowa i whakaaro ai mo
te kino i kiia e ia kia meatia ki tana iwi.

<span id="an_32:15">32:15</span> ¶ Na ka tahuri a Mohi, ka heke iho i te
maunga, me nga papa e rua o te whakaaturanga i tona ringa: he mea tuhi
nga taha e rua o nga papa; i tetahi taha, i tetahi taha te tuhi.

<span id="an_32:16">32:16</span> He mea mahi hoki na te Atua aua papa,
me te tuihituhi hoki, na te Atua te tuhituhi, he mea whaowhao ki nga
papa.

<span id="an_32:17">32:17</span> A ka rongo a Hohua i te reo o te iwi e
hamama ana, ka mea ki a Mohi, He nge whawhai kei te puni ra.

<span id="an_32:18">32:18</span> Na ka mea ia, Ehara tera reo i te
hamama mo te hinganga o te taua, ehara hoki tera reo i te hamama o te
hunga e hinga ana: he reo waiata taku e rongo nei.

<span id="an_32:19">32:19</span> A ka tata ia ki te puni, na, ka kite ia
i te kuao kau, i te kanikani: na ka mura te riri o Mohi, a ka maka atu e
ia nga papa i roto i ona ringa, a pakarua ana aua mea e ia i raro i te
maunga.

<span id="an_32:20">32:20</span> Na ka tango ia i te kuao kau i hanga e
ratou, a tahuna ana e ia ki te ahi, a hurihia ana a ngotangota noa, a
ruiruia ana e ia ki te wai, whakainumia atu ana ma nga tama a Iharaira.

<span id="an_32:21">32:21</span> ¶ Na ka mea a Mohi ki a Arona, I aha
tenei iwi ki a koe, i takina ai e koe tenei hara nui ki a ratou?

<span id="an_32:22">32:22</span> A ka mea a Arona, Kei mura mai te riri
o toku ariki: e mohio ana koe ki tenei iwi, mo te kino tonu ratou.

<span id="an_32:23">32:23</span> I mea hoki ratou ki ahau, Hanga etahi
atua mo tatou hei haere i mua i a tatou: ko tenei Mohi hoki, ko te
tangata nana nei tatou i kawe mai i te whenua o Ihipa, kahore tatou e
mohio kua ahatia ranei ia.

<span id="an_32:24">32:24</span> Na ka mea ahau ki a ratou, Ki te mea he
koura to tetahi, whakiia mai. Na ka homai e ratou ki ahau: a maka ana e
ahau ki te ahi; a puta ake ko te kuao kau nei.

<span id="an_32:25">32:25</span> A, i te kitenga o Mohi i te iwi e
korara noa ana, na Arona hoki ratou i tuku kia korara, hei taunu ma o
ratou hoariri:

<span id="an_32:26">32:26</span> Na, ka tu a Mohi ki te kuwaha o te
puni, ka mea, Ko wai to Ihowa? haere mai ki ahau. Na ka huihui nga tama
katoa a Riwai ki a ia.

<span id="an_32:27">32:27</span> Na ka mea ia ki a ratou, Ko te kupu
tenei a Ihowa, a te Atua o Iharaira, Whakanohoia e tera, e tera, tana
hoari ki tona huha, a haere atu, hoki mai, i tetahi kuwaha ki tetahi
kuwaha, i waenga puni, a patua e tera tona teina, e tera tona hoa, e t
era tona hoa e noho tata ana.

<span id="an_32:28">32:28</span> Na rite tonu ki te kupu a Mohi ta nga
tama a Riwai i mea ai: a tata tonu ki te toru mano nga tangata i hinga i
taua rangi.

<span id="an_32:29">32:29</span> Na Mohi hoki i mea, Hei runga i tana
tama, i tona teina, te whakatohungatanga ki a Ihowa o tera, o tera, o
koutou aianei; kia homai ai e ia he manaaki ki a koutou aianei.

<span id="an_32:30">32:30</span> ¶ Na, i te aonga ake, ka mea a Mohi ki
te iwi, Kua hara koutou, he nui te hara: na, me haere ahau aianei ki
runga, ki a Ihowa; tera pea e taea e ahau te whakamarie mo to koutou
hara.

<span id="an_32:31">32:31</span> Na ka hoki a Mohi ki a Ihowa, ka mea,
Aue! kua hara tenei iwi, he nui te hara, kua hanga hoki e ratou etahi
atua koura mo ratou.

<span id="an_32:32">32:32</span> Na, mau e horoi to ratou hara; a ki te
kahore, tena ra, horoia atu ahau i roto i tau pukapuka i tuhituhia e
koe.

<span id="an_32:33">32:33</span> Na ka mea a Ihowa ki a Mohi, Ko te
tangata e hara ana ki ahau, ka horoia atu ia e ahau i roto i taku
pukapuka.

<span id="an_32:34">32:34</span> Na haere ra, arahina atu te iwi ki te
wahi i korerotia atu e ahau ki a koe: tena taku anahera te haere atu na
i mua i a koe; ahakoa ra, ko a te ra e mea ai ahau, ina, ka meinga e
ahau to ratou hara kia tau ki runga ki a ratou.

<span id="an_32:35">32:35</span> Na ka whiua e Ihowa te iwi mo ta ratou
hanganga i te kuao kau, i hanga nei e Arona.

<span id="an_33:1">33:1</span> ¶ Na ka mea a Ihowa ki a Mohi, Haere,
turia atu ki runga, koutou ko te iwi i kawea mai nei e koe i te whenua o
Ihipa, ki te whenua i oati ai ahau ki a Aperahama, ki a Ihaka, ki a
Hakopa, i mea ia, Ka hoatu e ahau ki ou uri:

<span id="an_33:2">33:2</span> A ka unga he anahera e ahau ki mua i a
koe, maku ano hoki e pei nga Kanaani, nga Amori, nga Hiti, nga Perihi,
nga Hiwi, me nga Iepuhi:

<span id="an_33:3">33:3</span> Ki te whenua e rerengia ana e te waiu, e
te honi: e kore hoki ahau e haere atu i roto i a koe; he iwi kaki maro
hoki koe: kei pau koe i ahau ki te ara.

<span id="an_33:4">33:4</span> A, i te rongonga o te iwi i tenei rongo
kino, ka pouri, kihai ano i whakanohoia e tetahi ona whakapaipai.

<span id="an_33:5">33:5</span> A i ki atu a Ihowa ki a Mohi, Mea atu ki
nga tama a Iharaira, He iwi kaki maro koutou: kia mea kau ka puta atu
ahau ki waenganui i a koe, a ka ngaro koe i ahau: na, whakarerea atu ou
whakapaipai, a ka mohio ahau ki taku e mea ai ki a koe.

<span id="an_33:6">33:6</span> Na i aurutia e nga tama a Iharaira o
ratou whakapaipai i Maunga Horepa ahu atu.

<span id="an_33:7">33:7</span> ¶ Na tango ai a Mohi i te tapenakara ka
whakatu ki waho o te puni ki tetahi wahi mamao atu i te puni, a huaina
ana e ia, Ko te tapenakara o te whakaminenga. A i haere nga tangata
katoa e rapu ana i a Ihowa, ki te tapenakara o te whakaminenga, ki wa ho
o te puni.

<span id="an_33:8">33:8</span> A, i a Mohi e haere ana ki te tapenakara
ka whakatika te iwi katoa, a ka tu tera, tera, i te kuwaha o tona
teneti, a ka titiro ki muri i a Mohi, a haere noa ia ki roto ki te
tapenakara.

<span id="an_33:9">33:9</span> A, i a Mohi e haere ana ki roto ki te
tapenakara, ka heke iho te pou kapuna, a tu ana i te whatitoka o te
tapenakara, a ka korero a Ihowa ki a Mohi.

<span id="an_33:10">33:10</span> A ko te kitenga o te iwi katoa i te pou
kapua e tu ana i te whatitoka o te tapenakara, na ka whakatika te iwi
katoa, ka koropiko hoki ia tangata, ia tangata, i te whatitoka o tona
teneti.

<span id="an_33:11">33:11</span> Na ka korero a Ihowa ki a Mohi, he
kanohi, he kanohi, pera hoki me te tangata e korero nei ki tona hoa. A
hoki ana ia ki te puni: ko tana tangata ia, ko Hohua, tama a Nunu, kihai
taua taitamariki i neke atu i roto i te tapenakara.

<span id="an_33:12">33:12</span> ¶ A i mea a Mohi ki a Ihowa, Titiro,
kua mea mai nei koe ki ahau, Kawea tenei iwi ki runga: a kahore i
whakaaturia mai e koe ki ahau tau e unga ai hei hoa moku. Kua mea mai
ano koe ki ahau, E mohio ana ahau ki a koe, ki tou ingoa hoki, kua
manakoh ia ano koe e ahau.

<span id="an_33:13">33:13</span> Na, ki te mea kua manakohia ahau e koe,
tena, whakaaturia mai ki ahau ou ara, kia mohio ai ahau ki a koe, kia
manakohia ai ahau e koe; kia mahara hoki he iwi nau tenei iwi.

<span id="an_33:14">33:14</span> Na ka mea ia, Ka haere atu toku aroaro,
a ka mea ahau i a koe kia okioki.

<span id="an_33:15">33:15</span> Na ka mea ia ki a ia, Ki te kahore tou
aroaro e haere, kaua matou e kawea ki runga i konei.

<span id="an_33:16">33:16</span> Ma te aha hoki e mohiotia ai kua
manakohia matou ko tau iwi e koe? he teka ianei mau kia haere tahi i a
matou? penei ka motuhia matou ko tau iwi i nga iwi katoa i te mata o te
whenua.

<span id="an_33:17">33:17</span> Na ka mea a Ihowa ki a Mohi, Ko tenei
mea ano i korerotia mai na e koe, ka rite i ahau: no te mea e manakohia
ana koe e ahau, a e mohio ana ahau ki a koe, ki tou ingoa hoki.

<span id="an_33:18">33:18</span> Na ka mea ia, Tena ra, whakakitea mai
ki ahau tou kororia.

<span id="an_33:19">33:19</span> Na ka mea ia, Ka meatia e ahau toku pai
katoa kia haere atu i tou aroaro, a ka karangatia e ahau te ingoa o
Ihowa i tou aroaro, ka atawhai hoki ahau i taku e atawhai ai, ka tohu
hoki i taku e tohu ai.

<span id="an_33:20">33:20</span> I mea ano ia, E kore e taea e koe te
titiro ki toku mata: e kore hoki tetahi tangata e titiro ki ahau, a e
ora.

<span id="an_33:21">33:21</span> I mea ano a Ihowa, Nana, he wahi tenei
kei ahau, a me tu koe ki runga ki te kamaka:

<span id="an_33:22">33:22</span> A, ka haere atu toku kororia, na, ka
kawea koe e ahau ki roto ki te kapiti kohatu, a ka taupokina koe e ahau
ki toku ringa, i ahau e haere atu ana:

<span id="an_33:23">33:23</span> A ka tangohia e ahau toku ringa, a ka
kite koe i muri oku: ko toku mata ia e kore e kitea.

<span id="an_34:1">34:1</span> ¶ Na ka mea a Ihowa ki a Mohi, Taraia mau
etahi papa kohatu, kia rua, kia rite ki o mua: a ka tuhituhia e ahau ki
aua papa nga kupu i mau ki o mua papa, i wahia na e koe.

<span id="an_34:2">34:2</span> A kia takatu i te ata, ka haere ake i te
ata ki Maunga Hinai, a me tu koe i toku aroaro, ki reira, ki te tihi o
te maunga.

<span id="an_34:3">34:3</span> Kaua hoki tetahi e haere ake i a koe, kei
kitea hoki tetahi i te maunga katoa: ko nga hipi hoki, me nga kau, kaua
e kai ki te ritenga o taua maunga.

<span id="an_34:4">34:4</span> Na taraia ana e ia etahi papa kohatu e
rua, rite tonu ki o mua; a ka maranga wawe a Mohi i te ata, ka piki atu
ki Maunga Hinai, ka pera ano me ta Ihowa i whakahau ai ki a ia, me te
mau ano i nga papa kohatu e rua ki tona ringa.

<span id="an_34:5">34:5</span> ¶ Na ka heke iho a Ihowa i roto i te
kapua, ka tu tahi me ia ki reira, a ka karangatia te ingoa o Ihowa.

<span id="an_34:6">34:6</span> Na ka haere atu a Ihowa i tona aroaro, a
ka karangatia, Ko Ihowa, ko Ihowa, ko te Atua tohu, atawhai, he tukuroa
nei i te riri, he nui nei te aroha, te pono,

<span id="an_34:7">34:7</span> E rongoa nei i te aroha mo nga mano, e
muru nei i te kino, i te tutu, i te hara, e kore rawa ano hoki e tuku
noa i te he; e mea nei i te hara o nga matua kia tau iho ki nga
tamariki, ki nga tamariki a nga tamariki a te toru, te wha ra ano o nga
w hakatupuranga.

<span id="an_34:8">34:8</span> Na ka hohoro a Mohi, ka tuohu iho ki te
whenua, koropiko ana:

<span id="an_34:9">34:9</span> A ka mea, Ki te mea kua manakohia mai
ahau e koe, e te Ariki, kia haere ra toku Ariki i waenganui i a matou;
he iwi kaki maro hoki tenei; murua atu hoki to matou kino, me to matou
hara, waiho hoki matou hei taonga tupu mou.

<span id="an_34:10">34:10</span> ¶ Na ka mea ia, Nana, ka whakarite
kawenata ahau; ka meatia e ahau he mea whakamiharo ki te aroaro o tou
iwi katoa, he mea kihai i meatia i te whenua katoa, i nga iwi katoa ano
hoki: a ka kitea te mahi a Ihowa e te iwi katoa kei roto nei koe i a r
atou: he mea whakamataku hoki taku e mahi tahi ai ahau me koe.

<span id="an_34:11">34:11</span> Kia mau ki taku e whakahau atu nei ki a
koe inaianei: nana, ka peia atu e ahau nga Amori, nga Kanaani, nga Hiti,
nga Perihi, nga Hiwi, nga Iepuhi.

<span id="an_34:12">34:12</span> Kia tupato kei whakarite kawenata koe
ki nga tangata o te whenua e haere nei koe ki reira; kei waiho hei rore
i waenganui i a koe:

<span id="an_34:13">34:13</span> Engari me wawahi a ratou aata, me
pakarukaru a ratou whakapakoko, me tua hoki a ratou Aherimi.

<span id="an_34:14">34:14</span> Kahore atu hoki he atua hei
koropikotanga mau: ko Ihowa hoki, ko Hae nei tona ingoa, he Atua hae ia:

<span id="an_34:15">34:15</span> Kei whakarite kawenata koe ki nga
tangata o te whenua, a ka whai atu ratou, ka puremu atu ki o ratou atua,
a ka patu whakahere ma o ratou atua, a ka karangatia koe e tetahi, na ka
kai koe i tana patunga tapu;

<span id="an_34:16">34:16</span> A ka tango koe i a ratou tamahine ma au
tama, a ka whai atu, ka puremu atu a ratou tamahine ki o ratou atua, a
ka meinga au tamariki kia whai atu, kia puremu atu ki o ratou atua.

<span id="an_34:17">34:17</span> Kaua e whakarewaina he atua mou.

<span id="an_34:18">34:18</span> ¶ Kia mau ki te hakari taro rewenakore.
E whitu nga ra e kai ai koe i te taro rewenakore, e pera ai me taku i
whakahau ai ki a koe, i te wa ano i whakaritea o te marama, o Apipi: ko
Apipi hoki te marama i haere mai ai koe i Ihipa.

<span id="an_34:19">34:19</span> Ko nga mea katoa e puta tuatahi mai ana
i te kopu, naku; me nga matamua a au kararehe, a nga kau, a nga hipi.

<span id="an_34:20">34:20</span> A me utu e koe ki te reme te matamua a
te kaihe; a ki te kahore e utua e koe, whatiia tona kaki. Me utu e koe
nga matamua o au tama. E kore ano hoki tetahi e puta kau mai ki toku
aroaro.

<span id="an_34:21">34:21</span> E ono nga ra e mahi ai koe, i te whitu
ia o nga ra me okioki: me okioki ano koe i te ruinga, i te kotinga.

<span id="an_34:22">34:22</span> Me mahi ano te hakari o nga wiki, ara o
nga matamua o te kotinga witi, me te hakari o te kohikohinga i te
takanga o te tau.

<span id="an_34:23">34:23</span> E toru nga wa o te tau e kitea ai ou
tane katoa ki te aroaro o te Ariki, o Ihowa, o te Atua o Iharaira.

<span id="an_34:24">34:24</span> Ka peia hoki e ahau nga tauiwi i tou
aroaro, ka whakanuia ano ou rohe: a e kore tetahi e minamina ki tou
whenua, ina haere koe ki runga kia kitea ki te aroaro o Ihowa, o tou
Atua, i nga wa e toru o te tau.

<span id="an_34:25">34:25</span> Kaua he rewena ina whakahekea te toto o
taku patunga tapu; kei toe ano hoki ki te ata te patunga tapu o te
hakari o te kapenga.

<span id="an_34:26">34:26</span> Me kawe ki te whare o Ihowa, o tou
Atua, nga mea mataati o nga matamua o tou oneone. Kaua e kohuatia te
kuao koati ki te waiu o tona whaea.

<span id="an_34:27">34:27</span> Na ka mea a Ihowa ki a Mohi, Tuhituhia
enei kupu: kei enei kupu hoki te tikanga o te kawenata e whakaritea nei
e ahau ki a koe, ki a Iharaira.

<span id="an_34:28">34:28</span> ¶ Na i reira ia i a Ihowa e wha tekau
nga ra, e wha tekau nga po; kihai i kai taro, kihai ano i inu wai. Na
tuhituhia ana e ia ki nga papa nga kupu o te kawenata, nga ture kotahi
tekau.

<span id="an_34:29">34:29</span> A, i te hekenga iho o Mohi i runga i
Maunga Hinai me nga papa e rua o te whakaaturanga i te ringa o Mohi, i
tona hekenga iho i runga i te maunga, na, kihai a Mohi i mohio e tiaho
ana te kiri o tona mata, nona i korero ki a ia.

<span id="an_34:30">34:30</span> A, i te tirohanga a Arona ratou ko nga
tama katoa a Iharaira ki a Mohi, na, e tiaho ana te kiri o tona mata; na
ka wehi ratou ki te whakatata ki a ia.

<span id="an_34:31">34:31</span> Na ka karanga a Mohi ki a ratou; a ka
hoki ki a ia a Arona ratou ko nga rangatira katoa o te whakaminenga; a
ka korero a Mohi ki a ratou.

<span id="an_34:32">34:32</span> A muri iho ka whakatata nga tama katoa
a Iharaira; a ka whakahaua iho e ia ki a ratou nga mea katoa i korerotia
e Ihowa ki a ia i Maunga Hinai.

<span id="an_34:33">34:33</span> A ka mutu ta Mohi korero ki a ratou, ka
maka ki tona mata he arai.

<span id="an_34:34">34:34</span> Otiia, ka haere a Mohi ki te aroaro o
Ihowa, ki te korero ki a ia, ka tangohia e ia te arai a puta noa mai ki
waho. A, ko tona putanga mai ki waho, ka korerotia e ia ki nga tama a
Iharaira nga mea i whakahaua ki a ia.

<span id="an_34:35">34:35</span> A i kite nga tama a Iharaira i te mata
o Mohi, e tiaho ana te kiri o te mata o Mohi: na ka whakahokia e Mohi te
arai ki tona mata a haere noa ia ki te korero ki a ia.

<span id="an_35:1">35:1</span> ¶ NA ka huihuia e Mohi te whakaminenga
katoa o nga tama a Iharaira, a ka mea ia ki a ratou, Ko nga kupu enei i
whakahaua mai e Ihowa kia mahia.

<span id="an_35:2">35:2</span> E ono nga ra e mahia ai te mahi; ko te ra
whitu ia me waiho hei ra tapu, hei hapati okiokinga ki a Ihowa: ki te
mahia he mahi e tetahi tangata i taua ra, me whakamate.

<span id="an_35:3">35:3</span> Kei tahuna he ahi, puta noa i o koutou
nohoanga, i te ra hapati.

<span id="an_35:4">35:4</span> I korero ano a Mohi ki te whakaminenga
katoa o nga tama a Iharaira, i mea, Ko te mea tenei i whakahau mai ai a
Ihowa, i mea ai,

<span id="an_35:5">35:5</span> Tangohia i roto i a koutou he whakahere
ma Ihowa: ko nga tangata katoa he ngakau hihiko o ratou, me kawe mai e
ratou taua mea hei whakahere ki a Ihowa; he koura, he hiriwa, he parahi,

<span id="an_35:6">35:6</span> He puru, he papura, he ngangana, he
rinena pai, he huruhuru koati,

<span id="an_35:7">35:7</span> Me nga hiako hipi kua oti te whakawhero,
me nga hiako pateri, me etahi rakau, hei te hitimi,

<span id="an_35:8">35:8</span> Me te hinu mo te whakamarama, me nga mea
kakara mo te hinu whakawahi, mo te whakakakara reka hoki,

<span id="an_35:9">35:9</span> Me nga kohatu onika, me nga kohatu hei
whakanoho ki te epora, ki te kouma.

<span id="an_35:10">35:10</span> Me haere mai ano nga tangata ngakau
mohio katoa i roto i a koutou, ki te hanga i nga mea katoa i whakahaua
mai e Ihowa;

<span id="an_35:11">35:11</span> I te tapenakara, i tona teneti, i tona
uhi hoki, i ona toromoka, i ona papa, i ona kaho, i ona pou, i ona
turanga pou,

<span id="an_35:12">35:12</span> I te aaka, me ona amo, i te taupoki, me
te arai hipoki,

<span id="an_35:13">35:13</span> I te tepu, me ona amo, me ona oko
katoa, me te taro aroaro,

<span id="an_35:14">35:14</span> I te turanga rama hoki mo te
whakamarama me ona mea, me ona rama, me te hinu hoki mo te whakamarama,

<span id="an_35:15">35:15</span> Me te aata whakakakara, me ona amo, me
te hinu whakawahi, me te whakakakara reka, me te pa mo te whatitoka i te
tomokanga atu o te tapenakara,

<span id="an_35:16">35:16</span> I te aata mo te tahunga tinana, me tona
pae kupenga parahi, i ona amo me ona mea katoa, i te takotoranga wai me
tona turanga,

<span id="an_35:17">35:17</span> I nga pa o te marae, i ona pou, me nga
turanga pou, me te pa mo te whatitoka o te marae,

<span id="an_35:18">35:18</span> I nga titi o te tapenakara, me nga titi
o te marae, me nga aho,

<span id="an_35:19">35:19</span> I nga kakahu mo te mahi minita ina
minita ki te wahi tapu, i nga kakahu tapu mo Arona, mo te tohunga, me
nga kakahu mo ana tama, mo te mahi tohunga.

<span id="an_35:20">35:20</span> ¶ Katahi ka haere atu te whakaminenga
katoa o nga tama a Iharaira i te aroaro o Mohi.

<span id="an_35:21">35:21</span> Na ka haere ratou, nga tangata i toko
ake o ratou ngakau me nga tangata i hihiko noa ake o ratou wairua, me te
kawe ano i te whakahere ma Ihowa, mo te mahi o te tapenakara o te
whakaminenga, mo ona mahi katoa, mo nga kakahu tapu.

<span id="an_35:22">35:22</span> I haere hoki ratou, nga tane, nga
wahine, nga mea i hihiko noa te ngakau, a kawea ana e ratou nga
poroporo, nga whakakai, nga mowhiti, nga heitiki, he mea koura katoa: i
tukua ano hoki e tera, e tera, he whakahere koura ki a Ihowa.

<span id="an_35:23">35:23</span> A, ko nga tangata katoa i kitea nei he
puru ki a ratou, he papura, he ngangana, he rinena pai, he huruhuru
koati, he hiako hipi kua oti te whakawhero, he hiako pateri, i kawea mai
e ratou.

<span id="an_35:24">35:24</span> Ko nga tangata katoa i whakahere nei i
te hiriwa, i te parahi, i kawea mai e ratou te whakahere ki a Ihowa: me
nga tangata katoa i kitea nei he rakau hitimi ki a ratou mo tetahi
meatanga o te mahi, i kawea mai ano e ratou.

<span id="an_35:25">35:25</span> Me nga wahine ngakau mohio katoa, i
whatu o ratou ringa, a kawe mai ana ta ratou i whatu ai, te puru, te
papura, te ngangana, te rinena pai.

<span id="an_35:26">35:26</span> A i whatu ano nga wahine katoa, i toko
ake nei o ratou ngakau ki te mohio, i te huruhuru koati.

<span id="an_35:27">35:27</span> I kawea mai ano e nga rangatira nga
kohatu onika, me nga kohatu hei whakanoho, mo te epora, mo te kouma;

<span id="an_35:28">35:28</span> Me te mea kakara, me te hinu mo te
whakamarama, mo te hinu whakawahi, mo te whakakakara reka.

<span id="an_35:29">35:29</span> I kawea mai he whakahere tuku noa ki a
Ihowa e nga tama a Iharaira, e nga tane, e nga wahine katoa, i toko ake
nei o ratou ngakau ki te kawe mai, mo nga tini mahi i whakahaua e Ihowa
kia mahia, a i korerotia e Mohi.

<span id="an_35:30">35:30</span> ¶ Na ka mea a Mohi ki nga tama a
Iharaira, Titiro, kua karangatia e Ihowa te ingoa o Petareere tama a
Uri, tama a Huru, o te iwi o Hura;

<span id="an_35:31">35:31</span> Kua whakakiia ano hoki e ia ki te
wairua o te Atua, ki te ngakau tupato, ki te whakaaro, ki te mohio, ki
nga mahi katoa ano hoki:

<span id="an_35:32">35:32</span> Hei whakaaro ki nga mahi a te tohunga,
mo te mahi i te koura, i te hiriwa, i te parahi,

<span id="an_35:33">35:33</span> Mo te tuhi kohatu, mo te whakanoho, mo
te whakairo rakau, mo te mahi i nga mahi katoa a te tohunga.

<span id="an_35:34">35:34</span> Kua homai ano te ako ki tona ngakau, ki
a raua ko Ahoriapa, tama a Ahihamaka, o te iwi o Rana.

<span id="an_35:35">35:35</span> Kua whakakiia raua e ia ki te ngakau
mahara, hei mahi i nga tini mahi, a te kaituhi, a te mea mohio, a te
kaiwhakairo puru, papura, ngangana, rinena pai, a te kaiwhatu hoki, a
nga kaimahi i nga tini mahi, a nga tohunga ki te mahi.

<span id="an_36:1">36:1</span> ¶ Na ka mahi a Petareere raua ko
Ahoriapa, ratou ko nga tangata ngakau mohio katoa, i homai nei e Ihowa
he ngakau tupato ki a ratou, me te whakaaro e mohiotia ai te mahi i nga
tini mahi, o nga mea o te wahi tapu, o te pera me nga mea katoa i whakah
aua e Ihowa.

<span id="an_36:2">36:2</span> A i karangatia e Mohi a Petareere raua ko
Ahoriapa, me nga tangata ngakau mohio katoa; i homai nei e Ihowa he
mahara ki o ratou ngakau, nga tangata katoa i toko ake o ratou ngakau
kia haere ki te mahi mahi ai:

<span id="an_36:3">36:3</span> Na ka tangohia e ratou i te aroaro o Mohi
nga whakahere katoa i kawea e nga tama a Iharaira hei hanga i nga mea mo
te wahi tapu, kia oti. I kawea ano e ratou he whakahere homai noa ki a
ia i tenei ata, i tenei ata.

<span id="an_36:4">36:4</span> Na ka haere mai nga tangata mohio katoa,
nga kaimahi o nga mea katoa o te wahi tapu, tera, tera, i tana mahi i
mahi ai;

<span id="an_36:5">36:5</span> A ka korero ki a Mohi, ka mea, He nui noa
atu ta te iwi e kawe mai nei mo te mahinga o nga mea i whakahaua e Ihowa
kia meatia.

<span id="an_36:6">36:6</span> Na ka whakahau a Mohi, a ka pa te karanga
i te puni, ka mea, Kaua tetahi tane, wahine ranei e mahi i tetahi atu
mahi hei whakahere mo te wahi tapu. Na ka whakamutua te kawe mai a te
iwi.

<span id="an_36:7">36:7</span> He nui hoki, a toe ake, nga mea i a ratou
mo te mahinga o nga mea katoa.

<span id="an_36:8">36:8</span> ¶ Na nga tangata ngakau mohio katoa o nga
kaimahi i hanga te tapenakara ki nga pihi kotahi tekau, ki te rinena
miro pai, ki te puru, ki te papura, ki te ngangana: he tohunga rawa te
mahinga o nga kerupima i whatua ki roto.

<span id="an_36:9">36:9</span> E rua tekau ma waru whatianga te roa o te
pihi kotahi, e wha whatianga te whanui o te pihi kotahi: rite tonu te
nui o nga pihi katoa.

<span id="an_36:10">36:10</span> I honoa e ia nga pihi e rima tetahi ki
tetahi: me era atu pihi e rima hoki, i honoa e ia tetahi ki tetahi.

<span id="an_36:11">36:11</span> A i hanga ano e ia etahi koropiko puru
ki te taha o tetahi pihi, ki te taha e honoa ana: i pera ano tana mahi
ki te taha ki waho o tetahi pihi, ki te hononga mai o te rua.

<span id="an_36:12">36:12</span> E rima tekau nga koropiko i hanga e ia
ki tetahi pihi, e rima tekau hoki nga koropiko i hanga e ia ki te taha o
te pihi i te hononga mai o te rua: a i mau nga koropiko tetahi ki
tetahi.

<span id="an_36:13">36:13</span> I hanga ano hoki e ia etahi toromoka
koura e rima tekau, a honoa ana nga pihi tetahi ki tetahi ki nga
toromoka: a ka kotahi ano te tapenakara.

<span id="an_36:14">36:14</span> ¶ I hanga ano e ia etahi pihi ki te
huruhuru koati, hei teneti mo runga i te tapenakara: kotahi tekau ma
tahi nga pihi i hanga e ia.

<span id="an_36:15">36:15</span> E toru tekau whatianga te roa o te pihi
kotahi, e wha hoki nga whatianga te whanui o te pihi kotahi, rite tonu
te nui o nga pihi kotahi tekau ma tahi.

<span id="an_36:16">36:16</span> A i honoa e ia nga pihi e rima ki a
ratou ano, me nga pihi e ono ki a ratou ano.

<span id="an_36:17">36:17</span> I hanga ano e ia nga koropiko e rima
tekau ki te tapa ki waho o te pihi i te hononga, i hanga ano e ia nga
koropiko e rima tekau ki te tapa o te pihi e honoa mai ai te rua.

<span id="an_36:18">36:18</span> I hanga ano e ia nga toromoka parahi e
rima tekau, hei hono i te teneti kia kotahi.

<span id="an_36:19">36:19</span> I hanga ano hoki e ia etahi hiako hipi
he mea whakawhero, hei uhi mo te teneti, me etahi hiako pateri hei uhi
mo waho atu.

<span id="an_36:20">36:20</span> I hanga ano hoki e ia etahi papa mo te
tapenakara, he hitimi te rakau, he mea tu ki runga.

<span id="an_36:21">36:21</span> Kotahi tekau whatianga te roa o te papa
kotahi, kotahi whatianga me te hawhe te whanui o te papa kotahi.

<span id="an_36:22">36:22</span> E rua nga arero o te papa kotahi, he
mea hono ki a raua: he pera tonu tana i mea ai ki nga papa katoa o te
tapenakara.

<span id="an_36:23">36:23</span> I hanga ano e ia nga papa mo te
tapenakara: e rua tekau nga papa mo te taha ki te tonga whaka te tonga:

<span id="an_36:24">36:24</span> E wha tekau hoki nga turanga hiriwa i
hanga e ia mo nga papa e rua tekau; e rua nga turanga i raro i tetahi
papa mo ona arero e rua, e rua hoki nga turanga i raro i tetahi atu papa
mo ona arero e rua.

<span id="an_36:25">36:25</span> A e rua tekau nga papa i hanga e ia mo
tera taha o te tapenakara, mo te taha ki te raki.

<span id="an_36:26">36:26</span> Me nga turanga hiriwa e wha tekau; nga
turanga e rua mo raro iho i tetahi papa, me nga turanga e rua mo raro i
tetahi atu papa.

<span id="an_36:27">36:27</span> A mo te tuarongo o te tapenakara whaka
te hauauru, e ono nga papa i hanga e ia.

<span id="an_36:28">36:28</span> E rua hoki nga papa i hanga e ia mo nga
koki o te tapenakara i te tuarongo.

<span id="an_36:29">36:29</span> A i honoa aua papa i raro, i honoa ano
i runga ki te mowhiti kotahi: i peratia e ia aua papa e rua i nga koki e
rua.

<span id="an_36:30">36:30</span> Na ka waru aua papa; me nga turanga
hiriwa, kotahi tekau ma ono nga turanga; e rua nga turanga i raro i
tetahi papa, i tetahi papa.

<span id="an_36:31">36:31</span> I hanga ano e ia etahi kaho, he hitimi
te rakau: e rima mo nga papa o tetahi taha o te tapenakara,

<span id="an_36:32">36:32</span> E rima hoki nga kaho mo nga papa o
tetahi taha o te tapenakara, a e rima nga kaho mo nga papa o te
tapenakara, mo te tuarongo ki te hauauru.

<span id="an_36:33">36:33</span> A ko to waenga kaho i meinga e ia kia
rere na waenganui o nga papa i tetahi pito ki tetahi pito.

<span id="an_36:34">36:34</span> I whakakikoruatia ano e ia nga papa ki
te koura, a ka hanga nga mowhiti o aua papa ki te koura hei kuhunga mo
nga kaho; i whakakikoruatia ano e ia nga kaho ki te koura.

<span id="an_36:35">36:35</span> ¶ I hanga ano e ia he arai ki te puru,
ki te papura, ki te ngangana, ki te rinena miro pai; he tohunga rawa te
mahinga o nga kerupima i whatua e ia ki roto.

<span id="an_36:36">36:36</span> I hanga ano e ia ona pou e wha ki te
hitimi, a whakakikoruatia iho e ia ki te koura; he koura nga matau: i
whakarewaina ano e ia nga turanga hiriwa e wha mo aua mea.

<span id="an_36:37">36:37</span> I hanga ano he pa mo te whatitoka o te
teneti ki te puru, ki te papura, ki te ngangana, ki te rinena miro pai
hoki, he mea mahi ki te ngira;

<span id="an_36:38">36:38</span> Me ona pou e rima, me nga matau a aua
pou: a i whakakikoruatia e ia nga pito ki runga o aua pou me nga awhi ki
te koura: ko nga turanga e rima ia he parahi.

<span id="an_37:1">37:1</span> ¶ I hanga ano e Petareere te aaka, he
hitimi te rakau: e rua whatianga me te hawhe te roa, kotahi whatianga me
he hawhe te whanui, kotahi whatianga me te hawhe te teitei:

<span id="an_37:2">37:2</span> A i whakakikoruatia e ia ki te koura
parakore a roto, a waho; i hanga ano e ia he niao koura a tawhio noa.

<span id="an_37:3">37:3</span> I whakarewaina ano nga mowhiti koura e
wha mo ona koki e wha; e rua nga mowhiti mo tetahi taha, e rua hoki nga
mowhiti mo tetahi taha.

<span id="an_37:4">37:4</span> I hanga ano e ia he amo, he hitimi te
rakau, a whakakikoruatia iho ki te koura.

<span id="an_37:5">37:5</span> A i kuhua e ia nga amo ki nga mowhiti i
nga taha o te aaka, hei amo mo te aaka.

<span id="an_37:6">37:6</span> I hanga ano e ia te taupoki ki te koura
parakore: e rua whatianga me te hawhe te roa, kotahi whatianga me te
hawhe te whanui.

<span id="an_37:7">37:7</span> I hanga ano nga kerupima e rua ki te
koura, he mea patu tana mahina, ki nga pito e rua o te taupoki;

<span id="an_37:8">37:8</span> Kotahi te kerupi ki tenei pito, kotahi
kerupi ki tera pito; i honoa nga kerupima ki te taupoki ki ona pito e
rua.

<span id="an_37:9">37:9</span> A i roha atu whakarunga nga parirau o nga
kerupima, i uhi i te taupoki ki o raua parirau, me te anga ano o raua
mata ki a raua; i anga whaka te taupoki nga mata o nga kerupima.

<span id="an_37:10">37:10</span> ¶ I hanga ano te tepu, he hitimi te
rakau; e rua whatianga te roa, kotahi whatianga te whanui, kotahi
whatianga me te hawhe te teitei:

<span id="an_37:11">37:11</span> A i whakakikoruatia ki te koura
parakore, i hanga ano hoki he niao koura mo taua mea a tawhio noa.

<span id="an_37:12">37:12</span> I hanga ano e ia he awhi mo taua mea,
he whanui ringa te nui a tawhio noa; i hanga ano he niao koura mo te
awhi a tawhio noa.

<span id="an_37:13">37:13</span> A i whakarewaina nga mowhiti koura e
wha, a whakanohoia iho nga mowhiti ki nga koki e wha i ona waewae e wha.

<span id="an_37:14">37:14</span> I te ritenga ake o te awhi nga mowhiti,
hei kuhunga mo nga amo, hei maunga mo te tepu.

<span id="an_37:15">37:15</span> A i hanga e ia nga amo, he hitimi te
rakau, a whakakikoruatia iho ki te koura, hei amo mo te tepu.

<span id="an_37:16">37:16</span> I hanga ano nga oko mo runga i te tepu
ki te koura parakore, ona rihi, ona koko, ona peihana me ona kapu mo nga
ringihanga.

<span id="an_37:17">37:17</span> I hanga ano te turanga rama ki te koura
parakore: ko tana hanganga i te turanga rama he mea patu; no reira ano
tona take, tona peka, ona kapu, ona puku, me ona puawai.

<span id="an_37:18">37:18</span> A e ono nga peka i puta ake i ona taha;
e toru nga peka o te turanga rama i tetahi taha, e toru hoki nga peka o
te turanga rama i tetahi taha;

<span id="an_37:19">37:19</span> E toru nga kapu, he mea rite ki te
puawai aramona, te puku, me te puawai, ki tetahi peka; e toru hoki nga
kapu, he mea rite ki te puawai aramona ki tetahi atu peka, te puku, me
te puawai: he pera tonu i nga peka e ono e puta ake ana i te turanga
rama.

<span id="an_37:20">37:20</span> A e wha nga kapu o te turanga rama, he
mea rite ki te puawai aramona, me te puku, me te puawai o tetahi, o
tetahi:

<span id="an_37:21">37:21</span> A e rua nga peka, kotahi puku, o raro
ake, no taua koura ra ano, e rua hoki nga peka, kotahi puku, o raro ake
no taua koura ra ano, e rua hoki nga peka, kotahi puku, o raro ake, no
taua koura ra ano, rite tonu ki nga peka e ono e puta mai ana i roto i
taua mea.

<span id="an_37:22">37:22</span> No te mea kotahi nga puku, nga peka: he
koura parakore katoa; kotahi tonu, he mea patu.

<span id="an_37:23">37:23</span> I hanga ano hoki e ia ki te koura
parakore nga rama e whitu o taua mea, me ona kuku, me ona oko ngarahu.

<span id="an_37:24">37:24</span> Kotahi ano te taranata koura parakore i
hanga ai taua mea, me ona oko katoa.

<span id="an_37:25">37:25</span> ¶ I hanga ano e ia te aata hei tahunga
mea kakara, he hitimi te rakau: kotahi whatianga te roa, kotahi
whatianga te whanui; he tapawha; e rua whatianga te teitei; no taua mea
ra ano ona haona.

<span id="an_37:26">37:26</span> A whakakikoruatia iho e ia taua mea ki
te koura parakore, a runga, me ona taha, a potae katoa, me ona haona: i
hanga ano e ia he niao koura mo taua mea a tawhio noa.

<span id="an_37:27">37:27</span> I hanga ano nga mowhiti koura e rua mo
taua mea, mo raro iho i tona niao, ki ona koki e rua, ki ona taha e rua,
hei kuhunga mo nga amo, hei amohanga.

<span id="an_37:28">37:28</span> I hanga ano nga amo, he hitimi te
rakau, a whakakikoruatia iho ki te koura.

<span id="an_37:29">37:29</span> I hanga ano e ia te hinu tapu hei
whakawahi, me te whakakakara parakore ki nga mea kakara, ta te
kaiwhakaranu hoki e hanga ai.

<span id="an_38:1">38:1</span> ¶ I hanga ano e ia he aata mo nga tahunga
tinana, he hitimi te rakau: e rima nga whatianga te roa, e rima
whatianga te whanui, he tapawha; e toru nga whatianga te teitei.

<span id="an_38:2">38:2</span> I hanga ano ona haona ki ona koki e wha;
kotahi te rakau o taua mea, o ona haona: a whakakikoruatia iho e ia ki
te parahi.

<span id="an_38:3">38:3</span> I hanga ano nga oko katoa o te aata, nga
pata, me nga koko pungarehu, me nga peihana, me nga marau, me nga oko
ngarahu: i hanga e ia ona mea katoa ki te parahi.

<span id="an_38:4">38:4</span> I hanga ano ki te parahi he pae kupenga
mo te aata, he mea ripekapeka, mo raro i tona awhi, ki raro iho, i
waenganui.

<span id="an_38:5">38:5</span> A e wha nga mowhiti parahi i whakarewaina
e ia mo nga koki e wha o te pae kupenga parahi, hei kuhunga mo nga amo.

<span id="an_38:6">38:6</span> I hanga ano nga amo, he hitimi te rakau,
a whakakikoruatia iho ki te parahi.

<span id="an_38:7">38:7</span> Na kuhua ana e ia nga amo ki nga mowhiti
i nga taha o te aata, hei amo; i hanga e ia te aata ki te papa, he mea
tuwhera kau a roto.

<span id="an_38:8">38:8</span> I hanga ano te takotoranga wai ki te
parahi, me tona turanga hoki ki te parahi, ki nga whakaata o nga wahine
i huihui mai, i huihui mai nei ki te whatitoka o te tapenakara o te
whakaminenga.

<span id="an_38:9">38:9</span> ¶ I hanga ano te marae: he rinena miro
pai nga pa o te marae, o te taha ki te tonga whaka te tonga, kotahi rau
whatianga:

<span id="an_38:10">38:10</span> E rua tekau nga pou o aua mea, e rua
tekau ano hoki nga turanga parahi; he hiriwa nga matau o nga pou me nga
awhi.

<span id="an_38:11">38:11</span> Me nga pa mo te taha ki te raki, kotahi
rau whatianga, e rua tekau nga pou, e rua tekau hoki nga turanga parahi:
he hiriwa nga matau o nga pou me nga awhi.

<span id="an_38:12">38:12</span> He pa ano hoki mo te taha ki te
hauauru, e rima tekau whatianga, kotahi tekau nga pou, kotahi tekau ano
hoki nga turanga; he hiriwa nga matau o nga pou me nga awhi.

<span id="an_38:13">38:13</span> E rima tekau hoki whatianga o te taha
ki te rawhiti whaka te rawhiti.

<span id="an_38:14">38:14</span> Kotahi tekau ma rima whatianga o nga pa
o tetahi taha o te kuwaha; e toru nga pou, e toru hoki nga turanga.

<span id="an_38:15">38:15</span> A kotahi tekau ma rima whatianga o nga
pa o tera taha o te kuwaha o te marae, o tenei, o tera; e toru nga pou,
e toru hoki nga turanga.

<span id="an_38:16">38:16</span> He rinena miro pai nga pa katoa o te
marae a tawhio noa.

<span id="an_38:17">38:17</span> He parahi nga turanga mo nga pou, he
hiriwa nga matau o nga pou me nga awhi; i whakakikoruatia ano hoki ki te
hiriwa nga pito ki runga: i whakawhaiawhitia ano hoki nga pou katoa o te
marae ki te hiriwa.

<span id="an_38:18">38:18</span> He mea hanga hoki ki te ngira te pa mo
te kuwaha o te marae, he puru, he papura, he ngangana, he rinena miro
pai: e rua tekau whatianga te roa, e rima whatianga te teitei, ara te
whanui, rite tonu ano ki nga pa o te marae.

<span id="an_38:19">38:19</span> A e wha nga pou o aua pa, e wha ano
hoki nga turanga parahi; he hiriwa nga matau; i whakakikoruatia ano hoki
nga pito o aua pou me nga awhi ki te hiriwa.

<span id="an_38:20">38:20</span> He parahi ano nga titi katoa o te
tapenakara, o te marae a tawhio noa.

<span id="an_38:21">38:21</span> ¶ Ko nga mea tenei o te tapenakara, ara
o te tapenakara o te whakaaturanga, ko nga mea i whakaritea e Mohi i
tana korero hei mahi ma nga Riwaiti i raro i te ringa o Itamara, tama a
Arona tohunga.

<span id="an_38:22">38:22</span> Na hanga ana e Petareere tama a Uri,
tama a Huru, o te iwi o Hura, nga mea katoa i whakahaua e Ihowa ki a
Mohi.

<span id="an_38:23">38:23</span> Ko tona hoa ko Ahoriapa, tama a
Ahihamaka no te iwi o Rana, he kaimahi, he mea mohio, he kaiwhakairo
hoki i te puru, i te papura, i te ngangana, i te rinena pai.

<span id="an_38:24">38:24</span> A, ko te koura katoa i mahia mo nga
mea, mo nga mea katoa o te wahi tapu, te koura o te whakahere, e rua
tekau ma iwa taranata, e whitu rau e toru tekau hekere, he hekere wahi
tapu.

<span id="an_38:25">38:25</span> A, ko te hiriwa o te hunga i taua o te
whakaminenga, kotahi rau taranata, kotahi mano e whitu rau e whitu tekau
ma rima hekere, he hekere wahi tapu.

<span id="an_38:26">38:26</span> Kotahi te pekaha a te tangata, ara
kotahi te hawhe hekere, ko te hekere hoki o te wahi tapu, na te hunga
hoki i haere kia taua, na nga mea e rua tekau, maha atu ranei, o ratou
tau; e ono rau hoki o ratou mano e toru mano e rima rau e rima tekau.

<span id="an_38:27">38:27</span> A i whakarewaina nga taranata hiriwa
kotahi rau hei turanga pou mo te wahi tapu, hei turanga pou hoki mo te
arai; kotahi rau taranata, kotahi rau nga turanga, kotahi te taranata,
kotahi te turanga.

<span id="an_38:28">38:28</span> A i hanga e ia nga hekere kotahi mano e
whitu rau e whitu tekau ma rima hei matau mo nga pou, a whakakikoruatia
iho e ia nga pito ki runga, whakawhaiawhitia hoki.

<span id="an_38:29">38:29</span> A e whitu tekau nga taranata o te
parahi o te whakahere, e rua hoki mano e wha rau hekere.

<span id="an_38:30">38:30</span> Hanga ake e ia nga turanga pou mo te
whatitoka o te tapenakara o te whakaminenga, te aata parahi; me tona pae
kupenga, te mea parahi; me nga mea katoa o te aata;

<span id="an_38:31">38:31</span> Me nga turanga pou o te marae a tawhio
noa, me nga turanga pou mo te kuwaha o te marae, me nga titi katoa o te
tapenakara, me nga titi katoa o te marae a tawhio noa.

<span id="an_39:1">39:1</span> ¶ I hanga ano hoki e ratou te puru, te
papura, me te ngangana, hei kakahu minita mo te minitatanga i te wahi
tapu, i hanga ano nga kakahu tapu mo Arona; ko ta Ihowa i whakahau ai ki
a Mohi.

<span id="an_39:2">39:2</span> I hanga ano e ia te epora ki te koura, ki
te puru, ki te papura, ki te ngangana, ki te rinena miro pai.

<span id="an_39:3">39:3</span> I patua ano hoki te koura hei paraharaha,
a ripiripia ana hei mangemange, a mahia ana ki roto ki te puru, ki te
papura, ki te ngangana, ki te rinena pai, he tohunga rawa te mahi.

<span id="an_39:4">39:4</span> I hanga ano nga pokohiwi o te epora hei
hononga: he mea hono ki nga taha e rua.

<span id="an_39:5">39:5</span> Me te whitiki whakairo e mau ana ki tona
epora, kotahi ano te mea i hanga ai raua, me te hanganga ano; he koura,
he puru, he papura, he ngangana, he rinena miro pai; ko ta Ihowa i
whakahau ai ki a Mohi.

<span id="an_39:6">39:6</span> I mahia ano nga kohatu onika, he mea
whakanoho ki te nohoanga koura, tuhituhi rawa ki nga ingoa o nga tama a
Iharaira, he tuhi hiri te tuhi.

<span id="an_39:7">39:7</span> A whakanohoia iho e ia ki nga pokohiwi o
te epora hei kohatu whakamahara mo nga tama a Iharaira; hei pera me ta
Ihowa i whakahau ai ki a Mohi.

<span id="an_39:8">39:8</span> He tohunga rawa te mahi i hanga ai e ia
te kouma, he pera ano me te mahinga o te epora; he koura, he puru, he
papura, he ngangana, he rinena miro pai.

<span id="an_39:9">39:9</span> He tapawha, he rererua te kouma i hanga e
ratou: kotahi whanganga a te ringa te roa, kotahi hoki whanganga te
whanui, he mea rererua.

<span id="an_39:10">39:10</span> E wha hoki nga rarangi kohatu i
whakanohoia e ratou ki taua mea: ko te rarangi tuatahi, he harariu, he
topaha, he kapakara: ko te rarangi tuatahi tenei.

<span id="an_39:11">39:11</span> Ko te rarangi tuarua, he emerara, he
hapaira, he taimona.

<span id="an_39:12">39:12</span> Ko te rarangi tuatoru, he rikuri, he
akete, he ametihita.

<span id="an_39:13">39:13</span> Ko te rarangi tuawha, he perira, he
onika, he hahapa; he mea whakapiri ki te nohoanga koura i nga wahi i mau
ai.

<span id="an_39:14">39:14</span> A rite tonu nga kohatu ki nga ingoa o
nga tama a Iharaira kotahi tekau ma rua, rite tonu ki o ratou ingoa, i
rite te tuhi ki to te hiri, tenei tangata me tona ingoa, tenei tangata
me tona ingoa; rite tonu ki nga iwi kotahi tekau ma rua.

<span id="an_39:15">39:15</span> I hanga ano e ratou ki te koura
parakore nga mekameka, he mea whiri, mo te kouma, mo nga pito.

<span id="an_39:16">39:16</span> I hanga ano etahi nohoanga koura e rua,
me etahi mowhiti koura e rua; a whakanohoia iho etahi mowhiti e rua ki
nga pito e rua o te kouma.

<span id="an_39:17">39:17</span> I whakanohoia ano nga mekameka koura e
rua, nga mea whiri, ki nga mowhiti e rua i nga pito o te kouma.

<span id="an_39:18">39:18</span> I whakaukia ano nga pito e rua o nga
mekameka whiri e rua ki nga nohoanga e rua, a whakanohoia ana ki nga
pokohiwi e rua o te epora, ki te taha ki mua.

<span id="an_39:19">39:19</span> I hanga ano nga mowhiti koura e rua, a
whakanohoia ana ki nga pito e rua o te kouma, ki tona remu, ki te taha
ki roto whaka te epora.

<span id="an_39:20">39:20</span> I hanga ano etahi atu mowhiti koura e
rua, a whakanohoia ana ki nga pokohiwi e rua o te epora, ki te taha ki
raro, ki te taha ki mua, ki te ritenga o tona hononga ake, ki runga ake
o te whitiki whakapaipai o te epora.

<span id="an_39:21">39:21</span> A herea iho e ratou te kouma, ona
mowhiti ki nga mowhiti o te epora, ki te miro puru, kia mau ai ki runga
ake o te whitiki whakapaipai o te epora, kei takoto ke te kouma i te
epora; ko ta Ihowa hoki i whakahau ai ki a Mohi.

<span id="an_39:22">39:22</span> I hanga ano e ia te koroka o te epora,
he mea whatu, he puru katoa.

<span id="an_39:23">39:23</span> Ko te kohao i waenganui o te koroka, he
pera me te kohao o te pukupuku, me te whiri ano i te kohao a huri noa,
kei pakaru.

<span id="an_39:24">39:24</span> I hanga ano etahi pamekaranete mo te
remu o te koroka ki te puru, ki te papura, ki te ngangana, ki te rihena
miro.

<span id="an_39:25">39:25</span> I hanga ano e ratou etahi pere ki te
koura parakore, a whakanohoia ana nga pere ki te takiwa o nga
pamekaranete, ki te remu o te koroka a huri roa, ki te takiwa o nga
pamekaranete;

<span id="an_39:26">39:26</span> He pere he pamekaranete, he pere he
pamekaranete, ki te remu o te koroka a huri noa, hei mea minita; ko ta
Ihowa hoki i whakahau ai ki a Mohi.

<span id="an_39:27">39:27</span> I hanga ano etahi koti ki te rinena
pai, ki te mea whatu, mo Arona ratou ko ana tama;

<span id="an_39:28">39:28</span> Me te potae tohunga ki te rinena pai,
me etahi potae pai ki te rinena pai me nga tarautete rinema ki te rinena
miro pai.

<span id="an_39:29">39:29</span> Me te whitiki ki te rinena miro pai, ki
te puru, ki te papura, ki te ngangana, ki nga mea i hanga ki te ngira;
ko ta Ihowa hoki i whakahau ai ki a Mohi.

<span id="an_39:30">39:30</span> I hanga ano te paraharaha o te karauna
tapu ki te koura parakore, a ko te tuhi i tuhia, he tuhi hiri, HE TAPU
KI A IHOWA.

<span id="an_39:31">39:31</span> Na ko tetahi miro puru, kia mau ai ki
te potae tohunga, ki te taha ki runga; ko ta Ihowa i whakahau ai ki a
Mohi.

<span id="an_39:32">39:32</span> ¶ Na ka oti katoa te mahi o te
tapenakara o te teneti o te whakaminenga: rite tonu ta nga tama a
Iharaira i mea ai ki nga mea katoa i whakahaua e Ihowa ki a Mohi; i pera
ano ratou.

<span id="an_39:33">39:33</span> Na ka kawea e ratou te tapenakara ki a
Miho, te teneti me ona mea katoa, ona toromoka, ona papa, ona kaho, ona
pou, me ona turanga pou,

<span id="an_39:34">39:34</span> Me te uhi iho, nga hiako hipi kua oti
te whakawhero, me tetahi uhi, ara nga hiako pateri, me te arai hipoki,

<span id="an_39:35">39:35</span> Me te aaka o te whakaaturanga, me ona
amo, me te taupoki,

<span id="an_39:36">39:36</span> Te tepu me ona oko katoa, me te taro
aroaro,

<span id="an_39:37">39:37</span> Te turanga rama parakore me ona rama,
nga rama rarangi, me ona oko katoa, me te hinu mo te whakamarama,

<span id="an_39:38">39:38</span> Te aata koura, te hinu whakawahi, te
whakakakara reka, te pa mo te whatitoka o te tapenakara,

<span id="an_39:39">39:39</span> Te aata parahi, me tona pae kupenga
parahi, ona amo me ona oko katoa, te takotoranga wai me tona turanga,

<span id="an_39:40">39:40</span> Nga pa o te marae, ona pou, me ona
turanga pou, me te pa mo te kuwaha o te marae, ona aho, me ona titi, me
nga oko katoa mo nga mahi o te tapenakara, mo te teneti o te
whakaminenga,

<span id="an_39:41">39:41</span> Nga kakahu minita mo nga minitatanga ki
te wahi tapu, me nga kakahu tapu mo Arona tohunga, me nga kakahu mo ana
tama, ina minita.

<span id="an_39:42">39:42</span> Rite tonu ki nga mea katoa i whakahaua
e Ihowa ki a Mohi ta nga tama a Iharaira mahinga i nga mahi katoa.

<span id="an_39:43">39:43</span> Na ka tirohia iho e Mohi te mahi katoa,
na, rite tonu ta ratou mahi ki ta Ihowa i whakahau ai, i pera ano ratou:
a manaakitia ana ratou e Mohi.

<span id="an_40:1">40:1</span> ¶ A i korero a Ihowa ki a Mohi, i mea,

<span id="an_40:2">40:2</span> Hei te ra tuatahi o te marama tuatahi koe
whakaara ai i te tapenakara o te teneti o te whakaminenga.

<span id="an_40:3">40:3</span> A me hoatu ki roto te aaka o te
whakaaturanga, ka hipoki ai i te aaka ki te arai.

<span id="an_40:4">40:4</span> Me kawe ano te tepu ki roto, ka ata
whakatakoto ai i nga mea e whakatakotoria ana ki runga; me kawe ano e
koe te turanga rama ki roto, ka tahu ai i ona rama.

<span id="an_40:5">40:5</span> Me whakatu ano e koe te aata koura mo te
whakakakara ki mua o te aaka o te whakaaturanga, ka whakairi ai i te pa
o te whatitoka ki te tapenakara.

<span id="an_40:6">40:6</span> Me whakatu ano e koe te aata mo te
tahunga tinana ki mua o te whatitoka o te tapenakara o te teneti o te
whakaminenga.

<span id="an_40:7">40:7</span> Me whakatu ano te takotoranga wai ki te
takiwa o te aata, o te teneti o te whakaminenga, ka riringi wai ai ki
roto.

<span id="an_40:8">40:8</span> Me whakatu ano te marae a tawhio noa, ka
whakairi ai i te pa ki te kuwaha o te marae.

<span id="an_40:9">40:9</span> Na ka tango i te hinu whakawahi, ka
whakawahi ai i te tapenakara me nga mea katoa i roto, ka whakatapu ai i
taua mea, i ona mea katoa: a ka tapu.

<span id="an_40:10">40:10</span> Me whakawahi ano te aata mo te tahunga
tinana me ona oko katoa, me whakatapu ano te aata: a ka meinga hei aata
tino tapu.

<span id="an_40:11">40:11</span> Me whakawahi ano te takotoranga wai me
tona turanga, me whakatapu.

<span id="an_40:12">40:12</span> Me kawe ano e koe a Arona ratou ko ana
tama ki te whatitoka o te tapenakara o te whakaminenga, ka horoi ai i a
ratou ki te wai,

<span id="an_40:13">40:13</span> Ka whakakakahu ai i nga kakahu tapu ki
a Arona, ka whakawahi ai i a ia, ka whakatapu ai i a ia: a ka waiho ia
hei tohunga maku.

<span id="an_40:14">40:14</span> Na, me kawe mai ana tama, me
whakakakahu nga koti ki a ratou:

<span id="an_40:15">40:15</span> Me whakawahi, kia rite ki tau
whakawahinga i to ratou papa, a ka meinga ratou hei tohunga maku: a ka
ai to ratou whakawahinga hei whakatohunga i a ratou mo ake tonu atu,
puta noa i o ratou whakatupuranga.

<span id="an_40:16">40:16</span> ¶ I pera ano a Mohi: rite tonu tana i
mea ai ki nga mea katoa i whakahaua e Ihowa ki a ia.

<span id="an_40:17">40:17</span> Na, i te marama tuatahi o te rua o nga
tau, i te ra tuatahi o te marama ka whakaarahi te tapenakara.

<span id="an_40:18">40:18</span> I whakaarahia hoki e Mohi te
tapenakara, i whakatakotoria ona turanga, i whakaarahia ona papa, i
kuhua ona kaho, a whakaarahia ana ona pou.

<span id="an_40:19">40:19</span> I hipokina ano e ia te teneti ki runga
i te tapenakara, a maka iho ana te hipoki o te teneti ki runga ake, ko
ta Ihowa hoki i whakahau ai ki a Mohi.

<span id="an_40:20">40:20</span> Na ka mau ia ki te whakaaturanga, a
hoatu ana ki roto ki te aaka, a kuhua ana nga amo ki te taha o te aaka,
na ka maka iho te taupoki ki runga ki te aaka:

<span id="an_40:21">40:21</span> Na ka maua e ia te aaka ki roto ki te
tapenakara, a whakairihia ake ana te arai hipoki, hei hipoki mo te aaka
o te whakaaturanga; ko ta Ihowa hoki i whakahau ai ki a Mohi.

<span id="an_40:22">40:22</span> I whakaturia ano e ia te tepu ki te
teneti o te whakaminenga, ki te taha whaka te raki o te tapenakara, ki
waho mai o te arai.

<span id="an_40:23">40:23</span> I whakararangitia hoki te taro ki
runga, ki te aroaro o Ihowa; ko ta Ihowa hoki i whakahau ai ki a Mohi.

<span id="an_40:24">40:24</span> I whakaturia ano e ia te turanga rama
ki te teneti o te whakaminenga, ki te ritenga atu o te tepu, ki te taha
whaka te tonga o te tapenakara.

<span id="an_40:25">40:25</span> A tahuna ana e ia nga rama ki te aroaro
o Ihowa; ko ta Ihowa i whakahau ai ki a Mohi.

<span id="an_40:26">40:26</span> I whakaturia hoki e ia te aata koura ki
te teneti o te whakaminenga ki mua mai o te arai:

<span id="an_40:27">40:27</span> A tahuna ana e ia te whakakakara reka
ki runga; ko ta Ihowa i whakahau ai ki a Mohi.

<span id="an_40:28">40:28</span> I whakairihia ano te pa mo te whatitoka
o te tapenakara.

<span id="an_40:29">40:29</span> A i whakaturia e ia te aata mo te
tahunga tinana ki te whatitoka o te tapenakara o te teneti o te
whakaminenga, a whakaekea ana ki runga te tahunga tinana me te whakahere
totokore; ko ta Ihowa i whakahau ai ki a Mohi.

<span id="an_40:30">40:30</span> A i whakaturia e ia te takotoranga wai
ki te takiwa o te aata, o te teneti o te whakaminenga, a ringihia ana he
wai ki roto hei horoi.

<span id="an_40:31">40:31</span> A i horoia e Mohi, e Arona hoki ratou
ko ana tama, o ratou ringa me o ratou waewae ki reira:

<span id="an_40:32">40:32</span> I to ratou haerenga ki roto ki te
teneti o te whakaminenga, i te mea ranei ka whakatata ki te aata, ka
horoi ratou; ko ta Ihowa i whakahau ai ki a Mohi.

<span id="an_40:33">40:33</span> I whakaturia ano te marae o te
tapenakara, o te aata a tawhio noa, a whakairihia ana te pa o te kuwaha
o te marae. Na ka oti te mahi i a Mohi.

<span id="an_40:34">40:34</span> ¶ Katahi ka taupokina iho te teneti o
te whakaminenga e te kapua, a ka ki te tapenakara i te kororia o Ihowa.

<span id="an_40:35">40:35</span> A kihai i taea e Mohi te tomo ki te
teneti o te whakaminenga no te mea e taungia iho ana e te kapua, e ki
ana hoki te tapenakara i te kororia o Ihowa.

<span id="an_40:36">40:36</span> A, ka riro ake te kapua i te
tapenakara, ka haere nga tama a Iharaira i o ratou haerenga katoa:

<span id="an_40:37">40:37</span> Ki te mea ia kihai i riro te kapua,
kihai i haere, a taea noatia te ra i riro ake ai.

<span id="an_40:38">40:38</span> I runga hoki i te tapenakara te kapua o
Ihowa i te awatea, a he ahi kei runga i te po, i te tirohanga a te whare
katoa o Iharaira, i o ratou haerenga katoa.

------------------------------------------------------------------------

[Next: Leviticus](lev.md)
