[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](kg2)  [Next](ch2.md) 

------------------------------------------------------------------------

### Maori Bible: 1 Chronicles

<span id="an_1:1">1:1</span> ¶ Ko Arama, ko Heta, ko Enoha;

<span id="an_1:2">1:2</span> Ko Kainana, ko Maharareere, ko Iarere;

<span id="an_1:3">1:3</span> Ko Enoka, ko Matuhara, ko Rameka;

<span id="an_1:4">1:4</span> Ko Noa, ko Hema, ko Hama, ko Iapeta.

<span id="an_1:5">1:5</span> Ko nga tama a Iapeta; ko Komere, ko Makoko,
ko Marai, ko Iawana, ko Tupara, ko Meheke, ko Tiraha.

<span id="an_1:6">1:6</span> Ko nga tama a Komere; ko Ahekenata, ko
Ripata, ko Tokarama.

<span id="an_1:7">1:7</span> Na ko nga tama a Iawana; ko Erihaha, ko
Tarahihi, ko Kitimi, ko Totanimi.

<span id="an_1:8">1:8</span> Na ko nga tama a Hama; ko Kuhu, ko
Mitiraima, ko Putu, ko Kanaana.

<span id="an_1:9">1:9</span> A, ko nga tama a Kuhu; ko Tepa, ko Hawira,
ko Hapata, ko Raama, ko Hapateka, Na ko nga tama a Raama; ko Hepa, ko
Rerana.

<span id="an_1:10">1:10</span> Na Kuhu ko Nimirota: nana i timata te
whakatangata nui ki te whenua.

<span id="an_1:11">1:11</span> Na Mitiraima ko Rurimi, ko Anamime, ko
Rehapimi, ko Napatuhimi,

<span id="an_1:12">1:12</span> Ko Pataruhimi, ko Kaharuhimi, nana nei
nga Pirihitini, ko Kapatorimi.

<span id="an_1:13">1:13</span> A na Kanaana ko tana matamua, ko Hairona,
ko Hete;

<span id="an_1:14">1:14</span> Me te Iepuhi, me te Amori, me te
Kirikahi;

<span id="an_1:15">1:15</span> Me te Hiwi, me te Araki, me te Hini;

<span id="an_1:16">1:16</span> Me te Arawari, me te Temari, me te
Hamati.

<span id="an_1:17">1:17</span> Ko nga tama a Hema; ko Erama, ko Ahura,
ko Arapahata, ko Ruru, ko Arame, ko Uhu, ko Huru, ko Ketere, ko Meheke.

<span id="an_1:18">1:18</span> Na Arapahata ko Haraha; na Haraha ko
Epere.

<span id="an_1:19">1:19</span> Whanau ake a Epere, e rua nga tama: ko te
ingoa o tetahi ko Pereke; no te mea hoki no ona ra i wehea ai te whenua;
a ko te ingoa o tona teina ko Ioketana.

<span id="an_1:20">1:20</span> Na Ioketana ko Aramotata, ko Herepe, ko
Hataramaweta, ko Ieraha;

<span id="an_1:21">1:21</span> Ko Hatorama, ko Utara, ko Tikera;

<span id="an_1:22">1:22</span> Ko Epara, ko Apimaera, ko Hepa;

<span id="an_1:23">1:23</span> Ko Opira, ko Hawira, ko Iopapa. He tama
enei katoa na Ioketana.

<span id="an_1:24">1:24</span> Ko Hema, ko Arapahata, ko Haraha;

<span id="an_1:25">1:25</span> Ko Epere, ko Pereke, ko Reu;

<span id="an_1:26">1:26</span> Ko Heruku, ko Nahora, ko Teraha;

<span id="an_1:27">1:27</span> Ko Aperama, ara ko Aperahama.

<span id="an_1:28">1:28</span> ¶ Ko nga tama a Aperahama; ko Ihaka, ko
Ihimaera.

<span id="an_1:29">1:29</span> Ko o ratou whakatupuranga enei: ko ta
Ihimaera matamua, ko Nepaioto; muri iho ko Kerara, ko Atapeere, ko
Mipihama,

<span id="an_1:30">1:30</span> Ko Mihima, ko Ruma, ko Maha, ko Hatara,
ko Tema,

<span id="an_1:31">1:31</span> Ko Ieturu, ko Napihi, ko Kerema. Ko nga
tama enei a Ihimaera.

<span id="an_1:32">1:32</span> Na, ko nga tama a Ketura wahine iti a
Aperahama; whanau ake ana, ko Timirana, ko Iokohana, ko Merana, ko
Miriana, ko Ihipaka, ko Huaha. Na, ko nga tama a Iokohana; ko Hepa, ko
Rerana.

<span id="an_1:33">1:33</span> Ko nga tama a Miriana; ko Epa, ko Epere,
ko Enoka, ko Apira, ko Ereraaha. He tama enei katoa na Ketura.

<span id="an_1:34">1:34</span> A na Aperahama ko Ihaka. Ko nga tama a
Ihaka; ko Ehau, ko Iharaira.

<span id="an_1:35">1:35</span> Ko nga tama a Ehau; ko Eripata, ko
Reuere, ko Ieuhu, ko Iaarama, ko Koraha.

<span id="an_1:36">1:36</span> Ko nga tama a Eripata; ko Temana, ko
Omara, ko Tepi, ko Katama, ko Kenaha, ko Timina, ko Amareke.

<span id="an_1:37">1:37</span> Ko nga tama a Reuere; ko Nahata, ko Tera,
ko Hamaha, ko Miha.

<span id="an_1:38">1:38</span> Na ko nga tama a Heira; ko Rotana, ko
Hopara, ko Tipeona, ko Anaha, ko Rihona, ko Etere, ko Rihana.

<span id="an_1:39">1:39</span> Na ko nga tama a Rotana; ko Hori, ko
Homama: a ko Timina te tuahine o Rotana.

<span id="an_1:40">1:40</span> Na ko nga tama a Hopara: ko Ariana, ko
Manahata, ko Epara, ko Hepi, ko Onama. A ko nga tama a Tipeona; ko Aia,
ko Anaha.

<span id="an_1:41">1:41</span> Ko nga tama a Anaha; ko Rihona. Ko nga
tama a Rihona; ko Amarama, ko Ehepana, ko Itirana, ko Kerana.

<span id="an_1:42">1:42</span> Ko nga tama a Etere; ko Pirihana, ko
Taawana, ko Takana. Ko nga tama a Rihana; ko Uhu, ko Arana.

<span id="an_1:43">1:43</span> Na ko nga kingi enei i kingi nei ki te
whenua o Eroma i te mea kahore noa he kingi i kingi ki nga tama a
Iharaira; ko Pera tama a Peoro: ko te ingoa o tona pa ko Rinihapa.

<span id="an_1:44">1:44</span> A ka mate a Pera, ko Iopapa tama a Tera o
Potora te kingi i muri i a ia.

<span id="an_1:45">1:45</span> Ka mate a Iopapa, ko Huhama o te whenua o
nga Temani te kingi i muri i a ia.

<span id="an_1:46">1:46</span> A ka mate a Huhama, ko Harara tama a
Perara, nana nei i patu a Miriana i te parae o Moapa, te kingi i muri i
a ia, a ko Awiti te ingoa o tona pa.

<span id="an_1:47">1:47</span> A ka mate a Harara, ko Hamara o Mahareka
te kingi i muri i a ia.

<span id="an_1:48">1:48</span> A ka mate a Hamara, ko Haora o Rehopoto i
te taha o te awa te kingi i muri i a ia.

<span id="an_1:49">1:49</span> A ka mate a Haora, ko Paarahanana tama a
Akaporo te kingi i muri i a ia.

<span id="an_1:50">1:50</span> A ka mate a Paarahanana, ko Harara te
kingi i muri i a ia: a ko Pai te ingoa o tona pa: ko Mehetapeere te
ingoa o tana wahine: he tamahine na Matarere tamahine a Metahapa.

<span id="an_1:51">1:51</span> A ka mate a Harara. Na ko nga ariki o
Eroma; ko Ariki Timina, ko Ariki Aria, ko Ariki Ietete;

<span id="an_1:52">1:52</span> Ko Ariki Ahoripama, ko Ariki Eraha, ko
Ariki Pinona;

<span id="an_1:53">1:53</span> Ko Ariki Kenaha, ko Ariki Temana, ko
Ariki Mipitara;

<span id="an_1:54">1:54</span> Ko Ariki Makatiere, ko Ariki Irama. Ko
nga ariki enei o Eroma.

<span id="an_2:1">2:1</span> ¶ Ko nga tama enei a Iharaira; ko Reupena,
ko Himiona, ko Riwai, ko Hura, ko Ihakara, ko Hepurona;

<span id="an_2:2">2:2</span> Ko Rana, ko Hohepa, ko Pineamine, ko
Napatari, ko Kara, ko Ahera.

<span id="an_2:3">2:3</span> Ko nga tama a Hura; ko Ere, ko Onama, ko
Heraha: a ko enei tama tokotoru ana na Patehua Kanaani. Na i he a Ere
matamua a Hura i te aroaro o Ihowa; a whakamatea ana e ia.

<span id="an_2:4">2:4</span> Na whanau ake tana, i tana hunaonga i a
Tamara, ko Parete, ko Tera. Ko nga tama katoa a Hura tokorima.

<span id="an_2:5">2:5</span> Ko nga tama a Parete; ko Heterono, ko
Hamuru.

<span id="an_2:6">2:6</span> Ko nga tama a Tera; ko Timiri, ko Etana, ko
Hemana, ko Karakoro, ko Rara: huihuia ratou ka tokorima.

<span id="an_2:7">2:7</span> Na ko nga tama a Karami; ko Akara ko te
kaiwhakararu o Iharaira, i he nei i te mea i kanga.

<span id="an_2:8">2:8</span> A ko nga tama a Etana; ko Ataria.

<span id="an_2:9">2:9</span> Ko nga tama hoki a Heterono, i whanau mana;
ko Ierameere, ko Rame, ko Kerupai,

<span id="an_2:10">2:10</span> Na Rame ko Aminarapa; na Aminarapa ko
Nahahona, he rangatira no nga tama a Hura.

<span id="an_2:11">2:11</span> A na Nahahona ko Harama, na Harama ko
Poaha;

<span id="an_2:12">2:12</span> A na Poaha ko Opere, na Opere ko Hehe;

<span id="an_2:13">2:13</span> A ko te matamua a Hehe ko Eriapa, ko
Apinarapa hoki te tuarua, a ko Himea te tuatoru;

<span id="an_2:14">2:14</span> Ko Netaneere te tuawha, ko Rara te
tuarima;

<span id="an_2:15">2:15</span> Ko Oteme te tuaono, ko Rawiri te
tuawhitu;

<span id="an_2:16">2:16</span> A, ko o ratou tuahine, ko Teruia raua ko
Apikaira. A, ko nga tama a Teruia; ko Apihai, ko Ioapa, ko Atahere,
tokotoru.

<span id="an_2:17">2:17</span> Whanau ake ta Apikaira, ko Amaha: na, ko
te papa o Amaha, ko Ietere Ihimaeri.

<span id="an_2:18">2:18</span> ¶ A ka whanau he tama ma Karepe, ma te
tama a Heterono, i tana wahine i a Atupa, a i a Ierioto: a ko enei a
tenei tama; ko Tehere, ko Hopapa, ko Ararono.

<span id="an_2:19">2:19</span> Na ka mate a Atupa, a ka tangohia e
Karepe mana a Eparata, a whanau ake ta raua ko Huru.

<span id="an_2:20">2:20</span> Whanau ake ta Huru, ko Uri; whanau ake ta
Uri, ko Petareere.

<span id="an_2:21">2:21</span> Na muri iho ka haere a Heterono ki te
tamahine a Makiri, papa o Kireara. E ono tekau ona tau i tana tangohanga
i a ia; a whanau ake ta raua, ko Hekupu.

<span id="an_2:22">2:22</span> Whanau ake ta Hekupu, ko Haira. E rua
tekau ma toru ona pa i te whenua o Kireara.

<span id="an_2:23">2:23</span> A i tangohia e Kehuru raua ko Arame nga
pa o Haira i a ratou, a Kenata ano hoki, me ona pa ririki, e ono tekau
nga pa. Ko enei katoa he tama na Makiri, papa o Kireara.

<span id="an_2:24">2:24</span> A no muri i te matenga o Heterono i
Karepe Eparata, ka whanau a Apia wahine a Heterono, ko ta raua tama ko
Ahuru papa o Tekoa.

<span id="an_2:25">2:25</span> Ko nga tama a Ierameere matamua a
Heterono; ko Rame, ko te matamua, ko Puna, ko Orene, ko Oteme, ko Ahia.

<span id="an_2:26">2:26</span> He wahine ano ta Ierameere, ko tona ingoa
ko Atara; ko te whaea ia o Onama.

<span id="an_2:27">2:27</span> Na, ko nga tama a Rame, a te matamua a
Ierameere; ko Maata, ko Iamini, ko Ekere.

<span id="an_2:28">2:28</span> Na, ko nga tama a Onama; ko Hamai, ko
Iara. Ko nga tama a Hamai; ko Natapa, ko Apihuru.

<span id="an_2:29">2:29</span> Na, ko te ingoa o te wahine a Apihuru ko
Apihaira; whanau ake a raua; ko Ahapana, ko Moriri.

<span id="an_2:30">2:30</span> Na ko nga tama a Natapa; ko Herere, ko
Apaima: i mate urikore ia a Herere.

<span id="an_2:31">2:31</span> Na ko nga tama a Apaima; ko Ihi. Ko nga
tama a Ihi; ko Hehana. A ko nga tama a Hehana; ko Aharai.

<span id="an_2:32">2:32</span> Ko nga tama a Iara teina o Hamai; ko
Ietere, ko Honatana: i mate urikore ano a Ietere.

<span id="an_2:33">2:33</span> Na ko nga tama a Honatana; ko Perete, ko
Tata. Ko nga tama enei a Ierameere.

<span id="an_2:34">2:34</span> Na, kahore he tama a Hehana; engari he
tamahine. He pononga ia ta Hehana, he Ihipiana, ko tona ingoa, ko
Iaraha.

<span id="an_2:35">2:35</span> Na, ka hoatu e Hehana tana tamahine ki
tana pononga ki a Iaraha hei wahine mana; a whanau ake ta raua; ko Atai.

<span id="an_2:36">2:36</span> Whanau ake ta Atai ko Natana, a na Natana
ko Tapara;

<span id="an_2:37">2:37</span> Na Tapara ko Eperara, a na Eperara ko
Opere;

<span id="an_2:38">2:38</span> Na Opere ko Iehu, a na Iehu ko Ataria;

<span id="an_2:39">2:39</span> Na Ataria ko Herete, a na Herete ko
Eraha;

<span id="an_2:40">2:40</span> Na Ereaha ko Hihamai, a na Hihamai ko
Harumu;

<span id="an_2:41">2:41</span> Na Harumu ko Tekamia, a na Tekamia ko
Erihama.

<span id="an_2:42">2:42</span> Na, ko nga tama a Karepe teina o
Ierameere, ko Meha tana matamua, ko te papa ia o Tiwhi; me nga tama a
Mareha te papa o Heperona.

<span id="an_2:43">2:43</span> Na ko nga tama a Heperona; ko Koraha, ko
Tapua, ko Rekeme, ko Hema.

<span id="an_2:44">2:44</span> Na Hema ko Rahama, ko te papa o
Torokoama; a na Rekeme ko Hamai.

<span id="an_2:45">2:45</span> Na ko te tama a Hamai ko Maono; a ko
Maono te papa o Peteturu.

<span id="an_2:46">2:46</span> A whanau ake ta Epa, ta te wahine iti a
Karepe, ko Harana, ko Mota, ko Katete: na Harana ko Katete.

<span id="an_2:47">2:47</span> Na ko nga tama a Taharai; ko Rekeme, ko
Iotama, ko Kehama, ko Perete, ko Epa, ko Haapa.

<span id="an_2:48">2:48</span> Whanau ake a Maaka, a te wahine iti a
Karepe, ko Hepere, ko Tirihana.

<span id="an_2:49">2:49</span> Whanau ake ano ana, ko Haapa, ko te papa
o Maramana, ko Hewha papa o Makapena, papa hoki o Kipea: na, ko te
tamahine a Karepe, ko Akaha.

<span id="an_2:50">2:50</span> Ko nga tama enei a Karepe tama a Huru,
matamua a Eparata; ko Hopara papa o Kiriata Tearimi;

<span id="an_2:51">2:51</span> Ko Harama papa o Peterehema, ko Harepe
papa o Petekarere.

<span id="an_2:52">2:52</span> Na, he tama ano a Hopara papa o Kiriata
Tearimi; ko Haroe, me tetahi taha o nga Manaheti,

<span id="an_2:53">2:53</span> Me nga hapu o Kiriata Tearimi; nga Itiri,
nga Puti, nga Humati, nga Mihirai; no enei nga Torati, me nga Ehetauri.

<span id="an_2:54">2:54</span> Ko nga tama a Harama; ko Peterehema, ko
nga Netopati, ko Ataroto, ko te whare o Ioapa, ko tetahi taha o nga
Manaheti, ko nga Tori.

<span id="an_2:55">2:55</span> Me nga hapu o nga kaituhituhi i noho ki
Tapete; nga tirati, nga Himeati, nga Hukati. Ko nga Keni enei, ko nga
uri o Hemata, o te papa o te whare o Rekapa.

<span id="an_3:1">3:1</span> ¶ Na ko nga tama enei a Rawiri, ana i
whanau ki Heperona: ko te matamua, ko Amanono, na Ahinoama Ietereeri; ko
te tuarua, ko Raniera, na Apikaira Karameri;

<span id="an_3:2">3:2</span> Ko te tuatoru, ko Apoharama, he tama na
Maaka tamahine a Taramai kingi o Kehuru: ko te tuawha, ko Aronia ko te
tama a Hakiti:

<span id="an_3:3">3:3</span> Ko te tuarima, ko Hepatia o Apitara: ko te
tuaono, ko Itireama, na tana wahine, na Ekera.

<span id="an_3:4">3:4</span> Tokoono i whanau mana ki Heperona; a e
whitu nga tau e ono nga marama i kingi ai ia ki reira: a e toru tekau ma
toru nga tau i kingi ai ia ki Hiruharama.

<span id="an_3:5">3:5</span> Na ko enei ana i whanau ki Hiruharama; ko
Himea, ko Hopapa, ko Natana, ko Horomona, tokowha na Patahua tamahine a
Amiere:

<span id="an_3:6">3:6</span> Ko Ipihara ano hoki, ko Erihama, ko
Eriparete;

<span id="an_3:7">3:7</span> Ko Noka, ko Nepeke, ko Iapia;

<span id="an_3:8">3:8</span> Ko Erihama, ko Eriara, ko Eriperete,
tokoiwa.

<span id="an_3:9">3:9</span> Ko nga tama katoa enei a Rawiri; tera ano
etahi, ko nga tama a nga wahine iti; ko Tamara ano hoki to ratou
tuahine.

<span id="an_3:10">3:10</span> ¶ Na, ko te tama a Horomona, ko
Rehopoama; ko tana tama ko Apia, ko tana tama ko Aha, ko tana tama ko
Iehohapata;

<span id="an_3:11">3:11</span> Ko tana tama ko Iorama, ko tana tama ko
Ahatia, ko tana tama ko Ioaha;

<span id="an_3:12">3:12</span> Ko tana tama ko Amatia, ko tana tama ko
Ataria, ko tana tama ko Iotama.

<span id="an_3:13">3:13</span> Ko tana tama ko Ahata, ko tana tama ko
Hetekia, ko tana tama ko Manahi;

<span id="an_3:14">3:14</span> Ko tana tama ko Amono, ko tana tama ko
Hohia.

<span id="an_3:15">3:15</span> Na ko nga tama a Hohia; ko te tuatahi ko
Iohanana, ko te tuarua ko Iehoiakimi, ko te tuatoru ko Terekia, ko te
tuawha ko Harumu.

<span id="an_3:16">3:16</span> A ko nga tama a Iehoiakimi: ko tana tama
ko Hekonia, ko tana tama ko Terekia.

<span id="an_3:17">3:17</span> A ko nga tama a Hekonia, a te herehere;
ko Haratiera, ko tana tama,

<span id="an_3:18">3:18</span> Ko Marakirama, ko Peraia, ko Henatara, ko
Iekamia, ko Hohama, ko Nerapia.

<span id="an_3:19">3:19</span> Na ko nga tama a Peraia, ko Herupapera,
ko Himei: a, ko nga tama a Herupapera; ko Mehurama, ko Hanania; a ko
Heromiti to raua tuahine:

<span id="an_3:20">3:20</span> Me Hahupa ano, me Ohere, me Perekia, me
Hataria, me Tuhapa Hetere, tokorima.

<span id="an_3:21">3:21</span> Na ko nga tama a Hanania; ko Peratia, ko
Ihaia; ko nga tama a Repaia, ko nga tama a Arana, ko nga tama a Oparia,
ko nga tama a Hekania.

<span id="an_3:22">3:22</span> Na ko nga tama a Hekania; ko Hemaia: ko
nga tama a Hemaia; ko Hatuhu, ko Ikara, ko Paria, ko Nearia, ko Hapata,
tokoono.

<span id="an_3:23">3:23</span> Na ko nga tama a Nearia; ko Erioenai, ko
Hetekia, ko Atarikama, tokotoru.

<span id="an_3:24">3:24</span> Na ko nga tama a Erioenai; ko Horaia, ko
Eriahipi, ko Peraia, ko Akupu, ko Iohanana, ko Teraia, ko Anani,
tokowhitu.

<span id="an_4:1">4:1</span> ¶ Ko nga tama a Hura: ko Parete, ko
Heterono, ko Karami, ko Huru, ko Hopara.

<span id="an_4:2">4:2</span> Na whanau ake ta Reaia, ta te tama a
Hopara; ko Iahata. Whanau ake ta Iahata, ko Ahumai, ko Rahara. Ko nga
hapu enei o nga Torati.

<span id="an_4:3">4:3</span> Na, ko nga tama enei a te papa o Etama; ko
Ietereere, ko Ihima, ko Iripaha; ko te ingoa ano o to ratou tuahine, ko
Haterereponi;

<span id="an_4:4">4:4</span> Ko Penuere papa o Keroro, me Etere papa o
Huhaha. Ko nga tama enei a Huru a te matamua a Eparata papa o
Peterehema.

<span id="an_4:5">4:5</span> Na tokorua nga wahine a Ahuru papa o Tekoa;
ko Heraha, ko Naara.

<span id="an_4:6">4:6</span> Na whanau ake a raua ko Naara; ko Ahutama,
ko Hewhere, ko Temeni, ko Haahahatari, Ko nga tama enei a Naara.

<span id="an_4:7">4:7</span> Na ko nga tama a Heraha; ko Terete, ko
Ietoara, ko Etenana.

<span id="an_4:8">4:8</span> A whanau ake a Koto; ko Anupu, ko Topepa,
me nga hapu o Aharahere tama a Harumu.

<span id="an_4:9">4:9</span> Na nui atu te ingoa o Tapete i to ona
tuakana, teina; i huaina ano hoki tona ingoa e tona whaea ko Tapete; i
mea ia, No te mea i mamae toku ngakau i a ia i whanau i roto i ahau.

<span id="an_4:10">4:10</span> A i karanga a Tapete ki te Atua o
Iharaira, i mea, Aue! me i pono rawa tau manaaki moku, me i whakanuia e
koe te wahi moku, kia tata mai ano hoki tou ringa ki ahau, kia araia atu
hoki e koe te kino i ahau, kei mamae toku ngakau! Na ka homai e te Atua
tana i inoi ai.

<span id="an_4:11">4:11</span> ¶ Na whanau ake ta Kerupu, ta te teina o
Hua ko Mehiri; ko te papa ia o Ehetono.

<span id="an_4:12">4:12</span> Whanau ake ta Ehetono; ko Peterapa, ko
Pahea, ko Tehina papa o Irinahaha. Ko nga tangata enei o Rekaha.

<span id="an_4:13">4:13</span> Na, ko nga tama a Kenaha; ko Otoniere, ko
Heraia: na, ko nga tama a Otoniere; ko Hatata.

<span id="an_4:14">4:14</span> Na, whanau ake ta Meonotai, ko Opora:
whanau ake ta Heraia, ko Ioapa matua o Keharahimi; he hunga mohio ratou
ki te mahi.

<span id="an_4:15">4:15</span> Na, ko nga tama a Karepe tama a Iepune;
ko Iru, ko Eraha, ko Naama: me nga tama a Eraha; ara a Kenaha.

<span id="an_4:16">4:16</span> Me nga tama a Ieharereere; ko Tiwhi, ko
Tipaha, ko Tiria, ko Atareere.

<span id="an_4:17">4:17</span> Na, ko nga tama a Etera: ko Ietere, ko
Merere, ko Epere, ko Tarono: a whanau ake ana; ko Miriama, ko Hamai, ko
Ihipa, papa o Ehetemoa.

<span id="an_4:18">4:18</span> A whanau ake a tana wahine, a Iehuria; ko
Iarere papa o Keroro, ko Hepere papa o Hoko, ko Iekutiere papa o Tanoa.
Ko nga tama enei a Pitia, tamahine a Parao i riro nei i a Merere.

<span id="an_4:19">4:19</span> A, ko nga tama a te wahine a Horiia,
tuahine o Nahama, ko te papa o Keira Karami, me Ehetemoa Maakati.

<span id="an_4:20">4:20</span> Na, ko nga tama a Himono, ko Amanono, ko
Rina, ko Penehanana, ko Tirono. Na, ko nga tama a Ihi; ko Tohete, ko
Penetohete.

<span id="an_4:21">4:21</span> Ko nga tama a Heraha tama a Hura; ko Ere
papa o Reka, ko Raara papa o Mareha, me nga hapu o te whare o nga
kaimahi rinena, o te whare o Ahapea;

<span id="an_4:22">4:22</span> Me Tokimi, me nga tangata o Kotepa, me
Ioaha, me Harapa, ko nga rangatira nei enei o Moapa, me Tahupi Reheme.
Na he korero nonamata enei.

<span id="an_4:23">4:23</span> Ko enei nga kaihanga rihi, me nga tangata
i noho ki Netaimi, ki Keteraha: i noho ratou ki reira ki te kingi ki ana
mahi.

<span id="an_4:24">4:24</span> ¶ Ko nga tama a Himiona; ko Nemuere, ko
Iamini, ko Iaripi, ko Tera, ko Haora:

<span id="an_4:25">4:25</span> Ko tana tama ko Harumu; ko tana tama ko
Mipihama; ko tana tama ko Mihima.

<span id="an_4:26">4:26</span> A, ko nga tama a Mihima; ko tana tama ko
Hamuere; ko tana tama ko Takuru; ko tana tama ko Himei.

<span id="an_4:27">4:27</span> Na kotahi tekau ma ono nga tama a Himei,
tokoono nga tamahine; kihai ia i tokomaha nga tamariki a ona tuakana,
kihai hoki o ratou hapu katoa i nui haere, kihai i rite ki nga tama a
Hura.

<span id="an_4:28">4:28</span> Na, ko o ratou nohoanga, i Peerehepa, i
Morara, i Hatarahuara;

<span id="an_4:29">4:29</span> I Piriha, i Ateme, i Torara;

<span id="an_4:30">4:30</span> I Petuere, i Horema, i Tikiraka;

<span id="an_4:31">4:31</span> I Petemarakapoto, i Hatarahuhimi, i
Petepirei, i Haaraimi. Ko o ratou pa enei, a tae noa ki te kingitanga o
Rawiri.

<span id="an_4:32">4:32</span> Na, ko o ratou kainga, ko Etama, ko Aina,
ko Rimono, ko Tokene, ko Ahana; e rima nga pa:

<span id="an_4:33">4:33</span> Me o ratou kainga katoa i nga taha katoa
o aua pa ra ano, tae noa ki Paara. Ko o ratou nohoanga enei, a kei a
ratou to ratou whakapapa.

<span id="an_4:34">4:34</span> Me Mehopapa ano, ratou ko Tamareke, ko
Hoha tama a Amatia;

<span id="an_4:35">4:35</span> Ko Hoera, ko Iehu tama a Tohipia, tama a
Heraia, tama a Ahiere;

<span id="an_4:36">4:36</span> Ko Erioenai, ko Taakopa, ko Hehohaia, ko
Ahaia, ko Ariere, ko Tehimiere, ko Penaia;

<span id="an_4:37">4:37</span> Ko Tita tama a Hipi, tama a Arono, tama a
Ieraia, tama a Himiri, tama a Hemaia:

<span id="an_4:38">4:38</span> Ko enei, kua whakahuatia nei o ratou
ingoa, he rangatira no o ratou hapu. I nui haere ano nga whare o o ratou
matua.

<span id="an_4:39">4:39</span> I haere hoki ratou ki te tapokoranga atu
ki Keroro, ki te rawhiti ra ano o te raorao, ki te rapu haerenga mo a
ratou kahui.

<span id="an_4:40">4:40</span> A ka kitea e ratou he haerenga momona, he
wahi pai, he whenua whanui ano, ata takoto rangimarie; no Hama hoki te
hunga i noho ki reira i mua.

<span id="an_4:41">4:41</span> Na ko te haerenga mai o te hunga kua
tuhituhia nei o ratou ingoa i nga ra o Hetekia kingi o Hura, patua iho e
ratou o ratou teneti me nga Meunimi, i kitea ki reira, huna rawatia iho
hoki ratou taea noatia tenei ra, noho iho ana ki to ratou wahi; no te
mea he haerenga i reira mo a ratou hipi.

<span id="an_4:42">4:42</span> Na, ko etahi o ratou, ara o nga tama a
Himiona, e rima rau tangata, i haere ki Maunga Heira, ko o ratou
rangatira ko Peratia, ko Nearia, ko Repaia, ko Utiere, he tama enei na
Ihi.

<span id="an_4:43">4:43</span> A patua iho e ratou nga oranga o nga
Amareki i mawhiti i mua: noho ana i reira a taea noatia tenei ra.

<span id="an_5:1">5:1</span> ¶ Na, ko nga tama a Reupena matamua a
Iharaira; ko ia hoki te matamua; heoi, i te mea i whakapokea e ia te
moenga o tona papa, ka hotau tona matamuatanga ki nga tama a Hohepa,
tama a Iharaira; na e kore te whakapapa e timata i te matamua.

<span id="an_5:2">5:2</span> I nui ake hoki a Hura i ona tuakana, teina,
he uri hoki nona te tino rangatira: otiia i a Hohepa te matamuatanga:

<span id="an_5:3">5:3</span> Ko nga tama a Reupena matamua a Iharaira;
ko Enoka, ko Paru, ko Heterono, ko Karami.

<span id="an_5:4">5:4</span> Ko nga tama a Hoera; ko tana tama ko
Hemaia, ko tana tama ko Koko, ko tana tama ko Himei;

<span id="an_5:5">5:5</span> Ko tana tama ko Mika; ko tana tama ko
Reaia; ko tana tama ko Paara;

<span id="an_5:6">5:6</span> Ko tana tama ko Peeraha, ko tera i riro
parau ra i a Tirikata Pirinehere kingi o Ahiria; he rangatira ia no nga
Reupeni.

<span id="an_5:7">5:7</span> Na, ko ona teina me o ratou hapu, ki te
whakapapatia o ratou whakatupuranga; ko nga tino rangatira ko Teiere, ko
Hakaraia,

<span id="an_5:8">5:8</span> Ko Pera tama a Atata, tama a Hema, tama a
Hoera, i noho nei ki Aroere a tae noa ki Nepo, ki Paarameono;

<span id="an_5:9">5:9</span> I nohoia ano e ia te taha ki te rawhiti,
tae noa ki te koraha e takoto mai ana i te awa i Uparati: no te mea i
nui haere a ratou kararehe ki te whenua o Kireara.

<span id="an_5:10">5:10</span> Na i nga ra o Haora ka whawhaitia e ratou
nga Hakari, hinga iho i o ratou ringa; noho ana ratou ki o ratou teneti
i te whenua katoa o Kireara ki te rawhiti.

<span id="an_5:11">5:11</span> Na ko nga tama a Kara i noho i te ritenga
mai o to ratou i te whenua o Pahana tae noa ki Hareka:

<span id="an_5:12">5:12</span> Ko Hoera te upoko, muri iho ko Hapana, ko
Taanai, ko Hapata i Pahana.

<span id="an_5:13">5:13</span> Na, ko o ratou teina o nga whare o o
ratou matua: ko Mikaera, ko Mehurama, ko Hepa, ko Torai, ko Takana, ko
Tia, ko Epere, tokowhitu.

<span id="an_5:14">5:14</span> Ko nga tama enei a Apihaira tama a Huri,
tama a Taroa, tama a Kireara, tama a Mikaera, tama a Tehihai, tama a
Taharo, tama a Putu;

<span id="an_5:15">5:15</span> Ko Ahi tama a Apariere, tama a Kuni; ko
te upoko ia o nga whare o o ratou matua.

<span id="an_5:16">5:16</span> A noho ana ratou ki Kireara o Pahana, ki
ona pa ririki, ki nga taha ano o Harono, ki o ratou taha ki waho.

<span id="an_5:17">5:17</span> He mea whakapapa enei katoa i nga ra o
Iotama kingi o Hura, i nga ra ano o Ieropoama kingi o Iharaira.

<span id="an_5:18">5:18</span> ¶ Ko nga tama a Reupena, ratou ko nga
Kari, ko tetahi tanga o te hapu o Manahi, no te hunga toa, he hunga
hapai i te whakangungu rakau, i te hoari, he hunga kopere i te kopere, e
mahio ana hoki ki te whawhai, e wha tekau ma wha mano e whitu rau e ono
tekau taua hunga i ahei te haere ki te whawhai.

<span id="an_5:19">5:19</span> I whawhai hoki ratou ki nga Hakari, ki
Ieturu, ki Napihi, ki Norapa.

<span id="an_5:20">5:20</span> I awhinatia ano ratou ki te whawhai ki a
ratou, a ka homai nga Hakari ki o ratou ringa, ratou ko o ratou hoa
katoa: i karanga hoki ratou ki te Atua i te whawhaitanga, a tahuri ana
ia ki a ratou; mo ratou i whakawhirinaki ki a ia.

<span id="an_5:21">5:21</span> I riro ano hoki i a ratou a ratou
kararehe; o a ratou kamera e rima tekau mano, o nga hipi e rua rau e
rima tekau mano, o nga kaihe e rua mano, o nga tangata kotahi rau mano.

<span id="an_5:22">5:22</span> He tokomaha hoki i hinga, mate rawa: na
te Atua hoki te whawhai; a noho ana ratou ki to ratou wahi a taea noatia
te whakaraunga.

<span id="an_5:23">5:23</span> I noho ano nga tama a tetahi tanga o he
hapu o Manahi ki te whenua; i tini haere ano ratou ki Pahana a tae noa
ki Paaraheremona, ki Heniri, ki Maunga Heremona ano.

<span id="an_5:24">5:24</span> Na ko nga upoko enei o nga whare o o
ratou matua; ara ko Epere, ko Ihi, ko Eriere, ko Atariere, ko Heremaia,
ko Horawia, ko Tahariere, he hunga nunui, he marohirohi, he hunga ingoa
nui, he upoko ano no nga whare o o ratou matua.

<span id="an_5:25">5:25</span> Na kua he ratou ki te Atua o o ratou
matua, kua whai, kua puremu ki nga atua o nga iwi o te whenua i huna nei
e te Atua i to ratou aroaro.

<span id="an_5:26">5:26</span> Na ka whakaohokia e te Atua o Iharaira te
wairua o Puru kingi o Ahiria, te wairua hoki o Tirikata Pirinehere kingi
o Ahiria, a whakaraua ana ratou e ia, ara nga Reupeni, nga Kari, me
tetahi tanga o te hapu o Manahi, a kawea ana ratou e ia ki Har aha, ki
Haporo, ki Hara, ki te awa o Kotana a taea noatia tenei ra.

<span id="an_6:1">6:1</span> ¶ Ko nga tama a Riwai; ko Kerehona, ko
Kohata, ko Merari.

<span id="an_6:2">6:2</span> A, ko nga tama a Kohata; ko Amarama, ko
Itihara, ko Heperona, ko Utiere.

<span id="an_6:3">6:3</span> Na, ko nga tama a Amarama; ko Arona, ko
Mohi, ko Miriama. A, ko nga tama a Arona; ko Natapa, ko Apihu, ko
Ereatara. ko Itamara.

<span id="an_6:4">6:4</span> Na Ereatara ko Pinehaha, na Pinehaha ko
Apihua.

<span id="an_6:5">6:5</span> Na Apihua ko Puki, a na Puki ko Uti.

<span id="an_6:6">6:6</span> Na Uti ko Terahia, a na Terahia ko
Meraioto;

<span id="an_6:7">6:7</span> Na Meraioto ko Amaria, a na Amaria ko
Ahitupu;

<span id="an_6:8">6:8</span> Na Ahitupu ko Haroko, a na Haroko ko
Ahimaata;

<span id="an_6:9">6:9</span> Na Ahimaata hoki ko Ataria, a na Ataria ko
Iohanana;

<span id="an_6:10">6:10</span> Na Iohanana ko Ataria, ko ia nei te
tohunga i mahi i roto i te whare i hanga e Horomona ki Hiruharama:

<span id="an_6:11">6:11</span> A na Ataria ko Amaria, na Amaria ko
Ahitupu;

<span id="an_6:12">6:12</span> Na Ahitupu ko Haroko, na Haroko ko
Harumu;

<span id="an_6:13">6:13</span> Na Harumu ko Hirikia, a na Hirikia ko
Ataria;

<span id="an_6:14">6:14</span> Na Ataria ko Heraia, a ko ta Heraia ko
Iohereke;

<span id="an_6:15">6:15</span> I whakaraua atu a Iohereke i te mauranga
atu a Ihowa i a Hura, i Hiruharama hoki, na te ringa o Nepukaneha.

<span id="an_6:16">6:16</span> Ko nga tama a Riwai; ko Kerehoma, ko
Kohata, ko Merari.

<span id="an_6:17">6:17</span> A ko nga ingoa enei o nga tama a
Kerehoma: ko Ripini, ko Himei.

<span id="an_6:18">6:18</span> Na, ko nga tama a Kohata, ko Amarama, ko
Itihara, ko Heperona, ko Utiere.

<span id="an_6:19">6:19</span> Ko nga tama a Merari; ko Mahari, ko Muhi.
Ko nga hapu ano enei o nga Riwaiti i te tikanga iho o nga whare o o
ratou matua.

<span id="an_6:20">6:20</span> Na Kerehoma; ko tana tama ko Ripini, ko
tana tama ko Iahata, ko tana tama ko Tima;

<span id="an_6:21">6:21</span> Ko tana tama ko Ioaha, ko tana tama ko
Iro, ko tana tama ko Tera, ko tana tama ko Teaterai.

<span id="an_6:22">6:22</span> Ko nga tama a Kohata; ko tana tama ko
Aminarapa, ko tana tama ko Koraha, ko tana tama ko Ahiri;

<span id="an_6:23">6:23</span> Ko tana tama ko Erekana, ko tana tama ko
Epiahapa, ko tana tama ko Ahiri;

<span id="an_6:24">6:24</span> Ko tana tama ko Tahata, ko tana tama ko
Uriere, ko tana tama ko Utia, ko tana tama ko Haora.

<span id="an_6:25">6:25</span> Na ko nga tama a Erekana; ko Amahai, ko
Ahimoto.

<span id="an_6:26">6:26</span> Na, mo Erekana: ko nga tama a Erekana; ko
tana tama ko Towhai, ko tana tama ko Nahata;

<span id="an_6:27">6:27</span> Ko tana tama ko Eriapa, ko tana tama ko
Ierohama, ko tana tama ko Erekana.

<span id="an_6:28">6:28</span> Na, ko nga tama a Hamuera; ko te matamua
ko Hoera, a ko te tuarua ko Apia.

<span id="an_6:29">6:29</span> Ko nga tama a Merari; ko Mahari, ko tana
tama ko Ripini, ko tana tama ko Himei, ko tana tama ko Uha;

<span id="an_6:30">6:30</span> Ko tana tama ko Himea, ko tana tama ko
Hakia, ko tana tama ko Ahaia.

<span id="an_6:31">6:31</span> ¶ A ko te hunga tenei i whakaritea e
Rawiri mo te mahi waiata i te whare o Ihowa, i te mea ka whai okiokinga
te aaka.

<span id="an_6:32">6:32</span> I minita ano ratou ki te ritenga atu o te
nohoanga o te tapenakara o te whakaminenga, i waiata, a taea noatia te
hanganga a Horomona i te whare o Ihowa ki Hiruharama: katahi ratou ka
tuturu ki ta ratou mahi i whakaritea ma ratou.

<span id="an_6:33">6:33</span> Na ko te hunga tenei i tuturu, me a ratou
tama. No nga tama a nga Kohati; ko Hemana, he kaiwaiata, he tama na
Hoera, tama a Hamuera,

<span id="an_6:34">6:34</span> Tama a Erekana, tama a Ierohama, tama a
Eriere, tama a Toaha,

<span id="an_6:35">6:35</span> Tama a Tupu, tama a Erekana, tama a
Mahata, tama a Amahai,

<span id="an_6:36">6:36</span> Tama a Erekana, tama a Hoera tama a
Ataria, tama a Tepania,

<span id="an_6:37">6:37</span> Tama a Tahata, tama a Ahiari tama a
Epiahapa, tama a Koraha,

<span id="an_6:38">6:38</span> Tama a Itihara, tama a Kohata, tama a
Riwai, tama a Iharaira.

<span id="an_6:39">6:39</span> Ko tona teina ano hoki ko Ahapa, i tu nei
ki tona ringa matau, ara a Ahapa, tama a Perakia, tama a Himea,

<span id="an_6:40">6:40</span> Tama a Mikaera, tama a Paaheia, tama a
Marakia,

<span id="an_6:41">6:41</span> Tama a Eteni, tama a Tera, tama a Araia,

<span id="an_6:42">6:42</span> Tama a Etana, tama a Tima, tama a Himei,

<span id="an_6:43">6:43</span> Tama a Iahata, tama a Kerehoma, tama a
Riwai.

<span id="an_6:44">6:44</span> Na i te taha ki maui ko o ratou teina, ko
nga tama a Merari: ko Etana tama a Kihihi, tama a Apari, tama a Maruku,

<span id="an_6:45">6:45</span> Tama a Hahapia, tama a Amatia, tama a
Hirikia,

<span id="an_6:46">6:46</span> Tama a Amati, tama a Pani, tama a Hamere,

<span id="an_6:47">6:47</span> Tama a Mahari, tama a Muhi, tama a
Merari, tama a Riwai.

<span id="an_6:48">6:48</span> I whakaritea ano hoki o ratou tuakana,
teina, nga Riwaiti, ki nga mahi katoa o te tapenakara o te whare o te
Atua.

<span id="an_6:49">6:49</span> Ko Arona ia i mea whakahere, ratou ko ana
tama, ki runga ki te aata tahunga tinana, ki runga hoki ki te aata tahu
whakakakara; ko ta ratou ko nga mahi katoa o te whare tino tapu, ko te
whakamarie mo Iharaira; ko nga mea katoa i whakahaua e Mohi pononga a te
Atua.

<span id="an_6:50">6:50</span> Na ko nga tama enei a Arona; ko tana tama
ko Ereatara, ko tana tama ko Pinehaha, ko tana tama ko Apihua,

<span id="an_6:51">6:51</span> Ko tana tama ko Puki, ko tana tama ko
Uti, ko tana tama ko Terahia,

<span id="an_6:52">6:52</span> Ko tana tama ko Meraioto, ko tana tama ko
Amaria, ko tana tama ko Ahitupu,

<span id="an_6:53">6:53</span> Ko tana tama ko Haroko, ko tana tama ko
Ahimaata.

<span id="an_6:54">6:54</span> ¶ Na ko o ratou nohoanga enei i te tatai
o o ratou puni i roto i o ratou rohe: i nga tama a Arona, o nga whanau o
nga Kohati, no ratou nei hoki te rota tuatahi,

<span id="an_6:55">6:55</span> I hoatu ki a ratou a Heperona i te whenua
o Hura, me nga wahi i waho ake o tera a whawhe noe;

<span id="an_6:56">6:56</span> Ko nga mara ia o te pa, me ona pa ririki,
i hoatu ki a Karepe tama a Iepune.

<span id="an_6:57">6:57</span> A i hoatu ki nga tama a Arona, o nga pa o
Hura, ko Heperona, ko te pa whakaora; ko Ripina me ona wahi o waho ake,
ko Iatiri, ko Ehetemoa me nga wahi o waho ake;

<span id="an_6:58">6:58</span> Ko Hirene me ona wahi o waho ake, ko
Repiri me ona wahi o waho ake;

<span id="an_6:59">6:59</span> Ko Ahana me ona wahi o waho ake, ko
Petehemehe me ona wahi o waho ake:

<span id="an_6:60">6:60</span> A, no o te iwi o Pineamine; ko Kepa me
ona wahi o waho ake, ko Aremete me ona wahi o waho ake, ko Anatoto me
ona wahi o waho ake. Ko a ratou pa katoa i o ratou hapu katoa, kotahi
tekau ma toru pa.

<span id="an_6:61">6:61</span> A ki te toenga atu o nga tama a Kohata i
hoatu, he mea na te rota, no roto i o tetahi hapu o te iwi, no tetahi
tanga o te iwi, te tanga o Manahi, tekau nga pa.

<span id="an_6:62">6:62</span> A, ki nga tama a Kerehoma i o ratou hapu,
tekau ma toru nga pa, no te iwi o Ihakara, no te iwi o Ahera, no te iwi
o Napatari, no te iwi o Manahi i Pahana.

<span id="an_6:63">6:63</span> A ki nga tama a Merari i o ratou hapu, i
hoatu tekau ma rua nga pa, he mea rota; no te iwi o Reupena, no te iwi o
Kara, no te iwi o Hepurona.

<span id="an_6:64">6:64</span> Na, he mea hoatu enei pa me nga wahi o
waho ake e nga tama a Iharaira ki nga Riwaiti.

<span id="an_6:65">6:65</span> I hoatu ano e ratou, he mea rota, enei pa
kua huaina nei nga ingoa, no roto i o te iwi o nga tama a Hura, i o te
iwi ano hoki o nga tama a Himiona, i o te iwi ano hoki o nga tama a
Pineamine.

<span id="an_6:66">6:66</span> Na ko etahi o nga hapu o nga tama a
Kohata i a ratou etahi pa i o ratou rohe, no o te iwi o Eparaima.

<span id="an_6:67">6:67</span> A i hoatu e ratou ki a ratou nga pa
whakaora, a Hekeme i te whenua pukepuke o Eparaima me nga wahi o waho
ake ona; a Ketere hoki me ona wahi o waho ake;

<span id="an_6:68">6:68</span> A Iokomeama me ona wahi o waho ake, a
Petehorono me ona wahi o waho ake;

<span id="an_6:69">6:69</span> A Atarono, me ona wahi o waho ake, a
Katarimono me ona wahi o waho ake;

<span id="an_6:70">6:70</span> A, no tetahi tanga o te iwi o Manahi; ko
Anere me ona wahi o waho ake, ko Pireama me ona wahi o waho ake; mo te
hapu o nga mea i mahue o nga tama a Kohata.

<span id="an_6:71">6:71</span> A ki nga tama a Kerehoma i hoatu i roto i
o tetahi tanga o te iwi o Manahi, ko Korana i Pahana me ona wahi o waho
ake, ko Ahataroto me ona wahi o waho ake;

<span id="an_6:72">6:72</span> No roto i o te iwi o Ihakara; ko Kerehe
me ona wahi o waho ake, ko Taperata me ona wahi o waho ake;

<span id="an_6:73">6:73</span> Ko Ramoto me ona wahi o waho ake, ko
Aneme me ona wahi o waho ake;

<span id="an_6:74">6:74</span> A no o te iwi o Ahera; ko Mahara me ona
wahi o waho ake, ko Aparono me ona wahi o waho ake;

<span id="an_6:75">6:75</span> Ko Hukoko me ona wahi o waho ake, ko
Rehopo me ona wahi o waho ake:

<span id="an_6:76">6:76</span> A no o te iwi o Napatari; ko Kerehe i
Kariri me ona wahi o waho ake, ko Hamono me ona wahi o waho ake, ko
Kiriataima me ona wahi o waho ake.

<span id="an_6:77">6:77</span> Ki era atu o nga Riwaiti, ki nga tama a
Merari, i hoatu, no o te iwi o Hepurona, ko Rimono me ona wahi o waho
ake, ko Taporo me ona wahi o waho ake:

<span id="an_6:78">6:78</span> A i tera taha o Horano, i te ritenga o
Heriko, i te taha ki te rawhiti o Horano i hoatu ki a ratou etahi pa no
o te iwi o Reupena, ko Petere i te koraha me ona wahi o waho ake, ko
Iahata me ona wahi o waho ake,

<span id="an_6:79">6:79</span> Ko Keremoto me ona wahi o waho ake, ko
Hepaata me ona wahi o waho ake;

<span id="an_6:80">6:80</span> A, no o te iwi o Kara; ko Ramoto i
Kireara me ona wahi o waho ake, ko Mahanaima me ona wahi o waho ake,

<span id="an_6:81">6:81</span> Ko Hehepona me ona wahi o waho ake, ko
Iatere me ona wahi o waho ake.

<span id="an_7:1">7:1</span> ¶ Na, ko nga tama a Ihakara; ko Tora, ko
Pua, ko Iahupu, ko Himirono, tokowha.

<span id="an_7:2">7:2</span> A, ko nga tama a Tora; ko Uti, ko Repaia,
ko Teriere, ko Iahamai, ko Tipihama, ko Hamuera, ko nga upoko o nga
whare o o ratou papa, ara o to Tora; he hunga maia ratou, he marohirohi
i o ratou whakatupuranga; ko to ratou tokomaha i nga ra o Rawiri e rua
tekau ma rua mano, e ono rau.

<span id="an_7:3">7:3</span> A, ko nga tama a Uti; ko Itirahia; ko nga
tama a Itirahia; ko Mikaera, ko Oparia, ko Hoera, ko Ihiia, tokorima: he
upoko enei katoa.

<span id="an_7:4">7:4</span> Na ka hui ki a ratou, i o ratou
whakatupuranga, i nga whare o o ratou matua, ko nga ropu hoia mo te
whawhai, e toru tekau ma ono mano: he tokomaha hoki a ratou wahine, a
ratou tamariki.

<span id="an_7:5">7:5</span> Na, ko o ratou teina i roto i nga hapu
katoa o Ihakara, he toa, he marohirohi, e waru tekau ma whitu mano, ki
te whakapapatia ratou katoa.

<span id="an_7:6">7:6</span> Ko nga tama a Pineamine; ko Pera, ko
Pekere, ko Teriaere, tokotoru.

<span id="an_7:7">7:7</span> A, ko nga tama a Pera; ko Etepono, ko Uti,
ko Utiere, ko Terimoto, ko Iri, tokorima; he upoko enei no nga whare o o
ratou matua, he hunga tona, he marohirohi; taua ana ratou i o ratou
whakapapa e rua tekau ma rua mano e toru tekau ma wha.

<span id="an_7:8">7:8</span> A, ko nga tama a Pekere; ko Temira, ko
Toaha, ko Erietere, ko Erioenai, ko Omori, ko Teremoto, ko Apia, ko
Anatoto, ko Aramete. He tama enei katoa na Pekere.

<span id="an_7:9">7:9</span> A, ka taua ratou i o ratou whakapapa, i o
ratou whakatupuranga, nga upoko o nga whare o o ratou matua, nga toa,
nga marohirohi, e rua tekau mano e rua rau.

<span id="an_7:10">7:10</span> A, ko nga tama a Teriarere; ko Pirihana:
na, ko nga tama a Pirihana; ko Ieuhu, ko Pineamine, ko Ehuru, ko
Kenaana, ko Tetana, ko Tarahihi, ko Ahihahara.

<span id="an_7:11">7:11</span> Ko enei katoa he tama na Teriarere, he
upoko no nga whare o o ratou matua, he toa, he marohirohi, kotahi tekau
ma whitu mano ratou e rua rau, he hoia hei haere ki te whawhai, ki te
turanga riri.

<span id="an_7:12">7:12</span> Ko Tupimi ano, ko Hupimi, ko nga tama a
Iri, ko Huhimi, ko nga tama a Ahere.

<span id="an_7:13">7:13</span> Ko nga tama a Napatari; ko Tahatiere, ko
Kuni, ko Ietere, ko Harumu, ara ko nga tama a Piriha.

<span id="an_7:14">7:14</span> Ko nga tama a Manahi; ko Ahariere, i
whanau nei i tana wahine: na tana wahine iti hoki, na te Arami, a Makiri
papa o Kireara:

<span id="an_7:15">7:15</span> Na ka tangohia e Makiri hei wahine mana
ko te tuahine o Hupimi raua ko Tupimi, ko te ingoa o to raua tuahine ko
Maaka: ko te ingoa o te tuarua o ana tama ko Teropehara: a, he tamahine
ano a Teropehara.

<span id="an_7:16">7:16</span> Na kua whanau a Maaka wahine a Makiri he
tama, a huaina iho tona ingoa ko Perehe; a ko te ingoa o tona teina ko
Herehe; ko ana tama; ko Urama, ko Rakeme.

<span id="an_7:17">7:17</span> Na, ko nga tama a Urama; ko Perana. Ko
nga tama enei a Kireara, tama a Makiri, tama a Manahi.

<span id="an_7:18">7:18</span> Na whanau ake a tona tuahine, a
Hamorekete, ko Ihihoro, ko Apietere, ko Mahara.

<span id="an_7:19">7:19</span> A, ko nga tama a Hemira; ko Ahiana ko
Hekeme, ko Rikihi, ko Aniama.

<span id="an_7:20">7:20</span> ¶ Na, ko nga tama a Eparaima; ko Hutera,
ko tana tama ko Pereke, ko tana tama ko Tahata, ko tana tama ko Erara,
ko tana tama ko Tahata,

<span id="an_7:21">7:21</span> Ko tana tama ko Tapara, ko tana tama ko
Hutera, ko Etere, ko Eriara; i patua enei e nga tangata o Kata i whanau
nei ki taua whenua, mo ratou i haere atu ki te tango i a ratou kararehe.

<span id="an_7:22">7:22</span> A he tini nga ra i tangihia ai ratou e to
ratou papa, e Eparaima, a haere ana mai ona tuakana, teina, ki te
whakamarie i a ia.

<span id="an_7:23">7:23</span> A, i haere atu ia ki tana wahine, ka
hapu, a ka whanau he tama, a huaina iho tona ingoa ko Peria, no te mea
kei roto tona whare i te he.

<span id="an_7:24">7:24</span> A ko Heraha tana tamahine, nana nei i
hanga a Petehorono, to raro me to runga, me Uteneheraha.

<span id="an_7:25">7:25</span> Na ko Repaha tana tama, ko Rehepe hoki;
ko tana tama ko Teraha, ko tana tama ko Tahana;

<span id="an_7:26">7:26</span> Ko tana tama ko Raarana, ko tana tama ko
Amihuru, ko tana tama ko Erihama,

<span id="an_7:27">7:27</span> Ko tana tama ko Nono, ko tana tama ko
Hohua.

<span id="an_7:28">7:28</span> Na, ko o ratou kainga tupu, me o ratou
nohoanga; ko Peteere, me ona pa ririki; ki te taha ki te rawhiti ko
Naarana; ki te taha ki te hauauru ko Ketere me ona pa ririki; ko Hekeme
ano hoki me ona pa ririki, tae noa ki Kaha me ona pa ririki;

<span id="an_7:29">7:29</span> A, i nga taha o nga tama a Manahi ko
Peteheana me ona pa ririki, ko Taanaka me ona pa ririki, ko Mekiro me
ona pa ririki, ko Roro me ona pa ririki. I noho ki enei nga tama a
Hohepa tama a Iharaira.

<span id="an_7:30">7:30</span> Ko nga tama a Ahera; ko Imina, ko Ihua,
ko Ihui, ko Peria, me to ratou tuahine, me Hera.

<span id="an_7:31">7:31</span> A, ko nga tama a Peria; ko Hepere, ko
Marakiere, ko te papa nei ia o Piritawiti.

<span id="an_7:32">7:32</span> Na Hepere ko Taparete, ko Homere, ko
Hotama, me to ratou tuahine ano, me Hua.

<span id="an_7:33">7:33</span> A, ko nga tama a Taparete; ko Pahaka, ko
Pimihara, ko Ahawata. Ko nga tama enei a Taparete.

<span id="an_7:34">7:34</span> Na, ko nga tama a Hamere; ko Ahi, ko
Rohoka, ko Tehupa, ko Arame.

<span id="an_7:35">7:35</span> A, ko nga tama a tona teina, a Hereme; ko
Topaha, ko Imina, ko Herehe, ko Amara.

<span id="an_7:36">7:36</span> A, ko nga tama a Topaha; ko Hua, ko
Haranepere, ko Huara, ko Peri, ko Imira;

<span id="an_7:37">7:37</span> Ko Petere, ko Horo, ko Hamama, ko Hiriha,
ko Itirana, ko Peera.

<span id="an_7:38">7:38</span> A, ko nga tama a Ietere; ko Iepune, ko
Pihipa, ko Ara.

<span id="an_7:39">7:39</span> Ko nga tama a Ura; ko Araha, ko Haniere,
ko Retia.

<span id="an_7:40">7:40</span> Ko enei katoa he tama na Ahera, he upoko
no nga whare o nga papa, he hunga whiriwhiri, he marohirohi, he maia, ko
nga rangatira nunui tonu. I to ratou tauanga i runga i te whakapapa, ko
te tokomaha o te hunga hei haere ki te whawhai, ki te turan ga riri, e
rua tekau ma ono mano tangata.

<span id="an_8:1">8:1</span> ¶ Na whanau ake a Pineamine, ko tana
matamua ko Pera, ko te tuarua ko Ahapere, ko te tuatoru ko Ahara,

<span id="an_8:2">8:2</span> Ko te tuawha ko Noha, ko te tuarima ko
Rapa.

<span id="an_8:3">8:3</span> Na, ko nga tama a Pera, ko Arara, ko Kera,
ko Apihuru;

<span id="an_8:4">8:4</span> Ko Apihua, ko Naamana, ko Ahoa;

<span id="an_8:5">8:5</span> Ko Kera, ko Hepupuana, ko Hurama.

<span id="an_8:6">8:6</span> A, ko nga tama enei a Ehuru: ko nga upoko
enei o nga whare o nga matua o nga tangata o Kepa, a whakahekea ana
ratou e ratou ki Manahata:

<span id="an_8:7">8:7</span> Me Naamana, me Ahia, me Kera, i whakahekea
ratou e ia; a whanau ake ana ko Uha, ko Ahihuru.

<span id="an_8:8">8:8</span> I whanau ano hoki he tamariki ma Haharaima
i te whenua o Moapa i muri iho i tana tononga atu i a ratou: ko ana
wahine ko Huhimi, ko Paara.

<span id="an_8:9">8:9</span> Whanau ake a raua ko tana wahine ko Horehe;
ko Iopapa, ko Tipia, ko Meha, ko Marakama;

<span id="an_8:10">8:10</span> Ko Teutu, ko Hakia, ko Mirima. Ko ana
tama enei, ko nga upoko o nga whare o nga matua.

<span id="an_8:11">8:11</span> A whanau ake a raua ko Huhimi, ko
Apitupu, ko Erepaara.

<span id="an_8:12">8:12</span> Ko nga tama a Erepaara; ko Epere, ko
Mihama, ko Hamere, nana nei i hanga a Ono, a Roro me o reira pa ririki;

<span id="an_8:13">8:13</span> Ko Peria hoki raua ko Hema; ko nga upoko
raua o nga whare o nga matua o nga tangata o Atarono i peia ai nga
tangata o Kata;

<span id="an_8:14">8:14</span> Ko Ahio, ko Hahaka, ko Teremoto;

<span id="an_8:15">8:15</span> Ko Teparia, ko Arara, ko Arere;

<span id="an_8:16">8:16</span> Ko Mikaera, ko Ihipa, ko Toha, ko nga
tama a Peria;

<span id="an_8:17">8:17</span> Ko Teparia, ko Mehurama, ko Heteki, ko
Hepere;

<span id="an_8:18">8:18</span> Ko Ihimerai ano hoki, ko Ieteria, ko
Iopapa, ko nga tama a Erepaara;

<span id="an_8:19">8:19</span> Ko Iakimi, ko Tikiri, ko Tapari;

<span id="an_8:20">8:20</span> Ko Erienai, ko Tiretai, ko Eriere;

<span id="an_8:21">8:21</span> Ko Araia, ko Peraia, ko Himirata, ko nga
tama enei a Himei;

<span id="an_8:22">8:22</span> Ko Ihipana, ko Epere, ko Eriere;

<span id="an_8:23">8:23</span> Ko Aparono, ko Tikiri, ko Hanana;

<span id="an_8:24">8:24</span> Ko Hanania, ko Erama, ko Anatotia;

<span id="an_8:25">8:25</span> Ko Ipereia, ko Penuere; ko nga tama enei
a Hahaka;

<span id="an_8:26">8:26</span> Ko Hamaherai, ko Heharia, ko Ataria;

<span id="an_8:27">8:27</span> Ko Tarehia, ko Iraia, ko Tikiri, ko nga
tama a Ierohama.

<span id="an_8:28">8:28</span> Ko nga upoko enei o nga whare o nga matua
i o ratou whakatupuranga, he upoko ratou. I noho enei ki Hiruharama.

<span id="an_8:29">8:29</span> A i Kipeono e noho ana te papa o Kipeono,
a Teiere, a ko te ingoa o tana wahine ko Maaka:

<span id="an_8:30">8:30</span> A ko tana matamua ko Aparono, ko Turu, ko
Kihi, ko Paara, ko Natapa;

<span id="an_8:31">8:31</span> Ko Keroro, ko Ahio, ko Takere.

<span id="an_8:32">8:32</span> Na, whanau ake ta Mikiroto, ko Himea. I
noho ano enei ki o ratou tuakana ki Hiruharama, i te wahi e anga tonu
mai ana ki a ratou.

<span id="an_8:33">8:33</span> ¶ Whanau ake ta Nere, ko Kihi; whanau ake
ta Kihi, ko Haora; whanau ake ta Haora, ko Honatana, ko Marikihua, ko
Apinarapa, ko Ehepaara.

<span id="an_8:34">8:34</span> Na, ko te tama a Honatana, ko Meripaara;
a whanau ake ta Meripaara, ko Mika.

<span id="an_8:35">8:35</span> Na, ko nga tama a Mika; ko Pitono, ko
Mereke, ko Tarea, ko Ahata.

<span id="an_8:36">8:36</span> Na Ahata ko Tehoara; na Tehoara ko
Aremete, ko Atamawete, ko Timiri; a na Timiri ko Mota:

<span id="an_8:37">8:37</span> Na Mota ko Pinea; ko Rapa tana tama, ko
Ereaha tana tama, ko Atere tana tama:

<span id="an_8:38">8:38</span> Na tokoono nga tama a Atere; ko o ratou
ingoa enei; ko Atarikama, ko Pokeru, ko Ihimaera, ko Hearia, ko Oparia,
ko Hanana. He tama enei katoa na Atere.

<span id="an_8:39">8:39</span> Na, ko nga tama a Eheke, a tona teina; ko
Urama tana matamua, ko Ieuhu te tuarua, ko Eriperete te tuatoru.

<span id="an_8:40">8:40</span> Na he maia, he marohirohi nga tama a
Urama, he kaikopere, he tokomaha hoki a ratou tama, me nga tama a nga
tama, kotahi rau e rima tekau. He tama enei katoa na Pineamine.

<span id="an_9:1">9:1</span> ¶ Na, he mea whakapapa a Iharaira katoa;
heoi, tena kua tuhituhia ki te pukapuka o nga kingi o Iharaira: na i
whakaraua atu a Hura ki Papurona mo a ratou mahi he.

<span id="an_9:2">9:2</span> Na, ko nga tangata tuatahi i noho ki o
ratou wahi, ki o ratou pa, ko Iharaira, ko nga tohunga, ko nga Riwaiti,
ko nga Netinimi.

<span id="an_9:3">9:3</span> Na noho iho ki Hiruharama o nga tama a
Hura, o nga tama a Pineamine, o nga tama a Eparaima raua ko Manahi;

<span id="an_9:4">9:4</span> Ko Utai tama a Amihuru, tama a Omori, tama
a Imiri, tama a Pani: no nga tama a Parete tama a Hura.

<span id="an_9:5">9:5</span> A, o nga Hironi; ko Ahaia te matamua ratou
ko ana tama.

<span id="an_9:6">9:6</span> O nga tama a Tera; ko Teuere ratou ko o
ratou teina, e ono rau e iwa tekau.

<span id="an_9:7">9:7</span> O nga tama a Pineamine; ko Haru tama a
Mehurama, tama a Horawia, tama a Hahenua;

<span id="an_9:8">9:8</span> Ko Ipineia tama a Ierohama, ko Eraha tama a
Uti, tama a Mikiri, ko Mehurama tama a Hepatia, tama a Reuere, tama a
Ipiniia;

<span id="an_9:9">9:9</span> Me o ratou teina ano hoki i o ratou
whakatupuranga, e iwa rau e rima tekau ma ono. He upoko enei tangata
katoa no nga whare o nga matua i nga whare o o ratou matua.

<span id="an_9:10">9:10</span> A, o nga tohunga; ko Ieraia, ko
Tehoiaripi, ko Iakini;

<span id="an_9:11">9:11</span> Ko Ataria, tama a Hirikia, tama a
Mehurama, tama a Haroko, tama a Meraioto, tama a Ahitupu; ko te
rangatira ia o te whare o te Atua;

<span id="an_9:12">9:12</span> Ko Araia tama a Ierohama, tama a Pahuru,
tama a Marakia, ko Maahiai tama a Ariere, tama a Tahatera, tama a
Mehurama, tama a Mehiremiti, tama a Imere;

<span id="an_9:13">9:13</span> Me o ratou teina, nga upoko o nga whare o
o ratou matua, kotahi mano e whitu rau e ono tekau, he tangata pakari
rawa hei mahi i nga mahi o te whare o te Atua.

<span id="an_9:14">9:14</span> ¶ A, o nga Riwaiti; ko Hemaia tama a
Hahupu, tama a Atarikama, tama a Hahapia; no nga tama a Merari;

<span id="an_9:15">9:15</span> Ko Pakapakakara, ko Herehe, ko Karara, ko
Matania, tama a Mika, tama a Tikiri, tama a Ahapa;

<span id="an_9:16">9:16</span> Ko Oparia tama a Hemaia, tama a Karara,
tama a Ierutunu, ko Perekia tama a Aha, tama a Erekana, i noho nei ki
nga kainga koraha o nga Netopati.

<span id="an_9:17">9:17</span> Ko nga kaitiaki kuwaha, ko Harumu, ko
Akupu, ko Taramono, ko Ahimana, me o ratou teina: ko Harumu te upoko;

<span id="an_9:18">9:18</span> Ko to ratou turanga i mua, kei te kuwaha
o te kingi, kei te rawhiti: he kaitiaki kuwaha ratou i roto i nga ropu o
nga tama a Riwai.

<span id="an_9:19">9:19</span> Na, ko Harumu tama a Kore, tama a
Epiahapa, tama a Koraha, ratou ko ona teina o te whare o tona matua, ko
nga Korahi, ko ratou nga rangatira o nga mahi e mahia ana, nga kaitiaki
o nga kuwaha o te tapenakara: na, he rangatira o ratou matua no te ope a
Ihowa, he kaitiaki ano no te tomokanga.

<span id="an_9:20">9:20</span> Na ko Pinehaha tama a Ereatara to ratou
rangatira i mua; a i a ia ano a Ihowa.

<span id="an_9:21">9:21</span> Ko Hakaraia tama a Meheremia te kaitiaki
o te kuwaha o te tapenakara o te whakaminenga.

<span id="an_9:22">9:22</span> Ko enei katoa i whiriwhiria nei hei
kaitiaki mo nga kuwaha, e rua rau kotahi tekau ma rua. He mea whakapapa
enei ki o ratou kainga ake; na Rawiri raua ko Hamuera matakite ratou i
whakarite kia tuturu ki taua mahi.

<span id="an_9:23">9:23</span> I a ratou ko a ratou tama te mahi
tirotiro i nga kuwaha o te whare o Ihowa, ara o te whare o te tapenakara
i tenei tiakitanga, i tenei tiakitanga.

<span id="an_9:24">9:24</span> He kaitiaki kuwaha i nga taha e wha,
whaka te rawhiti, whaka te hauauru, whaka te raki, whaka te tonga.

<span id="an_9:25">9:25</span> Na i whakaritea o ratou teina i o ratou
kainga koraha kia haere mai i te takanga o nga ra e whitu, i ia wa, i ia
wa, hei hoa mo ratou:

<span id="an_9:26">9:26</span> Ko nga tino kaitiaki tokowha hoki o te
kuwaha, he Riwaiti nei ratou, he tuturu tonu ta ratou mahi, a ko ratou
nga rangatira o nga ruma, o nga takotoranga taonga o te whare o te Atua.

<span id="an_9:27">9:27</span> He nohoanga hoki to ratou i nga taha o te
whare o te Atua; ma ratou hoki te tiaki; ma ratou ano te uaki o nga
tatau i tenei ata, i tenei ata.

<span id="an_9:28">9:28</span> Ko etahi hoki o ratou ki te tiaki i nga
oko mo te mahi; tatau ai ina kawea mai ki roto, tatau ai ano ina mauria
ki waho.

<span id="an_9:29">9:29</span> I whakaritea hoki etahi o ratou hei tiaki
mo nga oko, mo nga mea mahi katoa ano o te wahi tapu, mo te paraoa, mo
te waina, mo te hinu, mo te parakihe, mo nga mea kakara.

<span id="an_9:30">9:30</span> Ko etahi ano o nga tama a nga tohunga hei
hanga i te hinu o nga mea kakara.

<span id="an_9:31">9:31</span> Na, ko Matitia, ko tetahi o nga Riwaiti,
ko te matamua a Harumu Korahi, ko tana mahi tuturu ko te tirotiro i nga
mea i tunua ki te rihi.

<span id="an_9:32">9:32</span> Na ko etahi o o ratou teina, o nga tama a
nga Kohati, nga kaiwhakaaro ki te taro aroaro, kia oti te hanga i tenei
hapati, i tenei hapati.

<span id="an_9:33">9:33</span> Ko nga kaiwaiata ano enei, ko nga upoko o
nga whare o nga matua o nga Riwaiti, i noho ratou i roto i nga ruma, a i
noho watea ratou i era atu mahi i ta ratou na mahi hoki ratou i te ao, i
te po.

<span id="an_9:34">9:34</span> Na ko enei nga upoko o nga whare o nga
matua o nga Riwaiti, ko nga upoko ano ratou i o ratou whakatupuranga: i
noho enei ki Hiruharama.

<span id="an_9:35">9:35</span> ¶ I noho ano ki Kipeono te papa o
Kipeono, a Teiere; ko te ingoa o tana wahine ko Maaka.

<span id="an_9:36">9:36</span> Na, ko tana matamua ko Aparono, ko Turu
hoki, ko Kihi, ko Paara, ko Nere, ko Natapa;

<span id="an_9:37">9:37</span> Ko Keroro, ko Ahio, ko Hakaraia, ko
Mikiroto.

<span id="an_9:38">9:38</span> Whanau ake ta Mikiroto, ko Himeana. I
noho ano enei ki o ratou tuakana ki Hiruharama, ki te wahi e anga tonu
ana ki o ratou tuakana.

<span id="an_9:39">9:39</span> Whanau ake ta Nere, ko Kihi; whanau ake
ta Kihi, ko Haora; whanau ake ta Haora, ko Honatana, ko Marihihua, ko
Apinarapa, ko Ehepaara.

<span id="an_9:40">9:40</span> Ko te tama a Honatana, ko Meripaara:
whanau ake ta Meripaara, ko Mika.

<span id="an_9:41">9:41</span> Na, ko nga tama a Mika; ko Pitono, ko
Mereke, ko Taharea, ko Ahata.

<span id="an_9:42">9:42</span> Whanau ake ta Ahata, ko Iaraha; whanau
ake ta Iaraha ko Aremete, ko Atamawete, ko Timiri; whanau ake ta Timiri,
ko Mota;

<span id="an_9:43">9:43</span> Whanau ake ta Mota, ko Pinea; ko tana
tama ko Repaia; ko tana tama ko Ereaha; ko tana tama ko Atere.

<span id="an_9:44">9:44</span> Na tokoono nga tama a Atere, ko o ratou
ingoa enei; ko Atarikama, ko Pokeru, ko Ihimaera, ko Hearia, ko Oparia,
ko Hanana: ko nga tama enei a Atere.

<span id="an_10:1">10:1</span> ¶ Na kua whawhai nga Pirihitini ki a
Iharaira; a ka whati nga tangata o Iharaira i te aroaro o nga
Pirihitini, a hinga ana, mate rawa, i Maunga Kiripoa.

<span id="an_10:2">10:2</span> Na ka whaia e nga Pirihitini a Haora
ratou ko ana tama; a patua iho e nga Pirihitini a Honatana ratou ko
Apinarapa, ko Marikihua, nga tama a Haora.

<span id="an_10:3">10:3</span> Na kua taikaha haere te whawhai ki a
Haora, a kua mau ia i nga kaikopere; a kua he tona manawa i nga
kaikopere.

<span id="an_10:4">10:4</span> Katahi a Haora ka mea ki tana kaimau
patu, Unuhia tau hoari, werohia hoki ahau; kei haere mai tenei hunga
kokotikore, kei whakatupu kino i ahau. Otiia kihai i pai tana kaimau
patu; he nui hoki no tona hopohopo. Heoi ka mau a Haora ki tana hoari,
hinga iho ana ki runga.

<span id="an_10:5">10:5</span> A, no te kitenga o tana kaimau patu kua
mate a Haora, ka hinga hoki ia ki runga ki tana hoari, a ka mate.

<span id="an_10:6">10:6</span> Heoi ka mate a Haora me ana tama
tokotoru; mate tahi ana tona whare katoa.

<span id="an_10:7">10:7</span> A, no te kitenga o nga tangata katoa o
Iharaira i te raorao kua whati ratou, kua mate hoki a Haora ratou ko ana
tama, whakarerea ake e ratou o ratou pa, a rere ana; na ka haere mai nga
Pirihitini, a nohoia iho e ratou.

<span id="an_10:8">10:8</span> ¶ A, i te aonga ake, i te haerenga mai o
nga Pirihitini ki te muru i te hunga i patua, na ka kitea a Haora ratou
ko ana tama e takoto ana i runga i Maunga Kiripoa.

<span id="an_10:9">10:9</span> Na huia ana ona e ratou, tangohia ana
tona upoko me ana patu, tukua ana kia kawea puta noa i te whenua o nga
Pirihitini a tawhio noa, kia kauwhautia ki a ratou whakapakoko, ki te
iwi.

<span id="an_10:10">10:10</span> I whakatakotoria hoki e ratou ana patu
ki te whare o o ratou atua, a ko tona upoko titia ake e ratou ki te
whare o Rakono.

<span id="an_10:11">10:11</span> A, no te rongonga o Iapehe Kireara
katoa ki nga mea katoa i mea ai nga Pirihitini ki a Haora,

<span id="an_10:12">10:12</span> Ka whakatika nga marohirohi katoa,
tangohia iho e ratou te tinana o Haora, me nga tinana o ana tama, kawea
ana ki Iapehe, tanumia ana o ratou wheua ki raro i tetahi oki i Iapehe,
a e whitu nga ra i nohopuku ai ratou.

<span id="an_10:13">10:13</span> Heoi kua mate a Haora mo tona he i he
ai ia ki a Ihowa, mo te kupu a Ihowa kihai nei i puritia e ia; mona hoki
i ui ki tetahi, i a ia nei te atua maori, he rapu whakaaro,

<span id="an_10:14">10:14</span> A kihai i rapu whakaaro i a Ihowa: no
reira i whakamatea ai ia e ia, a hurihia ketia ana te kingitanga ki a
Rawiri tama a Hehe.

<span id="an_11:1">11:1</span> ¶ Na ka huihui a Iharaira katoa ki a
Rawiri ki Heperona, a ka mea, Tenei matou, he wheua nou, he kikokiko
nou.

<span id="an_11:2">11:2</span> I mua ake nei, i te mea ano ko Haora te
kingi, ko koe te kaikawe atu, te kaikawe mai, i a Iharaira: kua
korerotia ano koe e Ihowa, e tou Atua, Ko koe hei hepara mo taku iwi, mo
Iharaira, ko koe ano hei tino tangata mo taku iwi, mo Iharaira.

<span id="an_11:3">11:3</span> Na ka haere nga kaumatua katoa o Iharaira
ki te kingi, ki Heperona, ka whakarite kawenata a Rawiri ki a ratou ki
Heperona ki te aroaro o Ihowa: a whakawahia ana e ratou a Rawiri hei
kingi mo Iharaira, ko ta Ihowa hoki i ki ai, ara ko ta Hamuera.

<span id="an_11:4">11:4</span> Na ka haere a Rawiri ratou ko Iharaira
katoa ki Hiruharama, ara ki Iepuhu; i reira ano nga Iepuhi, nga tangata
whenua.

<span id="an_11:5">11:5</span> Na ka mea nga tangata o Iepuhu ki a
Rawiri, E kore koe e tae mai ki konei. Heoi kua riro i a Rawiri te
pourewa i Hiona; ko te pa ia o Rawiri.

<span id="an_11:6">11:6</span> Na ka mea a Rawiri, Ko te tangata mana te
patu tuatahi ki nga Iepuhi, hei tino tangata ia, hei rangatira. Na ko
Ioapa tama a Teruia kua tae wawe, a meinga ana ko ia te tino tangata.

<span id="an_11:7">11:7</span> Na ka noho a Rawiri ki te pourewa; koia i
huaina ai e ratou a reira ko te pa o Rawiri.

<span id="an_11:8">11:8</span> A i hanga e ia te pa a tawhio noa, o Miro
mai a taka noa; a na Ioapa i whakaora tera atu wahi o te pa.

<span id="an_11:9">11:9</span> Na ka tino nui haere a Rawiri, i a ia
hoki a Ihowa, te Atua o nga mano.

<span id="an_11:10">11:10</span> ¶ Na ko nga tino tangata enei a Rawiri,
i kaha rawa nei me ia mo tona rangatiratanga, ratou ko Iharaira katoa,
hei whakakingi i a ia; hei pera me ta Ihowa i ki ai mo Iharaira.

<span id="an_11:11">11:11</span> A ko te tokomaha tenei o nga marohirohi
a Rawiri: ko Iahopeama, tama a tetahi Hakamoni, te rangatira o te toru
tekau; i ara ake tana tao ki nga rau e toru a patua iho e ia i te
whakaekenga kotahi.

<span id="an_11:12">11:12</span> I muri i a ia ko Ereatara tama a Roro
Ahohi; ko ia tetahi o nga marohirohi tokotoru.

<span id="an_11:13">11:13</span> I a Rawiri ia i Paharamime, a i huihui
nga Pirihitini ki reira ki te whawhai, a i reira tetahi wahi whenua e
kapi ana i te parei; na kua rere te iwi i te aroaro o nga Pirihitini.

<span id="an_11:14">11:14</span> Na tu ana raua i waenganui o taua wahi,
a ka mau i a raua, patua iho e raua nga Pirihitini: na nui atu te
whakaoranga i whakaora ai a Ihowa.

<span id="an_11:15">11:15</span> Na ka haere nga rangatira tokotoru, no
te toru tekau, ki raro, ki te kamaka ki a Rawiri, ki te ana o Aturama: a
ko te ope o nga Pirihitini i te raroraro i Repaima e noho a puni ana.

<span id="an_11:16">11:16</span> Na i roto a Rawiri i te pourewa i taua
wa, a ko nga hoia pupuri a nga Pirihitini i Peterehema i taua wa.

<span id="an_11:17">11:17</span> Na ka minamina a Rawiri, a ka mea, Aue,
me he tangata hei mea wai mai moku i te puna i Peterehema, i tera i te
kuwaha!

<span id="an_11:18">11:18</span> Na tika ana taua tokotoru na waenganui
o te puni o nga Pirihitini, a utuhia mai ana he wai i te puna o
Peterehema, i tera i te kuwaha; tangohia ana e ratou, mauria ana ki a
Rawiri: otiia kihai a Rawiri i pai ki te inu, engari ringihia ana e ia h
ei mea ki a Ihowa.

<span id="an_11:19">11:19</span> I mea ia, Aue, ma toku Atua ahau e arai
kei mea i tenei! kia inumia koia e ahau nga toto o enei tangata, me i
kotahi nei kua mate? me i kotahi hoki ratou kua mate i te tikinga atu.
Na reira i kore ai ia i pai ki te inu. Ko enei nga mahi a aua to a
tokotoru.

<span id="an_11:20">11:20</span> Na ko Apihai teina o Ioapa te rangatira
o taua tokotoru; i ara ake tana tao ki nga rau e toru, patua iho e ia; i
whai ingoa ia i roto i te tokotoru.

<span id="an_11:21">11:21</span> O te tokotoru, nui atu tona kororia i
to te tokorua, a meinga ana ko ia hei rangatira mo ratou: otiia kihai ia
i uru ki te tokotoru tuatahi.

<span id="an_11:22">11:22</span> Me Penaia tama a Iehoiara, he tama na
tetahi tangata toa o Kapateere, he nui ana mahi, nana i patu nga tama
tokorua a Ariere o Moapa; i haere ano ia ki raro, a patua ana e ia
tetahi raiona i roto i te rua i te wa o te hukarere.

<span id="an_11:23">11:23</span> Nana hoki tetahi Ihipiana i patu, he
tangata nui, e rima nga whatianga te roa: he tao ano i te ringa o taua
Ihipiana koia ano kei te rakau a te kaiwhatu; na haere ana ia ki raro,
ki a ia, he tokotoko hoki tana, a kapohia ana e ia te tao i roto i te
ringa o te Ihipiana, patua iho ia ki tana tao ano.

<span id="an_11:24">11:24</span> Na Penaia tama a Iehoiara enei mahi; i
whai ingoa ano ia i nga toa tokotoru.

<span id="an_11:25">11:25</span> Na, nona te kororia nui o te toru
tekau; otiia kihai ia i uru ki te tokotoru tuatahi. Na meinga ana ia e
Rawiri hei rangatira mo ana kaitiaki.

<span id="an_11:26">11:26</span> Me nga maia hoki o nga ope; ko Atahere
teina o Ioapa, ko Erehanana tama a Roro o Peterehema,

<span id="an_11:27">11:27</span> Ko Hamoto Harori, ko Herete Peroni;

<span id="an_11:28">11:28</span> Ko Ira tama a Ikehe Tekoi, ko Apietere
Anatoti;

<span id="an_11:29">11:29</span> Ko Hipekai Huhati, ko Irai Ahohi;

<span id="an_11:30">11:30</span> Ko Maharai Netopati, ko Herere tama a
Paana, he Netopati;

<span id="an_11:31">11:31</span> Ko Itai tama a Ripai, no Kipea, no nga
tama a Pineamine, ko Penaia Pirotoni;

<span id="an_11:32">11:32</span> Ko Hurai, no nga awaawa o Kaaha, ko
Apiere Arapati;

<span id="an_11:33">11:33</span> Ko Atamawete Paharumi, ko Eriahapa
Haaraponi;

<span id="an_11:34">11:34</span> Ko nga tama a Haheme Kitoni, ko
Honatana tama a Hake Harari;

<span id="an_11:35">11:35</span> Ko Ahiama tama a Hakara Harari, ko
Eripara tama a Uru;

<span id="an_11:36">11:36</span> Ko Hewhere Mekerati, ko Ahia Peroni;

<span id="an_11:37">11:37</span> Ko Hetero Karameri, ko Naarai tama a
Etepai;

<span id="an_11:38">11:38</span> Ko Hoera teina o Natana, ko Mipihara
tama a Hakeri;

<span id="an_11:39">11:39</span> Ko Tereke Amoni, ko Nahari Peroti, ko
te kaimau o nga patu a Ioapa tama a Teruia;

<span id="an_11:40">11:40</span> Ko Ira Itiri, ko Karepa Itiri;

<span id="an_11:41">11:41</span> Ko Uria Hiti, ko Tapara tama a Aharai;

<span id="an_11:42">11:42</span> Ko Arina tama a Hiti Reupeni, he
rangatira no nga Reupeni, e toru tekau ona hoa;

<span id="an_11:43">11:43</span> Ko Hanana tama a Maaka, ko Iohapata
Mitini;

<span id="an_11:44">11:44</span> Ko Utia Ahaterati, ko Hama raua ko
Teiere, ko nga tama a Hotama Aroeri;

<span id="an_11:45">11:45</span> Ko Teriaere tama a Himiri, raua ko tona
teina ko Toha te Titi;

<span id="an_11:46">11:46</span> Ko Eriere Mahawi, ratou ko Teripai, ko
Tohawia, he tama na Erenaama, ko Itima Moapi;

<span id="an_11:47">11:47</span> Ko Eriere, ko Opere, ko Taahiere
Metopai.

<span id="an_12:1">12:1</span> ¶ Ko te hunga tenei i haere ki a Rawiri
ki Tikiraka, i a ia ano e putiki tonu ana i roto i te pa i te wehi o
Haora tama a Kihi: no nga marohirohi ratou, hei tuara mona ki te
whawhai.

<span id="an_12:2">12:2</span> He hunga kukume kopere ratou, ko te maui,
ko te matau, ki te kotaha kohatu, ki te kopere i te pere; no nga teina
ano o Haora, no Pineamine.

<span id="an_12:3">12:3</span> Ko Ahietere te upoko, na ko Ioaha, he
tama raua na Hemaa Kipeati; ko Ietiere, ko Perete he tama na Atamawete;
ko Peraka, ko Iehu Anatoti;

<span id="an_12:4">12:4</span> Ko Ihimaia Kipeoni, he marohirohi ia i
roto i te toru tekau, he rangatira ano no te toru tekau; ko Heremaia, ko
Tahatiere, ko Iohanana, ko Iohapara Kererati;

<span id="an_12:5">12:5</span> Ko Erutai, ko Terimoto, ko Pearia, ko
Hemaria, ko Hepatia Harupi;

<span id="an_12:6">12:6</span> Ko Erekana, ko Ihiia, ko Atareere, ko
Toetere, ko Iahopeama, he Korahi ratou;

<span id="an_12:7">12:7</span> Ko Toera, ko Teparia, he tama na Ierohama
o Keroro.

<span id="an_12:8">12:8</span> Na o nga Kari i maunu etahi ki a Rawiri
ki te pourewa i te koraha, he tangata marohirohi, i rauhangatia mo te
whawhai, he hunga hapai i te whakangungu rakau, i te tao: ko o ratou
mata me te mea he kanohi raiona, rite tonu o ratou tere ki to nga a
naterope i runga i nga maunga;

<span id="an_12:9">12:9</span> Ko Etere te upoko, ko Oparia te tuarua,
ko Eriapa te tuatoru;

<span id="an_12:10">12:10</span> Ko Mihimana te tuawha, ko Heremaia te
tuarina;

<span id="an_12:11">12:11</span> Ko Atai te tuaono, ko Eriere te
tuawhitu;

<span id="an_12:12">12:12</span> Ko Iohanana te tuawaru, ko Eretapara te
tuaiwa;

<span id="an_12:13">12:13</span> Ko Heremaia te tuatekau, ko Makapanai
te tekau ma tahi.

<span id="an_12:14">12:14</span> Ko enei o nga tama a Kara he rangatira
ope: ko te mea iti rawa hei rangatira mo te rau, a ko te mea nui rawa
hei rangatira mo te mano.

<span id="an_12:15">12:15</span> Ko te hunga tenei i whiti nei i Horano
i te marama tuatahi, i te mea kua ngawha ki runga i ona pareparenga
katoa; a whati ana i a ratou te hunga katoa o nga raorao whaka te
rawhiti, a whaka te hauauru.

<span id="an_12:16">12:16</span> I haere mai ano etahi o nga tama a
Pineamine me etahi o a Hura ki te pourewa ki a Rawiri.

<span id="an_12:17">12:17</span> Na ka puta a Rawiri ki te whakatau i a
ratou, a ka oho, ka mea ki a ratou, Ki te mea he haere pai mai ta koutou
ki ahau, he whakauru, ka kotahi tonu o tatou ngakau. Tena ki te
tinihanga, te tuku i ahau ki oku hoariri, i te mea kahore nei he tutu a
oku ringa, ma te Atua o o tatou matua e titiro mai, e riri.

<span id="an_12:18">12:18</span> Na kua tau te wairua ki a Amahai, ko ia
nei te rangatira o te toru tekau, a ka ki ia, Kei a koe matou, e Rawiri,
hei hoa mou, e te tama a Hehe, Kia mau, kia mau te rongo ki a koe; kia
mau ano ki ou whakauru; ko tou Atua hoki hei whakauru mou. Na kua riro
ratou i a Rawiri, a meinga ana ratou e ia hei rangatira rangapu.

<span id="an_12:19">12:19</span> Na o Manahi hoki i papahoro etahi ki a
Rawiri, i a ia i haere tahi ai me nga Pirihitini ki te whawhai ki a
Haora, otiia kihai ratou i uru ki a ratou: i panaia hoki ia e nga
rangatira o nga Pirihitini, he mea, whakaaro ano e ratou, i mea ratou, T
era ia e taka atu ki tona ariki, ki a Haora, ko o tatou upoko e raru.

<span id="an_12:20">12:20</span> I a ia e haere ana ki Tikiraka, ka
papahoro mai ki a ia o Manahi ko Arana, ko Iotapara, ko Teriaere, ko
Mikaera, ko Iotapara, ko Erihu, ko Tiritai, he rangatira no nga mano o
Manahi.

<span id="an_12:21">12:21</span> Ko ratou nga whakauru mo Rawiri ki te
whawhai ki nga torohe; he marohirohi hoki, he toa, ratou katoa, he
rangatira ope.

<span id="an_12:22">12:22</span> I haere hoki ratou i taua wa ki a
Rawiri i tena ra, i tena ra, hei whakauru mona, no kua nui te ope, ano
he ope na te Atua.

<span id="an_12:23">12:23</span> ¶ Ko te tokomaha tenei o nga rangatira,
he hunga i rite rawa mo te whawhai, i haere ki a Rawiri ki Heperona hei
whakariro i te kingitanga o Haora ki a ia; kia rite ai ki ta Ihowa kupu.

<span id="an_12:24">12:24</span> Ko nga tama a Hura, he hunga hapai i te
whakangungu rakau, i te tao e ono mano e waru rau, rite rawa i te patu
mo te whawhai.

<span id="an_12:25">12:25</span> O nga tama a Himiona, he marohirohi, he
toa mo te whawhai, e whitu mano kotahi rau.

<span id="an_12:26">12:26</span> O nga tama a Riwai e wha mano e ono
rau.

<span id="an_12:27">12:27</span> Na ko Iehoiara te rangatira o te whare
o Arona, a e toru mano e whitu rau ona hoa;

<span id="an_12:28">12:28</span> Me Haroko ano, he taitama marohirohi,
he toa, ratou ko te whare o tona papa, e rua tekau ma rua nga rangatira.

<span id="an_12:29">12:29</span> A, o nga tama a Pineamine, o nga teina
o Haora, e toru mano: ko to ratou nuinga hoki i mau tonu ki te whare o
Haora a taea noatia taua ra.

<span id="an_12:30">12:30</span> Na o nga tama a Eparaima, e rua tekau
mano e waru rau, he marohirohi, he toa, he hunga whai ingoa i roto i nga
whare o o ratou matua.

<span id="an_12:31">12:31</span> A, o tetahi tanga o te iwi o Manahi,
kotahi tekau ma waru mano, he mea whakahua o ratou ingoa, hei haere ki
te whakakingi i a Rawiri.

<span id="an_12:32">12:32</span> Na, o nga tama a Ihakara, he hunga
mohio ki nga wa, i mohio ai ki nga mahi ma Iharaira; e rua rau o ratou
ariki; kei o enei mangai ano he tikanga mo o ratou teina.

<span id="an_12:33">12:33</span> O Hepurona, ko te hunga e ahei te haere
ki te whawhai, he mohio ki te tatai i te riri, e mau ana i nga mea katoa
mo te whawhai, e rima tekau mano; he hunga e taea te whakatika te tatai
o te riri, a kahore o ratou ngakau rua.

<span id="an_12:34">12:34</span> A o Napatari kotahi mano nga rangatira,
e toru tekau ma whitu mano o ratou hoa, rite rawa i te whakangungu
rakau, i te tao.

<span id="an_12:35">12:35</span> Na, o nga Rani, he hunga mohio ki te
tatu, e rua tekau ma waru mano e ono rau.

<span id="an_12:36">12:36</span> O Ahera, he hunga haere ki te whawhai,
he mohio ki te tatau, e wha tekau mano.

<span id="an_12:37">12:37</span> Na, o tera taha o Horano, o nga
Reupeni, o nga Kari, o tetahi tanga o te hapu o Manahi, e mau ana i nga
mea whawhai katoa mo te tatau, kotahi rau e rua tekau mano.

<span id="an_12:38">12:38</span> Ko enei, he tangata whawhai katoa, he
mohio ki te tatau, he tapatahi tonu te ngakau i haere ai ki Heperona ki
te mea i a Rawiri hei kingi mo Iharaira katoa. Na, ko era atu katoa o
Iharaira, kotahi tonu te ngakau mo te whakakingi i a Rawiri.

<span id="an_12:39">12:39</span> A i reira ratou i a Rawiri, e toru nga
ra e kai ana, e inu ana: he mea taka hoki na o ratou tuakana, teina.

<span id="an_12:40">12:40</span> Na, ko te hunga tata ki a ratou, tae
noa atu ki a Ihakara, ki a Hepurona, ki a Napatari, i kawe taro mai i
runga i nga kaihe, i nga kamera, i nga muera, a i nga kau, he kai, he
paraoa, he papa piki, he tautau karepe, he waina, he hinu, he kau, h e
hipi, tona tini; he koa hoki no Iharaira.

<span id="an_13:1">13:1</span> ¶ Na ka runanga a Rawiri ki nga rangatira
o nga mano, o nga rau, ara ki nga rangatira katoa.

<span id="an_13:2">13:2</span> A i mea a Rawiri ki te whakaminenga katoa
o Iharaira, Ki te pai koutou, a ka tika mai i to tatou Atua, i a Ihowa,
me tuku tangata tatou ki ia wahi, ki ia wahi, ki o tatou teina kua mahue
nei ki nga whenua katoa o Iharaira, ki a ratou ko nga tohun ga, ko nga
Riwaiti, ki nga pa, ki nga wahi o waho ake o aua pa, kia huihui mai
ratou ki a tatou;

<span id="an_13:3">13:3</span> A me whakahoki mai e tatou te aaka a to
tatou Atua ki a tatou: kihai hoki tatou i rapu tikanga ki reira i nga ra
o Haora.

<span id="an_13:4">13:4</span> Na ka mea te whakaminenga katoa kia pera
ano ratou; he tika hoki taua mea ki te titiro a te iwi katoa.

<span id="an_13:5">13:5</span> Heoi ka huihuia e Rawiri a Iharaira katoa
i Hihoro, i te awa o Ihipa a tae noa ki te haerenga atu ki Hamata, hei
mau ake i te aaka a te Atua i Kiriata Tearimi.

<span id="an_13:6">13:6</span> Na ko te haerenga o Rawiri ratou ko
Iharaira katoa ki Paaraha, ara ki Kiriata Tearimi o Hura, hei mau ake i
reira i te aaka a te Atua, a Ihowa e noho nei i runga o nga kerupima, i
huaina nei ki te Ingoa.

<span id="an_13:7">13:7</span> Na ka mauria e ratou te aaka a te Atua i
runga i te kata hou, a tangohia ana mai i te whare o Apinarapa: a na Uha
raua ko Ahio i arahi te kata.

<span id="an_13:8">13:8</span> Na ka whakapaua te kaha e Rawiri ratou ko
Iharaira katoa ki te takaro ki te aroaro o te Atua; he waiata ano ta
ratou, he hapa, he timipera, he himipora, he tetere.

<span id="an_13:9">13:9</span> ¶ A, ka tae ki te patunga witi a Hirono,
ka totoro te ringa o Uha ki te pupuri i te aaka; i tapatupatu hoki nga
kau.

<span id="an_13:10">13:10</span> Na ka mura te riri o Ihowa ki a Uha,
patua iho mo tona ringa i totoro ki te aaka; a mate iho ia i reira i te
aroaro o te Atua.

<span id="an_13:11">13:11</span> Na ka puri a Rawiri mo te toreretanga i
torere ai a Ihowa ki a Uha. Na huaina ana e ia taua wahi ko Pereteuha: e
mau nei ano a taea noatia tenei ra.

<span id="an_13:12">13:12</span> Na ka wehi a Rawiri i a Ihowa i taua
ra, a ka mea ia, Me pehea taku kawe mai i te aaka a Ihowa ki ahau ki
toku whare?

<span id="an_13:13">13:13</span> Heoi kihai a Rawiri i tango i te aaka
ki a ia, ki te pa o Rawiri; i kawea ketia e ia ki te whare o Opereeroma
Kiti.

<span id="an_13:14">13:14</span> Na noho ana te aaka a te Atua ki te
whanau a Opereeroma, ki tona whare hoki, e toru nga marama. A ka
manaakitia e Ihowa te whare o Opereeroma me ana mea katoa.

<span id="an_14:1">14:1</span> ¶ Na ka tonoa etahi karere e Hirama kingi
o Taira ki a Rawiri, me etahi rakau, he hita, me nga kaimahi kohatu, me
nga kaimahi rakau, hei hanga whare mona.

<span id="an_14:2">14:2</span> Na ka mohio a Rawiri kua whakapumautia ia
e Ihowa hei kingi mo Iharaira; kua whakanuia hoki tona rangatiratanga,
he whakaaro ki tana iwi, ki a Iharaira.

<span id="an_14:3">14:3</span> Na ka tangohia ano e Rawiri he wahine
mana ki Hiruharama; a ka whanau ano etahi atu tama, etahi atu tamahine
ma Rawiri.

<span id="an_14:4">14:4</span> A ko nga ingoa enei o ana i whanau ki
Hiruharama; ko Hamua, ko Hopapa, ko Natana, ko Horomona;

<span id="an_14:5">14:5</span> Ko Ipihara, ko Erihua, ko Ereparete;

<span id="an_14:6">14:6</span> Ko Noka, ko Nepeke, ko Iapia;

<span id="an_14:7">14:7</span> Ko Erihama, ko Peeriara, ko Eriparete.

<span id="an_14:8">14:8</span> ¶ A, no te rongonga o nga Pirihitini kua
oti a Rawiri te whakawahi hei kingi mo Iharaira katoa, ka haere nga
Pirihitini katoa ki te rapu i a Rawiri. A ka rongo a Rawiri, a ka puta
ia ki te tu i a ratou.

<span id="an_14:9">14:9</span> Na, tera nga Pirihitini kua haere mai, a
kua takahi i te raorao o Repaima.

<span id="an_14:10">14:10</span> Na ka ui a Rawiri ki te Atua, ka mea,
Me haere ranei ahau ki nga Pirihitini? E homai ranei ratou e koe ki toku
ringa? Na ka mea a Ihowa ki a ia, Haere; ka hoatu hoki ratou e ahau ki
tou ringa.

<span id="an_14:11">14:11</span> Heoi kua tae mai ratou ki
Paaraperatimi; patua iho ratou i reira e Rawiri. Na ka mea a Rawiri,
Pakaru ana i te Atua oku hoariri, he mea na toku ringa; koia ano kei te
pakaruhanga wai. Na reira i huaina ai te ingoa o taua wahi ko
Paaraperatimi.

<span id="an_14:12">14:12</span> A mahue ana i a ratou o ratou atua ki
reira; na ka whakahau a Rawiri, a tahuna ana ki te ahi.

<span id="an_14:13">14:13</span> Na ka takahia ano e nga Pirihitini te
raorao.

<span id="an_14:14">14:14</span> A ka ui ano a Rawiri ki te Atua, a ka
mea te Atua ki a ia, Kaua e haere ki te wahi i a ratou: me tahuri i a
ratou, ka awhio haere ki a ratou, ka whakaeke i a ratou i te ritenga o
nga maperi.

<span id="an_14:15">14:15</span> A, ka rangona e koe te tapuwae haruru i
runga i nga maperi, ko reira koe puta ai ki te whawhai; no te mea kua
riro te Atua ki mua i a koe ki te patu i te ope o nga Pirihitini.

<span id="an_14:16">14:16</span> Na peratia ana e Rawiri me ta te Atua i
whakahau ai ki a ia; a patua iho e ratou te ope o nga Pirihitini i
Kipeono, a tae noa ki Katere.

<span id="an_14:17">14:17</span> Na kua paku te ingoa o Rawiri ki nga
whenua katoa; a ka mea a Ihowa i te wehi ki a ia kia pa ki nga iwi
katoa.

<span id="an_15:1">15:1</span> ¶ Na ka hanga e Rawiri etahi whare mona
ki te pa o Rawiri; i whakapaia ano e ia he wahi, i whakatu teneti hoki
mo te aaka a te Atua.

<span id="an_15:2">15:2</span> Katahi a Rawiri ka mea, E kore e pai kia
kawea te aaka a te Atua e tetahi atu, engari ma nga Riwaiti; ko ratou
hoki ta Ihowa i whiriwhiri ai hei mau i te aaka a te Atua, hei mahi hoki
ki a ia i nga wa katoa.

<span id="an_15:3">15:3</span> Na ka huihuia e Rawiri a Iharaira katoa
ki Hiruharama, ki te kawe i te aaka a Ihowa ki tona wahi i whakapaia ra
e ia mona.

<span id="an_15:4">15:4</span> I huihuia ano e Rawiri nga tama a Arona
ratou ko nga Riwaiti;

<span id="an_15:5">15:5</span> O nga tama a Kohata; ko Uriere, ko te
rangatira, ratou ko ona teina kotahi rau e rua tekau:

<span id="an_15:6">15:6</span> O nga tama a Merari; ko Ahaia, ko te
rangatira, ratou ko ona teina e rua rau e rua tekau:

<span id="an_15:7">15:7</span> O nga tama a Kerehoma; ko Hoera, ko te
rangatira, ratou ko ona teina kotahi rau e toru tekau:

<span id="an_15:8">15:8</span> O nga tama a Eritapana; ko Hemaia, ko te
rangatira, ratou ko ona teina e rua rau:

<span id="an_15:9">15:9</span> O nga tama a Heperona; ko Eriere, ko te
rangatira, ratou ko ona teina e waru tekau:

<span id="an_15:10">15:10</span> O nga tama a Utiere; ko Aminarapa, ko
te rangatira, ratou ko ona teina kotahi rau kotahi tekau ma rua.

<span id="an_15:11">15:11</span> I karangatia ano e Rawiri a Haroko raua
ko Apiatara, nga tohunga, ratou ko nga Riwaiti, ko Uriere, ko Ahaia, ko
Hoera, ko Hemaia, ko Eriere, ko Aminarapa,

<span id="an_15:12">15:12</span> I mea ia ki a ratou, Ko koutou nga
rangatira o nga whare o nga matua o nga Riwaiti: whakatapua koutou,
koutou ko o koutou teina; ma koutou hoki e kawe te aaka a Ihowa, a te
Atua o Iharaira ki te wahi i whakapaia e ahau mona.

<span id="an_15:13">15:13</span> No te mea hoki ehara i a koutou i kawe
i te tuatahi, no reira i torere mai ai a Ihowa, to tatou Atua ki a
tatou, no te mea kihai i rite ki te tikanga ta tatou rapu i a ia.

<span id="an_15:14">15:14</span> Heoi kei te whakatapu nga tohunga me
nga Riwaiti i a ratou, kia kawea ai e ratou te aaka a Ihowa, a te Atua o
Iharaira.

<span id="an_15:15">15:15</span> Na ka amohia e nga tama a nga Riwaiti
te aaka a te Atua, ka pera me ta Mohi i whakahau ai, me ta Ihowa i
korero ai; ko nga amo i runga i o ratou pokohiwi.

<span id="an_15:16">15:16</span> I korero ano a Rawiri ki nga rangatira
o nga Riwaiti kia whakaritea o ratou teina hei kaiwaiata i runga i nga
mea waiata, i nga hatere, i nga hapa, i nga himipora, he mea e rangona,
he reo koa hoki e whakaarahia ana e ratou.

<span id="an_15:17">15:17</span> Na ka whakaritea e nga Riwaiti, ko
Hemana tama a Hoera; o ona teina hoki ko Ahapa tama a Perekia; o o ratou
teina, o nga tama a Merari ko Etana tama a Kuhaia;

<span id="an_15:18">15:18</span> O o ratou teina, nga tuarua, hei hoa mo
ratou, ko Hakaraia, ko Pene, ko Taatiere, ko Hemiramoto, ko Tehiere, ko
Uni, ko Eriapa, ko Penaia, ko Maaheia, ko Matitia, ko Eriperehe, ko
Mikineia, ko Opereeroma, ko Teiere; he kaitiaki kuwaha ratou.

<span id="an_15:19">15:19</span> Na whakaritea ana ko nga kaiwaiata, ko
Hemana, ko Ahapa, ko Etana, hei whakatangi i nga himipora parahi;

<span id="an_15:20">15:20</span> Na ko Hakaraia, ko Atiere, ko
Hemiramoto, ko Tehiere, ko Uni, ko Eriapa, ko Maaheia, ko Penaia, he mea
i runga i nga hatere, he mea Aramoto;

<span id="an_15:21">15:21</span> A ko Matitia, ko Eriperehe, ko
Mikineia, ko Opereeroma, ko Teiere, ko Atatia, i runga i nga hapa, he
mea Heminiti, hei whakarewa.

<span id="an_15:22">15:22</span> Na ko Kenania ano, ko te upoko a nga
Riwaiti, hei whakahua: i whakaako ano ia ki te whakahua waiata; he mohio
hoki ia.

<span id="an_15:23">15:23</span> Ko Perekia raua ko Erekana nga kaitiaki
tatau mo te aaka.

<span id="an_15:24">15:24</span> Ko nga tohunga ano, ko Hepania, ko
Iohapata, ko Netaneere, ko Amahai, ko Hakaraia, ko Penaia, ko Erietere,
hei whakatangi i nga tetere ki mua i te aaka a te Atua; a ko Opereeroma
raua ko Iahia nga kaitiaki tatau mo te aaka.

<span id="an_15:25">15:25</span> ¶ Na haere ana a Rawiri ratou ko nga
kaumatua o Iharaira, ko nga rangatira o nga mano ki te kawe i te aaka o
te kawenata a Ihowa i te whare o Opereeroma i runga i te koa.

<span id="an_15:26">15:26</span> A, ka awhina te Atua i nga Riwaiti, na
ratou nei i amo te aaka o te kawenata a Ihowa, na ka patua e ratou te
whakahere, e whitu nga puru, e whitu nga hipi toa.

<span id="an_15:27">15:27</span> Na, he koroka rinena pai te kakahu o
Rawiri, o nga Riwaiti katoa i amohia ai te aaka, o nga kaiwaiata, o
Kenainia ano, o te rangatira o te waiata, me nga kaiwaiata hoki. He
epora rinena ano to Rawiri.

<span id="an_15:28">15:28</span> Na kei te kawe a Iharaira katoa i te
aaka o te kawenata a Ihowa, me te mahama ano ratou, me te tangi ano te
koronete, te tetere, te himipora: paku ana te rongo o nga hatere, o nga
hapa.

<span id="an_15:29">15:29</span> Na, i te taenga o te aaka o te kawenata
a Ihowa ki te pa o Rawiri, ka titiro atu a Mikara tamahine a Haora i te
matapihi, ka kite i a Kingi Rawiri e kanikani ana, e takaro ana: na ka
whakahawea ki a ia i roto i tona ngakau.

<span id="an_16:1">16:1</span> ¶ Heoi kawea ana e ratou te aaka a te
Atua, whakaturia ana ki waenganui o te teneti i whakaarahia e Rawiri
mona; a tapaea ana e ratou he tahunga tinana, he whakahere mo te pai ki
te aroaro o te Atua.

<span id="an_16:2">16:2</span> A, ka mutu ta Rawiri whakaeke i nga
tahunga tinana, i nga whakahere mo te pai, ka manaakitia e ia te iwi i
runga i te ingoa o Ihowa.

<span id="an_16:3">16:3</span> I tuwhaina ano e ia ma nga tangata katoa
o Iharaira, ma te tane, ma te wahine, kotahi rohi taro ma tenei, ma
tenei, tetahi wahi kikokiko, me tetahi keke karepe whakamaroke.

<span id="an_16:4">16:4</span> I whakaritea ano e ia etahi o nga Riwaiti
hei minita ki mua i te aaka a Ihowa, hei whakamahara, hei whakawhetai,
hei whakamoemiti ki a Ihowa, ki te Atua o Iharaira:

<span id="an_16:5">16:5</span> Ko Ahapa hei tuatahi; i muri i a ia ko
Hakaraia, ko Teiere, ko Hemiramoto, ko Penaia, ko Opereeroma, ko Teiere
hoki ki nga hatere, ki nga hapa, ko Ahapa hei whakatangi i nga himipora:

<span id="an_16:6">16:6</span> Ko Penaia hoki raua ko Tahatiere, ko nga
tohunga, kia tuturu tonu ta raua mau tetere ki mua i te aaka o te
kawenata a te Atua.

<span id="an_16:7">16:7</span> ¶ I reira ano i taua ra ka whakaritea
tuatahitia e Rawiri he whakamoemiti mo Ihowa, na te ringa o Ahapa ratou
ko ona teina.

<span id="an_16:8">16:8</span> Whakawhetai atu ki a Ihowa, karanga ki
tona ingoa; whakapuakina ana mahi ki waenganui o nga iwi.

<span id="an_16:9">16:9</span> Waiata ki a ia, himene ki a ia; korerotia
ana mahi whakamiharo katoa.

<span id="an_16:10">16:10</span> Kia whakamanamana koutou ki tona ingoa
tapu: kia hari nga ngakau o te hunga e rapu ana i a Ihowa.

<span id="an_16:11">16:11</span> Rapua a Ihowa, me tona kaha; rapua
tonutia tona mata.

<span id="an_16:12">16:12</span> Maharatia ana mahi whakamiharo i mahi
ai ia; ana merekara, me nga whakaritenga a tona mangai;

<span id="an_16:13">16:13</span> E nga uri o Iharaira, o tana pononga, e
nga tama a Hakopa, e ana i whiriwhiri ai.

<span id="an_16:14">16:14</span> Ko Ihowa ia, ko to tatou Atua: kei te
whenua katoa ana whakaritenga.

<span id="an_16:15">16:15</span> Maharatia tonutia tana kawenata, te
kupu i kiia iho e ia ki te mano o nga whakatupuranga;

<span id="an_16:16">16:16</span> Te kawenata i whakarite ai ia ki a
Aperahama, tana oati hoki ki a Ihaka;

<span id="an_16:17">16:17</span> A whakapumautia iho hei tikanga ki a
Hakopa, hei kawenata mau tonu ki a Iharaira:

<span id="an_16:18">16:18</span> I a ia i mea ra, Ka hoatu e ahau ki a
koe te whenua o Kanaana hei wahi pumau mo koutou:

<span id="an_16:19">16:19</span> I te mea e torutoru ana ano koutou; ae,
e tokoiti rawa ana, he manene hoki ki reira;

<span id="an_16:20">16:20</span> I a ratou e haereere ana i tenei iwi ki
tera atu iwi, i tetahi rangatiratanga ki tetahi iwi ke.

<span id="an_16:21">16:21</span> Kihai ratou i tukua e ia kia tukinotia
e te tangata; ae ra, i riria e ia nga kingi, he whakaaro ki a ratou;

<span id="an_16:22">16:22</span> I mea ia, Kei pa ki aku i whakawahi ai,
kei kino hoki ki aku poropiti.

<span id="an_16:23">16:23</span> Waiata, e te whenua katoa ki a Ihowa;
kauwhautia tana mahi whakaora i tena rangi, i tena rangi.

<span id="an_16:24">16:24</span> Whakapuakina tona kororia i waenganui i
nga tauiwi, ana mahi whakamiharo i waenganui i nga iwi katoa.

<span id="an_16:25">16:25</span> He nui hoki a Ihowa, kia nui te
whakamoemiti ki a ia; kia wehingia nuitia atu hoki ia i nga atua katoa.

<span id="an_16:26">16:26</span> He whakapakoko hoki nga atua katoa o
nga iwi: na Ihowa ia i hanga nga rangi.

<span id="an_16:27">16:27</span> He honore, he kingitanga kei tona
aroaro; kei tona wahi te kaha me te koa.

<span id="an_16:28">16:28</span> Tukua ki a Ihowa, e nga hapu o nga iwi,
tukua ki a Ihowa te kororia me te kaha.

<span id="an_16:29">16:29</span> Tukua atu ki a Ihowa te kororia e tika
ana mo tona ingoa: maua mai he whakahere, haere mai ki tona aroaro:
koropiko ki a Ihowa i roto i te ataahua o te tapu.

<span id="an_16:30">16:30</span> Kia wehi ra ki tona aroaro, e te whenua
katoa: e u ano te ano, te taea te whakanekeneke.

<span id="an_16:31">16:31</span> Kia hari nga rangi, kia koa te whenua;
kia mea ratou i roto i nga iwi, Ko Ihowa te kingi.

<span id="an_16:32">16:32</span> Kia haruru te moana, me nga mea e hua
ana i roto; kia koa te mara, me nga mea katoa i runga:

<span id="an_16:33">16:33</span> Ko reira nga rakau o te ngahere waiata
ai i te hari i te aroaro o Ihowa, e haere mai ana hoki ia ki te
whakarite i runga i te whenua.

<span id="an_16:34">16:34</span> Whakawhetai ki a Ihowa, he pai hoki ia,
he pumau tonu hoki tana mahi tohu.

<span id="an_16:35">16:35</span> Mea atu hoki, Whakaorangia matou, e te
Atua o to matou whakaoranga, kohikohia matou, whakaorangia matou i nga
tauiwi, kia whakawhetai ai matou ki tou ingoa tapu, kia whakamanamana ai
ki tou whakamoemititanga.

<span id="an_16:36">16:36</span> Kia whakapaingia a Ihowa, te Atua o
Iharaira ake nei, a ake nei. Na ka mea te iwi katoa, Amine; a
whakamoemiti ano ratou ki a Ihowa.

<span id="an_16:37">16:37</span> ¶ Heoi ka waiho e ia i reira, i mua i
te aaka o te kawenata a Ihowa, a Ahapa ratou ko ona teina, hei minita
tonu ki mua i te aaka, i nga meatanga o tenei ra, o tenei ra:

<span id="an_16:38">16:38</span> A Opereeroma me o ratou teina, e ono
tekau ma waru; a Opereeroma hoki tama a Ierutunu, raua ko Hoha hei
kaitiaki tatau;

<span id="an_16:39">16:39</span> Ko Haroko tohunga me ona teina, me nga
tohunga, ki mua o te tapenakara o Ihowa i te wahi tiketike i Kipeono,

<span id="an_16:40">16:40</span> Hei whakaeke tonu i nga tahunga tinana
ma Ihowa ki runga ki te aata tahunga tinana i te ata, i te ahiahi, hei
mea i nga mea katoa i tuhituhia ki te ture a Ihowa, i whakahaua e ia ki
a Iharaira;

<span id="an_16:41">16:41</span> A, hei hoa mo ratou a Hemana raua ko
Ierutunu, me era atu i whiriwhiria, i whakahuatia nei nga ingoa, hei
whakawhetai ki a Ihowa, no te mea he pumau tonu tana mahi tohu;

<span id="an_16:42">16:42</span> Hei hoa hoki mo ratou a Hemana raua ko
Ierutunu me nga tetere me nga himipora ma nga kaiwhakatangi kaha, me nga
whakatangi mo nga waiata a te Atua: a ko nga tama a Ierutunu hei
kaitiaki kuwaha.

<span id="an_16:43">16:43</span> Na haere ana te iwi katoa ki tona
whare, ki tona whare; a hoki ana a Rawiri ki te manaaki i tona whare.

<span id="an_17:1">17:1</span> ¶ A, i a Rawiri e noho ana i tona whare,
ka mea a Rawiri ki a Natana poropiti, Na kei te noho ahau ki te whare
hita, ko te aaka ia o te kawenata a Ihowa kei raro i te arai kakahu e
noho ana.

<span id="an_17:2">17:2</span> Ano ra ko Natana ki a Rawiri, Meatia nga
mea katoa i tou ngakau; kei a koe hoki te Atua.

<span id="an_17:3">17:3</span> Na i taua po ka puta te kupu a te Atua ki
a Natana, ka mea,

<span id="an_17:4">17:4</span> Haere, mea atu ki taku pononga, ki a
Rawiri, Ko te kupu tenei a Ihowa, Kaua e hanga e koe he whare hei
nohoanga moku:

<span id="an_17:5">17:5</span> Kahore nei hoki ahau i noho i roto i te
whare, o te rangi i kawea mai ai e ahau a Iharaira a taea noatia tenei
ra; heoi he noho haere toku i tetahi teneti ki tetahi teneti, i tetahi
tapenakara ki tetahi tapenakara.

<span id="an_17:6">17:6</span> I oku haereerenga katoa i roto i a
Iharaira katoa i puaki ranei tetahi kupu aku ki tetahi o nga
kaiwhakarite o Iharaira i whakaritea e ahau hei hepara mo taku iwi? i
mea ranei ahau, He aha koutou te hanga whare hita ai moku?

<span id="an_17:7">17:7</span> No reira kia penei tau ki atu aianei ki
taku pononga, ki a Rawiri, Ko te kupu tenei a Ihowa o nga mano, Naku koe
i tango i te nohoanga hipi, i te whai hipi, hei rangatira mo taku iwi,
mo Iharaira:

<span id="an_17:8">17:8</span> A, i a koe ahau i ou haerenga katoa;
hautopea atu ana e ahau ou hoariri katoa i tou aroaro; a meinga ana koe
e ahau hei ingoa, hei pera ano me te ingoa o nga mea nunui o te whenua.

<span id="an_17:9">17:9</span> Na maku e whakarite he wahi mo taku iwi,
mo Iharaira; ka whakatokia ano ratou e ahau kia noho ki to ratou ake, e
kore ano ratou e ngaueue a muri ake nei; e kore ano ratou e pehia ki
raro i muri nei e nga tama a te kino; e kore e pera me to mua,

<span id="an_17:10">17:10</span> Me to te wa ano i whakaritea ai e ahau
nga kaiwhakarite mo taku iwi, mo Iharaira; a ka pehia e ahau ki raro ou
hoariri katoa. Ko tetahi, e mea atu ana ahau ki a koe, ma Ihowa e hanga
he whare mou.

<span id="an_17:11">17:11</span> A ka tutuki ou ra, ka haere koe ki ou
matua, na ka whakaarahia e ahau tou uri i muri i a koe i roto i au tama,
ka whakapumautia ano e ahau tona kingitanga.

<span id="an_17:12">17:12</span> Mana e hanga he whare moku, a ka
whakapumautia e ahau tona torona a ake ake.

<span id="an_17:13">17:13</span> Ko ahau hei matua ki a ia, ko ia hei
tama ki ahau, e kore ano e mutu toku aroha ki a ia, e kore e pera me
toku i mutu ki tera i mua atu na i a koe.

<span id="an_17:14">17:14</span> A ka tuturu ia ki toku whare, ki toku
kingitanga a ake ake: a ka mau tonu tona torona mo ake tonu atu.

<span id="an_17:15">17:15</span> Rite tonu ki enei kupu katoa, ki tenei
putanga katoa, nga kupu a Natana ki a Rawiri.

<span id="an_17:16">17:16</span> ¶ Na ka haere a Kingi Rawiri, ka noho
ki te aroaro o Ihowa; a ka mea ia, Ko wai ahau, e Ihowa, e te Atua, he
aha hoki toku whare, i kawea mai ai ahau e koe ki konei?

<span id="an_17:17">17:17</span> He mea iti ano tenei ki tau titiro, e
te Atua; kua korerotia nei hoki e koe te whare o tau pononga a tau tini
noa atu, a kua titiro mai hoki koe ki ahau, ano ki te tangata nui rawa,
e Ihowa, e te Atua.

<span id="an_17:18">17:18</span> Ko te aha ake hei korerotanga ma Rawiri
ki a koe mo te whakahonore i tau pononga? e mohio ana hoki koe ki tau
pononga.

<span id="an_17:19">17:19</span> He whakaaro ki tau pononga, e Ihowa,
rite tonu ano ki ta tou ngakau, i mea ai koe i enei mea nunui katoa, i
whakaritea mai ai enei mea nunui katoa.

<span id="an_17:20">17:20</span> Kahore he rite mou, e Ihowa, kahore atu
hoki he atua, ko koe anake; rite tonu ki nga mea katoa i rongo ai o
matou taringa.

<span id="an_17:21">17:21</span> Ko tehea iwi hoki o te whenua hei rite
mo tau iwi, mo Iharaira, i haere nei te Atua ki te hoki hei iwi mana
ake, hei mea ingoa mou, ki nga hanga nunui, whakamataku hoki, i te
peinga atu i nga tauiwi i te aroaro o tau iwi i hokona nei e koe i Ihi
pa?

<span id="an_17:22">17:22</span> Kua meinga nei hoki e koe tau iwi, a
Iharaira, hei iwi mau a ake ake: me koe hoki, e Ihowa hei Atua mo ratou.

<span id="an_17:23">17:23</span> Na whakamana aianei, e Ihowa, te kupu i
korerotia e koe mo tau pononga, mo tona whare hoki ake ake, meatia hoki
tau i korero ai.

<span id="an_17:24">17:24</span> Kia mana ano, kia whakanuia hoki tou
ingoa a ake ake, kia korerotia ai, Ko Ihowa o nga mano te Atua o
Iharaira, hei Atua ano ki a Iharaira; a ka tuturu tonu te whare o tau
pononga, o Rawiri, ki tou aroaro.

<span id="an_17:25">17:25</span> Nau nei hoki, e toku Atua, i whakapuaki
mai ki tau pononga, ka hanga e koe he whare mona: koia te ngakau o tau
pononga i anga ai ki te inoi ki tou aroaro.

<span id="an_17:26">17:26</span> Na ko koe, e Ihowa, te Atua, a kua
korerotia e koe tenei mea pai ki tau pononga:

<span id="an_17:27">17:27</span> A kua pai tenei koe ki te manaaki i te
whare o tau pononga, kia pumau tonu ai ki tou aroaro: ko koe hoki hei
manaaki, e Ihowa, a ka manaakitia ake ake.

<span id="an_18:1">18:1</span> ¶ Na, muri iho i tenei, ka patua e Rawiri
nga Pirihitini, a pehia ana e ia ki raro, tangohia ana e ia a Kata me
ona pa ririki i te ringa o nga Pirihitini.

<span id="an_18:2">18:2</span> I patua ano e ia a Moapa: na kua waiho
nga Moapi hei pononga ma Rawiri, a homai ana he hakari e ratou.

<span id="an_18:3">18:3</span> I patua ano e Rawiri a Hararetere kingi o
Topa a tae noa ki Hamata, i tona haerenga ki te whakau i tona rohe ki te
awa, ki Uparati.

<span id="an_18:4">18:4</span> Na tangohia ana e Rawiri i a ia kotahi
mono nga hariata, e whitu mano nga hoia eke hoiho, e rua tekau mano nga
tangata haere i raro: a i whakangongea e Rawiri nga hoiho katoa o nga
hariata, engari i whakatoea o ratou nga mea mo nga hariata kotahi rau.

<span id="an_18:5">18:5</span> A, no te haerenga mai o nga Hiriani o
Ramahiku ki te whakauru i a Hararetere kingi o Topa, patua iho e Rawiri
o nga Hiriani e rua tekau ma rua mano tangata.

<span id="an_18:6">18:6</span> Katahi ka whakanohoia e Rawiri he hoia
pupuri ki Hiria o Ramahiku; a ka waiho nga Hiriani hei pononga ma
Rawiri, a homai ana he hakari e ratou. Na homai ana e Ihowa kia toa a
Rawiri i ona haerenga katoa.

<span id="an_18:7">18:7</span> A tangohia ana e Rawiri nga whakangungu
rakau koura o nga tangata a Hararetere, a kawea ana ki Hiruharama.

<span id="an_18:8">18:8</span> A nui atu te parahi i tangohia e Rawiri i
Tipihata, i Kunu, i nga pa o Hararetere; no reira te moana parahi, nga
pou, me nga oko parahi i hanga nei e Horomona.

<span id="an_18:9">18:9</span> ¶ A, no te rongonga o Tohu kingi o Hamata
kua patua e Rawiri te ope katoa a Hararetere kingi o Topa,

<span id="an_18:10">18:10</span> Ka tonoa e ia a Hatorama, tana tama, ki
a Kingi Rawiri ki te oha ki a ia, ki te manaaki hoki i a ia, mona i
whawhai ki a Hararetere, i patu hoki i a ia: he hoariri hoki a
Hararetere no Tohu; a he taonga ana, te tini o nga oko koura, hiriwa,
para hi.

<span id="an_18:11">18:11</span> Whakatapua ake era e Kingi Rawiri ma
Ihowa hei tapiri mo te hiriwa, mo te koura, i maua mai e ia i nga iwi
katoa; i nga Eromi, i nga Moapi, i nga tama a Amona, i nga Pirihitini, i
nga Amareki.

<span id="an_18:12">18:12</span> Na i patua hoki e Apihai tama a Teruia
etahi o nga Eromi ki te Raorao Tote, kotahi tekau ma waru mano.

<span id="an_18:13">18:13</span> I whakanohoia ano e ia he hoia pupuri
ki Eroma: a ka meinga nga Eromi katoa hei pononga ma Rawiri. Na homai
ana e Ihowa kia toa a Rawiri i ona haerenga katoa.

<span id="an_18:14">18:14</span> Na ko Rawiri te kingi o Iharaira katoa;
a i mahi i te whakawa, i te tika mo tona iwi katoa.

<span id="an_18:15">18:15</span> A ko Ioapa tama a Teruia te rangatira
ope, ko Iehohapata tama a Ahiruru te kaiwhakamahara.

<span id="an_18:16">18:16</span> Ko Haroko tama a Ahitupu raua ko
Apimereke tama a Apiatara nga tohunga; ko Hawaha hoki te kaituhituhi;

<span id="an_18:17">18:17</span> Ko Penaia tama a Iehoiara te rangatira
mo nga Kereti, mo nga Pereti; ko nga tama ia a Rawiri nga tino rangatira
i te taha o te kingi.

<span id="an_19:1">19:1</span> ¶ Na i muri i tenei ka mate a Nahaha
kingi o nga tama a Amona, a ko tana tama te kingi i muri i a ia.

<span id="an_19:2">19:2</span> Na ka mea a Rawiri, Ka puta toku aroha ki
a Hanunu tama a Nahaha; i puta hoki te aroha o tona papa ki ahau. Na ka
unga e Rawiri etahi tangata ki te whakamarie i a ia mo tona papa. Na kua
tae nga tangata a Rawiri ki te whenua o nga tama a Amona ki a Hanunu, ki
te whakamarie i a ia.

<span id="an_19:3">19:3</span> Otiia ka mea nga rangatira o nga tama a
Amona ki a Hanunu, Ki tou whakaaro he whakahonore na Rawiri i tou papa i
tonoa mai ai e ia nga kaiwhakamarie ki a koe? he teka ianei he titiro,
he whakangaro, he tutei i te whenua te mea i haere mai ai ana tangata ki
a koe?

<span id="an_19:4">19:4</span> Heoi ka mau a Hanunu ki nga tangata a
Rawiri, heua ana e ia, tapahia ana o ratou kakahu ki waenga, i te
ritenga iho o o ratou papa, a tonoa atu ana ratou.

<span id="an_19:5">19:5</span> Katahi ka haere etahi, ka korero ki a
Rawiri i te meatanga ki aua tangata. Na ka tono tangata ia ki te
whakatau i a ratou; he nui hoki te whakama o aua tangata. A ka mea te
kingi, Hei Heriko koutou noho ai, kia tupu ra ano o koutou pahau, ko
reir a hoki mai ai.

<span id="an_19:6">19:6</span> ¶ A, no te kitenga o nga tama a Amona e
piro ana ratou ki a Rawiri, ka hoatu e Hanunu ratou ko nga tama a Amona
etahi taranata hiriwa kotahi mano kia kawea hei utu hariata, kaieke
hoiho, i Mehopotamia, i Aramamaaka, i Topa.

<span id="an_19:7">19:7</span> Heoi e toru tekau ma rua mano hariata i
utua e ratou, me te kingi ano o Maaka ratou ko ana tangata; a haere mai
ana ratou, noho ana ki mua i Merepa. Na ka huihui nga tama a Amona i o
ratou pa, haere ana mai ki te whawhai.

<span id="an_19:8">19:8</span> A, i te rongonga o Rawiri, ka tonoa e ia
a Ioapa ratou ko te ope katoa, ara nga marohirohi.

<span id="an_19:9">19:9</span> Na ka puta nga tama a Amona ki waho, a
whakatakotoria ana o ratou ngohi ki te kuwaha o te pa. Na, ko nga kingi
i haere nei, he mea motu ke ratou i te parae.

<span id="an_19:10">19:10</span> A, no te kitenga o Ioapa e akina ana a
mua, a muri ona e te hoariri, ka whiriwhiria e ia etahi i roto i te
hunga whiriwhiri katoa o Iharaira, a whakaritea ana e ia hei tu i nga
Hiriani:

<span id="an_19:11">19:11</span> Ko te nuinga atu hoki o te iwi i tukua
e ia ki te ringa o Apihai, o tona teina, a ka whakatikaia ratou e ratou
hei tu i nga tama a Amona.

<span id="an_19:12">19:12</span> I mea ano ia, Ki te kaha nga Hiriani i
ahau, me awhina mai ahau e koe; ki te kaha ia nga tama a Amona i a koe,
na maku koe e awhina atu.

<span id="an_19:13">19:13</span> Kia maia, kia whakatane tatou; me
whakaaro ki to tatou iwi, ki nga pa o to tatou Atua, a ma Ihowa e mea te
mea e pai ana ki tana titiro.

<span id="an_19:14">19:14</span> Heoi, ko te whakatatanga o Ioapa ratou
ko tona nuinga ki te whawhai ki nga Hiriani, na, rere ana ratou i tona
aroaro.

<span id="an_19:15">19:15</span> A, no te kitenga o nga tama a Amona kua
rere nga Hiriani, na, ka rere ano ratou i te aroaro o tona teina, o
Apihai, a haere ana ki roto ki te pa. Katahi ka haere a Ioapa ki
Hiruharama.

<span id="an_19:16">19:16</span> A, no te kitenga o nga Hiriani kua
patua ratou e Iharaira, ka tono tangata a ka tikina atu nga Hiriani i
tawahi o te awa: a ko Topaka rangatira o te ope a Hararetere ki mua i a
ratou.

<span id="an_19:17">19:17</span> Na ka korerotia ki a Rawiri, a ka
huihuia e ia a Iharaira katoa, a whiti ana ki tawahi o Horano, whakaekea
ana e ia, whakatikaia ana e ia nga ngohi hei tu i a ratou. Na, ka oti
nga ngohi te whakatika e Rawiri hei tu i nga Hiriani, ka whawhai rat ou
ki a ia.

<span id="an_19:18">19:18</span> Na ka rere nga Hiriani i te aroaro o
Iharaira; a patua iho o nga Hiriani e Rawiri nga tangata o nga hariata e
whitu mano, e wha tekau mano nga tangata haere i raro; i patua ano e ia
a Topaka te rangatira ope.

<span id="an_19:19">19:19</span> A, i te kitenga o nga tangata a
Hararetere kua mate ratou i a Iharaira, ka houhia e ratou te rongo ki a
Rawiri, a ka meinga ratou te rongo ki a Rawiri, a ka meinga ratou hei
tangata mana: kihai hoki nga Hiriani i pai ki te awhina i nga tama a Am
ona i muri atu.

<span id="an_20:1">20:1</span> ¶ A, i te takanga o te tau, i te wa e
haere ai nga kingi ki te whawhai, na, ka arahina atu he taua maia e
Ioapa; a huna iho e ratou te whenua o nga tama a Amona; haere ana, kei
te whakapae i Rapa. Ko Rawiri ia i noho ki Hiruharama. Na ka patua a Ra
pa e Ioapa, ngaro ana i a ia.

<span id="an_20:2">20:2</span> Tangohia ana e Rawiri te karauna o to
ratou kingi i tona matenga, a ko tona taimaha i kitea e ia, kotahi
taranata koura, he kohatu utu nui ano o taua karauna; potaea iho ki te
matenga o Rawiri. I whakaputaina ano e ia nga taonga o te pa, tona tin
i.

<span id="an_20:3">20:3</span> Na, ko nga tangata i roto, whakaputaina
ana e ia ki waho, poroporoa iho e ia ki te kani, ki te rakaraka rino, ki
te toki. Ko ta Rawiri tenei i mea ai ki nga pa katoa o nga tama a Amona.
Na hoki ana a Rawiri me te iwi katoa ki Hiruharama.

<span id="an_20:4">20:4</span> ¶ A, i muri iho i tenei ka tupu te
whakawhai ki nga Pirihitini ki Ketere: katahi ka patua e Hipekai Huhati
a Hipai o nga tama a Rapa; na pehia ana ratou ki raro.

<span id="an_20:5">20:5</span> A ka ara ano he whawhai ki nga
Pirihitini; na ka patua e Erehanana, tama a Iaare, a Rahami teina o
Koriata o Kata, ko te kakau o tana taoroa, rite tonu ki te rakau a te
kaiwhatu.

<span id="an_20:6">20:6</span> Na i whawhai ano ki Kata, a i reira
tetahi tangata roa, ko nga maihao o ona ringa me ona waewae e rua tekau
ma wha, takiono ki ia ringa, a takiono ki ia waewae; a he uri ia no
Rapa.

<span id="an_20:7">20:7</span> I tana whakataranga i a Iharaira, patua
ana ia e Honatana tama a Himea tuakana o Rawiri.

<span id="an_20:8">20:8</span> I whanau enei a Rapa ki Kata; a hinga ana
i te ringa o Rawiri, i te ringa ano o ana tangata.

<span id="an_21:1">21:1</span> ¶ Na ka tu a Hatana hei hoariri mo
Iharaira, a ka whakakiki a Rawiri ki te tatau i a Iharaira.

<span id="an_21:2">21:2</span> Na ka ki a Rawiri ki a Ioapa ratou ko nga
rangatira o te iwi, Tikina taua a Iharaira, o Peerehepa atu a tae noa ki
Rana, ka kawe mai ai i to ratou tokomaha ki ahau, kia mohio ai ahau.

<span id="an_21:3">21:3</span> Ano ra ko Ioapa, Ma Ihowa e mea tana iwi
kia rau noa atu i a ratou e noho nei, otiia, e toku ariki, e te kingi,
ehara ianei ratou katoa i te pononga na toku ariki? He aha ra tenei i
whaia ai e toku ariki? he aha i waiho ai hei take he mo Iharaira?

<span id="an_21:4">21:4</span> Otiia kaha tonu ta te kingi kupu i ta
Ioapa. Heoi ka turia atu e Ioapa, haereerea ana e ia a Iharaira katoa;
kua tae ki Hiruharama.

<span id="an_21:5">21:5</span> Na ka homai e Ioapa te tokomaha o te iwi
i taua ki a Rawiri. Na a Iharaira katoa, he mano nga mano me nga mano
kotahi rau, he hunga unu hoari; na a Hura, e wha rau e whitu tekau mano
nga tangata unu hoari.

<span id="an_21:6">21:6</span> Ko Riwai ia raua ko Pineamine, kihai i
taua e ia i roto i a ratou; he mea whakarihariha hoki ki a Ioapa te kupu
a te kingi.

<span id="an_21:7">21:7</span> ¶ Na ka riri te Atua ki tenei mea; a
patua ana a Iharaira e ia.

<span id="an_21:8">21:8</span> Na ka mea a Rawiri ki te Atua, Nui atu
toku hara i ahau i mea i tenei mea: na, tena, kia whakarerea noatia iho
te he o tau pononga, nui atu hoki toku kuware.

<span id="an_21:9">21:9</span> Na ka puta te kupu a Ihowa ki ta Rawiri
matakite, ki a Kara; i ki ia,

<span id="an_21:10">21:10</span> Haere, ki atu ki a Rawiri, mea atu, Ko
te kupu tenei a Ihowa, E toru enei mea ka whakaaria atu nei e ahau ki a
koe, whiriwhiria tetahi o enei mau, a ka meatia e ahau ki a koe.

<span id="an_21:11">21:11</span> Heoi, ko te taenga o Kara ki a Rawiri,
ka mea ki a ia, Ko te kupu tenei a Ihowa, Whiriwhiria mau,

<span id="an_21:12">21:12</span> Kia toru ranei nga tau matekai; kia
toru ranei nga marama e whakangaromia ai koe i te aroaro o ou hoariri,
me te hoari a ou hoa whawhai e hopu ana i a koe? kia toru ranei nga ra o
te hoari a Ihowa, ara o te mate uruta ki te whenua, me te anahera a
Ihowa e whakangaro ana, i nga rohe katoa o Iharaira. Na whakaaroa te
kupu e whakahokia e ahau ki toku kaitono mai.

<span id="an_21:13">21:13</span> Ano ra ko Rawiri ki a Kara, He noa iho
oku whakaaro; na kia taka ahau ki te ringa o Ihowa, he nui hoki ana mahi
aroha; kaua hoki ahau e taka ki te ringa tangata.

<span id="an_21:14">21:14</span> Heoi whakapangia ana e Ihowa he mate
uruta ki a Iharaira: a hinga iho o Iharaira e whitu tekau mano tangata.

<span id="an_21:15">21:15</span> I tonoa ano e te Atua he anahera ki
Hiruharama whakangaro ai; a ia a ia e mea ana ki te whakangaro, ka
titiro a Ihowa, na ka puta ke to Ihowa whakaaro mo te kino, a ka mea ki
te anahera whakangaro, Kua nui: kati tou ringa. Na tu ana te anahera a
Ihowa i te patunga witi a Oronana Iepuhi.

<span id="an_21:16">21:16</span> Na ka ara nga kanohi o Rawiri, ka kite
i te anahera a Ihowa e tu ana i te takiwa o te whenua, o te rangi, me
tana hoari, unu rawa, i tona ringa, e totoro ana ki runga i Hiruharama.
Katahi ka tapapa a Rawiri ratou ko nga kaumatua, he kakahu tarat ara te
hipoki.

<span id="an_21:17">21:17</span> Ka mea a Rawiri ki te Atua, He teka
ianei naku i ki kia taua te iwi? Ko ahau tenei te mea i hara, i mahi nei
i te he; ko enei hipi ia, i aha ratou? E Ihowa, e toku Atua, kia pa ra
tou ringa ki ahau, ki te whare ano o toku papa; kauaka ia ki tau iwi,
hei whiu mo ratou.

<span id="an_21:18">21:18</span> ¶ Katahi ka korero te anahera a Ihowa
ki a Kara kia mea ia ki a Rawiri, kia haere a Rawiri ki runga, ki te
whakaara i tetahi aata ki a Ihowa ki te patunga witi a Oronana Iepuhi.

<span id="an_21:19">21:19</span> Na haere ana a Rawiri i ta Kara korero
i korero ai ia i runga i te ingoa o Ihowa.

<span id="an_21:20">21:20</span> Na ka tahuri ake a Oronana, ka kite i
te anahera; a piri ana ia, ratou ko ana tama tokowha. Na i te patu witi
a Oronana.

<span id="an_21:21">21:21</span> Na, i a Rawiri e haere ana ki a
Oronana, ka titiro a Oronana a ka kite i a Rawiri, na puta ana ia i te
patunga witi, piko ana ki a Rawiri, tapapa ana ki te whenua.

<span id="an_21:22">21:22</span> Katahi ka mea a Rawiri ki a Oronana,
Homai ki ahau te wahi i tenei patunga witi, kia hanga ai e ahau he aata
ki a Ihowa; kia tino rite te utu ka homai ai e koe ki ahau, kia mutu ai
te whiunga o te iwi.

<span id="an_21:23">21:23</span> Na ka mea a Oronana ki a Rawiri, Me
tango mau, a ma toku ariki, ma te kingi e mea te mea e pai ana ki tana
titiro; nana, ka hoatu e ahau ki a koe nga kau hei tahunga tinana, me
nga patu witi hei wahie, me te witi ano hei whakahere totokore; ka h
oatu katoa e ahau.

<span id="an_21:24">21:24</span> Na ka mea a Kingi Rawiri ki a Oronana,
Kahore; engari ka hokona e ahau kia rite ano nga utu: e kore hoki ahau e
tango i tau ma Ihowa, e kore hoki e whakaeke i nga mea kihai i utua hei
tahunga tinana.

<span id="an_21:25">21:25</span> Heoi e ono rau nga hekere koura, he mea
pauna, i hoatu e Rawiri ki a Oronana mo taua wahi.

<span id="an_21:26">21:26</span> A hanga ana e Rawiri he aata ki reira
ma Ihowa, whakaekea ana he tahunga tinana, he whakahere mo te pai, a
karanga ana ki a Ihowa. Na ka whakahokia tana i te rangi, he ahi ki
runga ki te aata tahunga tinana.

<span id="an_21:27">21:27</span> Na ka korero a Ihowa ki te anahera, a
whakahokia ana e ia tana hoari ki tona takotoranga.

<span id="an_21:28">21:28</span> I taua wa ano, i te kitenga o Rawiri
kua whakarongo a Ihowa ki a ia i te patunga witi a Oronana Iephui, ka
mea patunga tapu ia ki reira.

<span id="an_21:29">21:29</span> Ko te tapenakara hoki o Ihowa i hanga
nei e Mohi ki te koraha, me te aata tahunga tinana, i te wahi tiketike i
Kipeono i taua wa.

<span id="an_21:30">21:30</span> Kihai ia a Rawiri i ahei te haere ki
mua o taua aata ki te rapu i ta te Atua; i wehi hoki ia i te hoari a te
anahera a Ihowa.

<span id="an_22:1">22:1</span> ¶ Katahi ka ki a Rawiri, ko te whare
tenei o Ihowa, o te Atua, ko te aata tahunga tinana ano tenei ma
Iharaira.

<span id="an_22:2">22:2</span> I whakahau ano a Rawiri kia huihuia nga
tangata iwi ke o te whenua o Iharaira; i whakaritea e ia he kaihahau hei
hahau kohatu tarai, hei hanga mo te whare o te Atua.

<span id="an_22:3">22:3</span> I mahia ano e Rawiri he rino, tona nui
na, hei whao mo nga tatau o nga kuwaha, mo nga hononga, me te parahi
ano, he nui noa atu, kihai i paunatia;

<span id="an_22:4">22:4</span> Me te rakau, he hita, kihai i taua; he
maha hoki nga rakau, nga hita, i kawea mai e nga tangata o Hairona, o
Taira, ki a Rawiri.

<span id="an_22:5">22:5</span> Na ka mea a Rawiri, He taitamariki taku
tama, a Horomona, he ngawari, a ko te whare e hanga ma Ihowa, kia nui
rawa te ingoa, te kororia, i nga whenua katoa: maku e timata te mahi mea
mo reira. Na he maha nga mea i pae i a Rawiri i mua i tona mate nga.

<span id="an_22:6">22:6</span> ¶ Katahi ka karangatia e ia tana tama a
Horomona, a whakahaua ana e ia kia hanga te whare o Ihowa, o te Atua o
Iharaira.

<span id="an_22:7">22:7</span> Na ka mea a Rawiri ki a Horomona, ki tana
tama, Ko ahau, i whai ngakau ahau ki te hanga i te whare mo te ingoa o
Ihowa, o toku Atua.

<span id="an_22:8">22:8</span> Otiia i puta mai te kupu a Ihowa ki ahau;
i mea ia, He nui nga toto i whakahekea e koe; he nui nga whawhai i
whawhai ai koe. E kore e hanga e koe he whare mo toku ingoa; he nui hoki
nga toto i whakahekea e koe ki te whenua ki toku aroaro:

<span id="an_22:9">22:9</span> Nana, ka whanau he tama mau, he tangata
ata noho; ka meinga ano ia e ahau kia ata noho i ona hoariri a tawhio
noa: ko tona ingoa ko Horomona, a ka hoatu e ahau te rongo mau, me te
rangimarie ki a Iharaira i ona ra.

<span id="an_22:10">22:10</span> Mana e hanga he whare mo toku ingoa; ko
ia hei tama ki ahau, ko ahau hei papa ki a ia. Na ka whakapumautia e
ahau te torona o tona kingitanga ki a Iharaira a ake ake.

<span id="an_22:11">22:11</span> Na, e taku tama, kia noho a Ihowa ki a
koe; kia kake koe, kia hanga ano e koe te whare o Ihowa, o tou Atua, kia
rite ano ki tana kupu mou.

<span id="an_22:12">22:12</span> Kia homai ano ia e Ihowa he ngakau
whakaaro, he mohio, ki a koe, kia whakahaua e ia ki a koe he tikanga mo
Iharaira; kia puritia ai e koe te ture a Ihowa, a tou Atua,

<span id="an_22:13">22:13</span> Ko reira koe kake ai, ki te puritia e
koe, ki te mahia, nga tikanga, me nga whakaritenga i whakahaua e Ihowa
ki a Mohi mo Iharaira. Kia kaha, kia maia; kaua e wehi, kaua e pawera.

<span id="an_22:14">22:14</span> Nana, i ahau e he nei, kua pae i ahau
he koura mo te whare o Ihowa, kotahi rau mano taranata; he hiriwa,
kotahi mano mano taranata; me te parahi, me te rino, e kore e taea te
paunga, he nui hoki; me te rakau, me te kohatu, kua pae i ahau. Mau an o
e tapiri etahi ki era.

<span id="an_22:15">22:15</span> Kei a koe ano tona tini o nga kaimahi,
o nga kaihahau, o nga kaimahi i te kohatu, i te rakau, me nga mea mohio
katoa ki nga mahi katoa.

<span id="an_22:16">22:16</span> E kore e taea te tatau te koura, te
hiriwa, te parahi, te rino. Whakatika, e mahi, a hei a koe a Ihowa.

<span id="an_22:17">22:17</span> ¶ I whakahau ano a Rawiri i nga
rangatira katoa o Iharaira kia uru ki te mahi a tana tama, a Horomona; i
mea ia,

<span id="an_22:18">22:18</span> He teka ianei ko Ihowa, ko to koutou
Atua, hei hoa mo koutou? a kua meinga koutou kia ata noho a tawhio noa?
kua homai hoki e ia nga tangata o te whenua ki toku ringa; a kua taea te
whenua te pehi i te aroaro o Ihowa, i te aroaro ano o tana iwi.

<span id="an_22:19">22:19</span> Na tukua o koutou ngakau, o koutou
wairua, ki te rapu i a Ihowa, i to koutou Atua. Whakatika ki te hanga i
te wahi tapu o te Atua, o Ihowa, ki te kawe mai ano i te aaka o te
kawenata a Ihowa, i nga oko tapu a te Atua, ki te whare ka hanga nei mo
te ingoa o Ihowa.

<span id="an_23:1">23:1</span> ¶ Na kua koroheketia a Rawiri, kua rite
ona tau; a ka meinga e ia tana tama a Horomona hei kingi mo Iharaira.

<span id="an_23:2">23:2</span> Na ka huihuia e ia nga rangatira katoa o
Iharaira, ratou ko nga tohunga, ko nga Riwaiti.

<span id="an_23:3">23:3</span> Na ka taua nga Riwaiti, nga mea e toru
tekau, he maha atu ranei, o ratou tau. Na, ko to ratou tokomaha, he mea
tatau a tangata tonu, e toru tekau ma waru mano.

<span id="an_23:4">23:4</span> O enei, e rua tekau ma wha mano hei
whakahaere i te mahi o te whare o Ihowa; na, ko nga rangatira, ko nga
kaiwhakarite, e ono mano.

<span id="an_23:5">23:5</span> Na e wha mano hei kaitiaki kuwaha, a e
wha mano hei whakamoemiti ki a Ihowa i runga i nga mea whakatangi i
hanga e ahau, e ai ta Rawiri, hei mea whakamoemiti.

<span id="an_23:6">23:6</span> A wehea ana ratou e Rawiri, he wehenga,
he wehenga, ki nga tama a Riwai, a Kerehona, a Kohata, a Merari.

<span id="an_23:7">23:7</span> O nga Kerehoni, ko Raarana, ko Himei.

<span id="an_23:8">23:8</span> Ko nga tama a Raarana; ko te upoko ko
Tehiere, ko Tetama, ko Hoera, tokotoru.

<span id="an_23:9">23:9</span> Ko nga tama a Himei; ko Heromoto, ko
Hatiere, ko Harana, tokotoru. Ko nga upoko enei o nga whare o nga matua
o Raarana.

<span id="an_23:10">23:10</span> Na, ko nga tama a Himei; ko Iahata, ko
Tina, ko Ieuhu, ko Peria. Ko enei tokowha he tama na Himei.

<span id="an_23:11">23:11</span> Ko Iahata te upoko, ko Tita te tuarua:
na kihai i tokomaha nga tama a Ieuhu raua ko Peria, a hei whare matua
raua, kotahi ano tauanga.

<span id="an_23:12">23:12</span> Ko nga tama a Kohata; ko Amarama, ko
Itihara, ko Heperona, ko Utiere, tokowha.

<span id="an_23:13">23:13</span> Ko nga tama a Amarama; ko Arona raua ko
Mohi. Na i motuhia a Arona hei whakatapu i nga mea tapu rawa, a ia me
ana tama, ake ake hei tahu whakakakara ki te aroaro o Ihowa, hei minita
ki a ia, hei manaaki i runga i tona ingoa a ake ake.

<span id="an_23:14">23:14</span> Na ko Mohi tangata a te Atua, no te iwi
o Riwai te karangatanga o ana tama.

<span id="an_23:15">23:15</span> Ko nga tama a Mohi; ko Kerehoma, ko
Erietere.

<span id="an_23:16">23:16</span> O nga tama a Kerehoma, ko Hepuere te
upoko.

<span id="an_23:17">23:17</span> Na, ko nga tama a Erietere; ko Rehapia
te upoko. A kahore atu he tama a Erietere. He tokomaha rawa ia nga tama
a Rehapia.

<span id="an_23:18">23:18</span> O nga tama a Itihara; ko Heromiti te
upoko.

<span id="an_23:19">23:19</span> O nga tama a Heperona; ko Teria te
upoko, ko Amaria te tuarua, ko Tahatiere te tuatoru, ko Tekameama te
tuawha.

<span id="an_23:20">23:20</span> O nga tama a Utiere; ko Mika te upoko,
ko Ihiia te tuarua.

<span id="an_23:21">23:21</span> Ko nga tama a Merari; ko Mahari, ko
Muhi. Ko nga tama a Mahari; ko Ereatara, ko Kihi.

<span id="an_23:22">23:22</span> Na ka mate a Ereatara; kahore ana tama;
engari he tamahine: a riro ana ratou hei wahine i o ratou tungane, i nga
tama a Kihi.

<span id="an_23:23">23:23</span> Ko nga tama a Muhi; ko Mahari, ko
Erere, ko Teremoto, tokotoru.

<span id="an_23:24">23:24</span> ¶ Ko nga tama enei a Riwai i nga whare
o o ratou matua; ara nga upoko o nga whare o nga matua, he mea tatau a
tangata, tenei ingoa, tenei ingoa o nga kaimahi i nga mea mo te whare o
Ihowa, te hunga, e rua tekau, he maha atu hoki o ratou tau.

<span id="an_23:25">23:25</span> I mea hoki a Rawiri, Kua meinga nei e
Ihowa, e te Atua o Iharaira tana iwi kia okioki, a ka moho tonu ia ki
Hiruharama:

<span id="an_23:26">23:26</span> Me nga Riwaiti, heoi ano ta ratou
amohanga i te tapenakara, me ona mea katoa mo nga mahi ki reira.

<span id="an_23:27">23:27</span> Na nga kupu whakamutunga hoki a Rawiri
i taua ai nga Riwaiti e rua nei tekau, he maha atu hoki, o ratou tau.

<span id="an_23:28">23:28</span> Ko te turanga hoki mo ratou kei te taha
o nga tama a Arona, mo nga mahi o te whare o Ihowa, i nga marae, i nga
ruma, i te purenga o nga mea tapu katoa, i te meatanga o te mahi te
whare o te Atua;

<span id="an_23:29">23:29</span> Ara o te taro aroaro, o te paraoa mo te
whakahere totokore, o nga keke rewenakore, o te mea i tunua ki te
paraharaha, o te mea i paraipanatia, o nga mea katoa e mehuatia ana, e
ruritia ana;

<span id="an_23:30">23:30</span> Hei tu i tenei ata, i tenei ata, ki te
whakawhetai, ki te whakamoemiti ki a Ihowa; kia pera hoki i te ahiahi;

<span id="an_23:31">23:31</span> Hei whakaeke mo nga tahunga tinana
katoa ma Ihowa i nga hapati, i nga marama hou, i nga hakari i
whakaritea; he mea tatau tonu ratou, i runga i te tikanga mo ratou, i te
aroaro tonu o Ihowa:

<span id="an_23:32">23:32</span> Ko ratou ano hei tiaki i nga mea o te
tapenakara o te whakaminenga, hei tiaki i te wahi tapu, hei tiaki hoki i
nga mea o o ratou tuakana, o nga tama a Arona, i te mea e mahi ana i nga
mea o te whare o Ihowa.

<span id="an_24:1">24:1</span> ¶ Na, ko nga wehenga o nga tama a Arona
koia enei. Ko nga tama a Arona, ko Natapa, ko Apihu, ko Ereatara, ko
Itamara.

<span id="an_24:2">24:2</span> I mate ia a Natapa raua ko Apihu ki te
aroaro o to raua papa; kahore hoki a raua tama: a na Ereatara raua ko
Itamara i mahi nga mahi a te tohunga.

<span id="an_24:3">24:3</span> Na ka wehea ratou e Rawiri ratou ko
Haroko o nga tama a Ereatara, ko Ahimereke o nga tama a Itamara, he mea
whakarite ki nga tikanga ma ratou mo a ratou mahi.

<span id="an_24:4">24:4</span> Na ka kitea he tokomaha rawa nga tino
tangata o nga tama a Ereatara i o nga tama a Itamara; a ko to ratou
wehenga tenei; o nga tama a Ereatara kotahi tekau ma ono nga tino
tangata o nga whare o o ratou matua; o nga tama a Itamara, o nga whare o
o ratou matua, tokowaru.

<span id="an_24:5">24:5</span> Ko to ratou wehenga hoki he mea rota, ko
enei hui tahi ki era; a tera nga rangatira o te wahi tapu, me nga
rangatira o te whare o te Atua no nga tama a Ereatara, no nga tama ano
hoki a Itamara.

<span id="an_24:6">24:6</span> He mea tuhituhi ratou na Hemaia karaipi,
tama a Netaneere, o nga Riwaiti, ki te aroaro o te kingi, o nga
rangatira, o Haroko tohunga raua ko Ahimereke tama a Apiatara, ki te
aroaro ano o nga upoko o nga whare o nga matua o nga tohunga, o nga Riwa
iti: kotahi whare matua i riro mo Ereatara, kotahi i riro mo Itamara.

<span id="an_24:7">24:7</span> Na, ko te putanga o te rota tuatahi, no
Tehoiaripi; ko te tuarua no Iraia,

<span id="an_24:8">24:8</span> Ko te tuatoru no Harimi, ko te tuawha no
Heorimi,

<span id="an_24:9">24:9</span> Ko te tuarima no Marakia, ko te tuaono no
Miiamini,

<span id="an_24:10">24:10</span> Ko te tuawhitu no Hakoto, ko te tuawaru
no Apia,

<span id="an_24:11">24:11</span> Ko te tuaiwa no Hehua, ko te tekau no
Hekania,

<span id="an_24:12">24:12</span> Ko te tekau ma tahi no Eriahipi, ko te
tekau ma rua no Iakimi,

<span id="an_24:13">24:13</span> Ko te tekau ma toru no Hupa, ko te
tekau ma wha o Iehepeapa,

<span id="an_24:14">24:14</span> Ko te tekau ma rima no Pirika, ko te
tekau ma ono no Imere,

<span id="an_24:15">24:15</span> Ko te tekau ma whitu no Hetiri, ko te
tekau ma waru no Apahehe,

<span id="an_24:16">24:16</span> Ko te tekau ma iwa no Petahia, ko te
rua tekau no Ehekiere,

<span id="an_24:17">24:17</span> Ko te rua tekau ma tahi no Iakini, ko
te rua tekau ma rua no Kamuru,

<span id="an_24:18">24:18</span> Ko te rua taku ma toru no Teraia, ko te
rua tekau ma wha no Maatia.

<span id="an_24:19">24:19</span> Ko nga tikanga enei mo ratou, mo a
ratou mahi, mo te tomo ki te whare o Ihowa, i runga i te ritenga mo
ratou, i whakaritea e to ratou papa, e Arona, ko ta Ihowa, ko ta te Atua
o Iharaira i whakahau ai ki a ia.

<span id="an_24:20">24:20</span> ¶ Na ko era atu o nga tama a Riwai: o
nga tama a Amarama; ko Hupaere: o nga tama a Hupaere; ko Iehereia.

<span id="an_24:21">24:21</span> Na ko a Rehapia: o nga tama a Rehapia;
ko te tuatahi ko Ihiia.

<span id="an_24:22">24:22</span> O nga Itihari; ko Heromoto: o nga tama
a Heromoto; ko Iahata.

<span id="an_24:23">24:23</span> Na, ko nga tama a Heperona; ko Teria te
tuatahi, ko Amaria te tuarua, ko Tahatiere te tuatoru, ko Tekameama te
tuawha.

<span id="an_24:24">24:24</span> O nga tama a Utiere; ko Mika: o nga
tama a Mika; ko Hamiri.

<span id="an_24:25">24:25</span> Ko te teina o Mika; ko Ihiia: o nga
tama a Ihiia; ko Hakaraia.

<span id="an_24:26">24:26</span> Ko nga tama a Merari; ko Mahari, ko
Muhi: ko nga tama a Taatia; ko Peno.

<span id="an_24:27">24:27</span> Ko nga tama a Merari, ara a Taatia; ko
Peno, ko Hohama, ko Takuru, ko Ipiri.

<span id="an_24:28">24:28</span> Na Mahari, ko Ereatara; a kahore a
tenei tama.

<span id="an_24:29">24:29</span> Na ko a Kihi: ko te tama a Kihi, ko
Ierameere.

<span id="an_24:30">24:30</span> Ko nga tama ano a Muhi; ko Mahari, ko
Erere, ko Terimoto. Ko nga tama enei a nga Riwaiti, no nga whare o o
ratou matua.

<span id="an_24:31">24:31</span> I maka rota ano enei i pera me o ratou
tuakana, me nga tama a Arona, i te aroaro o Kingi Rawiri, o Haroko ano
raua ko Ahimereke, o nga upoko ano o nga whare o nga matua o nga
tohunga, o nga Riwaiti, ara o nga tino matua i te ritenga o o ratou te
ina.

<span id="an_25:1">25:1</span> ¶ Na Rawiri hoki, ratou ko nga rangatira
ope, i wehe mo te mahi etahi o nga tama a Ahapa, a Hemana, a Ierutunu,
hei poropiti i runga i te hapa, i te hatere, i te himipora. Na, ko te
tokomaha o nga kaimahi, me ta ratou mahi koia tenei:

<span id="an_25:2">25:2</span> No nga tama a Ahapa, ko Takuru, ko
Hohepa, ko Netania, ko Atarera; ko te kaiwhakamahi mo nga tama a Ahapa,
ko Ahapa; rite tahi ki ta te kingi tikanga tana poropiti.

<span id="an_25:3">25:3</span> Ko a Ierutunu: ko nga tama a Ierutunu; ko
Keraria, ko Teri, ko Ihaia, ko Hahapia, ko Matitia, tokoono: ko to ratou
papa ko Ierutunu to ratou kaiwhakamahi. I poropiti ia i runga i te hapa,
i whakawhetai, i whakamoemiti ki a Ihowa.

<span id="an_25:4">25:4</span> Ko a Hemana: ko nga tama a Hemana; ko
Pukia, ko Matania, ko Utiere, ko Hepuere, ko Terimoto, ko Hanania, ko
Hanani, ko Eriata, ko Kirarati, ko Romamatietere, ko Iohopekaha, ko
Maroti, ko Hotiri, ko Mahatioto.

<span id="an_25:5">25:5</span> Ko enei katoa he tama na Hemana matakite
a te kingi, mo nga mea a te Atua, hei hapai i te haona. Na homai ana e
te Atua ki a Hemana kotahi tekau ma wha nga tama, tokotoru nga tamahine.

<span id="an_25:6">25:6</span> Ko enei katoa he mea whakamahi na to
ratou papa ki te waiata i te whare o Ihowa i runga i nga himipora, i te
hatere, i te hapa, hei mahi ki te whare o te Atua, hei pera ano me ta te
kingi i ki ai ki a Ahapa, ki a Ierutunu, ki a Hemana.

<span id="an_25:7">25:7</span> Na, ko te tokomaha o ratou, o o ratou
teina, i whakaakona ki nga waiata a Ihowa, ko te hunga mohio katoa, e
rua rau e waru tekau ma waru.

<span id="an_25:8">25:8</span> ¶ I maka rota ano ratou mo ta ratou e
tiaki ai, te iti, te rahi, te kaiwhakaako raua ko te akonga.

<span id="an_25:9">25:9</span> Na ko te putanga o te rota tuatahi no
Ahapa, ki a Hohepa: o te tuarua no Keraria; tekau ma rua ratou ko ona
teina, ko ana tama.

<span id="an_25:10">25:10</span> O te tuatoru no Takuru: tekau ma rua
ratou ko ana tama, ko ona teina.

<span id="an_25:11">25:11</span> O te tuawha no Itiri; tekau ma rua
ratou ko ana tama, ko ona teina.

<span id="an_25:12">25:12</span> O te tuarima no Netania; tekau ma rua
ratou ko ana tama, ko ona teina.

<span id="an_25:13">25:13</span> O te tuaono no Pukia; tekau ma rua
ratou ko ana tama, ko ona teina.

<span id="an_25:14">25:14</span> O te tuawhitu no Teharera; tekau ma rua
ratou ko ana tama, ko ona teina.

<span id="an_25:15">25:15</span> O te tuawaru no Ihaia; tekau ma rua
ratou ko ana tama, ko ona teina.

<span id="an_25:16">25:16</span> O te tuaiwa no Matania; tekau ma rua
ratou ko ana tama, ko ona teina.

<span id="an_25:17">25:17</span> O te tekau no Himei; tekau ma rua ratou
ko ana tama, ko ona teina.

<span id="an_25:18">25:18</span> O te tekau ma tahi no Atareere; tekau
ma rua ratou ko ana tama, ko ona teina.

<span id="an_25:19">25:19</span> O te tekau ma rua no Hahapia; tekau ma
rua ratou ko ana tama, ko ona teina.

<span id="an_25:20">25:20</span> O te tekau ma toru no Hupaere; tekau ma
rua ratou ko ana tama, ko ona teina.

<span id="an_25:21">25:21</span> O te tekau ma wha no Matitia; tekau ma
rua ratou ko ana tama, ko ona teina.

<span id="an_25:22">25:22</span> O te tekau ma rima no Teremoto; tekau
ma rua ratou ko ana tama, ko ona teina.

<span id="an_25:23">25:23</span> O te tekau ma ono no Hanania; tekau ma
rua ratou ko ana tama, ko ona teina.

<span id="an_25:24">25:24</span> O te tekau ma whitu no Iohopekaha;
tekau ma rua ratou ko ana tama, ko ona teina.

<span id="an_25:25">25:25</span> O te tekau ma waru no Hanani; tekau ma
rua ratou ko ana tama, ko ona teina.

<span id="an_25:26">25:26</span> O te tekau ma iwa no Maroti; tekau ma
rua ratou ko ana tama, ko ona teina.

<span id="an_25:27">25:27</span> O te rua tekau no Eriata; tekau ma rua
ratou ko ana tama, ko ona teina.

<span id="an_25:28">25:28</span> O te rua tekau ma tahi no Hotiri; tekau
ma rua ratou ko ana tama, ko ona teina.

<span id="an_25:29">25:29</span> O te rua tekau ma rua no Kirarati;
tekau ma rua ratou ko ana tama, ko ona teina.

<span id="an_25:30">25:30</span> O te rua tekau ma toru no Mahatioto;
tekau ma rua ratou ko ana tama, ko ona teina.

<span id="an_25:31">25:31</span> O te rua tekau ma wha no Romamatietere;
tekau ma rua ratou ko ana tama, ko ona teina.

<span id="an_26:1">26:1</span> ¶ Na, ko nga wehenga o nga kaitiaki
kuwaha; no nga Korohi ko Meheremia tama a Kore, no nga tama a Ahapa.

<span id="an_26:2">26:2</span> Na, ko nga tama a Meheremia, ko Hakaraia
te matamua, ko Teriaere te tuarua, ko Teparia te tuatoru, ko Iataniere
te tuawha,

<span id="an_26:3">26:3</span> Ko Erama te tuarima, ko Iehohanana te
tuaono, ko Erioenai te tuawhitu.

<span id="an_26:4">26:4</span> A ko nga tama a Opereeroma; ko Hemaia te
matamua, ko Iehotapara te tuarua, ko Ioaha te tuatoru, ko Hakara te
tuawha, ko Netaneere te tuarima,

<span id="an_26:5">26:5</span> Ko Amiere te tuaono, ko Ihakara te
tuawhitu, ko Peurutai te tuawaru; he mea manaaki hoki ia na Ihowa.

<span id="an_26:6">26:6</span> A i whanau ano he tama ma tana tama ma
Hemaia, he rangatira ratou mo te whare o to ratou papa: he marohirohi
hoki ratou, he toa.

<span id="an_26:7">26:7</span> Ko nga tama a Hemaia; ko Otoni, ko
Repaere, ko Opere, ko Eretapara; he marohirohi ano o ratou teina a Erihu
raua ko Hemakia.

<span id="an_26:8">26:8</span> Ko enei katoa o nga tama a Opereeroma, me
a ratou tama, me o ratou teina he kaha ki te mahi, e ono tekau ma rua;
na Opereeroma.

<span id="an_26:9">26:9</span> Na he tama a Meheremia, he teina ano, he
marohirohi, tekau ma waru.

<span id="an_26:10">26:10</span> He tama ano a Hoha o nga tama a Merari;
ko Himiri te upoko; ahakoa ehara ia i te matamua, i meinga ia hei upoko
e tona papa;

<span id="an_26:11">26:11</span> Ko Hirikia te tuarua, ko Teparia te
tuatoru, ko Hakaraia te tuawha; ko nga tama katoa, me nga teina o Hoha,
tekau ma toru.

<span id="an_26:12">26:12</span> I roto i enei nga wehenga o nga
kaitiaki kuwaha, ara i roto i nga tino tangata, he mahi tiaki pera i ta
o ratou tuakana, he minita i roto i te whare o Ihowa.

<span id="an_26:13">26:13</span> I maka rota ano ratou, te iti, te rahi,
nga whare o o ratou matua, mo tenei kuwaha, mo tenei kuwaha.

<span id="an_26:14">26:14</span> Na i taka te rota whaka te rawhiti ki a
Heremia. Katahi ka maka te rota a tana tama a Hakaraia, he mohio ia ki
te whakatakoto whakaaro, a ko te rota mo te raki i puta ake mana.

<span id="an_26:15">26:15</span> Ki a Opereeroma ko te rota mo te tonga;
a ki ana tama ko te whare taonga.

<span id="an_26:16">26:16</span> Ki a Tupimi raua ko Hoha ko to te
hauauru, me te kuwaha Harekete, i te huarahi e piki atu ai, tenei
tiakanga i te ritenga mai o tenei tiakanga.

<span id="an_26:17">26:17</span> Tokoono nga Riwaiti mo to te rawhiti,
tokowha mo to te raki i tenei ra, i tenei ra, tokowha mo to te tonga i
tenei ra, i tenei ra, a ki te whare taonga tokorua, tokorua.

<span id="an_26:18">26:18</span> I Parapara whaka te hauauru, tokowha ki
te huarahi, tokorua ki Parapara.

<span id="an_26:19">26:19</span> Ko nga wehenga enei o nga kaitiaki
kuwaha i roto i nga tama a Kore, i nga tama ano a Merari.

<span id="an_26:20">26:20</span> ¶ Na o nga Riwaiti, ko Ahia ki nga
taonga o te whare o Ihowa, ki nga taonga hoki kua oti te whakatapu.

<span id="an_26:21">26:21</span> Ko nga tama a Raarana; ko nga tama a
nga Kerehoni na Raarana, ko nga upoko o nga whare o nga matua na Raarana
Kerehoni; ko Tehieri.

<span id="an_26:22">26:22</span> Ko nga tama a Tehieri; ko Tetama, ko
tona teina ko Hoera, i a ratou nga taonga o te whare o Ihowa.

<span id="an_26:23">26:23</span> No nga Amarami enei, ratou ko nga
Itihari, ko nga Heperoni, ko nga Utieri.

<span id="an_26:24">26:24</span> Na ko Hepuere tama a Kerehoma tama a
Mohi te rangatira mo nga taonga.

<span id="an_26:25">26:25</span> Me ona teina: na Erietere, tana tama a
Rehapia, tana tama a Ihaia, tana tama a Iorama, tana tama a Tikiri, tana
tama a Heromoto.

<span id="an_26:26">26:26</span> Ko tenei Heromoto ratou ko ona teina
nga rangatira mo nga taonga katoa, mo nga mea i whakatapua, i whakatapua
nei e Kingi Rawiri ratou ko nga upoko o nga whare o nga matua, ko nga
rangatira o nga mano, o nga rau, ko nga rangatira ope.

<span id="an_26:27">26:27</span> Ko etahi o nga taonga parakete i riro
parau mai, he mea whakatapu na ratou kia mau tonu ai te ora o te whare o
Ihowa.

<span id="an_26:28">26:28</span> Na, ko nga mea katoa i whakatapua e
Hamuera matakite, e Haora tama a Kihi, e Apanere tama a Nere, e Ioapa
tama a Teruia, e te hunga katoa ano i whakatapua ai tetahi mea, i raro
era i te ringa o Heromoto ratou ko ona teina.

<span id="an_26:29">26:29</span> ¶ O nga Itihari, ko Kenania ratou ko
ana tama mo nga mahinga o waho ki a Iharaira, hei rangatira, hei
kaiwhakawa.

<span id="an_26:30">26:30</span> O nga Heperoni, ko Hahapia ratou ko ona
teina, he marohirohi, kotahi mano e whitu rau, hei rangatira i roto i te
hunga o Iharaira i tenei taha o Horano whaka te hauauru, i nga
minitatanga katoa ki a Ihowa, i nga mahi ano a te kingi.

<span id="an_26:31">26:31</span> I roto i nga Heperoni ko Teriia te
upoko, ara i roto i nga Heperoni, i runga ano i nga whakatupuranga o nga
whare o nga matua. I te wha tekau o nga tau o te kingitanga o Rawiri i
rapua ratou, a kua kitea etahi marohirohi i roto i a ratou, he toa, ki
Iatere o Kireara.

<span id="an_26:32">26:32</span> Me ona teina, he toa, e rua mano e
whitu rau, he upoko no nga whare o nga matua, meinga ana ratou e Kingi
Rawiri hei rangatira mo nga Reupeni, mo nga Kari, mo tetahi tanga o te
iwi o Manahi, mo nga mea katoa a te Atua, mo nga mea ano a te kingi.

<span id="an_27:1">27:1</span> ¶ Na, ko nga tama a Iharaira, to ratou
tokomaha, nga upoko o nga whare o nga matua, me nga rangatira o nga
mano, o nga rau, me o ratou rangatira i mahi nei ki te kingi i nga mea
katoa a nga wehenga i haere mai nei, i haere atu ranei, i tenei marama,
i tenei marama, i nga marama katoa o te tau; e rua tekau ma wha mano o
te wehenga kotahi.

<span id="an_27:2">27:2</span> Ko te rangatira o te wehenga tuatahi o te
marama tuatahi, ko Iahopeama tama a Tapariere. E rua tekau ma wha mano i
tona wehenga.

<span id="an_27:3">27:3</span> No nga tama ia a Perete, ko te rangatira
o nga rangatira katoa o te ope mo te marama tuatahi.

<span id="an_27:4">27:4</span> Ko te rangatira o te wehenga mo te rua o
nga marama, ko Rorai Ahohi, me tona wehenga; ko Mikiroto te rangatira. E
rua tekau ma wha mano i tona wehenga.

<span id="an_27:5">27:5</span> Ko te tuatoru o nga rangatira ope, mo te
toru o nga marama, ko Penaia tama a Iehoiara, he tohunga nui. E rua
tekau ma wha mano i tona wehenga.

<span id="an_27:6">27:6</span> Ko taua Penaia tenei i nui nei i roto i
te toru tekau, ko ia hoki te rangatira o te toru tekau. I roto tana tama
a Amitapara i tona wehenga.

<span id="an_27:7">27:7</span> Ko te tuawha, mo te wha o nga marama, ko
Atahere teina o Ioapa, me tana tama, me Teparia, i muri i a ia. E rua
tekau ma wha mano i tona wehenga.

<span id="an_27:8">27:8</span> Ko te tuarima o nga rangatira, mo te rima
o nga marama, ko Hamahutu Itirahi. E rua tekau ma wha mano i tona
wehenga.

<span id="an_27:9">27:9</span> Ko te tuaono o nga rangatira, mo te ono o
nga marama, ko Ira tama a Ikehe Tekoi. E rua tekau ma wha mano i tona
wehenga.

<span id="an_27:10">27:10</span> Ko te tuawhitu, mo te whitu o nga
marama, ko Herete Peroni, no nga tama a Eparaima. E rua tekau ma wha
mano i tona wehenga.

<span id="an_27:11">27:11</span> Ko te tuawaru, mo te waru o nga marama,
ko Hipekai Huhati, no nga Terahi. E rua tekau ma wha mano i tona
wehenga.

<span id="an_27:12">27:12</span> Ko te tuaiwa, mo te iwa o nga marama,
ko Apietere Anatoti, no nga Pineamine. E rua tekau ma wha mano i tona
wehenga.

<span id="an_27:13">27:13</span> Ko te tekau, mo te tekau o nga marama,
ko Maharai Netopati, no nga Terahi. E rua tekau ma wha mano i tona
wehenga.

<span id="an_27:14">27:14</span> Ko te tekau ma tahi, mo te tekau ma
tahi o nga marama, ko Penaia Piratoni, no nga tama a Eparaima. E rua
tekau ma wha mano i tona wehenga.

<span id="an_27:15">27:15</span> Ko te tekau ma rua, mo te tekau ma rua
o nga marama, ko Hererai Netopati, no Otoniere. E rua tekau ma wha mano
i tona wehenga.

<span id="an_27:16">27:16</span> ¶ Na, ko nga rangatira o nga iwi o
Iharaira: o nga Reupeni, ko Erietere tama a Tikiri te rangatira: o nga
Himioni, ko Hepatia tama a Maaka:

<span id="an_27:17">27:17</span> O nga Riwaiti, ko Hahapia tama a
Kemuere: o nga Aroni, ko Haroko:

<span id="an_27:18">27:18</span> O Hura, ko Erihu, no nga tuakana o
Rawiri: o Ihakara, ko Omori tama a Mikaera:

<span id="an_27:19">27:19</span> O Hepurona, ko Ihimaia tama a Oparia; o
Napatari ko Terimoto tama a Atariere:

<span id="an_27:20">27:20</span> O nga tama a Eparaima, ko Hohea tama a
Atatia: o tetahi tanga o te iwi o Manahi, ko Hoera tama a Peraia:

<span id="an_27:21">27:21</span> O tera tanga o te iwi o Manahi i
Kireara, ko Iro tama a Hakaraia: o Pineamine, ko Taahiere tama a
Apanere:

<span id="an_27:22">27:22</span> O Rana, ko Atareere tama a Ierohama. Ko
nga rangatira enei o nga iwi o Iharaira.

<span id="an_27:23">27:23</span> Kihai ia i taua e Rawiri te hunga e rua
tekau, he iti iho hoki nga tau; i mea hoki a Ihowa, ka whakanuia e ia a
Iharaira kia rite ki nga whetu o te rangi.

<span id="an_27:24">27:24</span> Na Ioapa tama a Teruia i timata te
tatau. Otiia kihai i oti i a ia; no te mea i pa he riri mo tenei mea ki
a Iharaira; kihai hoki te tokomaha i uru ki roto ki te tauanga o nga
meatanga o nga ra o Kingi Rawiri.

<span id="an_27:25">27:25</span> Na, ko te rangatira o nga taonga o te
kingi, ko Atamawete tama a Ariere: ko te rangatira o nga whare taonga i
nga mara, i nga pa, i nga pa koraha, i nga taumaihi, ko Honatana tama a
Utia.

<span id="an_27:26">27:26</span> Ko te rangatira hoki o nga kaimahi o te
mara, i mahia ai te oneone, ko Eteri tama a Kerupu.

<span id="an_27:27">27:27</span> Na mo nga mara waina ko Himei Ramati.
Ko te rangatira mo nga mea o nga mara waina e kawea ana ki nga toa
waina, ko Tapari Hipini.

<span id="an_27:28">27:28</span> Mo nga oriwa, me nga hikamora i nga
raorao, ko Paarahanana Kereri; mo nga toa hinu ko Ioaha.

<span id="an_27:29">27:29</span> Mo nga kau e haereere ana i Harono ko
Hitirai Haroni; mo nga kau i nga mania ko Hapata tama a Ararai.

<span id="an_27:30">27:30</span> Mo nga kamera ko Opiri Ihimaeri. Mo nga
kaihe ko Iehereia Meronoti.

<span id="an_27:31">27:31</span> Mo nga hipi, ko Iatiti Hakari. Ko enei
katoa he rangatira no nga taonga o Kingi Rawiri.

<span id="an_27:32">27:32</span> Ko Honatana hoki, ko te matua keke o
Rawiri, he kaiwhakatakoto whakaaro ia, he tangata mohio, he karaipi. Ko
Tehiere hoki tama a Hakamoni hei hoa mo nga tama a te kingi.

<span id="an_27:33">27:33</span> Ko Ahitopere te kaiwhakatakoto whakaaro
a te kingi. Ko Huhai Araki he hoa no te kingi.

<span id="an_27:34">27:34</span> I muri i a Ahitopere, ko Iehoiara tama
a Penaia, ko Apiatara hoki. A, ko te rangatira ope a te kingi, ko Ioapa.

<span id="an_28:1">28:1</span> ¶ Na ka whakaminea e Rawiri nga rangatira
katoa o Iharaira, nga rangatira o nga iwi, nga rangatira o nga wehenga i
mahi nei ki te kingi, me nga rangatira mano, me nga rangatira rau, me
nga rangatira ano o nga taonga, o nga kararehe a te kingi, a an a tama,
me nga kaiwhakahaere, me nga marohirohi, me nga tangata maia katoa, ki
Hiruharama.

<span id="an_28:2">28:2</span> Na ka tu nga waewae o Kingi Rawiri ki
runga, a ka korero ia, Whakarongo mai, e oku tuakana, e oku teina, e
toku iwi. He ngakau toku ki te hanga i tetahi whare hei okiokinga mo te
aaka o te kawenata a Ihowa, hei turanga waewae mo to tatou Atua; na kua
rite aku mea hei hanga.

<span id="an_28:3">28:3</span> Otiia kua ki mai nei te Atua ki ahau, E
kore e hanga e koe he whare mo toku ingoa; he tangata whawhai koe, kua
whakaheke toto hoki koe.

<span id="an_28:4">28:4</span> Heoi kua whiriwhiria nei ahau e Ihowa, e
te Atua o Iharaira i roto i te whare katoa o toku papa hei kingi mo
Iharaira a ake ake. Kua whiriwhiria nei hoki e ia a Hura hei rangatira;
me te whare ano o toku papa i roto i te whare o Hura; i whakapai hoki ia
ki ahau i roto i nga tama a toku papa, a meinga ana ahau hei kingi mo
Iharaira katoa.

<span id="an_28:5">28:5</span> A ko tana i whiriwhiri ai o aku tama
katoa, he tokomaha hoki nga tama i homai nei e Ihowa ki ahau, ko taku
tama, ko Horomona hei noho ki te torona o te kingitanga o Ihowa ki a
Iharaira.

<span id="an_28:6">28:6</span> I mea mai ano ia ki ahau, Ko Horomona, ko
tau tama, mana e hanga toku whare, me oku marae; kua oti hoki ia te
whiriwhiri e ahau hei tama maku, ko ahau hoki hei papa ki a ia.

<span id="an_28:7">28:7</span> Ka whakapumautia ano e ahau tona
kingitanga ake ake, ki te mau tana mahi i aku whakahau, i aku
whakaritenga, ki te penei me tenei inaianei.

<span id="an_28:8">28:8</span> Na i te mea e titiro mai nei a Iharaira
katoa, ara ta Ihowa whakaminenga, a i to tatou Atua hoki e whakarongo
mai nei, puritia, rapua nga whakahau katoa a Ihowa, a to koutou Atua,
kia riro ai te whenua pai i a koutou, a whakarere tonu iho e kouto u mo
a koutou tama i muri i a koutou ake ake.

<span id="an_28:9">28:9</span> Me koe hoki, e taku tama, e Horomona, kia
mohio koe ki te Atua o tou papa, kia tapatahi hoki te ngakau, kia hihiko
te wairua e mahi ai koe ki a ia; e rapua ana hoki e Ihowa nga mea o nga
ngakau katoa, a e mohiotia katoatia ana e ia nga tokonga ak e o nga
whakaaro. Ki te rapua ia e koe, ka kitea, a ki te whakarerea ia e koe,
ka peia koe e ia a ake ake.

<span id="an_28:10">28:10</span> Na kia mahara, kua whiriwhiria nei hoki
koe e Ihowa hei hanga i te whare mo te wahi tapu: kia kaha ki te mahi.

<span id="an_28:11">28:11</span> ¶ Katahi ka hoatu e Rawiri ki tana
tama, ki a Horomona te tauira mo te whakamahau o te temepara, mo nga
whare ano o reira, mo ona whare taonga, mo ona ruma o runga, mo ona ruma
ano i roto, mo te wahi hoki mo te taupoko:

<span id="an_28:12">28:12</span> Me te tauira mo nga mea katoa a te
wairua i a ia, mo nga marae o te whare o Ihowa, mo nga whare taonga o te
whare o te Atua, mo nga whare taonga mo nga mea kua oti te whakatapu:

<span id="an_28:13">28:13</span> Mo nga wehenga o nga tohunga, o nga
Riwaiti, mo nga meatanga katoatanga o te mahi mo te whare o Ihowa, mo
nga oko katoa hei mea mahi ki te whare o Ihowa:

<span id="an_28:14">28:14</span> Me te koura, he mea pauna, mo nga mea
koura, mo nga mea katoa o tenei mahi, o tenei mahi; he hiriwa ano mo nga
mea hiriwa katoa, he mea pauna, mo nga mea katoa o tenei mahi, o tenei
mahi:

<span id="an_28:15">28:15</span> Me te taimaha mo nga turanga rama
koura, me o ratou rama koura; he mea pauna mo tenei turanga, mo tenei
turanga, mo o ratou rama ano: he mea pauna ano mo nga turanga hiriwa, mo
te turanga, mo ona rama, he mea whakarite ki te mahi mo tenei turang a,
mo tenei turanga:

<span id="an_28:16">28:16</span> I paunatia ano e ia te koura mo nga
tepu taro aroaro, mo tenei tepu, mo tenei tepu; me te hiriwa mo nga tepu
hiriwa:

<span id="an_28:17">28:17</span> Me te koura parakore mo nga marau, mo
nga peihana, mo nga kapu: mo nga pata koura hoki, he mea pauna mo tenei
pata, mo tenei pata; me te hiriwa ano, he mea pauna, mo nga pata hiriwa
katoa:

<span id="an_28:18">28:18</span> Mo te aata tahu whakakakara ano he
koura parakore, he mea pauna; he koura mo te tauira o te hariata o nga
kerupima e roha nei nga parirau hei hipoki mo te aaka o te kawenata a
Ihowa.

<span id="an_28:19">28:19</span> Ko tenei katoa, e ai ta Rawiri, he mea
tuhituhi, he mea whakaatu mai na Ihowa ki ahau; i runga hoki i ahau tona
ringa; ara nga mea katoa o tenei tauira.

<span id="an_28:20">28:20</span> I mea ano a Rawiri ki tana tama, ki a
Horomona, Kia kaha, kia maia, mahia, kaua e wehi, kaua e pawera; kei a
koe na hoki a Ihowa, te Atua, ara toku Atua. E kore ia e whakarere i a
koe, e kore ano koe e mahue i a ia, kia oti ra ano nga mea katoa mo te
mahi ki te whare o Ihowa.

<span id="an_28:21">28:21</span> Nana, nga wehenga o nga tohunga, o nga
Riwaiti, kei a koe ratou mo nga mahi katoa ki te whare o te Atua: kei a
koe ano, mo nga meatanga katoa, nga tangata mohio katoa e hihiko noa
ana, mo nga mahi katoa; me nga rangatira, me te iwi katoa; kei a koe
tonu te kupu katoa.

<span id="an_29:1">29:1</span> ¶ I mea ano a Kingi Rawiri ki te
whakaminenga katoa, Ko taku tama, ko Horomona, ko te mea kotahi i
whiriwhiria nei e te Atua, he tamariki ia, he mea ngawari, he nui hoki
te mahi; ehara hoki i te whare mo te tangata; engari mo Ihowa, mo te
Atua.

<span id="an_29:2">29:2</span> Na kua whakapaua nei e ahau oku uaua ki
te mahi mea mai mo te whare o toku Atua, te koura mo nga mea koura, te
hiriwa mo nga mea hiriwa, te parahi mo nga mea parahi, te rino mo nga
mea rino, te rakau mo nga mea rakau, nga kohatu onika, nga kohatu e
whakanohoia ana, nga kohatu kanapa, me nga mea kakano whakauru, nga
kohatu utu nui katoa, me nga kohatu mapere, tona tini.

<span id="an_29:3">29:3</span> Tenei ano etahi, he pai tonu hoki noku ki
te whare o toku Atua: naku ake tenei, he koura, he hiriwa ka hoatu nei
mo te whare o toku Atua, hei tapiri mo nga mea katoa kua oti nei i ahau
te mahi mai mo te whare tapu,

<span id="an_29:4">29:4</span> Ata, e toru mano taranata koura, no te
koura o Opira, e whitu mano taranata hiriwa, he mea parakore, hei kopaki
mo nga taha o nga whare:

<span id="an_29:5">29:5</span> Ko te koura mo nga mea koura, ko te
hiriwa mo nga mea hiriwa, mo nga mea katoa, e mahia e nga ringa o nga
kaimahi. Na ko wai e hihiko ana inaianei ki te tapae i a ia ma Ihowa?

<span id="an_29:6">29:6</span> Na hihiko tonu nga rangatira o nga whare
o nga matua, me nga rangatira o nga iwi o Iharaira, nga rangatira o nga
mano, o nga rau, ratou ko nga rangatira o te mahi a te kingi.

<span id="an_29:7">29:7</span> A homai ana e ratou mo te mahi ki te
whare o te Atua he koura e rima mano taranata, tekau mano tarami, he
hiriwa kotahi tekau mano taranata, he parahi kotahi tekau ma waru mano
taranata, he rino kotahi rau mano taranata.

<span id="an_29:8">29:8</span> Na, ko te hunga i kitea nei ki a ratou he
kohatu pai, homai ana e ratou ki roto ki nga taonga o te whare o Ihowa,
ara ki te ringa o Tehiere Kerehoni.

<span id="an_29:9">29:9</span> Na ka koa te iwi, i a ratou i hihiko nei
ki te tapae noa; he tapatahi hoki te ngakau i hihiko ai ratou ki ta
Ihowa, mahi: nui atu hoki te koa i koa ai a Kingi Rawiri.

<span id="an_29:10">29:10</span> ¶ Na ka whakapai a Rawiri i a Ihowa i
te tirohanga a te whakaminenga katoa. I mea a Rawiri, Kia whakapaingia
koe, e Ihowa, e te Atua o to matou matua, o Iharaira, he mea no tua
whakarere a ake tonu atu.

<span id="an_29:11">29:11</span> Nou hoki, e Ihowa, te nui, te mana, te
kororia, te wikitoria, te honore; nou nga mea katoa i te rangi, i te
whenua; nou te rangatiratanga, e Ihowa; he tiketike noa ake hoki koe,
hei upoko mo te katoa.

<span id="an_29:12">29:12</span> Nau nga taonga, me te honore, ko koe
hoki hei kingi mo te katoa; kei tou ringa te kaha me te mana; ma tou
ringa ano e homai te nui, te kaha, mo te katoa.

<span id="an_29:13">29:13</span> Na, tenei matou, e to matou Atua, te
whakawhetai nei ki a koe, te whakamoemiti nei ki tou ingoa kororia.

<span id="an_29:14">29:14</span> Ko wai oti ahau, a he aha toku iwi, i
whai kaha ai matou, i penei ai te hihiko? nau hoki te katoa, nou ano
hoki ta matou ka hoatu nei ki a koe.

<span id="an_29:15">29:15</span> He manene hoki matou i tou aroaro, he
noho noa iho, he pera me o matou matua; rite tonu ki te atarangi o matou
ra i runga i te whenua; kahore hoki he tuturutanga.

<span id="an_29:16">29:16</span> E Ihowa, e to matou Atua, ko tenei
puranga katoa kua pae nei i a matou hei hanga i tetahi whare mou, mo tou
ingoa tapu, na tou ringa enei, nau hoki te katoa.

<span id="an_29:17">29:17</span> E mohio ana hoki ahau, e toku Atua, e
whakamatauria ana te ngakau e koe, e manako ana hoki koe ki te tika. Ko
ahau nei, he tika toku ngakau i meatia noatia mai ai e ahau enei mea
katoa; a tenei ahau te koa nei i toku kitenga i tau iwi i konei e hihiko
ana ki tau mahi.

<span id="an_29:18">29:18</span> E Ihowa, e te Atua o Aperahama, o
Ihaka, o Iharaira, o o matou matua, kia mau tenei ake nei, ake nei, i
roto i nga tokonga ake o nga whakaaro o te ngakau o tau iwi,
whakaangahia hoki o ratou ngakau ki a koe.

<span id="an_29:19">29:19</span> Ki taku tama hoki, ki a Horomona, homai
he ngakau tapatahi, kia puritia ai e ia au whakahau, au whakaaturanga,
au tikanga, kia oti katoa i a ia; kia hanga hoki te whare, mo reira nei
nga mea kua pae nei i ahau.

<span id="an_29:20">29:20</span> Na ka mea a Rawiri ki te whakaminenga
katoa, Tena, whakapaingia a Ihowa, to koutou Atua. Na kei te whakapai te
whakaminenga katoa ki a Ihowa, ki te Atua o o ratou matua, tuohu ana
ratou, piko ana ki a Ihowa, ki te kingi hoki.

<span id="an_29:21">29:21</span> I patu whakahere ano ratou ki a Ihowa,
i whakaeke i nga tahunga tinana ki a Ihowa i te aonga ake o taua ra;
kotahi mano puru, kotahi mano hipi toa, kotahi mano reme, me nga
ringihanga, me nga patunga tapu, tona tini, hei mea mo Iharaira katoa.

<span id="an_29:22">29:22</span> Na kai ana ratou, inu ana i te aroaro o
Ihowa i taua ra, he nui te koa. A ka tuaruatia ta ratou whakakingi i a
Horomona tama a Rawiri; whakawahia ana ia ki a Ihowa, hei rangatira; ko
Haroko hoki hei tohunga.

<span id="an_29:23">29:23</span> ¶ Katahi ka noho a Horomona ki te
torona o Ihowa, hei kingi i muri i tona papa, i a Rawiri, a kake ana;
rongo tonu ano ki a ia a Iharaira katoa.

<span id="an_29:24">29:24</span> Na, ko nga rangatira katoa, me nga
marohirohi, me nga tama katoa a Kingi Rawiri, ngawari noa iho ratou ki
te kingi, ki a Horomona.

<span id="an_29:25">29:25</span> A whakanuia rawatia ake a Horomona e
Ihowa i te tirohanga a Iharaira katoa, homai ana ki a ia he kororia
hingi, kahore nei he rite i nga kingi katoa o Iharaira i mua i a ia

<span id="an_29:26">29:26</span> Heoi ko Rawiri tama a Hehe te kingi o
Iharaira katoa.

<span id="an_29:27">29:27</span> Na, ko nga ra i kingi ai ia ki te
Iharaira, e wha tekau tau; e whitu nga tau i kingi ai ia ki Heperona, e
toru tekau ma toru nga tau i kingi ai ki Hiruharama.

<span id="an_29:28">29:28</span> Na ka mate ia, he pai tona
koroheketanga, hira tonu ona ra, ona taonga, tona kororia; a ko tana
tama, ko Horomona te kingi i muri i a ia.

<span id="an_29:29">29:29</span> Na, ko nga mahi a Kingi Rawiri, o mua,
o muri, nana, kua oti te tuhituhi ki nga kupu a Hamuera matakite, ki nga
kupu ano a Natana poropiti, ki nga kupu ano hoki a Kara matakite,

<span id="an_29:30">29:30</span> Me tona kingitanga katoa, me tona maia,
me nga wa i a ia, i a Iharaira, i nga rangatiratanga katoa o nga whenua.

------------------------------------------------------------------------

[Next: 2 Chronicles](ch2.md)
