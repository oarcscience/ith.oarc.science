[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Next](exo.md) 

------------------------------------------------------------------------

### Maori Bible: Genesis

<span id="an_1:1">1:1</span> ¶ He mea hanga na te atua i te timatanga te
rangi me te whenua.

<span id="an_1:2">1:2</span> A kahore he ahua o te whenua, i takoto kau;
he pouri ano a runga i te mata o te hohonu. Na ka whakapaho te Wairua o
te Atua i runga i te kare o nga wai.

<span id="an_1:3">1:3</span> ¶ A ka ki te Atua, Kia marama: na ka
marama.

<span id="an_1:4">1:4</span> A ka kite te Atua i te marama, he pai: a ka
wehea e te Atua te marama i te pouri.

<span id="an_1:5">1:5</span> Na ka huaina e te Atua te marama ko te
Awatea, a ko te pouri i huaina e ia ko te Po. A ko te ahiahi, ko te ata,
he ra kotahi.

<span id="an_1:6">1:6</span> ¶ Na ka mea te Atua, Kia whai kikorangi a
waenganui o nga wai, hei wehe i waenganui o nga wai.

<span id="an_1:7">1:7</span> Na ka hanga e te Atua te kikorangi, ka
wehea e ia nga wai i raro o te kikorangi i nga wai o runga o te
kikorangi: a ka oti.

<span id="an_1:8">1:8</span> Na ka huaina te kikorangi e te Atua ko te
Rangi. A ko te ahiahi, ko te ata, he ra tuarua.

<span id="an_1:9">1:9</span> ¶ Na ka mea te Atua, Kia huihuia nga wai i
raro i te rangi kia kotahi te wahi, a kia puta te tuawhenua: a ka oti.

<span id="an_1:10">1:10</span> Na ka huaina e te Atua te tuawhenua ko te
Whenua; a ko te huihuinga o nga wai i huaina e ia ko nga Moana: a ka
kite te Atua, he pai.

<span id="an_1:11">1:11</span> Na ka mea te Atua, Kia pihi ake te
tarutaru i te whenua, te otaota whai purapura, me te rakau hua, ki runga
ki te whenua, e hua ana ona hua, he mea rite tonu ki a ia, kei roto nei
i a ia ona purapura: a ka oti.

<span id="an_1:12">1:12</span> Na ka whakaputaina e te whenua te
tarutaru, te otaota hoki e hua ana ona hua he mea rite tonu ki a ia, me
te rakau whai hua, kei roto nei i a ia ona purapura he mea rite tonu ki
a ia: a ka kite te Atua, he pai.

<span id="an_1:13">1:13</span> A ko te ahiahi, ko te ata, he ra tuatoru.

<span id="an_1:14">1:14</span> ¶ Na ka mea te Atua, Kia whai mea
whakamarama te kiko o te rangi, hei wehe i te awatea, i te po; hei tohu
ano aua mea, hei taima, hei ra, hei tau:

<span id="an_1:15">1:15</span> Hei whakamarama aua mea i te kiko o te
rangi, hei whakamarama i te whenua: a ka oti.

<span id="an_1:16">1:16</span> Na ka hanga e te Atua nga mea whakamarama
nui e rua; ko te whakamarama nui hei tohutohu mo te awatea, ko te
whakamarama tuaiti hei tohutohu mo te po: i hanga ano hoki e ia nga
whetu.

<span id="an_1:17">1:17</span> A whakanohoia ana aua mea e te Atua ki te
kiko o te rangi, hei whakamarama mo te whenua,

<span id="an_1:18">1:18</span> Hei tohutohu i te awatea, i te po, hei
wehe hoki i te marama, i te pouri: a ka kite te Atua, he pai.

<span id="an_1:19">1:19</span> A ko te ahiahi, ko te ata, he ra tuawha.

<span id="an_1:20">1:20</span> ¶ Na ka mea te Atua, Kia ngahue ake i
roto i nga wai te mea ora e ngoki ana, kia rere ano hoki te manu i runga
ake i te whenua i te mata o te kiko o te rangi.

<span id="an_1:21">1:21</span> Na ka hanga e te Atua nga tohora nunui,
me nga mea ora katoa, nga mea ngokingoki i ngahue ake nei i roto i nga
wai, o ia ahua, o ia ahua, me nga manu whai parirau katoa, o ia ahau, o
ia ahua: a ka kite te Atua, he pai.

<span id="an_1:22">1:22</span> Na ka manaaki te Atua i a ratou, ka mea,
Kia hua koutou, kia tini, kia kapi hoki nga wai o nga moana i a koutou,
kia tini ano hoki nga manu ki runga ki te whenua.

<span id="an_1:23">1:23</span> A ko te ahiahi, ko te ata, he ra tuarima.

<span id="an_1:24">1:24</span> ¶ Na ka mea te Atua, Kia whakaputaina e
te whenua te mea ora o ia ahua, o ia ahua, te kararehe me te mea
ngokingoki me te kirehe o te whenua o ia ahua, o ia ahua: a ka oti.

<span id="an_1:25">1:25</span> Na ka hanga e te Atua te kirehe o te
whenua o ia ahua, o ia ahua, me te kararehe o ia ahua, o ia ahua, me nga
mea ngokingoki katoa o te whenua o ia ahua, o ia ahua: a ka kite te Atua
he pai.

<span id="an_1:26">1:26</span> ¶ Na ka mea te Atua, Kia hanga tatou i te
tangata kia rite ki a tatou, hei to tatou ano te ahua: a kia waiho ko
ratou hei rangatira mo nga ika o te moana, mo te manu o te rangi, mo nga
kararehe hoki, mo te whenua katoa, mo nga mea ngokingoki katoa ano hoki
e ngokingoki ana i runga i te whenua.

<span id="an_1:27">1:27</span> Na ka hanga e te Atua te tangata rite
tonu ki a ia; i hanga ia e ia kia rite ki te Atua; i hanga raua he tane,
he wahine.

<span id="an_1:28">1:28</span> Na ka manaakitia raua e te Atua, a ka mea
te Atua ki a raua, Kia hua, kia tini, kia kapi hoki te whenua i a korua,
kia mate hoki ona tara i a korua: ko korua hei rangatira mo te ika o te
moana, mo te manu hoki o te rangi, mo nga mea ora katoa an o hoki e
ngokingoki ana i runga i te whenua.

<span id="an_1:29">1:29</span> ¶ A ka mea te Atua, Na, kua oti te hoatu
e ahau ki a korua nga otaota katoa e whai purapura ana i runga i te mata
o te whenua katoa, me te rakau katoa, he hua rakau tona e whai purapura
ana; hei kai ena ma korua:

<span id="an_1:30">1:30</span> A kua hoatu ano e ahau nga otaota
matomato katoa hei kai ma nga kararehe katoa o te whenua, ma nga manu
katoa o te rangi, ma nga mea katoa hoki e ngokingoki ana i runga i te
whenua kei roto nei i a ratou he wairua ora: a ka oti.

<span id="an_1:31">1:31</span> ¶ A ka kite te Atua i nga mea katoa kua
hanga nei e ia, na, pai whakaharahara. A ko te ahiahi, ko te ata, ko te
ra tuaono.

<span id="an_2:1">2:1</span> ¶ Na ka oti te rangi me te whenua me o
reira mano katoa.

<span id="an_2:2">2:2</span> A no te whitu o nga ra i oti ai i te Atua
tana mahi i mahi ai; na ka okioki ia i te ra whitu i ana mahi katoa i
mahia e ia.

<span id="an_2:3">2:3</span> Na ka whakapaingia e te Atua te ra whitu,
whakatapua ana hoki e ia: mona i okioki i taua ra i ana mahi katoa i oti
i te Atua te hanga.

<span id="an_2:4">2:4</span> ¶ Ko nga whakatupuranga enei o te rangi, o
te whenua, i te hanganga ai, i te ra i hanga ai e Ihowa, e te Atua, te
whenua me te rangi.

<span id="an_2:5">2:5</span> Kahore ano hoki tetahi rakau riki o te
parae i te whenua, kahore ano tetahi otaota o te parae kia pihi noa:
kahore hoki a Ihowa, te Atua, i mea kia ua ki te whenua, a kahore rawa
he tangata hei mahi i te oneone;

<span id="an_2:6">2:6</span> Engari i pupu ake he kohu i te whenua, na
reira i whakamakuku te mata katoa o te oneone.

<span id="an_2:7">2:7</span> Na ka whakaahuatia te tangata e Ihowa, e te
Atua, he puehu no te oneone, a whakahangia ana e ia ki roto ki ona
pongaihu te manawa ora; a ka wairua ora te tangata.

<span id="an_2:8">2:8</span> ¶ Na ka whakatokia e Ihowa, e te Atua,
tetahi kari ki te taha ki te rawhiti, ki Erene; a whakanohoia iho e ia
ki reira te tangata i hanga e ia.

<span id="an_2:9">2:9</span> A i whakatupuria e Ihowa, e te Atua, i roto
i te oneone nga rakau katoa he mea ahuareka ki te titiro, he pai hoki
hei kai; ko te rakau hoki o te ora ki waenganui o te kari, me te rakau o
te matauranga ki te pai, ki te kino.

<span id="an_2:10">2:10</span> I rere mai ano he awa i Erene hei
whakamakuku i te kari; a i reira ka manganga e wha nga tino awa.

<span id="an_2:11">2:11</span> Ko te ingoa o te tuatahi ko Pihona; ko ia
tera e taiawhio ra i te whenua katoa o Hawira, he koura kei reira;

<span id="an_2:12">2:12</span> He pai hoki te koura o taua whenua: kei
reira te teriuma me te kohatu onika.

<span id="an_2:13">2:13</span> Ko te ingoa o te rua o nga awa ko Kihona:
ko ia tera e taiawhio ra i te whenua katoa o Etiopia.

<span id="an_2:14">2:14</span> Ko te ingoa o te toru o nga awa ko
Hirekere; ko te mea tera e rere ra i mua o Ahiria. Ko Uparati te wha o
nga awa.

<span id="an_2:15">2:15</span> Na ka tango a Ihowa, te Atua, i te
tangata, a whakanohoia ana e ia ki te kari o Erene, hei ngaki, hei tiaki
hoki reira.

<span id="an_2:16">2:16</span> ¶ Na ka ako a Ihowa, te Atua, ki te
tangata, ka mea, E pai ana kia kai noa atu koe i nga hua o nga rakau
katoa o te kari:

<span id="an_2:17">2:17</span> Ko te rakau ia o te matauranga ki te pai,
ki te kino, kaua e kainga tetahi o ona hua; ko te ra e kai ai koe i
tetahi o ona hua, ka mate koe, mate rawa.

<span id="an_2:18">2:18</span> ¶ Na ka mea a Ihowa, te Atua, E kore e
pai kia noho te tangata ko ia anake; me hanga e ahau tetahi hoa pai
mona.

<span id="an_2:19">2:19</span> Na he mea whakaahua mai na Ihowa, na te
Atua, i roto i te oneone nga kirehe katoa o te parae, me nga manu katoa
o te rangi; a kawea mai ana e ia ki a Arama, kia kitea ai te ingoa e
huaina e ia ki a ratou: a ko a Arama i hua ai ki nga mea ora kat oa, hei
ingoa era mo ratou.

<span id="an_2:20">2:20</span> Na ka huaina e Arama he ingoa mo nga
kararehe katoa, mo nga manu o te rangi, mo nga kirehe katoa hoki o te
parae; ko Arama ia kahore i kitea tetahi hoa pai mona.

<span id="an_2:21">2:21</span> ¶ Na ka mea a Ihowa, te Atua, kia
parangia a Arama e te moe, a moe ana ia: na tangohia ana e ia tetahi o
ona rara, a whakatutakina atu ana te kikokiko hei whakakapi mo reira;

<span id="an_2:22">2:22</span> Na ka hanga a Ihowa, te Atua, i te rara i
tangohia mai ra e ia i roto i a Arama hei wahine, a kawea ana e ia ki a
Arama.

<span id="an_2:23">2:23</span> A ka mea a Arama, Katahi ano ki tenei te
wheua o roto o oku wheua, me te kikokiko o roto o oku kikokiko: me hua
ia ko te Wahine, nona hoki i tangohia mai i roto i te Tangata.

<span id="an_2:24">2:24</span> No konei te tangata ka whakarere i tona
papa me tona whaea, a ka piri ki tana wahine: a hei kikokiko kotahi
raua.

<span id="an_2:25">2:25</span> A e tu tahanga ana raua tokorua, te
tangata me tana wahine, kihai hoki i whakama.

<span id="an_3:1">3:1</span> ¶ Na ko te nakahi he mohio rawa i nga
kirehe katoa o te parae i hanga nei e Ihowa, e te Atua. Na ko tana
meatanga ki te wahine, Koia, i mea ano te Atua, Kaua e kainga e korua
nga hua o tetahi rakau o te kari?

<span id="an_3:2">3:2</span> A ka mea te wahine ki te nakahi, E kai ano
maua i nga hua o nga rakau o te kari:

<span id="an_3:3">3:3</span> Ko nga hua ia o te rakau i waenganui o te
kari, kua mea mai te Atua, Kaua korua e kai i tetahi o ona hua, kaua ano
hoki e pa ki reira, kei mate korua.

<span id="an_3:4">3:4</span> Na ko te meatanga a te nakahi ki te wahine,
E kore korua e mate rawa:

<span id="an_3:5">3:5</span> Erangi e mohio ana te Atua ko te ra e kai
ai korua i tetahi o ona hua, katahi ka marama o korua kanohi, a ka rite
korua ki te Atua, ka mohio ki te pai, ki te kino.

<span id="an_3:6">3:6</span> ¶ A, i te kitenga o te wahine he pai te
rakau ra hei kai, he ahuareka ki te titiro atu, he rakau hoki e
minaminatia hei whakamohio, na ka tango ia i etahi o ona hua, ka kai, ka
hoatu hoki ki tana tahu i tona taha; a kai ana ia.

<span id="an_3:7">3:7</span> Na ka marama o raua kanohi tahi, ka mohio
raua kei te tu tahanga raua; na ka tuia e raua etahi rau piki, meatia
ana hei rapaki mo raua.

<span id="an_3:8">3:8</span> A ka rongo raua i te reo o Ihowa, o te
Atua, e haereere ana i te kari i te hauhautanga o te ra: a ka piri a
Arama raua ko tana wahine i te aroaro o Ihowa, o te Atua, ki roto ki nga
rakau o te kari.

<span id="an_3:9">3:9</span> ¶ Na ka karanga a Ihowa, te Atua, ki a
Arama, ka mea ki a ia, Kei hea koe?

<span id="an_3:10">3:10</span> A ka mea ia, I rongo ahau ki tou reo i te
kari, a wehi ana ahau, noku i tu tahanga; na piri ana ahau.

<span id="an_3:11">3:11</span> ¶ Na ka mea ia, Na wai i mea ki a koe e
tu tahanga ana koe? Kua kainga ranei e koe etahi o nga hua o te rakau i
kiia atu ra e ahau ki a koe, Kaua ona hua e kainga?

<span id="an_3:12">3:12</span> Na ka mea te tangata ra, Na te wahine i
homai nei e koe hei hoa moku, nana i homai etahi o nga hua o te rakau ki
ahau, a kainga ana e ahau.

<span id="an_3:13">3:13</span> Na ka mea a Ihowa, te Atua, ki te wahine,
He aha tenei kua meatia nei e koe? Ka mea te wahine, Na te nakahi ahau i
maminga, a kai ana ahau.

<span id="an_3:14">3:14</span> ¶ Na ka mea a Ihowa, te Atua, ki te
nakahi, Mo tenei mahi au nui atu te kanga mou i o nga kararehe katoa, i
o nga kirehe katoa o te parae; ko tou kopu hei haere mou, ko te puehu
hei kai mau i nga ra katoa e ora ai koe:

<span id="an_3:15">3:15</span> Ka whakatupuria hoki e ahau he pakanga ma
korua ko te wahine, ma tou uri ratou ko tona uri; ka maru tou matenga i
a ia, ka maru i a koe tona rekereke.

<span id="an_3:16">3:16</span> ¶ Ka mea ia ki te wahine, Ka whakanuia
rawatia e ahau tou mamae, me tou haputanga; ka mamae koe ina whanau
tamariki; ka hiahia koe ki to tahu, ko ia ano hoki hei rangatira mou.

<span id="an_3:17">3:17</span> ¶ A ka mea ia ki a Arama, Mo tou rongonga
ki te reo o tau wahine, mo tau kainga hoki i te hua o te rakau i kiia
atu e ahau ki a koe, i meatia atu ra, Kaua e kainga etahi o ona hua: ka
oti te oneone te kanga mo tau mahi; ka kainga e koe ona hua i r unga i
te mamae i nga ra katoa e ora ai koe;

<span id="an_3:18">3:18</span> He tataramoa ano hoki, he tumatakuru ana
e whakatupu ake ai mau; a ka kai koe i te otaota o te parae;

<span id="an_3:19">3:19</span> Ma te werawera o tou mata e kai ai koe i
te taro, a hoki noa koe ki te oneone; i tangohia mai nei hoki koe i
reira: he puehu hoki koe, a ka hoki ano ki te puehu.

<span id="an_3:20">3:20</span> ¶ A i huaina e Arama te ingoa o tana
wahine ko Iwi; no te mea ko te whaea ia o nga mea ora katoa.

<span id="an_3:21">3:21</span> ¶ Na ka hanga e Ihowa, e te atua, etahi
kakahu hiako mo Arama raua ko tana wahine, a whakakakahuria ana raua.

<span id="an_3:22">3:22</span> ¶ Na ka mea a Ihowa, te Atua, Nana, kua
rite nei te tangata ki tetahi o tatou, te mohio ki te pai, ki te kino:
na kei totoro atu tona ringa aianei, kei tango i tetahi o nga hua o te
rakau o te ora, kei kai, a ka ora tonu:

<span id="an_3:23">3:23</span> Koia i tonoa atu ai ia e Ihowa, e te
Atua, i te kari o Erene hei ngaki i te oneone i tangohia mai nei ia i
reira.

<span id="an_3:24">3:24</span> Heoi peia ana e ia te tangata; a
whakanohoia ana ki te taha ki te rawhiti o te kari o Erene tetahi
Kerupima, me tetahi hoari mura, he mea piupiu tonu ki tetahi taha, ki
tetahi taha, hei tiaki i te huarahi ki te rakau o te ora.

<span id="an_4:1">4:1</span> ¶ Na ka mohio a Arama ki a Iwi, ki tana
wahine; a ka hapu ia, a ka whanau a Kaina; na ka mea ia, Kua
whakawhiwhia mai ahau e Ihowa ki tetahi tangata.

<span id="an_4:2">4:2</span> Na ka whanau ano tona teina, a Apera. Na he
kaiwhangai hipi a Apera, ko Kaina ia he kaingaki whenua.

<span id="an_4:3">4:3</span> ¶ A, i te mutunga o etahi rangi, ka kawea e
Kaina etahi o nga hua o te whenua hei whakahere ki a Ihowa.

<span id="an_4:4">4:4</span> Me Apera hoki, i kawea e ia etahi o nga
whanau matamua o tana kahui, o o ratou ngako hoki. A ka aro a Ihowa ki a
Apera, ki tana whakahere:

<span id="an_4:5">4:5</span> Kihai ia i aro ki a Kaina, ki tana
whakahere. A he nui rawa te riri o Kaina, a whakapoururu ana tona mata.

<span id="an_4:6">4:6</span> ¶ Na ka mea a Ihowa ki a Kaina, He aha koe
i riri ai? a he aha i whakapoururu ai tou mata?

<span id="an_4:7">4:7</span> E kore ianei koe e kake, ki te mahi koe i
te pai? ki te kahore koe e mahi i te pai, kei te kuwaha te hara e takoto
ana. Na ko koe tana e hiahia ai, ko koe ia hei rangatira mona.

<span id="an_4:8">4:8</span> ¶ Na ka korero a Kaina kia Apera, ki tona
teina: a, i a raua i te parae, ka whakatika a Kaina ki a Apera, ki tona
teina, a patua iho.

<span id="an_4:9">4:9</span> ¶ Katahi a Ihowa ka mea ki a Kaina, Kei hea
a Apera, tou teina? Ka mea ia, Kahore ahau e mohio. Ko ahau ianei te
kaitiaki o toku teina?

<span id="an_4:10">4:10</span> Na ka mea ia, He mahi aha tenei au? e
tangi mai ana te reo o te toto o tou teina ki ahau i roto i te whenua.

<span id="an_4:11">4:11</span> Na ka kanga koe i runga i te whenua, i
hamama nei tona waha hei rerenga atu mo te toto o tou teina i whakahekea
nei e tou ringa;

<span id="an_4:12">4:12</span> Ka ngaki koe i te oneone, e kore e tukua
tona kaha a muri ake nei ki a koe; ka waiho koe hei tangata haereere
noa, hei manene i runga i te whenua.

<span id="an_4:13">4:13</span> ¶ Na ka mea a Kaina ki a Ihowa, He nui
rawa te whiu mo toku kino, e kore e taea e ahau.

<span id="an_4:14">4:14</span> Titiro hoki, ka peia ahau e koe inaianei
i te mata o te whenua; a ka ngaro i tou kanohi; ka waiho hoki ahau hei
tangata haereere noa, hei manene i runga i te whenua; a tenei ake, ki te
tutaki tetahi tangata ki ahau, na ka patua ahau e ia.

<span id="an_4:15">4:15</span> Na ka mea a Ihowa ki a ia, Na reira ki te
patu tetahi i a Kaina, e whitu nga utu e rapua i a ia. Na ka homai e
Ihowa he tohu ki a Kaina, kei patua ia e tetahi tangata ina tutaki ki a
ia.

<span id="an_4:16">4:16</span> ¶ Na ka haere atu a Kaina i te aroaro o
Ihowa, a noho ana i te whenua o Noro, i te taha ki te rawhiti o Erene.

<span id="an_4:17">4:17</span> Na ka mohio a Kaina ki tana wahine; a ka
hapu ia, ka whanau a Enoka: na ka hanga ia i tetahi pa, a huaina iho te
ingoa o te pa ko Enoka, ko te ingoa o tana tama.

<span id="an_4:18">4:18</span> A whanau ake ta Enoka tama ko Irara: na
Irara ko Mehutaere: ta Mehutaere ko Metuhare: ta Metuhaere ko Rameka.

<span id="an_4:19">4:19</span> ¶ Na ka tangohia e Rameka etahi wahine
tokorua mana: ko Araha te ingoa o tetahi, ko Tira to tetahi.

<span id="an_4:20">4:20</span> Na ka whanau ta Araha tama ko Iapara: ko
ia te matua o te hunga noho teneti, ratou ko nga tangata whangai
kararehe.

<span id="an_4:21">4:21</span> A ko te ingoa o tona teina ko Iupara: ko
ia te matua o nga mea rahurahu ki te hapa, ki te okana.

<span id="an_4:22">4:22</span> Me Tira ano hoki, whanau ake tana ko
Tuparakaina, he kaihanga ia i nga mea tapahi katoa i te mea parahi, i te
mea rino: a ko Naama te tuahine o Tuparakaina.

<span id="an_4:23">4:23</span> ¶ Na ka mea a Rameka ki ana wahine; e
Araha raua ko Tira, Whakarongo mai ki toku reo; e nga wahine a Rameka,
kia whai taringa mai ki taku kupu: kua patua hoki he tangata e ahau moku
i motu, he taitamariki hoki moku i maru:

<span id="an_4:24">4:24</span> Na mo Kaina e whitu nga utu, ina, kia
whitu tekau ma whitu mo Rameka.

<span id="an_4:25">4:25</span> ¶ A i mohio ano a Arama ki tana wahine;
ka whanau tana tama, a huaina iho tona ingoa ko Heta; i mea hoki ia, Ka
rite mai nei i te Atua tetahi atu uri moku hei whakakapi mo Apera i
patua nei e Kaina.

<span id="an_4:26">4:26</span> Me Heta ano hoki, i whanau tana tama; a
huaina ana tona ingoa ko Enoha: no reira i timata ai te tangata te
karanga ki te ingoa o Ihowa.

<span id="an_5:1">5:1</span> ¶ Ko te pukapuka tenei o nga whakatupuranga
o Arama. I te ra i hanga ai te tangata e te Atua, i hanga ia e ia kia
rite ki te Atua;

<span id="an_5:2">5:2</span> I hanga raua he tane, he wahine; a i
manaakitia raua e ia, i huaina hoki to raua ingoa ko Arama, i te ra i
hanga ai raua.

<span id="an_5:3">5:3</span> A ka kotahi rau ka toru tekau nga tau i ora
ai a Arama, na ka whanau tana tama, nona te ahua, rite tonu ki a ia; a
huaina ana tona ingoa ko Heta:

<span id="an_5:4">5:4</span> A ko nga ra o Arama i muri i te whanautanga
o Heta e waru rau tau: a ka whanau he tama, he tamahine mana:

<span id="an_5:5">5:5</span> Na ko nga ra katoa i ora ai a Arama e iwa
rau e toru tekau tau: a ka mate ia.

<span id="an_5:6">5:6</span> ¶ A kotahi rau e rima nga tau i ora ai a
Heta, ka whanau tana tama, a Enoha:

<span id="an_5:7">5:7</span> A e waru rau e whitu nga tau i ora ai a
Heta i muri iho i te whanautanga o tana tama, o Enoha, a ka whanau he
tama, he tamahine mana:

<span id="an_5:8">5:8</span> Na ko nga ra katoa o Heta e iwa rau kotahi
tekau ma rua tau: a ka mate ia.

<span id="an_5:9">5:9</span> A ka iwa tekau nga tau i ora ai a Enoha, na
ka whanau tana tama a Kenana:

<span id="an_5:10">5:10</span> A e waru rau kotahi tekau ma rima nga tau
i ora ai a Enoha i muri iho i te whanautanga o tana tama, o Kenana, a ka
whanau he tama, he tamahine mana:

<span id="an_5:11">5:11</span> Na ko nga ra katoa o Enoha e iwa rau ma
rima tau: a ka mate.

<span id="an_5:12">5:12</span> A ka whitu tekau nga tau i ora ai a
Kenana, ka whanau tana tama, a Maharareere:

<span id="an_5:13">5:13</span> A e waru rau e wha tekau nga tau i ora ai
a Kenana i muri iho i te whanautanga o tana tama, o Maharareere, a ka
whanau he tama, he tamahine mana:

<span id="an_5:14">5:14</span> Na ko nga ra katoa o Kenana e iwa rau
kotahi tekau tau: a ka mate ia.

<span id="an_5:15">5:15</span> A ka ono tekau ma rima nga tau i ora ai a
Maharareere, na ka whanau tana tama, a Iarere:

<span id="an_5:16">5:16</span> A e waru rau e toru tekau nga tau i ora
ai a Maharareere i muri i te whanautanga o tana tama, o Iarere, a ka
whanau he tama, he tamahine mana:

<span id="an_5:17">5:17</span> A e waru rau e iwa tekau ma rima tau nga
ra katoa o Maharareere: a ka mate.

<span id="an_5:18">5:18</span> A kotahi rau e ono tekau ma rua nga tau i
ora ai a Iarere, a ka whanau tana tama, a Enoka:

<span id="an_5:19">5:19</span> A e waru rau nga tau i ora ai a Iarere i
muri iho i te whanautanga o tana tama, o Enoka, a ka whanau he tama, he
tamahine mana:

<span id="an_5:20">5:20</span> A e iwa rau e ono tekau ma rua tau nga ra
katoa o Iarere: a ka mate.

<span id="an_5:21">5:21</span> ¶ A e ono tekau ma rima nga tau i ora ai
a Enoka, na ka whanau tana tama, a Matuhara:

<span id="an_5:22">5:22</span> A e toru rau nga tau i haereere tahi ai a
Enoka i te Atua i muri iho i te whanautanga o tana tama, o Matuhara, a
ka whanau he tama, he tamahine mana:

<span id="an_5:23">5:23</span> A e toru rau e ono tekau ma rima tau nga
ra katoa o Enoka.

<span id="an_5:24">5:24</span> A i haereere tahi a Enoka i te Atua: a
kua kahore ia: na te Atua hoki ia i tango.

<span id="an_5:25">5:25</span> ¶ A kotahi rau e waru tekau ma whitu nga
tau i ora ai a Matuhara, na ka whanau tana tama, a Rameka:

<span id="an_5:26">5:26</span> A e whitu rau e waru tekau ma rua nga tau
i ora ai a Matuhara i muri iho i te whanautanga o tana tama, o Rameka, a
ka whanau he tama, he tamahine mana:

<span id="an_5:27">5:27</span> A e iwa rau e ono tekau ma iwa tau nga ra
katoa o Matuhara: a ka mate.

<span id="an_5:28">5:28</span> ¶ A kotahi rau e waru tekau ma rua nga
tau i ora ai a Rameka, na ka whanau tana tama.

<span id="an_5:29">5:29</span> A huaina ana e ia tona ingoa ko Noa; i
mea hoki ia, Ma tenei e whakahauora o tatou ngakau i a tatou mahi, i te
ruha hoki o o tatou ringa, i te oneone kua oti nei te kanga e Ihowa.

<span id="an_5:30">5:30</span> A e rima rau e iwa tekau ma rima nga tau
i ora ai a Rameka i muri i te whanautanga o tana tama, o Noa, a ka
whanau he tama, he tamahine mana:

<span id="an_5:31">5:31</span> A ko nga ra katoa o Rameka e whitu rau e
whitu tekau ma whitu: a ka mate ia.

<span id="an_5:32">5:32</span> A ka rima rau nga tau o Noa, na ka whanau
nga tama a Noa, ko Hema, ko Hama, ko Iapeta.

<span id="an_6:1">6:1</span> ¶ Na ka timata te tangata te tini haere ki
runga ki te mata o te whenua, a ka whanau a ratou tamahine,

<span id="an_6:2">6:2</span> Ka kite nga tama a te Atua i nga tamahine a
te tangata, he ataahua; na ka tango ratou i a ratou i pai ai o ratou
katoa, hei wahine ma ratou.

<span id="an_6:3">6:3</span> ¶ Na ka mea a Ihowa, E kore toku wairua e
whakawa tonu i te tangata, he kikokiko nei ano hoki ia: na kia kotahi
rau kia rua tekau tau ona ra.

<span id="an_6:4">6:4</span> ¶ He roroa nga tangata o te whenua i aua
ra, a i muri iho, i te haerenga o nga tama a te Atua ki nga tamahine a
te tangata, a ka whanau a ratou tamariki, ko ratou nga marohirohi o mua,
he tangata whai ingoa.

<span id="an_6:5">6:5</span> A ka kite te Atua he nui te kino o te
tangata i runga i te whenua, he kino hoki nga tokonga ake o nga whakaaro
katoa o tona ngakau i nga wa katoa.

<span id="an_6:6">6:6</span> ¶ Na ka puta ke te whakaaro o Ihowa i hanga
ai e ia te tangata ki runga ki te whenua, a ka pouri tona ngakau.

<span id="an_6:7">6:7</span> Na ka mea a Ihowa, Ka whakangaromia atu e
ahau i te mata o te whenua te tangata i hanga nei e ahau; te tangata, te
kirehe, te mea ngokingoki, me nga manu o te rangi; kua puta ke hoki toku
whakaaro i hanga ai ratou e ahau.

<span id="an_6:8">6:8</span> ¶ Ko Noa ia i manakohia e Ihowa.

<span id="an_6:9">6:9</span> Ko nga whakatupuranga enei o Noa: ko Noa he
tangata tika, he ngakau tapatahi i ona whakatupuranga: i haereere tahi a
Noa i te Atua.

<span id="an_6:10">6:10</span> A whanau ake nga tama a Noa tokotoru, ko
Hema, ko Hama, ko Iapeta.

<span id="an_6:11">6:11</span> ¶ Na kua kino te whenua i te aroaro o
Ihowa, kua ki katoa hoki te whenua i te tutu.

<span id="an_6:12">6:12</span> Na ka titiro te Atua ki te whenua, kua
kino; kua he hoki te ara o nga kikokiko katoa o runga o te whenua.

<span id="an_6:13">6:13</span> ¶ Na ka mea te Atua ki a Noa, Kua tae mai
ki toku aroaro te mutunga o nga kikokiko katoa; no te mea kua ki i a
ratou te whenua i te tutu; na, ka whakangaromia ratou tahi ko te whenua
e ahau.

<span id="an_6:14">6:14</span> Hanga e koe tetahi aaka mou ki te rakau
kopera; me hanga e koe etahi ruma ki roto i te aaka, ka pani ai i roto,
i waho, ki te ware.

<span id="an_6:15">6:15</span> Na kia penei tau hanga i taua mea: Kia
toru rau whatianga te roa o te aaka, kia rima tekau whatianga te whanui,
ko te teitei kia toru tekau whatianga.

<span id="an_6:16">6:16</span> Me hanga e koe he matapihi mo te aaka,
kia kotahi te whatianga ki raro iho i te tuanui, e whakaotia ai e koe; a
ko te tatau o te aaka me whakanoho e koe ki tona taha; ka mea ai koe he
papanga ruma, to raro, te tuarua, me te tuatoru.

<span id="an_6:17">6:17</span> Na ko ahau, tenei ahau te tuku atu nei i
te waipuke ki runga ki te whenua, hei whakangaro i nga kikokiko katoa e
whai manawa ora ana i raro i te rangi; a ka mate nga mea katoa i runga i
te whenua.

<span id="an_6:18">6:18</span> Otiia ka whakamana e ahau taku kawenata
ki a koe; me haere koe ki roto ki te aaka, koutou tahi ko au tama, ko
tau wahine, ko nga wahine ano hoki a au tama.

<span id="an_6:19">6:19</span> Me mau e koe ki roto ki te aaka etahi o
nga mea ora katoa o nga kikokiko katoa, kia rua o ia ahua, o ia ahua,
kia ora tahi ai me koe; he te toa, hei te uha.

<span id="an_6:20">6:20</span> Ko etahi o nga manu o ia ahua, o ia ahua,
o nga kararehe hoki o ia ahua, o ia ahua, o nga mea ngokingoki katoa o
te whenua o ia ahua, o ia ahua kia tatakirua o te katoa e haere ki a
koe, kia ora ai.

<span id="an_6:21">6:21</span> Tangohia mai hoki mau etahi o nga kai
katoa e kainga ana, me amene mai ki a koe; a hei ka tena mau, ma ratou
hoki.

<span id="an_6:22">6:22</span> ¶ Na ka meatia e Noa; rite tonu ki nga
mea katoa i whakahaua mai e te Atua ki a ia tana i mea ai.

<span id="an_7:1">7:1</span> ¶ Na ka mea a Ihowa ki a Noa, haere mai
koutou ko tou whare katoa ki roto ki te aaka; kua kite hoki ahau i a koe
he tika ki toku aroaro i tenei whakatupuranga.

<span id="an_7:2">7:2</span> Tangohia e koe etahi o nga kirehe pokekore,
kia takiwhitu, te toa me tana uha: o nga kararehe poke hoki, kia
takirua, te toa me tana uha:

<span id="an_7:3">7:3</span> Me nga manu ano hoki o te rangi, kia
takiwhitu, te toa me te uha; kia ora ai he uri ki runga ki te mata o te
whenua katoa.

<span id="an_7:4">7:4</span> Kia whitu ake hoki nga ra ka meatia e ahau
kia ua te ua ki runga ki te whenua, kia wha tekau nga ra, kia wha tekau
nga po; a ka whakangaromia atu e ahau i runga i te mata o te whenua nga
mea ora katoa i hanga e ahau.

<span id="an_7:5">7:5</span> ¶ A rite tonu ta Noa i mea ai ki a Ihowa
katoa i whakahau ai ki a ia.

<span id="an_7:6">7:6</span> Na e ono rau nga tau o Noa i te putanga mai
o te waipuke ki runga ki te whenua.

<span id="an_7:7">7:7</span> Na ka tomo a Noa ratou tahi ko ana tama, ko
tana wahine, ko nga wahine hoki a ana tama, ki roto ki te aaka, i te
wehi i nga wai o te waipuke.

<span id="an_7:8">7:8</span> Me etahi o nga kirehe pokekore, o nga
kirehe poke hoki, o nga manu, o nga mea katoa ano hoki e ngokingoki ana
i runga i te whenua;

<span id="an_7:9">7:9</span> I haere tatakirua ratou ki roto ki te aaka
ki a Noa, te toa me te uha, i pera tonu me ta te Atua i whakahau ai ki a
Noa.

<span id="an_7:10">7:10</span> Na i muri iho i nga ra e whitu ka puta
mai nga wai o te waipuke ki runga ki te whenua.

<span id="an_7:11">7:11</span> ¶ No te ono rau o nga tau o te oranga o
Noa, no te rua o nga marama, no te tekau ma whitu o nga ra o te marama,
no taua rangi ano i pakaru mai ai nga matapuna katoa o te rire nui, a ka
whakatuwheratia nga matapihi o te rangi.

<span id="an_7:12">7:12</span> A e wha tekau nga ra, e wha tekau nga po,
i ua ai te ua ki runga ki te whenua.

<span id="an_7:13">7:13</span> ¶ No taua rangi pu ano i tomo ai a Noa,
ratou ko Hema, ko Hama, ko Iapeta, nga tama a Noa, ratou tahi ko te
wahine a Noa, ko nga wahine tokotoru ano hoki a ana tama, ki roto ki te
aaka;

<span id="an_7:14">7:14</span> Ratou ko nga kirehe mohoao katoa o ia
ahua, o ia ahua, ko nga kararehe katoa o ia ahua, o ia ahua, ko nga mea
ngoki katoa e ngokingoki nei i runga i te whenua, o ia ahua, o ia ahua,
me nga manu katoa, o ia ahua, o ia ahua, me nga mea whai parira u katoa,
o ia ahua, o ia ahua.

<span id="an_7:15">7:15</span> Na ka haere ki roto ki te aaka ki a Noa,
tatakirua o nga kikokiko katoa, o nga mea whai wairua ora.

<span id="an_7:16">7:16</span> Ko nga mea i haere, i haere he toa he uha
o nga kikokiko katoa, he pera tonu me ta te Atua i whakahau ai ki a ai:
a tutakina ana ia e Ihowa ki roto.

<span id="an_7:17">7:17</span> ¶ A e wha tekau nga ra o te waipuke ki
runga ki te whenua; a ka nui haere nga wai, ka whakamanutia ake te aaka,
a ka maiangi ake ki runga i te whenua.

<span id="an_7:18">7:18</span> Na ka kaha nga wai, a ka tino nui haere
ki runga ki te whenua; a ka tere te aaka i runga i te kare o nga wai.

<span id="an_7:19">7:19</span> Na kua tino kaha rawa nga wai ki runga ki
te whenua; a ka taupokina nga maunga teitei katoa i raro i te rangi, a
puta noa.

<span id="an_7:20">7:20</span> Kotahi tekau ma rima nga whatianga i pari
ake ai nga wai; a taupokina ana nga maunga.

<span id="an_7:21">7:21</span> ¶ Na ka mate nga kikokiko katoa i
korikori i runga i te whenua; te manu, te kararehe, te kirehe, nga mea
ngoki katoa hoki i ngokingoki i runga i te whenua, me nga tangata katoa:

<span id="an_7:22">7:22</span> Ko nga mea katoa kei roto nei i o ratou
pongaihu te manawa ora, o nga mea katoa i te tuawhenua, i mate.

<span id="an_7:23">7:23</span> A ngaro iho nga mea ora katoa i runga i
te mata o te whenua, te tangata, te kararehe, nga mea ngokingoki, me te
manu o te rangi; i whakangaromia atu ratou i runga i te whenua: a toe
ake ko te kotahi o Noa, me nga mea i a ia, i roto i te aaka.

<span id="an_7:24">7:24</span> A kotahi rau e rima tekau nga ra i huri
ai nga wai ki runga ki te whenua.

<span id="an_8:1">8:1</span> ¶ Na ka mahara te atua ki a Noa, ki nga mea
ora katoa me nga kararehe katoa ano hoki i a ia i roto i te aaka: na ka
mea te Atua kia tika atu tetahi hau i runga i te whenua, a ka mariri nga
wai.

<span id="an_8:2">8:2</span> A ka tutakina atu nga matapuna o te rire me
nga matapihi o te rangi, ka whakamutua ano hoki te ua o te rangi.

<span id="an_8:3">8:3</span> Na ka hoki haere nga wai i runga i te
whenua: a i te paunga o nga ra kotahi rau e rima tekau kua iti iho nga
wai.

<span id="an_8:4">8:4</span> ¶ A i tau iho te aaka i te whitu o nga
marama, i te kotahi tekau ma whitu o nga ra o te marama, ki runga ki nga
maunga o Ararata.

<span id="an_8:5">8:5</span> Me te heke haere tonu o nga wai, a taea
noatia te tekau o nga marama: no te tekau o nga marama, no te ra tuatahi
o te marama, ka kitea nga tihi o nga maunga.

<span id="an_8:6">8:6</span> ¶ A, i te mutunga o nga ra e wha tekau, na
ka uakina e Noa te matapihi o te aaka i hanga e ia:

<span id="an_8:7">8:7</span> A ka tukua atu e ia he raweni, a, ko tona
rerenga atu, ka kopiko atu, ka kopiko mai, a maroke noa nga wai i runga
i te whenua.

<span id="an_8:8">8:8</span> Na ka tukua atu ano e ia he kukupa, kia
kitea ai kua iti iho ranei nga wai i runga i te mata o te whenua;

<span id="an_8:9">8:9</span> A kihai i kitea e te kukupa tetahi taunga
iho mo te takahanga o tona waewae, a ka hoki mai ki a ia, ki roto ki te
aaka: i runga hoki nga wai i te mata o te whenua katoa: na ka totoro atu
tona ringa, a hopukia ana ia, tangohia ana mai ki a ia ki r oto ki te
aaka.

<span id="an_8:10">8:10</span> Na ka tatari ano ia, e whitu atu nga ra;
a ka tukua atu ano e ia te kukupa i roto i te aaka:

<span id="an_8:11">8:11</span> A i te ahiahi ka rere mai te kukupa ki a
ia; na i roto i tona waha he rau oriwa, he mea korari mai; a ka mohio a
Noa kua iti iho nga wai i runga i te whenua.

<span id="an_8:12">8:12</span> A ka tatari ano ia, e whitu atu ano nga
ra; a tukua atu ana e ia te kukupa; a kihai tena i hoki mai ano ki a ia
i muri iho.

<span id="an_8:13">8:13</span> ¶ A no te ono rau ma tahi o nga tau, no
te marama tuatahi, no te ra tuatahi o te marama, i maroke atu ai nga wai
i runga i te whenua: na ka hurahia atu e Noa te hipoki o te aaka, a ka
kite, na, kua maroke te mata o te whenua.

<span id="an_8:14">8:14</span> A no te rua o nga marama, no te rua tekau
ma whitu o nga ra o te marama, i maroke ai te whenua.

<span id="an_8:15">8:15</span> ¶ Na ka korero te Atua ki a Noa, ka mea,

<span id="an_8:16">8:16</span> Puta mai koe i te aaka, koutou tahi ko
tau wahine, ko au tama, me nga wahine a au tama.

<span id="an_8:17">8:17</span> Kia puta tahi mai me koe nga mea ora
katoa i a koe na, nga kikokiko katoa, nga manu, nga kararehe, me nga mea
ngoki katoa e ngokingoki ana i runga i te whenua; a kia whakatuputupu
ratou ki runga ki te whenua, kia hua, kia ngahue ki runga ki te w henua.

<span id="an_8:18">8:18</span> Na ka puta a Noa, ratou tahi ko ana tama,
ko tana wahine, me nga wahine a ana tama:

<span id="an_8:19">8:19</span> Ka puta hoki i roto i te aaka nga kirehe
katoa, nga mea ngokingoki katoa, nga manu katoa, me nga mea ngoki katoa
i runga i te whenua o ia ahua, o ia ahua.

<span id="an_8:20">8:20</span> ¶ Na ka hanga e Noa tetahi aata ma Ihowa,
a ka tango ia i etahi o nga kararehe pokekore katoa, o nga manu pokekore
katoa hoki, a whakaekea tinanatia ana e ia ki runga ki te aata.

<span id="an_8:21">8:21</span> Na ka hongi a Ihowa i roto i tona ngakau,
E kore ahau e kanga ano i te oneone a muri ake nei mo nga mahi a te
tangata; otiia he kino nga tokonga ake o te ngakau o te tangata, o tona
taitamarikitanga ake ano; e kore ano hoki ahau e patu i nga mea ora
katoa a muri ake nei, e penei me tenei meatanga aku.

<span id="an_8:22">8:22</span> E mau ana te whenua, e kore e mutu te po
rui me te po kokoti, te maeke me te mahana, te raumati me te hotoke, te
ao me te po.

<span id="an_9:1">9:1</span> ¶ Na ka manaakitia a Noa ratou ko ana tama
e te Atua. I mea ia ki a ratou, Kia hua, kia tini koutou, kia kapi ano
hoki te whenua i a koutou.

<span id="an_9:2">9:2</span> A ko to koutou wehi, ko to koutou
whakamataku, ka tau ki runga ki nga kirehe katoa o te whenua, ki nga
manu katoa o te rangi, ki nga mea katoa e ngahue ana i runga i te
whenua, ki nga ika katoa ano hoki o te moana; kua hoatu ena mea ki to
koutou ringa.

<span id="an_9:3">9:3</span> Hei kai ma koutou nga mea korikori katoa,
nga mea ora; rite tonu ki taku hoatutanga i nga otaota matomato taku
hoatutanga i nga mea katoa ki a koutou.

<span id="an_9:4">9:4</span> Otiia kaua e kainga e koutou te kikokiko me
tona ora, ara ko ona toto.

<span id="an_9:5">9:5</span> Na ko o koutou toto, ko te toto e ora nei
koutou, he pono ka rapua e ahau he utu; ka rapua e ahau he utu i nga
kirehe katoa; i te tangata ano hoki, ka rapua e ahau he utu mo te
matenga o te tangata i te teina o ia tangata, o ia tangata.

<span id="an_9:6">9:6</span> Ko ia e whakaheke i nga toto o te tangata,
ma te tangata ano ona toto e whakaheke: no te Atua hoki te ahua i hanga
ai e ia te tangata.

<span id="an_9:7">9:7</span> A ko koutou, kia hua, kia tini; kia nui to
koutou uri ki runga kite whenua, kia tini hoki ki reira.

<span id="an_9:8">9:8</span> ¶ A i korero te Atua ki a Noa ratou ko ana
tama, i mea,

<span id="an_9:9">9:9</span> Ko ahau nei, nana, ka whakapumau ahau i
taku kawenata ki a koutou, ki to koutou uri i muri i a koutou;

<span id="an_9:10">9:10</span> Ki nga mea ora katoa hoki i a koutou, ki
te manu, ki te kararehe, ki nga kirehe katoa hoki o te whenua e noho ana
i a koutou; ki nga mea katoa i puta mai i roto i te aaka, puta noa ki
nga kirehe katoa o te whenua.

<span id="an_9:11">9:11</span> A ka whakapumautia e ahau taku kawenata
ki a koutou; e kore e hatepea atu nga kikokiko katoa a muri ake nei e
nga wai o te waipuke; e kore ano e puta mai he waipuke a muri ake nei
hei whakangaro mo te whenua.

<span id="an_9:12">9:12</span> ¶ Ka mea te Atua, Ko te tohu tenei o te
kawenata, e whakatakotoria nei e ahau ki waenganui oku, o koutou tae atu
ki nga mea ora katoa i a koutou, mo nga whakatupuranga mutungakore:

<span id="an_9:13">9:13</span> Ka whakatakotoria e ahau taku kopere ki
te kapua, a ka waiho hei tohu mo te kawenata i waenganui oku, o te
whenua.

<span id="an_9:14">9:14</span> Tenei ake ano, i te wa e whakaputa ai
ahau i te kapua ki runga ki te whenua, ka kitea te kopere i te kapua:

<span id="an_9:15">9:15</span> A ka mahara ahau ki taku kawenata i
waenganui oku, o koutou me nga mea ora katoa, ara nga kikokiko katoa; e
kore nga wai e pupuke a muri ake nei hei whakangaro i nga kikokiko
katoa.

<span id="an_9:16">9:16</span> A ka piri te kopere ki te kapua; a ka
titiro atu ahau ki taua mea, kia mahara ai ahau ki te kawenata mau tonu
i waenganui o te Atua, o nga wairua ora katoa o nga kikokiko katoa i
runga i te whenua.

<span id="an_9:17">9:17</span> Na ka mea te Atua ki a Noa, Ko te tohu
tenei o te kawenata e whakapumautia nei e ahau ki waenganui oku, o nga
kikokiko katoa i runga i te whenua.

<span id="an_9:18">9:18</span> ¶ Na ko nga tama a Noa, i puta mai nei i
roto i te aaka, ko Hema, ko Hama, ko Iapeta: a ko Hama te matua o
Kanaana.

<span id="an_9:19">9:19</span> Ko nga tama tokotoru enei a Noa: a na
enei i kapi ai te whenua katoa.

<span id="an_9:20">9:20</span> Na ka timata a Noa te ngaki whenua, a
whakatokia ana e ia he mara waina:

<span id="an_9:21">9:21</span> A ka inumia e ia te waina, ka haurangi;
na ka takoto tahanga i roto i tona teneti.

<span id="an_9:22">9:22</span> A, i te kitenga o Hama, o te matua o
Kanaana, i tona matua e takoto tahanga ana, ka korerotia e ia ki ona
tuakana tokorua i waho.

<span id="an_9:23">9:23</span> Na ka tango a Hema raua ko Iapeta i
tetahi kakahu, maka iho e raua ki runga ki o raua pokohiwi, na ka haere
whakatuara atu raua, a hipokina ana te wahi takoto kau o to raua papa;
me te ahu ano o raua kanohi ki muri, a kihai raua i kite i te wahi
takoto kau o to raua papa.

<span id="an_9:24">9:24</span> ¶ Na ka maranga ake a Noa i tana waina,
ka mohio ki ta tana potiki i mea ai ki a ia.

<span id="an_9:25">9:25</span> Na ka mea ia, Ka kanga a Kanaana, ka
waiho ia hei tino pononga ma ona tuakana.

<span id="an_9:26">9:26</span> I mea ano ia, Kia whakapaingia a Ihowa,
te Atua o Hema; a ka waiho a Kanaana hei pononga mana.

<span id="an_9:27">9:27</span> Ka meinga a Iapeta e te Atua kia tohatoha
noa atu, kia noho hoki ia ki nga teneti o Hema; a hei pononga a Kanaana
mana.

<span id="an_9:28">9:28</span> ¶ A e toru rau e rima tekau nga tau i ora
ai a Noa i muri i te waipuke.

<span id="an_9:29">9:29</span> A ko nga ra katoa o Noa e iwa rau e rima
tekau tau: a ka mate ia.

<span id="an_10:1">10:1</span> ¶ Na ko nga whakatupuranga enei o nga
tama a Noa, o Hema, o Hama, o Iapeta: i whanau hoki he tama ma ratou i
muri i te waipuke.

<span id="an_10:2">10:2</span> Ko nga tama a Iapeta; ko Komere, ko
Makoka, ko Marai, ko Iawana, ko Tupara, ko Meheke, ko Tiraha.

<span id="an_10:3">10:3</span> A ko nga tama a Komere; ko Ahekenata, ko
Ripata, ko Tokarama.

<span id="an_10:4">10:4</span> A ko nga tama a Iawana; ko Erihaha, ko
Tarahihi, ko Kitimi, ko Totanimi.

<span id="an_10:5">10:5</span> Na enei nga motu o nga tauiwi i wehe puta
noa i o ratou whenua, tena iwi i tona reo; tera toronga, tera toronga o
ratou, i o ratou iwi hoki.

<span id="an_10:6">10:6</span> ¶ A ko nga tama a Hama; ko Kuhu, ko
Mitiraima, ko Putu, ko Kanaana.

<span id="an_10:7">10:7</span> Ko nga tama a Kuhu; ko Tepa, ko Hawira,
ko Hapata, ko Raama, ko Hapateka: a ko nga tama a Raama; ko Hepa, ko
Rerana.

<span id="an_10:8">10:8</span> A whanau ake ta Kuhu ko Nimirota; i
timata ia hei tangata nui ki runga ki te whenua.

<span id="an_10:9">10:9</span> He maia ia i te aroaro o Ihowa ki te wahi
kirehe mohoao: no reira te kupu nei, He pera me Nimirota te maia i te
aroaro o Ihowa ki te whai kirehe mohoao.

<span id="an_10:10">10:10</span> A i Papera te timatanga o tona
kingitanga, i Ereke, i Akara, i Karane, i te whenua o Hinara.

<span id="an_10:11">10:11</span> I haere atu ia i taua whenua ki Ahiria,
a hanga ana e ia a Ninewe, me te pa, me Rehopoto, me Kara,

<span id="an_10:12">10:12</span> Me Rehena hoki, i waenganui o Ninewe, o
Kara: he pa nui ia.

<span id="an_10:13">10:13</span> A whanau ake a Mitiraima, ko nga
Rurimi, ko nga Anamime, ko nga Rehapimi, ko nga Napatuhimi,

<span id="an_10:14">10:14</span> Ko nga Pataruhimi, ko nga Kaheruhimi, i
puta mai hoki i ena nga Pirihitini, a ko nga Kapatorimi.

<span id="an_10:15">10:15</span> ¶ A whanau ake ta Kanaana ko Hairona,
ko tana matamua, raua ko Hete,

<span id="an_10:16">10:16</span> Me te Iepuhi, me te Amori, me te
Kirikahi,

<span id="an_10:17">10:17</span> Me te Hiwi, me te Araki, me te Hini,

<span id="an_10:18">10:18</span> Me te Aarawari, me te Temari, me te
Hamati: a muri iho ka marara noa atu nga hapu o nga Kanaani.

<span id="an_10:19">10:19</span> I Hairona hoki te rohe ki nga Kanaani,
kei tou haerenga atu ki Kerara, ki Kaha; kei tou haerenga ki Horoma, ki
Komora, ki Arema, ki Tepoimi, a tae noa ki Raha.

<span id="an_10:20">10:20</span> Ko nga tama enei a Hama, tera toronga,
tera toronga o ratou, tera reo, tera reo o ratou, me o ratou whenua, me
o ratou iwi.

<span id="an_10:21">10:21</span> ¶ Me Hema ano hoki, me te papa o nga
tamariki katoa a Epere, te tuakana o Iapeta, i whanau ano hoki he
tamariki mana.

<span id="an_10:22">10:22</span> Ko nga tama a Hema; ko Erama, ko Ahura,
ko Arapahata, ko Ruru, ko Arame.

<span id="an_10:23">10:23</span> A ko nga tamariki a Arame; ko Uhu, ko
Huru, ko Ketera, ko Maha.

<span id="an_10:24">10:24</span> Na Arahapata ko Haraha, ta Haraha ko
Epere.

<span id="an_10:25">10:25</span> Tokorua nga tama a Epere: ko Pereke te
ingoa o tetahi: no tona ra hoki i wehea ai te whenua; a ko Ioketana te
ingoa o tona teina.

<span id="an_10:26">10:26</span> A whanau ake a Ioketana ko Aramotata,
ko Herepe, ko Hataramaweta, ko Ieraha,

<span id="an_10:27">10:27</span> Ko Hatorama, ko Utara, ko Tikera,

<span id="an_10:28">10:28</span> Ko Opara, ko Apimaera, ko Hepa,

<span id="an_10:29">10:29</span> Ko Opira, ko Hawira, ko Iopapa: he tama
katoa enei na Ioketana.

<span id="an_10:30">10:30</span> Kei Meha hoki to ratou nohoanga, a tae
noa koe ki Hepara; he maunga ia kei te rawhiti.

<span id="an_10:31">10:31</span> Ko nga tama enei a Hema, tona hapu,
tona hapu, tona reo, tona reo, o ratou kainga, me o ratou iwi.

<span id="an_10:32">10:32</span> Ko nga toronga enei o nga tama a Noa, i
o ratou whakatupuranga, me o ratou iwi: a i wehea mai i enei nga iwi o
te whenua i muri iho i te waipuke.

<span id="an_11:1">11:1</span> ¶ Na kotahi tonu te reo o te whenua
katoa, rite tonu ano nga korero.

<span id="an_11:2">11:2</span> A, i a ratou e haere ana whaka te
rawhiti, na ka kite ratou i tetahi mania i te whenua o Hinara; a noho
ana ratou i reira.

<span id="an_11:3">11:3</span> Na ka mea ratou ki tona hoa, ki tona hoa,
Tena, tatou ka hanga pereki, me ata tahu marire ano hoki. Na ka meinga e
ratou he pereki hei kohatu, he uku hoki ta ratou moata.

<span id="an_11:4">11:4</span> Na ka mea ratou, Tena, tatou ka hanga i
tetahi pa me tetahi pourewa, a kia tutuki a runga ki te rangi, kia whai
ingoa ai tatou; kei marara noa atu tatou ki te mata o te whenua katoa.

<span id="an_11:5">11:5</span> ¶ Na ka heke iho a Ihowa kia kite i te pa
me te pourewa, i hanga nei e nga tama a te tangata.

<span id="an_11:6">11:6</span> A ka mea a Ihowa, Nana, kotahi tonu te
iwi nei, kotahi ano hoki to ratou reo; a ka timataia nei tenei mahi e
ratou: e kore ano ratou e taea te pupuri mai i tetahi mea, e whakaaro
ana ratou kia mahia.

<span id="an_11:7">11:7</span> Tena, tatou ka heke atu, ka whakapoauau i
o ratou reo i reira, kia kore ai ratou e matau, ia tangata, ia tangata
ki te reo o tona hoa.

<span id="an_11:8">11:8</span> Na whakamararatia atu ana ratou i reira e
Ihowa ki runga ki te mata o te whenua katoa: a mahue ake i a ratou te
hanga i te pa.

<span id="an_11:9">11:9</span> Na kona i huaina ai to reira ingoa ko
Papera; no te mea i whakapoauautia e Ihowa i reira te reo o te whenua
katoa: no reira ano hoki te whakamararatanga a Ihowa i a ratou ki te
mata o te whenua katoa.

<span id="an_11:10">11:10</span> ¶ Ko nga whakatupuranga enei o Hema: ka
kotahi rau nga tau o Hema, na ka whanau a Arapahata i te rua o nga tau i
muri i te waipuke:

<span id="an_11:11">11:11</span> A e rima rau nga tau i ora ai a Hema i
muri i te whanautanga o Arapahata, a ka whanau ana tama me ana tamahine.

<span id="an_11:12">11:12</span> A ka toru tekau ma rima nga tau i ora
ai a Arapahata, na ka whanau a Haraha:

<span id="an_11:13">11:13</span> A e wha rau e toru nga tau i ora ai a
Arapahata i muri i te whanautanga o Haraha, ka whanau ana tama me ana
tamahine.

<span id="an_11:14">11:14</span> A ka toru tekau nga tau i ora ai a
Haraha, na ka whanau a Epere:

<span id="an_11:15">11:15</span> A e wha rau e toru nga tau o Haraha i
muri i te whanautanga o Epere, ka whanau ana tama me ana tamahine.

<span id="an_11:16">11:16</span> A e toru tekau ma wha nga tau i ora ai
a Epere, ka whanau a Pereke:

<span id="an_11:17">11:17</span> E wha rau e toru tekau nga tau i ora ai
a Epere i muri i te whanautanga o Pereke, a ka whanau ana tama me ana
tamahine.

<span id="an_11:18">11:18</span> A ka toru tekau nga tau o Pereke, ka
whanau a Reu:

<span id="an_11:19">11:19</span> A e rua rau e iwa nga tau i ora ai a
Pereke i muri i te whanautanga o Reu, ka whanau ana tama me ana
tamahine.

<span id="an_11:20">11:20</span> A ka toru tekau ma rua nga tau o Reu,
na ka whanau a Heruka:

<span id="an_11:21">11:21</span> A e rua rau ma whitu nga tau i ora ai a
Reu i muri i te whanautanga o Heruka, ka whanau ana tama me ana
tamahine.

<span id="an_11:22">11:22</span> A ka toru tekau nga tau o Heruka, na ka
whanau a Nahora:

<span id="an_11:23">11:23</span> A e rua rau nga tau i ora ai a Heruka i
muri i te whanautanga o Nahora, ka whanau ana tama me ana tamahine.

<span id="an_11:24">11:24</span> A e rua tekau ma iwa nga tau i ora ai a
Nahora, na ka whanau a Teraha:

<span id="an_11:25">11:25</span> A kotahi rau kotahi tekau ma iwa nga
tau i ora ai a Nahora i muri i te whanautanga o Teraha, a ka whanau ana
tama me ana tamahine.

<span id="an_11:26">11:26</span> A ka whitu tekau nga tau i ora ai a
Teraha, na ka whanau a Aperama, a Nahora, ratou ko Harana.

<span id="an_11:27">11:27</span> ¶ Na, ko nga whakatupuranga enei o
Teraha: na Teraha ko Aperama, ko Nahora, ratou ko Harana; na Harana ko
Rota.

<span id="an_11:28">11:28</span> A i mate a Harana i te oranga ano o
tona papa o Teraha i te whenua i whanau ai ia, i Uru o nga Karari.

<span id="an_11:29">11:29</span> Na ka tango a Aperama raua ko Nahora i
etahi wahine ma raua: ko te ingoa o te wahine a Aperama ko Harai, ko te
ingoa o te wahine a Nahora ko Mireka tamahine a Harana, papa o Mireka,
papa ano hoki o Iheka.

<span id="an_11:30">11:30</span> A he pakoko a Harai; kahore ana
tamariki.

<span id="an_11:31">11:31</span> Na ka tango a Teraha i a Aperama i tana
tama, raua ko Rota tama a Harana, ko te tama a tana tama, ratou ko tana
hunaonga, ko Harai wahine a tana tama a Aperama; a whakatika tahi ana
ratou i Uru o nga Karari, haere ana ki te whenua o Kanaana; na ka tae ki
Harana, a noho ana i reira.

<span id="an_11:32">11:32</span> A ko nga ra o Teraha e rua rau ma rima
tau: na ka mate a Teraha ki Harana.

<span id="an_12:1">12:1</span> ¶ Na ka mea atu a Ihowa ki a Aperama,
Haere atu i tou whenua, i roto i ou whanaunga, i te whare ano hoki o tou
papa, ki te whenua e whakaaturia e ahau ki a koe:

<span id="an_12:2">12:2</span> A ka meinga koe e ahau hei iwi nui, ka
manaakitia ano koe e ahau, ka whakanuia ano hoki tou ingoa; a ka waiho
koe hei manaakitanga:

<span id="an_12:3">12:3</span> A ka manaaki ahau i te hunga e manaaki
ana i a koe, ka kanga hoki i te tangata e kanga ano i a koe: a mau ka
manaakitia ai nga hapu katoa o te whenua.

<span id="an_12:4">12:4</span> ¶ Na haere ana a Aperama, pera ana me ta
Ihowa i korero ai ki a ia; i haere tahi ano a Rota i a ia; a e whitu
tekau ma rima nga tau o Aperama i tona hekenga mai i Harana.

<span id="an_12:5">12:5</span> Na ka tango a Aperama i a Harai, i tana
wahine raua ko Rota tama a tona teina, i o ratou rawa katoa i whakaemi
ai, i nga mea ora katoa i whiwhi ai ratou ki Harana; a whakatika ana
ratou, haere ana ki te whenua o Kanaana; na, ka tae ratou ki te wh enua
o Kanaana.

<span id="an_12:6">12:6</span> ¶ Na ka tika a Aperama na waenganui o te
whenua ki te wahi o Hekeme, ki te oki i More. I taua whenua ano te
Kanaani i taua wa.

<span id="an_12:7">12:7</span> Na ka puta a Ihowa ki a Aperama, ka mea,
Ka hoatu e ahau tenei whenua ki tou uri. Na ka hanga e ia tetahi aata ki
reira ma Ihowa i puta mai nei ki a ia.

<span id="an_12:8">12:8</span> Na ka neke atu ia i reira ki te maunga i
te rawhiti o Peteere, a ka whakatu i tona teneti; ko Peteere ki te
hauauru, ko Hai ki te rawhiti: i hanga ano e ia tetahi aata ma Ihowa ki
reira, a karanga ana ki te ingoa o Ihowa.

<span id="an_12:9">12:9</span> Na ka turia atu e Aperama, me te neke
haere whaka te tonga.

<span id="an_12:10">12:10</span> ¶ A he matekai to te whenua: a ka haere
a Aperama ki raro, ki Ihipa, ki reira noho ai; he nui hoki te matekai o
te whenua.

<span id="an_12:11">12:11</span> A, i a ia ka tata te tae ki Ihipa, ka
mea ia ki a Harai, ki tana wahine, Nana, e mohio ana ahau he wahine
ataahua koe ki te titiro atu;

<span id="an_12:12">12:12</span> Na, akuanei, kei te kitenga o nga
Ihipiana i a koe, ka mea ratou, Ko tana wahine tenei: a ka patua ahau e
ratou, ka whakaora hoki i a koe.

<span id="an_12:13">12:13</span> Me ki koe, ne, he tuahine koe noku? kia
whiwhi ai ahau ki te pai i a koe; a kia ora ai toku wairua i a koe.

<span id="an_12:14">12:14</span> ¶ A, i te taenga o Aperama ki Ihipa, ka
titiro nga Ihipiana ki te wahine, he tino ataahua.

<span id="an_12:15">12:15</span> Ka kite hoki nga rangatira a Parao i a
ia, ka korero whakamihi mona ki a Parao: a ka kawea te wahine ra ki te
whare o Parao.

<span id="an_12:16">12:16</span> Na ka atawhai ia i a Aperama, he mea
hoki mo te wahine: a ka riro i ia he hipi, he kau, he kaihe toa, he
pononga tane, he pononga wahine, he kaihe uha, he kamera.

<span id="an_12:17">12:17</span> Na ka whiua e Ihowa a Parao ratou ko
tona whare, he nui nga pakinga, mo Harai wahine a Aperama.

<span id="an_12:18">12:18</span> Na ka karanga a Parao ki a Aperama, ka
mea, He aha tenei mahi au ki ahau? he aha koe te korero mai ai ki ahau
ko tau wahine ia?

<span id="an_12:19">12:19</span> Na te aha koe i mea ai, Ko taku tuahine
ia? i tango ai ahau i a ia hei wahine maku: na, tau wahine, tangohia,
haere.

<span id="an_12:20">12:20</span> Na ka whakatupato a Parao ki nga
tangata, kei aha atu ki a ia: a tukua atu ana ia e ratou, me tana
wahine, me ana mea katoa.

<span id="an_13:1">13:1</span> ¶ Na ka haere mai a Aperama i Ihipa, ki
te tonga, raua ko tana wahine, me ana mea katoa, me Rota hoki.

<span id="an_13:2">13:2</span> He nui rawa hoki nga kararehe, te hiriwa
me te koura ki a Aperama.

<span id="an_13:3">13:3</span> Na ka turia mai e ia, a ka haere i te
tonga a tae noa ki Peteere, ki te wahi i oroko tu ai tona teneti, i
waenganui o Peteere, o Hai,

<span id="an_13:4">13:4</span> Ki te wahi i te aata i hanga e ia ki
reira i te timatanga: na ka karanga a Aperama i reira ki te ingoa o
Ihowa.

<span id="an_13:5">13:5</span> ¶ Na ko Rota, i haere tahi nei i a
Aperama, he hipi ano ana, he kau, he teneti.

<span id="an_13:6">13:6</span> A kihai i nui te whenua mo raua, hei
nohoanga tahitanga mo raua: he nui hoki o raua rawa, te ahei raua te
moho tahi.

<span id="an_13:7">13:7</span> Na ka tautohe ki a ratou nga hepara a
Aperama me nga hepara a Rota; na i taua whenua e noho ana te Kanaani me
te Perihi i taua wa.

<span id="an_13:8">13:8</span> Na ka mea a Aperama ki a Rota, Kaua ra
taua e whakatete ki a taua, kaua hoki a taua hepara e whakatete ki a
ratou; he teina nei hoki, he tuakana taua.

<span id="an_13:9">13:9</span> Kahore ianei te whenua katoa i tou
aroaro? tena, wehe atu koe i ahau: ki te anga koe ki maui, ka ahu ahau
ki matau, a ki te haere koe ki matau, na ka ahu ahau ki maui.

<span id="an_13:10">13:10</span> ¶ Na ka anga ake nga kanohi o Rota, ka
titiro ki te mania katoa o Horano, he makuku katoa, i te mea kahore ano
kia whakangaromia noatia a Horoma, a Komora e Ihowa, he pera ano me te
kari a Ihowa, me te whenua hoki o Ihipa, i tou haerenga ki Toara.

<span id="an_13:11">13:11</span> Na ka whiriwhiria e Rota ko te mania
katoa o Horano mana; na ka haere a Rota whaka te rawhiti: a ka wehe raua
i a raua.

<span id="an_13:12">13:12</span> Ko Aperama i noho kite whenua o
Kanaana, ko Rota i noho ki nga pa o te mania, a whakaturia ana e ia tona
teneti ki Horoma.

<span id="an_13:13">13:13</span> Na he kino nga tangata o Horoma, he
hunga hara rawa ki te aroaro o Ihowa.

<span id="an_13:14">13:14</span> ¶ Na ka mea a Ihowa ki a Aperama, i
muri i te wehenga atu o Rota i a ia, Anga ake ou kanohi, titiro atu hoki
i te wahi e tu na koe, ki te raki, ki te tonga, ki te rawhiti, ki te
hauauru:

<span id="an_13:15">13:15</span> Ko te whenua katoa hoki e kite atu na
koe, ka hoatu e ahau ki a koe, ki tou uri hoki ake tonu atu.

<span id="an_13:16">13:16</span> Ka meinga hoki e ahau ou uri kia rite
ki te puehu o te whenua: a ki te ahei i tetahi tangata te tatau i te
puehu o te whenua, e taua ano hoki ou uri.

<span id="an_13:17">13:17</span> Whakatika, haereerea te whenua, tona
roa, tona whanui; no te mea ka hoatu e ahau ki a koe.

<span id="an_13:18">13:18</span> Na nekehia ana tona teneti e Aperama, a
haere ana, noho ana ki nga oki i Mamere, ki era i Heperona, a hanga ana
e ia tetahi aata ma Ihowa ki reira.

<span id="an_14:1">14:1</span> ¶ Na, i nga ra o Amarapera, Kingi o
Hinara, o Arioka, kingi o Eratara, o Keroraoma, kingi o Erama, o Tirara
hoki, kingi o Korimi;

<span id="an_14:2">14:2</span> Ka whawhai enei ki a Pera, kingi o
Horoma, ratou ko Pireta, kingi o Komora, ko Hinapa, kingi o Arema, ko
Hemepera, kingi o Tepoimi, ko te kingi hoki o Pera, ara o Toara.

<span id="an_14:3">14:3</span> I huihui katoa enei ki te raorao i
Hirimi, ara ki te Moana Tote.

<span id="an_14:4">14:4</span> Kotahi tekau ma rua nga tau i mahi ai
ratou ki a Keroraoma, a i te kotahi tekau ma toru o nga tau ka whakakeke
ratou.

<span id="an_14:5">14:5</span> Na i te tekau ma wha o nga tau ka haere
mai a Keroraoma, ratou ko nga kingi i whakauru ki a ia, a patua iho e
ratou nga Repaima i Ahateroto Karanaima, ratou ko nga Tutimi i Hama me
nga Emime i Hawe Kiriataima,

<span id="an_14:6">14:6</span> Me nga Hori i to ratou maunga, i Heira, a
tae noa ki Ereparana, ki te taha o te koraha.

<span id="an_14:7">14:7</span> Na ka hoki ratou, a ka tae ki
Enimihipata, ara ki Karehe, a patua katoatia ana e ratou te whenua o nga
Amareki, ratou ko nga Amori i noho ra i Hatetonatamara.

<span id="an_14:8">14:8</span> Na ka puta atu te kingi o Horoma, ratou
ko te kingi o Komora, ko te kingi o Arema, ko te kingi o Tepoimi, me te
kingi o Pera, ara o Toara; a ka turia e ratou he pakanga ki a ratou ki
te raorao i Hirimi;

<span id="an_14:9">14:9</span> Ki a Keroraoma, kingi o Erama, ki a
Tirara, kingi o Koimi, ki a Amarapera, kingi o Hinara, ratou ko Arioka,
kingi o Eratara, tokowha enei kingi, tokorima hoki era.

<span id="an_14:10">14:10</span> Na, ki tonu te raorao i Hirimi i te
poka uku; na ka whati nga kingi o Horoma raua ko Komora, a ka hinga ki
reira; a rere ana nga morehu ki te maunga.

<span id="an_14:11">14:11</span> Na murua ana e ratou nga taonga katoa o
Horoma, o Komora, me a ratou kai katoa, a haere ana.

<span id="an_14:12">14:12</span> I mauria ano e ratou a Rota, te tama a
te teina o Aperama, me ona taonga, a haere ana; i Horoma hoki ia e noho
ana.

<span id="an_14:13">14:13</span> ¶ Na ka tae he morehu, ka korero ki a
Aperama Hiperu; i te noho hoki ia i nga oki o Mamere Amori, teina o
Ehekora, he teina ia no Anera: kotahi ano to ratou whakaaro ko Aperama.

<span id="an_14:14">14:14</span> A, i te rongonga o Aperama, kua
hereherea atu tona iramutu, takiritia ana e ia ana tangata mohio, nga
mea i whanau ki tona whare, e toru rau kotahi tekau ma waru, a whaia ana
ratou ki Rana.

<span id="an_14:15">14:15</span> Na wahia ana ratou ko ana tangata kia
rua nga matua, hei whakaeke mo ratou i te po, a patua ana ratou e ia,
whaia ana, a tae noa ki Hopaha, ki te taha ki maui o Ramahiku.

<span id="an_14:16">14:16</span> A whakahokia mai ana e ia nga taonga
katoa, whakahokia mai ana ano hoki tona iramutu, a Rota, me ona taonga,
me nga wahine ano hoki, me nga tangata.

<span id="an_14:17">14:17</span> ¶ Na ka puta mai te kingi o Horoma ki
te whakatau i a ia i tona hokinga mai i te patu i a Keroraoma ratou ko
ona hoa, ko nga kingi ki te raorao o Hawe, ara ki te Raorao o te Kingi.

<span id="an_14:18">14:18</span> A i maua mai e Merekihereke, e te kingi
o Harema, he taro, he waina: he tohunga ano hoki ia no te Atua, no te
Runga Rawa.

<span id="an_14:19">14:19</span> Na ka manaaki ia i a ia, ka mea, Kia
manaakitia a Aperama e te Atua, e te Runga Rawa, nona nei te rangi me te
whenua:

<span id="an_14:20">14:20</span> Kia manaakitia ano te Atua, te Runga
Rawa, nana nei i tuku mai ou hoariri ki tou ringa. A ka hoatu e ia ki a
ia nga whakatekau o nga mea katoa.

<span id="an_14:21">14:21</span> ¶ Na ka mea te kingi o Horoma ki a
Aperama, Homai nga tangata ki ahau, ko nga taonga ia tangohia mou.

<span id="an_14:22">14:22</span> Ano ra ko Aperama ki te kingi o Horoma,
Kua totoro atu toku ringa ki a Ihowa, ki te Atua, ki te Runga Rawa, nona
nei te rangi me te whenua;

<span id="an_14:23">14:23</span> E kore ahau e tango ahakoa he miro,
ahakoa he here no te hu, i tetahi mea ranei au, kei mea koe, naku a
Aperama i whai taonga ai:

<span id="an_14:24">14:24</span> Kati ano i a nga taitama i kai ai, me
te wahi a nga tangata i haere tahi nei matou, a Anera, ratou ko Ehekora,
ko Mamere; ma ratou e tango te wahi i a ratou.

<span id="an_15:1">15:1</span> ¶ Muri iho i enei mea ka puta moemoea mai
te kupu a Ihowa ki a Aperama, ka mea, Kaua e wehi, e Aperama: ko ahau
tou whakangungu rakau, tou utu nui whakaharahara.

<span id="an_15:2">15:2</span> ¶ Na ka mea a Aperama, E te Ariki, e
Ihowa, ko te aha e homai e koe ki ahau, e haere urikore nei ahau, a ko
te taunga o toku whare hei tenei Erietera o Ramahiku?

<span id="an_15:3">15:3</span> I mea ano a Aperama, Titiro hoki, kahore
nei i homai e koe he uri ki ahau: a akuanei, kei tetahi tamaiti i whanau
ki toku whare te mahuetanga iho o oku taonga.

<span id="an_15:4">15:4</span> Na, kua puta mai te kupu a Ihowa ki a ia,
i mea ia, E kore e mahue iho ou taonga mo tena; engari ka mahue iho mo
tetahi e puta mai i roto i ou whekau.

<span id="an_15:5">15:5</span> Na ka kawea ia e ia ki waho, a ka mea
mai, Tena tirohia atu te rangi, taua hoki nga whetu, ki te taea ena e
koe te tatau: a ka mea ia ki a ia, Ka pera tou uri.

<span id="an_15:6">15:6</span> I whakapono hoki ia ki a Ihowa, a ka
whakairia ki a ia hei tika.

<span id="an_15:7">15:7</span> ¶ I mea ano ia ki a ia, Ko Ihowa ahau,
nana nei koe i kawe mai i Uru o nga Karari, kia hoatu ai ki a koe tenei
whenua hei kainga pumau.

<span id="an_15:8">15:8</span> Ano ra ko ia, E te Ariki, e Ihowa, ma te
aha ka mohio ai ahau ka riro mai tenei i ahau?

<span id="an_15:9">15:9</span> Na ka mea ia ki a ia, Tikina tetahi kau
maku, hei te tau toru, me tetahi koati uha, hei te tau toru, me tetahi
hipi toa, hei te tau toru, me tetahi kukupa, me tetahi pi kukupa.

<span id="an_15:10">15:10</span> Na tikina ana e ia aua mea katoa, a
tapahia ana i waenganui, whakatakotoria ana nga wahi kia rite mai ki a
raua whakawahi: ko nga manu ia kihai i tapahia e ia.

<span id="an_15:11">15:11</span> A ka rere iho nga manu ki nga tinana,
ka aia atu e Aperama.

<span id="an_15:12">15:12</span> ¶ Na, i te rerenga o te ra, ka parangia
a Aperama e te moe; na ko te whakawehi o te pouri kerekere e tau iho ana
ki a ia.

<span id="an_15:13">15:13</span> A ka mea ia ki a Aperama, Kia tino
mohio koe, ka noho manene tou uri ki tetahi whenua ehara nei i a ratou,
a ka mahi ki a ratou; a e wha rau nga tau e whakatupuria kinotia ai
ratou;

<span id="an_15:14">15:14</span> Ka whakawakia ano e ahau te iwi e
whakamahia ai ratou: a muri iho ka puta mai ratou me nga taonga maha.

<span id="an_15:15">15:15</span> Ko koe ia ka haere marie ki ou matua;
ka pai tou koroheketanga, a tanumia noatia koe.

<span id="an_15:16">15:16</span> Kei te wha ia a nga whakatupuranga ka
hoki mai ratou ki konei no te mea kahore ano kia tutuki noa te hara o
nga Amori.

<span id="an_15:17">15:17</span> ¶ Na i te tonga o te ra, no ka pouri,
na, ko te oumu paowa, me te rama e ka ana, e tika ana i waenganui o aua
porohanga.

<span id="an_15:18">15:18</span> I taua rangi ano ka whakaritea e Ihowa
he kawenata ki a Aperama, ka mea ia, Ka hoatu e ahau tenei whenua ki tou
uri, mai ra ano o te awa o Ihipa, a tae noa ki te awa nui, ki te awa, ki
Uparati:

<span id="an_15:19">15:19</span> Nga Keni, nga Keniti, nga Karamoni,

<span id="an_15:20">15:20</span> Nga Hiti, nga Perihi, nga Repaima,

<span id="an_15:21">15:21</span> Nga Amori, nga Kanaani, nga Kirikahi,
me nga Iepuhi.

<span id="an_16:1">16:1</span> ¶ Na kahore a Harai, te wahine a Aperama,
i whai tamariki mana; na he pononga wahine tana, no Ihipa, ko Hakara
tona ingoa.

<span id="an_16:2">16:2</span> Na ka mea a Harai ki a Aperama, Nana, kua
tutakina nei ahau e Ihowa kei whanau tamariki: mau e haere ki roto, ki
taku pononga; mana pea ahau e tu ai. A ka whakarongo a Aperama ki te reo
o Harai.

<span id="an_16:3">16:3</span> Na ka tango a Harai, wahine a Aperama i a
Hakara, i te wahine o Ihipa, i tana pononga, i te takanga o nga tau
kotahi tekau o te nohoanga o Aperama i te whenua o Kanaana, a homai ana
e ia ki a Aperama, ki tana tane, hei wahine mana.

<span id="an_16:4">16:4</span> ¶ Na ka haere ia ki roto, ki a Hakara, a
ka hapu ia: a, no tona kitenga kua hapu ia, ka iti tona rangatira wahine
ki tana titiro.

<span id="an_16:5">16:5</span> Na ka mea a Harai ki a Aperama, Hei runga
i a koe tenei tutu ki ahau: i hoatu e ahau taku pononga wahine ki tou
uma; a, no tona kitenga kua hapu ia, ka iti ahau ki tana titiro iho: ma
Ihowa e whakariterite taku korero me tau hoki.

<span id="an_16:6">16:6</span> Na ka mea a Aperama ki a Harai, Ha, kei
tou ringa ano tau pononga; mau e mea ki a ia te mea e pai ana ki tau
titiro iho. Na ka whakatupu kino a Harai i a ia, a rere ana ia i tona
aroaro.

<span id="an_16:7">16:7</span> ¶ A ka kitea ia e te anahera a te Atua i
tetahi puna wai i te koraha, i te puna i te huarahi ki Huru,

<span id="an_16:8">16:8</span> Ka mea, E Hakara, e te pononga a Harai, i
haere mai koe i hea? e anga ana hoki koe ko hea? a ka mea ia, E rere ana
ahau i a Harai, i toku rangatira.

<span id="an_16:9">16:9</span> Na ka mea te anahera a Ihowa ki a ia,
Hoki atu ki tou rangatira, kia whakaririka hoki koe i raro i ona ringa.

<span id="an_16:10">16:10</span> ¶ Ka mea ano te anahera a Ihowa ki a
ia, Ka whakanuia rawatia e ahau tou uri, a e kore e taea te tatau, i te
tini hoki.

<span id="an_16:11">16:11</span> I mea ano te anahera a Ihowa ki a ia,
Nana, e hapu ana koe, a ka whanau he tama, me hua e koe tona ingoa ko
Ihimaera; mo Ihowa i whakarongo ki tau tangi.

<span id="an_16:12">16:12</span> A ka rite ia ki te kaihe mohoao i
waenganui o te tangata; ka ara tona ringa ki te katoa, me te ringa o te
katoa ki a ia; a ka noho ia i te aroaro o ona teina katoa.

<span id="an_16:13">16:13</span> Na ka huaina e ia te ingoa o Ihowa i
korero nei ki a ia, He Atua koe e kite ana: i mea hoki ia, I titiro
ranei ahau i koeni ki muri i toku kaititiro mai?

<span id="an_16:14">16:14</span> Koia i huaina ai taua puna ko
Peererahairoi; na, kei waenganui i Karehe, i Perere.

<span id="an_16:15">16:15</span> ¶ Na ka whanau te tama a Hakara raua ko
Aperama: a huaina ana e Aperama te ingoa o tana tama, i whanau nei i a
Hakara, ko Ihimaera.

<span id="an_16:16">16:16</span> Na e waru tekau ma ono nga tau o
Aperama i te whanautanga o Ihimaera tama a Hakara raua ko Aperama.

<span id="an_17:1">17:1</span> ¶ A, i te mea ka iwa tekau ma iwa nga tau
o Aperama, ka puta mai a Ihowa ki a Aperama, ka mea ki a ia, Ko ahau te
Atua Kaha Rawa; haereere i mua i toku aroaro, kia tapatahi hoki te
whakaaro.

<span id="an_17:2">17:2</span> A ka waiho e ahau taku kawenata ki
waenganui i a taua, ka tino whakanui rawa ano ahau i a koe.

<span id="an_17:3">17:3</span> Na ka kupapa te kanohi o Aperama: a ka
korero te Atua ki a ia, ka mea,

<span id="an_17:4">17:4</span> ¶ Na ko ahau, kei a koe taku kawenata, a
ka matua koe mo nga iwi maha.

<span id="an_17:5">17:5</span> E kore hoki tou ingoa e huaina a muri ake
nei ko Aperama, engari ko Aperahama te ingoa mou; ka meinga hoki koe e
ahau hei matua mo nga iwi maha.

<span id="an_17:6">17:6</span> Ka meinga ano koe e ahau kia tino hua
rawa, ka meinga koe e ahau hei take mo nga iwi, a ka puta mai nga kingi
i roto i a koe.

<span id="an_17:7">17:7</span> ¶ A ka whakapumautia e ahau taku kawenata
ki waenganui oku, o koutou hoki ko ou uri i muri i a koe, o tera
whakatupuranga, o tera whakatupuranga o ratou, hei kawenata mau tonu, a
hei Atua ahau mou, mo ou uri hoki i muri i a koe.

<span id="an_17:8">17:8</span> A ka hoatu e ahau ki a koe, ki ou uri
hoki i muri i a koe, te whenua e noho manene na koe, te whenua katoa o
Kanaana, hei kainga pumau; a hei Atua ahau mo ratou.

<span id="an_17:9">17:9</span> I mea ano te Atua ki a Aperahama, Ina, ko
koe, me whakarite e koe taku kawenata, e koutou ko ou uri i muri i a
koe, e tera whakatupuranga, e tera whakatupuranga o ratou.

<span id="an_17:10">17:10</span> Ko taku kawenata tenei hei whakaritenga
ma koutou i waenganui oku, o koutou ko ou uri i muri i a koe; Me kokoti
a koutou tane katoa.

<span id="an_17:11">17:11</span> Me kokoti e koutou to koutou kiri
matamata: a ka waiho tena hei tohu mo te kawenata i waenganui oku, o
koutou.

<span id="an_17:12">17:12</span> Me kokoti e koutou nga tamariki ina
waru nga ra, nga tane katoa o tena whakatupuranga, o tena whakatupuranga
o koutou, nga mea i whanau i roto i te whare, i hokona ranei ki te moni
i tetahi tangata ke, ehara nei i te uri nou.

<span id="an_17:13">17:13</span> Me kokoti tonu te tangata i whanau i
roto i tou whare, i hokona ranei ki tau moni, a ka mau taku kawenata ki
o koutou kikokiko, hei kawenata mau tonu.

<span id="an_17:14">17:14</span> A, ko te tane kihai i kotia, kihai nei
i kotia tona kiri matamata, ka hatepea atu tena wairua i roto i tona
iwi; kua whakataka e ia taku kawenata.

<span id="an_17:15">17:15</span> ¶ A ka mea te Atua ki a Aperahama, Ko
Harai, ko tau wahine, kaua e huaina tona ingoa ko Harai, engari ko Hara
he ingoa mona.

<span id="an_17:16">17:16</span> A ko manaaki ahau i a ia, ka hoatu ano
hoki i tetahi tama ki a koe i roto i a ia: ina, ka manaaki ahau i a ia,
a hei whaea ia mo nga iwi; ka puta mai nga kingi mo nga iwi i roto i a
ia.

<span id="an_17:17">17:17</span> Na ka kupapa te kanohi o Aperahama ki
raro, a ka kata ia, ka mea hoki i roto i tona ngakau, Tera ranei e
whanau he tama ma te tangata kua kotahi rau nei ona tau? e whanau
tamariki ranei a Hara, te wahine kua iwa tekau nei ona tau?

<span id="an_17:18">17:18</span> Na ka mea ake a Aperahama ki te Atua,
Kia ora noa oti a Ihimaera ki tou aroaro!

<span id="an_17:19">17:19</span> Na ka mea te Atua, Ehara, ka whanau ta
korua tama ko Hara; a me hua e koe tona ingoa ko Ihaka: ka whakapumau
ano ahau i taku kawenata ki a ia, ki ona uri hoki i muri i a ia, hei
kawenata mau tonu.

<span id="an_17:20">17:20</span> Ko Ihimaera ia, na, kua whakarongo ahau
ki a koe; nana, kua oti ia te manaaki e ahau, a ka meinga ia e ahau kia
hua, kia tino nui rawa hoki; ka whanau ana tamariki kotahi tekau ma rua
he ariki, a ka meinga ia e ahau hei iwi nui.

<span id="an_17:21">17:21</span> Ka whakapumautia ia e ahau taku
kawenata ki a Ihaka, ka whanau nei i a korua ko Hara a te taima e rite
ana ki tenei o te tau e haere ake nei.

<span id="an_17:22">17:22</span> A ka mutu tana korero ki a ia, a mawehe
atu ana te Atua i a Aperahama ki runga.

<span id="an_17:23">17:23</span> ¶ Katahi ka tongo a Aperahama i a
Ihimaera i tana tama, ratou ko nga mea katoa i whanau i roto i tona
whare, me nga mea katoa i hokona ki tana moni, nga tane katoa i roto i
nga tangata o te whare o Aperahama; a kotia ana e ia to ratou kiri
matamat a i taua ra pu ano, i pera me ta te Atua i korero ai ki a ia.

<span id="an_17:24">17:24</span> Na e iwa tekau ma iwa nga tau o
Aperahama i te kotinga o tona kiri matamata.

<span id="an_17:25">17:25</span> Kotahi tekau ma toru hoki nga tau o
tana tama o Ihimaera i te kotinga o tona kiri matamata.

<span id="an_17:26">17:26</span> No taua rangi pu ano i kotia ai a
Aperahama, raua ko tana tama, ko Ihimaera.

<span id="an_17:27">17:27</span> A i kotia ngatahitia me ia nga tangata
katoa o tona whare, nga mea i whanau i roto i te whare, me nga mea i
hokona ki te moni i te tangata iwi ke.

<span id="an_18:1">18:1</span> ¶ A ka puta ano a Ihowa ki a ia i nga oki
o Mamere, i a ia e noho ana i te kuwaha o te teneti i te tikakatanga o
te ra;

<span id="an_18:2">18:2</span> A ka anga ake ona kanohi, ka titiro, na
ko nga tangata tokotoru e tu ana i tona taha: a, no tona kitenga atu, ka
rere atu ia i te kuwaha o te teneti ki te whakatau i a ratou, a ka piko
ki te whenua,

<span id="an_18:3">18:3</span> Ka mea, E toku Ariki, ki te mea he pai
toku ki tau titiro, kaua ra e kapea tau pononga:

<span id="an_18:4">18:4</span> Kia tikina koa tetahi wai, ka horoi i o
koutou waewae, a ka okioki koutou i raro i te rakau:

<span id="an_18:5">18:5</span> A maku e tiki tetahi wahi taro hei oranga
mo o koutou ngakau; hei muri ra ka haere ai koutou: he mea hoki kua tae
mai nei koutou ki ta koutou pononga. A ka mea ratou, Penatia me tau i ki
na.

<span id="an_18:6">18:6</span> Na ka hohoro a Aperahama ki te teneti ki
a Hara, a ka mea, Kia hohoro te pokepoke i tetahi paraoa pai, kia toru
nga mehua, ka hanga i etahi keke.

<span id="an_18:7">18:7</span> Na ka rere a Aperahama ki te kahui, a
hopukia ana e ia tetahi kuao kau, he kiri ngawari, he mea pai, a hoatu
ana e ia ki tetahi taitamariki; a hohoro ana ia te taka i taua mea.

<span id="an_18:8">18:8</span> Na ka tikina e ia he pata, he waiu, me te
kuao i raweketia e ia, a whakatakotoria ana ki to ratou aroaro; me te tu
ano ia i to ratou taha i raro i te rakau, a ka kai ratou.

<span id="an_18:9">18:9</span> ¶ Na ka mea ratou ki a ia, Kei hea a
Hara, tau wahine? A ka mea ia, Ara, kei te teneti.

<span id="an_18:10">18:10</span> Na ka mea ia, He pono ka hoki mai ano
ahau ki a koe a te huringa mai ano o te wa; a ka whai tama tau wahine, a
Hara. Na ka rongo atu a Hara i te kuwaha o te teneti, i muri i a ia.

<span id="an_18:11">18:11</span> Na, kua koroheke rawa a Aperahama raua
ko Hara, kua maha o raua ra; kua mutu a Hara te pera me etahi wahine.

<span id="an_18:12">18:12</span> Na ka kata a Hara i roto i a ia, ka
mea, Ka ruruhitia nei ahau, a tera ranei ahau e whai koa, he koroheke
nei ano hoki toku ariki?

<span id="an_18:13">18:13</span> Na ka mea a Ihowa ki a Aperahama, He
aha a Hara i kata ai, i mea ai, He pono, ka whanau tamariki ranei ahau,
he ruruhi nei hoki ahau?

<span id="an_18:14">18:14</span> He pakeke rawa ranei tetahi mea ki a
Ihowa? Kei te taima i whakaritea, kei te hurihanga mai o te wa, ka hoki
mai ahau ki a koe, a ka whai tamaiti a Hara.

<span id="an_18:15">18:15</span> Na ka whakawareware a Hara, ka mea,
Kihai ahau i kata: i wehi hoki ia. A ka mea ia, Kahore; i kata tonu koe.

<span id="an_18:16">18:16</span> ¶ Na ka whakatika atu nga tangata ra i
reira, a ka titiro ki te ritenga mai o Horoma: i haere ano a Aperahama i
a ratou, ki te tuku i a ratou kia haere.

<span id="an_18:17">18:17</span> A ka mea a Ihowa, Me huna ranei e ahau
i a Aperahama taku e mea ai;

<span id="an_18:18">18:18</span> Ka meinga nei hoki a Aperahama hei iwi
nui, hei iwi kaha, a mana ka manaakitia ai nga iwi katoa o te ao?

<span id="an_18:19">18:19</span> E mohio ana hoki ahau ki a ia, hei mea
kia whakahaua iho ai e ia ana tama, me tona whare, i muri i a ia, a kia
whakaritea e ratou te ara o Ihowa, ka mahi hoki i te tika, i te whakawa;
a kia kawea mai ai e Ihowa ki runga ki a Aperahama nga mea ka toa i
korerotia e ia mona.

<span id="an_18:20">18:20</span> Na ka mea a Ihowa, i te mea he nui te
karanga o Horoma, o Komora, he taimaha rawa hoki o raua kino;

<span id="an_18:21">18:21</span> Me haere tenei ahau kia kite he mea
rite ranei ta raua mahi ki tona karanga kua tae ake nei ki ahau; a ki te
kahore, ka mohio ahau.

<span id="an_18:22">18:22</span> Na ka tahuri nga tangata ra i reira, a
ka ahu ki Horoma: ko Aperahama ia i tu tonu i te aroaro o te Atua.

<span id="an_18:23">18:23</span> ¶ Na ka whakatata a Aperahama, ka mea,
Ka whakangaromia ano hoki e koe te tangata tika raua ko te tangata kino?

<span id="an_18:24">18:24</span> Akuanei pea e rima tekau nga tangata
tika i roto i te pa: ka whakangaromia ranei e koe, e kore ranei koe e
tohu i taua wahi mo nga tangata tika e rima tekau i roto?

<span id="an_18:25">18:25</span> Kaua ra tena e waiho hei tikanga mo tau
mahi, te whakamate ngatahi i te tangata tika raua ko te tangata kino;
penei ka rite te tangata tika ki te tangata kino; kaua ra koe e pera: e
kore ranei e tika te mahi a te Kaiwhakawa o te whenua katoa?

<span id="an_18:26">18:26</span> Na ka mea a Ihowa, Ki te kitea e ahau i
Horoma e rima tekau nga tangata tika i roto i te pa, ka tohungia e ahau
tena wahi katoa, ka whakaaro hoki ki a ratou.

<span id="an_18:27">18:27</span> Na ka whakahoki a Aperahama, ka mea,
Na, kua timata nei ahau te korero ki te Ariki; he puehu nei ahau, he
pungarehu:

<span id="an_18:28">18:28</span> Tera pea e kore te tokorima o te rima
tekau o nga tangata tika ka kore te tokorima, e whakangaro ranei koe i
te pa katoa? Ka mea ia, E kore e whakangaromia e ahau ki te mea ka kitea
e ahau i reira nga tangata e wha tekau ma rima.

<span id="an_18:29">18:29</span> Na ka korero atu ano ia ki a ia, ka
mea, Tera pea e kitea e wha tekau kei reira. Ka mea ia, Ka whakaaro ahau
ki te wha tekau, a e kore e meatia e ahau.

<span id="an_18:30">18:30</span> Ano ra ko ia, Kaua ra e riri te Ariki,
a ka korero ahau: Tera pea e kitea e toru tekau kei reira. Ka mea ia, E
kore e meatia e ahau, ki te kitea e ahau e toru tekau kei reira.

<span id="an_18:31">18:31</span> A ka mea ia, Na, kua whakapakari nei
ahau ki te korero ki te Ariki: Tera pea e kitea e rua tekau kei reira.
Ka mea ia, Ka whakaaro ahau ki nga tekau e rua, a e kore e whakangaromia
e ahau.

<span id="an_18:32">18:32</span> Na ka mea ia, Kaua e riri te Ariki ki
te korero ahau, heoi ano ko tenei korerotanga: Tera pea e kitea kotahi
tekau kei reira. Ka mea ia, Ka whakaaro ahau ki te tekau kotahi, a e
kore e whakangaromia e ahau.

<span id="an_18:33">18:33</span> Na ka haere a Ihowa i te mutunga o tana
korero ki a Aperahama: a hoki ana a Aperahama ki tona wahi.

<span id="an_19:1">19:1</span> ¶ Na ka haere mai nga anahera tokorua ki
Horoma i te ahiahi; a ko Rota i te kuwaha o Horoma e noho ana: a ka kite
a Rota i a raua, ka whakatika ki te whakatau i a raua, a ka tuohu tona
kanohi ki te whenua;

<span id="an_19:2">19:2</span> Ka mea ia, Nana, e oku ariki, peka mai ki
te whare o ta korua pononga, ne? ki konei moe ai, horoi ai hoki i o
korua waewae, a ka moata ai te maranga, ka haere i ta korua haere. Ka
mea raua, Kahore; engari ki te huarahi noa maua moe ai.

<span id="an_19:3">19:3</span> Na ka kaha tana tohe ki a raua, a peka
atu ana raua ki a ia, haere ana ki tona whare; na ka taka ia i tetahi
hakari ma raua, ka tunu hoki i etahi keke rewenakore, a ka kai raua.

<span id="an_19:4">19:4</span> ¶ Kiano raua i takoto noa, ka karapotia
te whare e nga tangata o te pa, e nga tangata o Horoma, e te koroheke, e
te taitamariki, e nga tangata katoa o nga wahi katoa:

<span id="an_19:5">19:5</span> A ka karanga ratou ki a Rota, ka mea ki a
ia, Kei hea aua tangata i haere mai nei ki a koe i te po nei?
whakaputaina mai ki a matou, kia mohio ai matou ki a raua.

<span id="an_19:6">19:6</span> Na ka puta atu a Rota ki a ratou ki te
kuwaha, me tana tutaki ano i te tatau i muri i a ia.

<span id="an_19:7">19:7</span> Ka mea, Kaua ra e kino, e oku tuakana.

<span id="an_19:8">19:8</span> Nana, tokorua aku tamahine, kahore nei i
mohio noa ki te tane, me whakaputa atu raua e ahau ki a koutou, a ma
koutou e mea ki enei tangata; he mea hoki ka tae mai nei raua ki te
taumarumarutanga iho o toku tuanui.

<span id="an_19:9">19:9</span> Ano ra ko ratou, Tu atu. A ka mea ano
ratou, I haere mai tenei koroke kotahi ki konei noho ia, a e whai ana
kia mana e whakarite tikanga: akuanei tou mate i a matou nui atu i to
raua. Na ka aki rawa ratou ki te tangata ra, ki a Rota, a ka whakata ta
ki te wahi i te tatau.

<span id="an_19:10">19:10</span> Otira ka totoro atu te ringa o aua
tangata, a kumea ana a Rota ki a raua ki roto ki te whare, a tutakina
ana e raua te tatau.

<span id="an_19:11">19:11</span> Na ka whiua e raua nga tangata i te
kuwaha o te whare, te iti, te rahi, ki te matapotanga: a ngenge noa
ratou i te rapunga i te tatau.

<span id="an_19:12">19:12</span> ¶ Na ka mea aua tangata ki a Rota,
Kahore atu ranei ou tangata i konei? me he hunaonga, he tama ranei au,
he tamahine ranei au, tetahi atu mea ranei au i roto i te pa, mauria atu
i tenei wahi:

<span id="an_19:13">19:13</span> Ka whakangaromia hoki tenei wahi e
maua, no te mea kua nui to ratou karanga ki te aroaro o Ihowa; kua tonoa
mai hoki maua e Ihowa ki te whakangaro.

<span id="an_19:14">19:14</span> Na ka haere a Rota, ka korero ki ana
hunaonga: marenatia nei ki ana tamahine, ka mea, Whakatika, haere atu i
konei; ka whakangaromia hoki e Ihowa tenei pa. Otiia ki te whakaaro o
ana hunaonga i rite ia ki tetahi tangata e hangareka ana.

<span id="an_19:15">19:15</span> ¶ A, i te huakanga ake o te ata, ka
akiaki nga anahera i a Rota, ka mea, Whakatika, haria tau wahine, me
enei tamahine tokorua au, kei huna koe i roto i te kino o tenei pa.

<span id="an_19:16">19:16</span> Otira i whakaroa ia; na ka hopu aua
tangata ki tona ringa, ki te ringa o tana wahine, ki nga ringa o ana
tamahine tokorua; he tohu hoki na Ihowa i a ia: a kawea atu ana ia e
raua ki waho, ka waiho i waho o te pa.

<span id="an_19:17">19:17</span> A ka oti ratou te kawe atu e raua ki
waho, ka mea ia, Rere atu kia ora ai koe; kaua e titiro ki muri i a koe,
kaua hoki e tu ki tetahi wahi o te mania; rere atu ki te maunga, kei
ngaro koe.

<span id="an_19:18">19:18</span> Na ka mea a Rota ki a raua, Kaua ra e
pena, e toku Ariki.

<span id="an_19:19">19:19</span> Nana, kua manakohia nei tau pononga e
koe, kua whakanuia ano e koe tou aroha i whakaputaina nei e koe ki ahau,
i a koe i whakaora nei i toku wairua; na e kore e taea e ahau te rere ki
te maunga, kei mau ahau i tetahi kino, a ka mate.

<span id="an_19:20">19:20</span> Titiro hoki, e tata ana tenei pa hei
rerenga atu, he mea nohinohi noa nei: Kia rere ahau ki reira ne? ehara
ianei i te mea nohinohi? a ka ora toku wairua.

<span id="an_19:21">19:21</span> Ano ra ko ia ki a ia, Na, kua whakaae
ano hoki ahau ki tenei meatanga au, kia kaua e huna e ahau tenei pa i
korero mai na koe.

<span id="an_19:22">19:22</span> Kia hohoro, rere atu ki reira; e kore
hoki e taea e ahau tetahi mea, kia tae ra ano koe ki reira. Na reira i
huaina ai te ingoa o taua pa ko Toara.

<span id="an_19:23">19:23</span> Kua rewa te ra ki runga ki te whenua,
ka tae a Rota ki Toara.

<span id="an_19:24">19:24</span> ¶ Katahi ka uaina e Ihowa ki Horoma, ki
Komora, he whanariki, he ahi na Ihowa, no te rangi;

<span id="an_19:25">19:25</span> A hurihia iho e ia aua pa, me te mania
katoa, me nga tangata katoa o nga pa, me nga mea e tupu ana i te whenua.

<span id="an_19:26">19:26</span> ¶ Na i titiro tana wahine ki muri i a
ia, a meinga ana hei pou tote.

<span id="an_19:27">19:27</span> ¶ A i maranga wawe a Aperahama i te ata
ki te wahi i tu ai ia i te aroaro o Ihowa:

<span id="an_19:28">19:28</span> Na ko tona tirohanga atu ki te ritenga
o Horoma, o Komora, ki te whenua katoa hoki o te mania, ka kite, na, e
kake ana te paowa o te whenua, me te mea he paowa oumu.

<span id="an_19:29">19:29</span> Na, i te whakangaromanga a Ihowa i nga
pa o te mania, ka mahara te Atua ki a Aperahama, a tonoa ana e ia a Rota
i roto i te hurihanga i tana hurihanga i nga pa i noho ai a Rota.

<span id="an_19:30">19:30</span> ¶ Na ka piki atu a Rota i Toara, ka
noho ki te maunga, ratou tahi ko ana tamahine tokorua; i wehi hoki ia ki
te noho i Toara: a ka noho i roto i tetahi ana, a ia me ana tamahine
tokorua.

<span id="an_19:31">19:31</span> Na ka mea te tuakana ki to muri, Kua
koroheke to taua papa, a kohore he tangata o te whenua hei haere mai ki
a taua, hei pera me to te whenua katoa tikanga:

<span id="an_19:32">19:32</span> Tena, taua ka whakainu i to taua papa
ki te waina, ka takoto ai taua ki a ia, kia tupu ai i a taua tetahi uri
mo to taua papa.

<span id="an_19:33">19:33</span> Na ka whakainu raua i to raua papa ki
te waina i taua po; a ka haere atu te tuakana, ka takoto ki tona papa,
kihai hoki tera i mohio ki tona takotoranga iho, ki tona whakatikanga
ake.

<span id="an_19:34">19:34</span> A i te aonga ake ka mea te tuakana ki
to muri, Nana, i takoto ahau inapo ki toku papa: taua ano ka whakainu i
a ia ki te waina i tenei po; a mau e haere atu, e takoto ki a ia, kia
tupu ai i a taua tetahi uri mo to taua papa.

<span id="an_19:35">19:35</span> Na ka whakainu ano raua i to raua papa
ki te waina i taua po; a ka whakatika to muri, ka takoto hoki ki a ia: a
kihai ia i mohio ki tona takotoranga iho, ki tona whakatikanga ake.

<span id="an_19:36">19:36</span> Koia ka hapu nga tamahine tokorua a
Rota i to raua papa.

<span id="an_19:37">19:37</span> A ka whanau ta te tuakana, he tama, a
huaina ana e ia tona ingoa ko Moapa: ko ia te papa o nga Moapi, a tae
noa ki tenei ra.

<span id="an_19:38">19:38</span> Me to muri, whanau ake ano tana, he
tama, a huaina iho e ia tona ingoa ko Penami: ko ia te papa o nga tama a
Amona, a tae noa ki tenei ra.

<span id="an_20:1">20:1</span> ¶ Na ka turia atu e Aperahama i reira ki
te whenua i te tonga, a ka noho ki waenganui o Karehe, o Huru, a ka noho
ia ki Kerara, he noho manene.

<span id="an_20:2">20:2</span> Na ko Hara, ko tana wahine, ka kiia e
Aperahama, Ko toku tuahine ia: a ka tonoa mai e Apimereke kingi o
Kerara, tangohia atu ana a Hara.

<span id="an_20:3">20:3</span> ¶ Na ka puta moemoea mai te Atua ki a
Apimereke i te po, ka mea ki a ia, Nana, ka mate koe mo te wahine i
tangohia nei i koe; he wahine hoki ia na te tane.

<span id="an_20:4">20:4</span> Kahore ano ia a Apimereke kia tata noa ki
a ia; a ka mea ia, E te Ariki, ka whakamate ano ranei koe i te iwi tika?

<span id="an_20:5">20:5</span> Kahore ranei ia i mea mai ki ahau, Ko
toku tuahine ia? me te wahine hoki, i mea mai ano ia, Ko toku tungane
ia: he tapatahi toku ngakau, he harakore hoki oku ringa i mea ai ahau i
tenei mea.

<span id="an_20:6">20:6</span> A ka korero moemoea mai te Atua ki a ia,
Ae ra, i mohio tonu ahau he tapatahi tou ngakau i a koe i mea ai i tenei
mea; i pupuri hoki ahau i a koe kei hara koe ki ahau; na reira koe te
tukua ai e ahau kia pa ki a ia.

<span id="an_20:7">20:7</span> Na, whakahokia akuanei te wahine a tena
tangata; no te mea hoki he poropiti ia, a mana e inoi mou, a ka ora koe:
ki te kore e whakahokia e koe, kia mohio koe, ka tino mate koe, koutou
ko nga mea katoa i a koe.

<span id="an_20:8">20:8</span> ¶ Na i te ata tu ka maranga a Apimereke,
karangatia ana ana tangata katoa, a korerotia ana enei mea katoa ki o
ratou taringa: a nui atu te wehi o aua tangata.

<span id="an_20:9">20:9</span> Na ka karanga a Apimereke ki a Aperahama,
ka mea ki a ia, He mahi aha tenei au ki a matou? a he aha toku hara ki a
koe, i takina mai ai e koe he hara nui ki ahau, ki toku kingitanga ano
hoki? kua meinga e koe etahi mea ki ahau kahore nei i tika k ia mahia.

<span id="an_20:10">20:10</span> A ka mea ano a Apimereke ki a
Aperahama, I kite koe i te aha i meatia ai tenei mea e koe?

<span id="an_20:11">20:11</span> Na ka mea a Aperahama, I mahara hoki
ahau, He pono, kahore te wehi o te Atua i tenei wahi; a ka patua ahau e
ratou mo taku wahine.

<span id="an_20:12">20:12</span> He pono ano ia he tuahine ia noku, ko
te tamahine a toku papa, otiia ehara i te tamahine na toku whaea; a ka
noho hei wahine maku:

<span id="an_20:13">20:13</span> A, i ta te Atua meatanga i ahau kia
kopiko haere ake i te whare o toku papa, ka mea ahau ki a ia, Ko tou
aroha tenei, hei whakaputa mau ki ahau: hei nga wahi katoa e tae ai
taua, korero moku, Ko toku tungane ia.

<span id="an_20:14">20:14</span> ¶ Na ka tikina e Apimereke he hipi, he
kau, he pononga tane, he pononga wahine, a hoatu ana e ia ki a
Aperahama, a whakahokia ana e ia a Hara, tana wahine, ki a ia.

<span id="an_20:15">20:15</span> A ka mea a Apimereke, Nana, kei tou
aroaro toku whenua: nohoia e koe te wahi e pai ana ki tau titiro.

<span id="an_20:16">20:16</span> A ki a Hara i mea ia, Nana, kua hoatu e
ahua ki tou tungane kotahi mano nga hiriwa: na, hei uhi tena mo ou
kanohi ki nga tangata katoa i a koe; hei tohu hoki mo tou tika i katoa.

<span id="an_20:17">20:17</span> Katahi ka inoi a Aperahama ki te Atua:
na kua ora i te Atua a Apimereke, ratou ko tana wahine, ko ana pononga
wahine; a ka whanau tamariki ratou.

<span id="an_20:18">20:18</span> Kua tutakina rawatia hoki e Ihowa nga
kopu katoa o te whare o Apimereke, mo Hara, mo te wahine a Aperahama.

<span id="an_21:1">21:1</span> ¶ Na ka tirohia mai a Hara e Ihowa, ka
peratia me tana i korero ai, a rite tonu ki tana kupu ta Ihowa i mea ai
ki a Hara.

<span id="an_21:2">21:2</span> Na ka hapu a Hara, a ka whanau he tama ma
Aperahama i tona koroheketanga i te wa ano i whakaritea e te Atua ki a
ia.

<span id="an_21:3">21:3</span> Na ka huaina e Aperahama te ingoa o tana
tama i whanau nei mana, i whanau mai nei i a Hara, ko Ihaka.

<span id="an_21:4">21:4</span> A, ka waru ona ra, ka kotia e Aperahama a
Ihaka, tana tama, ka peratia me ta te Atua i whakahau ai ki a ia.

<span id="an_21:5">21:5</span> A kotahi rua nga tau o Aperahama i te
whanautanga o tana tama, o Ihaka.

<span id="an_21:6">21:6</span> Na ka mea a Hara, Kua meinga ahau e te
Atua kia kata; a ka kata tahi matou ko nga tangata e rongo mai ana.

<span id="an_21:7">21:7</span> A i mea ano ia, Ko wai o mua hei mea ki a
Aperahama, tera e whakangote tamariki a Hara? kua whanau nei i ahau he
tama mana, i a ia kua koroheketia.

<span id="an_21:8">21:8</span> Na ka tupu te tamaiti ra, a ka whakamutua
tana kai u: na ka tukua e Aperahama tetahi hakari nui i te ra i
whakamutua ai te ngote u a Ihaka.

<span id="an_21:9">21:9</span> ¶ A ka kite a Hara i te tama a Hakara, a
te wahine o Ihipa, i whanau nei i a raua ko Aperahama, e kata whakahawea
ana.

<span id="an_21:10">21:10</span> Na ka mea ia ki a Aperahama, Peia atu
tenei pononga me tana tama: e kore rawa te tama a tenei wahine pononga e
tu tahi me taku tama, me Ihaka, i nga whakarerenga iho.

<span id="an_21:11">21:11</span> A ko taua mea he he rawa ki te titiro a
Aperahama, ko tana tama hoki ia.

<span id="an_21:12">21:12</span> Ka mea te Atua ki a Aperahama, Kei kino
tena ki tau titiro, kaua e whakaaro ki te tamaiti raua ko tau pononga
wahine; engari i nga mea katoa i korero ai a Hara ki a koe, whakarongo
atu ki tona reo; kei a Ihaka hoki te karangatanga mo tou uri.

<span id="an_21:13">21:13</span> Na, ko te tama a te pononga wahine, ka
meinga ia e ahau hei iwi, no te mea he uri ia nou.

<span id="an_21:14">21:14</span> ¶ Na ka maranga wawe a Aperahama i te
ata, ka mau ki tetahi taro, ki tetahi taha wai, a hoatu ana e ia ki a
Hakara, whakawaha ana ki tona pokohiwi, me te tamaiti hoki, a tonoa atu
ana: na ka haere ia, ka kopikopiko i te koraha o Peerehepa.

<span id="an_21:15">21:15</span> A kau pau te wai i roto i te taha, na
whakarerea iho e ia te tamaiti i raro i tetahi rakau iti.

<span id="an_21:16">21:16</span> Na ka haere ia, a ka noho mai i
tawhiti, me te anga nui mai ano ki a ia, he pera te matara me te taunga
pere: i mea hoki ia, Kei kite ahau i te matenga o te tamaiti. Na ka noho
ia me te aronui mai ki a ia, a ka puaki tona reo, ka tangi.

<span id="an_21:17">21:17</span> A i rongo te Atua ki te reo o te
tamaiti: a ka karanga mai te anahera a te Atua ki a Hakara i runga i te
rangi, ka mea ki a ia, He aha kei a koe, e Hakara? kaua e wehi; kua
rongo hoki te Atua ki te reo o te tamaiti i a ia e takoto na.

<span id="an_21:18">21:18</span> Whakatika, hapainga ake te tamaiti,
puritia hoki ki tou ringa; no te mea ka meinga ia e ahau hei iwi nui.

<span id="an_21:19">21:19</span> Na ka whakatirohia e te Atua ona
kanohi, a ka kite ia i tetahi puna wai: na ka haere ia, ka whakaki i te
taha ki te wai, a whakainumia ana te tamaiti.

<span id="an_21:20">21:20</span> A i noho te Atua ki te tamaiti, a ka
tupu ia; i noho ia i te koraha, a ka mohio ki te kopere.

<span id="an_21:21">21:21</span> Na ka noho ia ki te koraha o Parana: a
ka tikina atu e tona whaea he wahine mana i te whenua o Ihipa.

<span id="an_21:22">21:22</span> ¶ A i taua wa ano ka korero a Apimereke
raua ko Pikora, ko te rangatira o tana ope, ki a Aperahama, ka mea, Na
kei a koe te Atua i nga mea katoa e mea ai koe:

<span id="an_21:23">21:23</span> Tena oatitia mai te Atua ki ahau, e
kore koe e teka ki ahau, ki taku tama, ki te tama ranei a taku tama;
engari ka rite ki te aroha i whakaputaina e ahau ki a koe tau mahi ki
ahau, ki te whenua ano hoki i noho nei koe.

<span id="an_21:24">21:24</span> Na ka mea a Aperahama, Ka oati ahau.

<span id="an_21:25">21:25</span> Na ka whakawa a Aperahama i a Apimereke
mo tetahi puna wai i murua e nga tangata a Apimereke.

<span id="an_21:26">21:26</span> Na ka mea a Apimereke, Kahore ahau e
mohio na wai ranei tenei mahi: kihai hoki koe i korero mai ki ahau, a
kihai ahau i rongo, no tenei ra tonu.

<span id="an_21:27">21:27</span> Na ka tikina e Aperahama he hipi, he
kau, ka hoatu ki a Apimereke; na ka whakarite kawenata raua.

<span id="an_21:28">21:28</span> Na ka wehea e Aperahama ki tahaki e
whitu nga reme uha o nga hipi.

<span id="an_21:29">21:29</span> A ka mea a Apimereke ki a Aperahama, He
aha te tikanga o enei reme uha e whitu i wehea nei e koe ki tahaki?

<span id="an_21:30">21:30</span> Ka mea ia, Ko enei reme uha e whitu me
tango e koe i toku ringa, kia ai enei mea hei whakaatu maku, naku i keri
tenei poka.

<span id="an_21:31">21:31</span> Na reira i huaina ai e ia taua wahi ko
Peerehepa; no raua hoki oati ki reira.

<span id="an_21:32">21:32</span> Heoi whakaritea ana e raua te kawenata
i Peerehepa: a ka whakatika a Apimereke raua ko Pikora, ko te rangatira
o tana ope, a hoki ana ki te whenua o nga Pirihitini.

<span id="an_21:33">21:33</span> ¶ Na ka whakatokia e Aperahama he
rakau, he tamarihi, ki Peerehepa, a ka karanga i reira ki te ingoa o
Ihowa, o te Atua ora tonu.

<span id="an_21:34">21:34</span> A ka noho a Aperahama ki te whenua o
nga Pirihitini mo nga ra maha.

<span id="an_22:1">22:1</span> ¶ Na i muri i enei mea ka whakamatau te
Atua i a Aperahama, ka mea ki a ia, E Aperahama: ka mea ia, Tenei ahau.

<span id="an_22:2">22:2</span> Na ka mea ia, Kawea atu tau tamaiti, tau
huatahi, tau e aroha nei, a Ihaka, a haere ki te whenua o Moria; ka
whakaeke i a ia ki reira hei tahunga tinana ki runga ki tetahi o nga
maunga e korero ai ahau ki a koe.

<span id="an_22:3">22:3</span> ¶ Na ka maranga wawe a Aperahama i te
ata, a whakanohoia ana e ia tana kaihe, a mauria ana e ia etahi o ana
taitamariki hei hoa mona, me Ihaka hoki, me tana tama, a tatangia ana e
ia nga wahie mo te tahunga tinana, a whakatika ana, haere ana ki te wahi
i korero ai te Atua ki a ia.

<span id="an_22:4">22:4</span> I te ra tuatoru ka maranga nga kanohi o
Aperahama, a ka kite ia i taua wahi i tawhiti.

<span id="an_22:5">22:5</span> Na ka mea a Aperahama ki ana taitamariki,
E noho korua i konei ki te kaihe; ka haere maua ko te tamaiti nei ki ko,
ki te koropiko, ka hoki mai ai ki a korua.

<span id="an_22:6">22:6</span> Na ka tango a Aperahama i te wahie mo te
tahunga tinana, a whakawaha ana e ia ki a Ihaka, ki tana tama; a ka
mauria e ia he ahi i tona ringa me tetahi maripi; a haere tahi ana raua.

<span id="an_22:7">22:7</span> Na ka korero a Ihaka ki a Aperahama, ki
tona papa, ka mea, E toku matua: ka mea ia, Tenei ahau, e taku tama. A
ka mea ia, Nana, ko te ahi me nga wahie: kei hea ia te reme hei tahunga
tinana?

<span id="an_22:8">22:8</span> Ka mea a Aperahama, Kei te Atua te
whakaaro, e taku tamaiti, ki tetahi reme mana hei tahunga tinana: na ka
haere tahi raua.

<span id="an_22:9">22:9</span> A ka tae raua ki te wahi i korero ai te
Atua ki a ia; a ka hanga e Aperahama tetahi aata ki reira, a
whakapapatia ana e ia nga wahie, na ka herea e ia a Ihaka, tana tama,
whakatakotoria iho ki te aata, ki runga ki nga wahie.

<span id="an_22:10">22:10</span> Na ka totoro atu te ringa o Aperahama,
ka mau ki te maripi hei patu mo tana tama.

<span id="an_22:11">22:11</span> ¶ Na ko te karangatanga mai a te
anahera a Ihowa ki a ia i runga i te rangi, ka mea, E Aperahama, e
Aperahama: ka mea ia, Tenei ahau.

<span id="an_22:12">22:12</span> Na ka mea ia, Kaua e totoro tou ringa
ki te tamaiti, kaua ano hoki tetahi mea e meatia ki a ia: katahi hoki
ahau ka matau e wehi ana koe i te Atua, i a koe kihai nei i kaiponu i
tau tamaiti, i tau huatahi, i ahau.

<span id="an_22:13">22:13</span> A ka maranga ake nga kanohi o
Aperahama, na ka kite ia ko tetahi hipi toa i muri i a ia, e mau ana ona
haona i roto i te puia rakau: na ka haere a Aperahama, ka hopu i te hipi
ra, a whakaekea ana e ia hei tahunga tinana, hei whakarite mo tana ta
ma.

<span id="an_22:14">22:14</span> Na ka huaina e Aperahama te ingoa o
taua wahi ko Ihowatire: e korerotia nei inaianei, Kei te maunga o Ihowa
te kitea ia.

<span id="an_22:15">22:15</span> ¶ Na ka karanga ano te anahera a Ihowa
ki a Aperahama i te rangi,

<span id="an_22:16">22:16</span> Ka mea, Kua waiho e ahau ko ahau ano
hei oati, e ai ta Ihowa, mou i mea i tenei mea, mou ano hoki kihai i
kaiponu i tau tama, i tau huatahi:

<span id="an_22:17">22:17</span> Na, ka manaakitia rawatia koe e ahau, a
ka whakanuia rawatia e ahau ou uri kia pera me nga whetu o te rangi, me
te onepu hoki i te tahatika o te moana; a ka riro i ou uri te kuwaha o
ona hoariri;

<span id="an_22:18">22:18</span> Ma tou uri ano hoki ka manaakitia ai
nga iwi katoa o te whenua; mou i whakarongo ki toku reo.

<span id="an_22:19">22:19</span> Na ka hoki a Aperahama ki ana
taitamariki, a whakatika ana ratou, haere tahi ana ki Peerehepa; a ka
noho a Aperahama ki Peerehepa.

<span id="an_22:20">22:20</span> ¶ Na i muri i enei mea ka korerotia ki
a Aperahama, ka meatia, Nana, kua whanau tamariki ano a Mireka raua ko
Nahora, ko tou teina;

<span id="an_22:21">22:21</span> Ko Hutu, ko tana matamua, raua ko Putu,
ko tona teina, me Kemuera hoki, matua o Arame,

<span id="an_22:22">22:22</span> Ratou ko Kehere, ko Hato, ko Piretata,
ko Irirapa, ko Petuere.

<span id="an_22:23">22:23</span> A whanau ake ta Petuere ko Ripeka: ko
enei tokowaru te whanau a Mireka raua ko Nahora, teina o Aperahama.

<span id="an_22:24">22:24</span> A ko tana wahine iti, tona ingoa nei ko
Reuma, i whanau ano ana, ko Tepa ratou ko Kahama, ko Tahaha, ko Maaka.

<span id="an_23:1">23:1</span> ¶ A kotahi rau e rua tekau ma whitu nga
tau i ora ai a Hara: ko nga tau enei i ora ai a Hara.

<span id="an_23:2">23:2</span> Na ka mate a Hara ki Kiriata Arapa, ara
ki Heperona, i te whenua o Kanaana: a ka haere a Aperahama ki te uhunga
ki a Hara, ki te tangi hoki ki a ia.

<span id="an_23:3">23:3</span> ¶ A ka whakatika a Aperahama i te ritenga
atu o tona tupapaku, ka korero ki nga tama a Hete, ka mea,

<span id="an_23:4">23:4</span> He manene ahau, he noho noa iho i roto i
a koutou: homai tetahi wahi ki ahau hei tanumanga i roto i a koutou, kia
tanumia ai e ahau toku tupapaku, kia ngaro ai i taku tirohanga.

<span id="an_23:5">23:5</span> Na ka whakahoki nga tama a Hete ki a
Aperahama, ka mea ki a ia,

<span id="an_23:6">23:6</span> Whakarongo ki a matou, e toku ariki: he
rangatira nui koe i roto i a matou: whiriwhiria e koe tetahi o o matou
urupa, ka tanu ai i tou tupapaku; e kore e kaiponuhia e tetahi o matou
tana urupa i a koe, hei tanumanga mo tou tupapaku.

<span id="an_23:7">23:7</span> Na ka whakatika a Aperahama, ka piko ki
te tangata whenua, ki nga tama a Hete.

<span id="an_23:8">23:8</span> A ka korero ia ki a ratou, ka mea, Ki te
whai ngakau koutou kia tanumia e ahau toku tupapaku kia ngaro atu i taku
tirohanga, whakarongo mai ki ahau, ka tohe atu ki a Eperona, tama a
Tohara, moku,

<span id="an_23:9">23:9</span> Kia homai e ia ki ahau tana ana, a
Makapera, i te pito o tona wahi oneone; kia homai e ia ki ahau i
waenganui i a koutou mo nga moni e rite ana hei utu, kia puritia e ahau
hei urupa.

<span id="an_23:10">23:10</span> Na ko Eperona i roto i nga tama a Hete
e noho ana: na ka whakahoki a Eperona Hiti ki a Aperahama, me te
whakarongo ano nga tama a Hete, me nga tangata katoa hoki i tomo i te
kuwaha o tona pa, ka mea,

<span id="an_23:11">23:11</span> Kahore, e toku ariki, whakarongo ki
ahau: ka hoatu e ahau tena wahi ki a koe, me te ana i reira, ka hoatu e
ahau ki a koe; ka hoatu e ahau i te aroaro o nga tama o toku iwi:
tanumia tou tupapaku.

<span id="an_23:12">23:12</span> Na ka tuohu a Aperahama i te aroaro o
nga tangata whenua,

<span id="an_23:13">23:13</span> Ka korero ki a Eperona, me te
whakarongo ano nga tangata whenua, ka mea, Erangi ki te homai e koe,
whakarongo ki ahau: ka hoatu e ahau he hiriwa ki a koe mo taua wahi;
tangohia, a ka tanumia e ahau toku tupapaku ki reira.

<span id="an_23:14">23:14</span> Na ko te whakahokinga a Eperona ki a
Aperahama, ka mea ki a ia,

<span id="an_23:15">23:15</span> E toku ariki, whakarongo mai ki ahau:
he wahi whenua e wha rau nga hekere hiriwa tona utu, he aha tena i
waenganui oku, ou? tanumia tou tupapaku.

<span id="an_23:16">23:16</span> ¶ Na ka whakarongo a Aperahama ki a
Eperona; a paunatia ana e Aperahama ki a Eperona te hiriwa i korerotia e
ia i te aroaro o nga tama a Hete, e wha rau nga hekere hiriwa, no nga
moni e tangohia ana e nga kaihokohoko.

<span id="an_23:17">23:17</span> Na whakapumautia ana te wahi oneone o
Eperona, i Makapera, i te ritenga o Mamere, te oneone, me te ana i
reira, me nga rakau katoa i runga i te oneone, i roto i ona rohe katoa,
a tawhio noa,

<span id="an_23:18">23:18</span> Hei wahi mo Aperahama, i te tirohanga a
nga tama a Hete, i te aroaro o nga tangata katoa i tomo i te kuwaha o
tona pa.

<span id="an_23:19">23:19</span> A muri iho i tenei ka tanumia e
Aperahama a Hara, tana wahine, ki roto ki te ana, i te wahi i Makapera i
te ritenga o Mamere, ara o Heperona i te whenua o Kanaana.

<span id="an_23:20">23:20</span> Heoi whakapumautia ana e nga tama a
Hete taua wahi me te ana i reira mo Aperahama, kia puritia hei
tanumanga.

<span id="an_24:1">24:1</span> ¶ Na kua koroheketia a Aperahama, A kua
maha rawa ona ra: a i manaaki a Ihowa i a Aperahama i nga mea katoa.

<span id="an_24:2">24:2</span> Na ka mea a Aperahama ki te kaumatua o
ana pononga i roto i tona whare, ki te kaiwhakahaere o ana mea katoa,
Tena, whakapakia mai tou ringa ki raro ki toku huhu:

<span id="an_24:3">24:3</span> A me whakaoati koe e ahau ki a Ihowa, ki
te Atua o te rangi, ki te Atua hoki o te whenua, kia kaua e tangohia e
koe he wahine ma taku tama i roto i nga tamahine a nga Kanaani, a te iwi
e noho nei ahau i roto i a ratou:

<span id="an_24:4">24:4</span> Engari me haere koe ki toku whenua, ki
oku whanaunga, ka tango mai ai i tetahi wahine ma taku tama, ma Ihaka.

<span id="an_24:5">24:5</span> Na ka mea te pononga ki a ia, Akuanei pea
ka kore e pai te wahine ki te whai mai i ahau ki tenei whenua: me
whakahoki ranei e ahau tau tama ki te whenua i haere mai nei koe i
reira?

<span id="an_24:6">24:6</span> Ka mea a Aperahama ki a ia, Kia tino
mohio koe, kaua rawa taku tama e whakahokia ki reira.

<span id="an_24:7">24:7</span> Ko Ihowa, ko te Atua o te rangi, nana nei
ahau i tango mai i te whare o toku papa, i te whenua hoki i whanau ai
ahau, i korero ki ahau, i oati hoki ki ahau, Ka hoatu e ahau tenei
whenua ki ou uri; mana e tono mai tana anahera ki mua i a koe, a ka riro
mai i a koe tetahi wahine ma taku tama i reira.

<span id="an_24:8">24:8</span> A, ki te kahore te wahine e pai ki te
whai mai i a koe, katahi koe ka watea i tenei oati aku: otiia kaua e
whakahokia e koe taku tama ki reira.

<span id="an_24:9">24:9</span> Na ka whakapakia e te pononga tona ringa
ki raro i te huha o Aperahama, o tona ariki, a ka oati ki a ia mo taua
mea.

<span id="an_24:10">24:10</span> ¶ Na ka tangohia e te pononga etahi
kamera kotahi tekau i roto i nga kamera a tona ariki, a haere ana: i
tona ringa hoki nga mea papai katoa a tona ariki: a whakatika ana ia,
haere ana ki Mehopotamia, ki te pa o Nahora.

<span id="an_24:11">24:11</span> Na ka mea ia i nga kamera kia tuturi ki
te taha o te puna wai i waho o te pa i te ahiahi, i te wa e puta mai ai
nga wahine ki te utu wai.

<span id="an_24:12">24:12</span> A ka mea ia, E Ihowa, e te Atua o toku
ariki, o Aperahama, kia whai wahi ahau akuanei, whakaputaina hoki he
aroha ki toku ariki, ki a Aperahama.

<span id="an_24:13">24:13</span> Tenei ahau te tu nei i te taha o te
puna wai; a e haere mai ana nga tamahine a nga tangata o te pa ki te utu
wai:

<span id="an_24:14">24:14</span> A, ko te kotiro e mea ai ahau ki a ia,
Tukua iho tau oko kia inu ai ahau; a ka mea ia, E inu, me whakainu ano e
ahau au kamera: kia rite ia i a koe ma tau pononga, ma Ihaka; ma reira
ka mohio ai ahau e whakaputa aroha ana koe ki toku ariki.

<span id="an_24:15">24:15</span> Heoi kiano i mutu noa tana korero, na,
kua puta mai a Ripeka, tamahine a Petuere, tama a Mireka, a te wahine a
Nahora, teina o Aperahama, me tana oko i runga i tona pokohiwi.

<span id="an_24:16">24:16</span> Na ko te kotiro ra he tino ataahua ki
te titiro atu, he wahina, kahore ano tetahi tane kia mohio noa ki a ia:
na ka heke atu ia ki te puna, ka whakaki i tana oko, a ka haere ake.

<span id="an_24:17">24:17</span> Na ka rere te pononga ra ki te
whakatutaki i a ia, ka mea, Homai he wai moku, ne, o tau oko kia iti
nei?

<span id="an_24:18">24:18</span> A ka mea ia, E inu, e toku ariki: na
hohoro tonu tana tuku iho i tana oko ki runga ki tona ringa, a
whakainumia ana ia.

<span id="an_24:19">24:19</span> A, ka mutu tana whakainu i a ia, ka mea
ia, Me utu ano hoki e ahau mo au kamera, kia poto ra ano ratou te
whakainu.

<span id="an_24:20">24:20</span> Na hohoro tonu tana riringi atu i te
wai o tana oko ki roto ki te waka, a rere ana ano ki te puna ki te utu,
a utuhia mai ana e ia mo ana kamera katoa.

<span id="an_24:21">24:21</span> Ko taua tangata ia matatau tonu tana
titiro ki a ia, kihai hoki i hamumu, kia mohio ia ka whakatikaia ranei e
Ihowa tona ara, kahore ranei.

<span id="an_24:22">24:22</span> A ka mutu te inu o nga kamera, na ka
tikina e taua tangata tetahi whakakai koura, he hawhe hekere tona
taimaha, me nga poroporo e rua mo ona ringa, kotahi tekau nga hekere
koura te taimaha;

<span id="an_24:23">24:23</span> A ka mea, Na wai koe tamahine? tena,
korero mai ki ahau: he wahi ranei kei te whare o tou papa hei moenga mo
matou?

<span id="an_24:24">24:24</span> Na ka mea ia ki a ia, He tamahine ahau
na Petuere, tama a Mireka, i whanau nei i a raua ko Nahora.

<span id="an_24:25">24:25</span> A ka mea ano ia ki a ia, He nui a matou
kakau witi, me a matou otaota hei kai, me tetahi wahi hoki hei moenga.

<span id="an_24:26">24:26</span> Na tuohu ana taua tangata, koropiko ana
ki a Ihowa.

<span id="an_24:27">24:27</span> A ka mea, Kia whakapaingia a Ihowa, te
Atua o toku rangatira, o Aperahama, kihai nei i wareware ki tona aroha,
ki tona pono ki toku rangatira: tena ko ahau, na Ihowa ano ahau i
arataki mai i te ara ki te whare o nga teina o toku rangatira.

<span id="an_24:28">24:28</span> Na ka oma te kotiro ra, ka korero i
enei mea ki te whare o tona whaea.

<span id="an_24:29">24:29</span> ¶ Na, he tungane to Ripeka, ko Rapana
tona ingoa; na ka rere a Rapana ki taua tangata, ki waho, ki te puna.

<span id="an_24:30">24:30</span> Na, i tona kitenga i te whakakai me nga
poroporo i nga ringa o tona tuahine, a ka rongo hoki ki nga kupu a
Ripeka, a tona tuahine, i mea ra, I penei nga korero a taua tangata ki
ahau; ka haere ia ki taua tangata; na, i te taha ia o nga kamera, i te
puna wai e tu ana;

<span id="an_24:31">24:31</span> A ka mea, Tomo mai, e te manaakitanga a
Ihowa; he aha koe i tu ai i waho? kua oti hoki i ahau te whare te
whakapai, me tetahi wahi mo nga kamera.

<span id="an_24:32">24:32</span> Na ka haere taua tangata ki te whare, a
wetekina ana e ia nga mea o nga kamera; i homai ano e ia he kakau witi
me tetahi otaota hei kai ma nga kararehe, me te wai hei horoi mo ona
waewae, mo nga waewae hoki o ona hoa.

<span id="an_24:33">24:33</span> Na ka whakatakotoria he kai ki tona
aroaro; otiia ka mea ia, E kore ahau e kai, kia korerotia ra ano e ahau
taku haere. Ka mea tera, Korero.

<span id="an_24:34">24:34</span> Na ka mea ia, He pononga ahau na
Aperahama.

<span id="an_24:35">24:35</span> A kua manaakitia rawatia toku ariki e
Ihowa; kua nui ia; a kua homai hoki ki a ia he hipi, he kau, he hiriwa,
he koura, he pononga tane, he pononga wahine, he kamera, he kaihe.

<span id="an_24:36">24:36</span> A kua whanau he tama ma toku ariki i a
Hara, i te wahine a toku ariki, i a ia kua ruruhitia: a kua hoatu e ia
ana mea katoa ki a ia.

<span id="an_24:37">24:37</span> Na i whakaoati toku ariki i ahau, i mea
mai, Kei tangohia e koe he wahine ma taku tama i roto i nga tamahine a
nga Kanaani, e noho nei ahau i to ratou whenua:

<span id="an_24:38">24:38</span> Engari me haere koe ki te whare o toku
papa, ki oku whanaunga ka tango ai i tetahi wahine ma taku tama.

<span id="an_24:39">24:39</span> Ano ra ko ahau ki toku ariki, E kore
pea te wahine e whai mai i ahau.

<span id="an_24:40">24:40</span> A ka mea mai ia ki ahau, Ma Ihowa, kei
tona aroaro nei toku haereerenga, mana e tono tana anahera hei hoa mou,
mana hoki e whakatika tou ara; a ka tango mai koe i tetahi wahine ma
taku tama i roto i oku whanaunga, i roto hoki i te whare o toku p apa:

<span id="an_24:41">24:41</span> Katahi koe ka watea i taku oati, ki te
haere koe ki oku whanaunga; a ki te kahore e homai e ratou ki a koe, na,
ka watea koe i taku oati.

<span id="an_24:42">24:42</span> I haere mai ahau i tenei ra ki te puna,
a ka mea ahau, E Ihowa, e te Atua o toku ariki, o Aperahama, ki te mea e
whakatika ana koe i toku ara e haere nei ahau:

<span id="an_24:43">24:43</span> Na, tenei ahau te tu nei i te taha o te
puna wai; a ko te kotiro e puta mai ki te utu, a ka mea ahau ki a ia,
Homai he wahi wai moku i tau oko kia inu ahau;

<span id="an_24:44">24:44</span> A ka mea mai ia ki ahau, E inu, a me
utu ano e ahau mo au kamera: kia rite ia i a Ihowa hei wahine ma te tama
a toku ariki.

<span id="an_24:45">24:45</span> Kiano i mutu noa taku korero i roto i
toku ngakau, na, ko te putanga ake o Ripeka me tana oko i runga i tona
pokohiwi: kua heke ki te poka ki te tu: na ka mea ahau ki a ia, Kia inu
ahau, ne?

<span id="an_24:46">24:46</span> Na ka hohoro ia, ka tuku i tana oko i
tona pokohiwi, a ka mea mai, E inu, me whakainu ano e ahau au kamera: na
inu ana ahau, a i whakainumia ano hoki e ia nga kamera.

<span id="an_24:47">24:47</span> Na ka ui ahau ki a ia, He tamahine koe
na wai? A ka mea mai ia, He tamahine na Petuere, tama a Nahora, i whanau
nei ma raua ko Mireka: na kuhua ana e ahau te whakakai ki tona ihu, me
nga poroporo ki ona ringa.

<span id="an_24:48">24:48</span> Na ka tuohu ahau, ka koropiko ki a
Ihowa, ka whakapai hoki i a Ihowa, i te Atua o toku ariki, o Aperahama,
mona i raahi i ahau i te huarahi tika ki te tiki mai i te tamahine a te
teina o toku ariki ma tana tama.

<span id="an_24:49">24:49</span> Na, ki te mea he aroha to koutou, he
mahi pono ki toku ariki, korero mai ki ahau: ki te kahore, korero mai;
kia tahuri ake ai ahau ki matau ranei, ki maui ranei.

<span id="an_24:50">24:50</span> Na ka whakahoki a Rapana raua ko
Petuere, ka mea, I puta mai tenei mea i a Ihowa; e kore e taea e maua te
korero ki a koe te pai, te kino ranei.

<span id="an_24:51">24:51</span> Nana, kei tou aroaro a Ripeka,
tangohia, haere, a kia meinga ia hei wahine ma te tama a tou ariki, hei
pera me ta Ihowa i korero ai.

<span id="an_24:52">24:52</span> A ka rongo te pononga a Aperahama i a
raua korero, na piko ana ia ki te whenua, ki a Ihowa.

<span id="an_24:53">24:53</span> Na ka tangohia ake e te pononga he mea
hiriwa, he mea koura, he kakahu hoki, a hoatu ana e ia ki a Ripeka: a i
hoatu e ia etahi mea tino papai ki tona tungane raua ko tona whaea.

<span id="an_24:54">24:54</span> ¶ Na ka kai ratou, ka inu, ratou tahi
ko ona hoa haere, a moe iho i te po; a i te ata ka oho ratou, ka mea atu
ia, Tukua ahau kia haere ki toku ariki.

<span id="an_24:55">24:55</span> Na ka mea tona tungane raua ko tona
whaea, Waiho te kotiro i a matou mo etahi ra torutoru, kia kotahi tekau
pea; muri iho ka haere.

<span id="an_24:56">24:56</span> Na ka mea ia ki a raua, Kaua ahau e
whakawarea, kua whakatikaia nei hoki toku ara e Ihowa; tukua ahau kia
haere ki toku ariki.

<span id="an_24:57">24:57</span> Na ka mea raua, Me karanga e maua te
kotiro, ka ui ai ki tona mangai.

<span id="an_24:58">24:58</span> Na ka karangatia e raua a Ripeka, ka
mea ki a ia, Ka haere ranei koe i te tangata nei? Ka mea ia, Ka haere.

<span id="an_24:59">24:59</span> Na tukua ana e ratou a Ripeka, to ratou
tuahine, ratou ko tona kaiwhakangote, ko te pononga hoki a Aperahama, me
ana tangata.

<span id="an_24:60">24:60</span> Na ka manaaki ratou i a Ripeka, ka mea
ki a ia, E to matou tuahine, kia meinga koe hei whaea mo nga mano tini,
a kia riro i ou uri te kuwaha o o ratou hoariri.

<span id="an_24:61">24:61</span> Na ka whakatika a Ripeka, ratou ko ana
kotiro, a eke ana ki runga ki nga kamera, aru ana i taua tangata: na, ka
mauria e taua pononga a Ripeka, a haere ana.

<span id="an_24:62">24:62</span> ¶ Na ka hoki mai a Ihaka i te haere i
Peererahairoi; i te wahi hoki ki te tonga ia e noho ana.

<span id="an_24:63">24:63</span> A ka puta atu a Ihaka ki te parae i te
tuahiahi ki te whakaaroaro: na ka maranga ake ona kanohi, ka titiro, na
ko nga kamera e haere mai ana.

<span id="an_24:64">24:64</span> A ka whakaara ake a Ripeka i ona
kanohi, a, no tona kitenga i a Ihaka, ka marere ia ki raro i te kamera.

<span id="an_24:65">24:65</span> A ka mea atu ia ki te pononga, Ko wai
tenei tangata e haere mai nei i te parae ki te whakatau i a tatou? Ano
ra ko te pononga, Ko toku ariki tena: na ka mau ia ki tetahi arai
kanohi, ka hipoki i a ia.

<span id="an_24:66">24:66</span> Na ka korerotia e te pononga ki a Ihaka
nga mea katoa i mea ai ia.

<span id="an_24:67">24:67</span> Na ka kawea ia e Ihaka ki te teneti o
tona whaea, o Hara, a tangohia ana e ia a Ripeka, a ka noho ia hei
wahine mana; a ka aroha ia ki a ia: a ka whai tanga manawa a Ihaka i
muri i te matenga o tona whaea.

<span id="an_25:1">25:1</span> ¶ Na ka tangohia e Aperahama tetahi
wahine ano, ko Ketura tona ingoa.

<span id="an_25:2">25:2</span> A whanau ake a raua tama ko Timirana, ko
Iokohana, ko Merana, ko Miriana, ko Ihipaka, ratou ko Huaha.

<span id="an_25:3">25:3</span> A whanau ake a Iokohana ko Hepa, ko
Rerana. A ko nga tama a Rerana ko Ahurimi, ko Retuhimi, ko Reumime.

<span id="an_25:4">25:4</span> A ko nga tama a Miriana ko Epa, ko Epere,
ko Hanoka, ko Apira, ko Ereraaha. He tama katoa enei na Ketura.

<span id="an_25:5">25:5</span> A i hoatu e Aperahama ana mea katoa ki a
Ihaka.

<span id="an_25:6">25:6</span> Ki nga tama ia a nga wahine iti a
Aperahama i hoatu e ia etahi taonga, a tonoa atu ana e ia i a ia ano e
ora ana kia matara atu i a Ihaka, i tana tama, whaka te rawhiti, ki te
whenua i te rawhiti.

<span id="an_25:7">25:7</span> Ko nga ra enei o nga tau o te oranga o
Aperahama i ora ai ia, kotahi rau e whitu tekau ma rima nga tau.

<span id="an_25:8">25:8</span> Na ka hemo a Aperahama, a ka mate, he pai
hoki tona koroheketanga, he kaumatua, kua ata tutuki ona tau; a kohia
ana ia ki tona iwi.

<span id="an_25:9">25:9</span> A ka tanumia ia e ana tama e Ihaka raua
ko Ihimaera ki te ana o Makapera, ki te wahi o Eperona tama a Tohara
Hiti, i te ritenga o Mamere;

<span id="an_25:10">25:10</span> Ki te wahi i hokona ra e Aperahama i
nga tama a Hete: i tanumia ki reira a Aperahama, raua ko Hara, ko tana
wahine.

<span id="an_25:11">25:11</span> ¶ A muri iho i te matenga o Aperahama
ka manaakitia e te Atua a Ihaka, tana tama; a ka noho a Ihaka ki te taha
o Peererahairoi.

<span id="an_25:12">25:12</span> Na ko nga whakatupuranga enei o
Ihimaera tama a Aperahama, i whanau nei ma Aperahama i a Hakara, i te
Ihipiana, pononga wahine a Hara:

<span id="an_25:13">25:13</span> A ko nga ingoa enei o nga tama a
Ihimaera, o ratou ingoa i o ratou whakatupuranga: ta Ihimaera matamua ko
Nepaioto; na, ko Kerara, ko Arapeere, ko Mipihama,

<span id="an_25:14">25:14</span> Ko Mihima, ko Ruma, ko Maha,

<span id="an_25:15">25:15</span> Ko Hatara, ko Tema, ko Ieturu, ko
Napihi, ko Kerema:

<span id="an_25:16">25:16</span> Ko nga tama enei a Ihimaera, ko o ratou
ingoa hoki enei i o ratou pa, i o ratou puni; kotahi tekau ma rua nga
rangatira o o ratou iwi.

<span id="an_25:17">25:17</span> A ko nga tau enei o te oranga o
Ihimaera, kotahi rau e toru tekau ma whitu nga tau: na ka hemo ia, a ka
mate; ka kohia ki tona iwi.

<span id="an_25:18">25:18</span> A ko o ratou nohoanga i Hawira a tae
noa ki Huru, i te ritenga o Ihipa ina haere koe ki Ahiria: a i noho ia
ki te aroaro o ona teina katoa.

<span id="an_25:19">25:19</span> ¶ Na ko nga whakatupuranga enei o Ihaka
tama a Aperahama: na Aperahama ko Ihaka:

<span id="an_25:20">25:20</span> Na e wha tekau nga tau o Ihaka i tana
tangohanga i a Ripeka, tamahine a Petuere Hiriani o Paranaarama, tuahine
o Rapana Hiriani, hei wahine mana.

<span id="an_25:21">25:21</span> Na ka inoi a Ihaka ki a Ihowa mo tana
wahine, no te mea he pakoko ia: a ka whakaae a Ihowa ki a ia, a ka hapu
a Ripeka, tana wahine.

<span id="an_25:22">25:22</span> A ka takatakahi nga tamariki i a raua i
roto i a ia; a ka mea ia, Ki te mea ko tenei, he aha ahau i penei ai? Na
haere ana ia ki a Ihowa ki te ui.

<span id="an_25:23">25:23</span> A ka mea a Ihowa ki a ia, e rua nga iwi
kei roto i tou kopu, a e rua nga iwi e wehea mai i roto i ou whekau; a
ka kaha tetahi iwi i tetahi iwi; ka waiho hoki te tuakana hei papa mo te
teina.

<span id="an_25:24">25:24</span> A ka rite ona ra e whanau ai ia, na, he
mahanga kei roto i tona kopu.

<span id="an_25:25">25:25</span> Na ka puta mai te tuatahi, he whero,
rite katoa ia ki te kakahu huruhuru; a huaina ana e ratou tona ingoa ko
Ehau.

<span id="an_25:26">25:26</span> A muri iho ka puta mai tona teina, me
te pupuri ano tona ringa i te rekereke o Ehau; a huaina iho tona ingoa
ko Hakopa; a e ono tekau nga tau o Ihaka i to raua whanautanga.

<span id="an_25:27">25:27</span> Na ka tupu nga tamariki ra: ko Ehau he
tangata mohio ki te hopu kirehe mohoao, he tangata noho koraha; ko
Hakopa ia he tangata ata noho, he tangata noho teneti.

<span id="an_25:28">25:28</span> Na i aroha a Ihaka ki a Ehau, he kai
nona i ana i hopu ai: ko Ripeka i aroha ki a Hakopa.

<span id="an_25:29">25:29</span> ¶ Na ka kohuatia he kai e Hakopa, a ka
haere mai a Ehau i te koraha, a e hemo ana ia:

<span id="an_25:30">25:30</span> A ka mea a Ehau ki a Hakopa, E, homai
he kai maku i taua mea whero e whero na, ne? e hemo ana hoki ahau: koia
i huaina ai tona ingoa ko Eroma.

<span id="an_25:31">25:31</span> Na ko te meatanga mai a Hakopa, Hokona
mai ki ahau i tenei ra tou matamuatanga.

<span id="an_25:32">25:32</span> Na ka mea a Ehau, Na, kua tata ahau te
mate: a he aha te hua o te matamuatanga ki ahau?

<span id="an_25:33">25:33</span> A ka mea a Hakopa, Oati mai ki ahau
aianei; na ka oati ia ki a ia: a ka hokona atu e ia tona matamuatanga ki
a Hakopa.

<span id="an_25:34">25:34</span> Katahi ka hoatu e Hakopa he taro ki a
Ehau me nga pi i kohuatia ra: na ka kai ia, ka inu, ka whakatika hoki,
haere ana: na whakahaweatia ana e Ehau tona matamuatanga.

<span id="an_26:1">26:1</span> ¶ Na ka matekai te whenua, haunga te
matekai tuatahi i puta mai i nga ra o Aperahama. A ka haere a Ihaka ki a
Apimereke, kingi o nga Pirihitini, ki Kerara.

<span id="an_26:2">26:2</span> Na ka puta mai a Ihowa ki a ia, ka mea,
Kaua e haere ki raro, ki Ihipa; e noho ki te whenua e korero ai ahau ki
a koe:

<span id="an_26:3">26:3</span> E noho i tenei whenua, a ka tata ahau ki
a koe, ka manaaki hoki i a koe; ka hoatu nei hoki e ahau enei whenua
katoa ki a koutou ko ou uri, a ka whakapumautia te oati i oati ai ahau
ki a Aperahama, ki tou papa;

<span id="an_26:4">26:4</span> A ka whakanuia e ahau ou uri kia pera me
nga whetu o te rangi, ka hoatu hoki e ahau enei whenua katoa ki ou uri;
a ma tou uri ka manaakitia ai nga iwi katoa o te whenua;

<span id="an_26:5">26:5</span> No te mea i rongo a Aperahama ki toku
reo, i mau ki aku ako, ki aku whakahau, ki aku tikanga, ki aku ture.

<span id="an_26:6">26:6</span> ¶ Na ka noho a Ihaka i Kerara:

<span id="an_26:7">26:7</span> A ka ui nga tangata o taua wahi ki tana
wahine; a ka mea ia, Ko toku tuahine ia: i wehi hoki ia, te mea ai, Ko
taku wahine; i mea hoki, Kei patua ahau e nga tangata o tenei wahi mo
Ripeka; he ataahua hoki ia ki te titiro atu.

<span id="an_26:8">26:8</span> A ka maha ona ra ki reira, ka titiro atu
a Apimereke, kingi o nga Pirihitini, i te matapihi, a ka kite, na, ko
Ihaka e takaro ana ki a Ripeka, ki tana wahine.

<span id="an_26:9">26:9</span> Na ka karangatia e Apimereke a Ihaka, ka
mea atu, Koia ano, ko tau wahine tonu ia: na te aha koe i mea ia, Ko
taku tuahine ia? Ka mea a Ihaka ki a ia, I mea hoki ahau, Kei mate ahau
mona.

<span id="an_26:10">26:10</span> Na ka mea a Apimereke, He aha tenei
mahi au ki a matou? wahi iti kua takoto tetahi o te iwi nei ki tau
wahine, a kua takina mai e koe he hara ki runga ki a matou.

<span id="an_26:11">26:11</span> Na ka whakatupato a Apimereke ki tona
iwi katoa, ka mea, Ko te tangata e pa ki tenei tangata, ki tana wahine
ranei, he pono ka mate ia.

<span id="an_26:12">26:12</span> ¶ A i rui a Ihaka ki taua whenua, a
maea ake i taua tau ano kotahi rau: i manaakitia hoki ia e Ihowa:

<span id="an_26:13">26:13</span> Na ka kake taua tangata, ka tino nui
haere, no ka nui noa ake ia:

<span id="an_26:14">26:14</span> A ka whiwhi ia i nga kahui hipi, i nga
kahui kau, i te tini o te pononga: a ka hae nga Pirihitini ki a ia.

<span id="an_26:15">26:15</span> Na ko nga poka katoa i keria e nga
pononga a tona papa i nga ra o Aperahama, o tona papa, i tanumia era e
nga Pirihitini, i whakakiia hoki ki te oneone.

<span id="an_26:16">26:16</span> Na ka mea a Apimereke ki a Ihaka, Haere
atu i roto i a matou; he kaha rawa hoki koe i a matou.

<span id="an_26:17">26:17</span> Na haere atu ana a Ihaka i reira, a
whakaturia ana tona puni ki te awaawa o Kerara, a noho ana i reira.

<span id="an_26:18">26:18</span> Na ka keria ano e Ihaka nga poka wai i
keria ra i nga ra o Aperahama, o tona papa; i tanumia hoki e nga
Pirihitini i muri i te matenga o Aperahama: a huaina ana e ia hei ingoa
mo aua poka ko nga ingoa i huaina iho e tona papa.

<span id="an_26:19">26:19</span> Na ka keri nga pononga a Ihaka ki te
awaawa, a ka kitea e ratou i reira he puna manawa whenua.

<span id="an_26:20">26:20</span> Na ka tautohe nga hepara o Kerara ki
nga hepara a Ihaka, ka mea, Na matou tenei wai: a huaina ana e ia te
ingoa o te poka ko Eheke; mo ratou hoki i whakatetete ki a ia.

<span id="an_26:21">26:21</span> Na ka keri ratou i tetahi atu poka, ka
tautohetia ano tera e ratou: a huaina iho e ia tona ingoa ko Hitina.

<span id="an_26:22">26:22</span> Na ka neke atu ia i reira, a ka keri i
tetahi atu poka; kihai tera i tautohetia e ratou: na ka huaina e ia tona
ingoa ko Rehopoto; i mea hoki ia, Katahi nei hoki a Ihowa ka whakawatea
i tetahi nohoanga mo tatou, a ka hua tatou ki runga ki te whe nua.

<span id="an_26:23">26:23</span> Na ka haere atu ia i reira ki runga, ki
Peerehepa.

<span id="an_26:24">26:24</span> A ka puta mai a Ihowa ki a ia i taua po
ano, ka mea, Ko ahau te Atua o Aperahama, o tou papa: kaua e wehi, kei a
koe nei hoki ahau, a ka manaaki ahau i a koe, ka whakanui hoki i ou uri,
he whakaaro ki a Aperahama, ki taku pononga.

<span id="an_26:25">26:25</span> Na ka hanga e ia he aata ki reira, a ka
karanga ki te ingoa o Ihowa, a whakaturia ana hoki e ia tona teneti ki
reira: a ka keria tetahi poka ki reira e nga pononga a Ihaka.

<span id="an_26:26">26:26</span> ¶ Na ka haere mai a Apimereke i Kerara
ki a ia, ratou ko Ahutata ko tetahi o ona hoa, ko Pikora hoki, ko te
rangatira o tana ope.

<span id="an_26:27">26:27</span> A ka mea a Ihaka ki a ratou, I haere
mai koutou ki ahau ki te aha, ina hoki kua kino koutou ki ahau, kua pei
hoki i ahau i roto i a koutou?

<span id="an_26:28">26:28</span> A ka mea ratou, I kite marama matou,
kei a koe a Ihowa: koia matou i mea ai, Kia takoto aianei he oati ki
waenganui i a tatou, ki waenganui o matou, ou, kia whakarite kawenata
hoki matou ki a koe;

<span id="an_26:29">26:29</span> Kia kaua koe e tukino i a matou, kia
penei me matou kihai nei i pa ki a koe, kihai hoki i aha ki a koe, heoi
ko te pai anake, i ata tuku ano i a koe: inaianei ko koe te manaakitanga
a Ihowa.

<span id="an_26:30">26:30</span> Na ka tukua e ia he hakari ma ratou, a
ka kai ratou, ka inu.

<span id="an_26:31">26:31</span> Na ka maranga wawe ratou i te ata, ka
oati ratou tetahi ki tetahi: a tukua ana ratou e Ihaka kia haere, a hoki
marie atu ana ratou i a ia.

<span id="an_26:32">26:32</span> A i taua rangi ano ka haere mai nga
pononga a Ihaka, ka korero ki a ia i te poka i keria e ratou, a ka mea
ki a ia, Kua kitea e matou he wai.

<span id="an_26:33">26:33</span> A huaina iho e ia taua poka ko Hepaha:
no kona te ingoa o tena pa, o Peerehepa, a mohoa noa nei.

<span id="an_26:34">26:34</span> ¶ A, ka wha tekau nga tau o Ehau, ka
tango ia i a Iuriti tamahine a Peeri Hiti, hei wahine mana, rauako
Pahemata tamahine a Erona Hiti:

<span id="an_26:35">26:35</span> A ka waiho raua hei mea pouri ki nga
ngakau o Ihaka raua ko Ripeka.

<span id="an_27:1">27:1</span> ¶ Na, i a Ihaka kua koroheketia, kua
atarua hoki nga kanohi, i kore ai ia e kite, ka karangatia e ia a Ehau,
tana tama matamua, ka mea ki a ia, E taku tama: a ka mea ia ki a ia,
Tenei ahau.

<span id="an_27:2">27:2</span> Na ka mea ia, Nana, kua koroheke ahau,
kahore hoki ahau e mohio ki te ra e mate ai ahau:

<span id="an_27:3">27:3</span> Na reira mauria e koe au rakau, tau papa
pere me tau kopere, ka haere ki te koraha ki te hopu kai maku;

<span id="an_27:4">27:4</span> Ka taka ai i tetahi kai reka maku, hei
taku i pai ai, ka mau mai ai ki ahau kia kai ahau; kia manaaki ai toku
wairua i a koe i mua o toku matenga.

<span id="an_27:5">27:5</span> A i rongo a Ripeka i te korerotanga a
Ihaka ki a Ehau, ki tana tama. Na ko te haerenga o Ehau ki te koraha ki
te hopu kai hei maunga mai mana.

<span id="an_27:6">27:6</span> ¶ Na ka korero a Ripeka ki a Hakopa, ki
tana tama, ka mea, Nana, kua rongo ahau i tou papa e korero ana ki a
Ehau, ki tou tuakana, e mea ana,

<span id="an_27:7">27:7</span> Mauria mai tetahi kai maku, ka taka ai i
tetahi kai reka maku, kia kai ahau, kia manaaki ai ahau i a koe i te
aroaro o Ihowa, kei mate ahau.

<span id="an_27:8">27:8</span> Na, whakarongo ki toku reo, e taku tama,
kia rite ki taku e whakahau nei ki a koe.

<span id="an_27:9">27:9</span> Haere inaianei ki te kahui, ka mau mai ki
ahau i reira kia rua nga kuao papai o nga koati; a maku ena e taka hei
kai reka ma tou papa, hei pera me tana e pai ai:

<span id="an_27:10">27:10</span> A mau e kawe ki tou papa, kia kai ia,
kia manaaki ai ia i a koe kei wha mate ia.

<span id="an_27:11">27:11</span> Na ka mea a Hakopa ki a Ripeka, ki tona
whaea, Na ko Ehau, ko toku tuakana, he tangata puhuruhuru, ko ahau ia he
kiri maheni:

<span id="an_27:12">27:12</span> Tera pea toku papa e whawha i ahau, a
ki tana ka rite ahau ki te tangata tinihanga: a he kanga te mea e riro
mai i ahau, kahore he manaaki.

<span id="an_27:13">27:13</span> Na ko te meatanga a tona whaea ki a ia,
Hei runga i ahau tou kanga, e taku tama: whakarongo mai ia ki toku reo,
haere, tikina aua mea ki ahau.

<span id="an_27:14">27:14</span> Na ka haere ia, ka tikina, ka mauria
mai ki tona whaea: a ka taka e tona whaea he kai reka, he pera me ta
tona papa i pai ai.

<span id="an_27:15">27:15</span> Na ka tikina e Ripeka nga kakahu papai
o Ehau, o tana tama o mua, i a ia hoki aua mea i roto i te whare; a
whakakakahuria ana e ia ki a Hakopa, ki tana tama o muri:

<span id="an_27:16">27:16</span> A ka whakapiritia e ia nga hiako o nga
kuao koati ki ona ringa, ki te wahi maeneene hoki o tona ka kai:

<span id="an_27:17">27:17</span> Na ka hoatu e ia te kai reka me te taro
i hanga e ia ki te ringa o Hakopa, o tana tama.

<span id="an_27:18">27:18</span> ¶ Na ka tae ia ki tona papa, ka mea, E
toku matua: a ka mea a, Tenei ahau; ko wai koe, e taku ama?

<span id="an_27:19">27:19</span> Na ka mea a Hakopa ki tona papa, Ko
Ehau ahau, ko tau matamua: kua oti i ahau tau i ki mai ai ki ahau: na
maranga ake, e noho ki te kai i te kai i hopukia nei e ahau, kia manaaki
ai tou wairua i ahau.

<span id="an_27:20">27:20</span> A ka mea a Ihaka ki tana tama, Na te
aha i hohoro ai te kitea e koe, e taku tama? Ka mea ia, Na Ihowa hoki,
na tou Atua, i homai kia hohoro.

<span id="an_27:21">27:21</span> A ka mea a Ihaka ki a Hakopa, Nuku mai
nei na, kia whawha ahau ki a koe, e taku tama, ko taku tama tonu ranei
koe, ko Ehau, kahore ranei.

<span id="an_27:22">27:22</span> Na ka neke atu a Hakopa ki a Ihaka, ki
tona papa, a ka whawha tera i a ia, ka mea, Ko te reo, no Hakopa te reo,
ko nga ringa ia, no Ehau nga ringaringa.

<span id="an_27:23">27:23</span> A kihai ia i mohio ki a ia, no te mea
he huruhuru ona ringa, i rite ki nga ringa o Ehau, o tona tuakana: na ka
manaaki ia i a ia.

<span id="an_27:24">27:24</span> A ka mea, Ko taku tama pu ranei koe, ko
Ehau? A ka mea ia, Ko ahau tenei.

<span id="an_27:25">27:25</span> Na ka mea ia, Kawea mai kia tata ki
ahau, kia kai ahau i te kai i hopukia e taku tama, kia manaaki ai toku
wairua i a koe. Na kawea atu ana e ia ki a ia, a ka kai ia: i mauria atu
ano e ia he waina ki a ia, a inu ana ia.

<span id="an_27:26">27:26</span> Katahi ka mea a Ihaka, tona papa, ki a
ia, Nuku mai nei, ka kihi i ahau, e taku tama.

<span id="an_27:27">27:27</span> Na ka neke atu ia, a ka kihi ia i a ia:
a ka hongi ia i te haunga o ona kakahu, ka manaaki i a ia, ka mea,
Titiro hoki, rite tahi te haunga o taku tama ki te haunga o te parae i
manaakitia e Ihowa:

<span id="an_27:28">27:28</span> Kia homai ano e te Atua ki a koe te
tomairangi o te rangi, me te momonatanga o te whenua, kia nui ano hoki
te witi me te waina:

<span id="an_27:29">27:29</span> Kia mahi nga iwi ki a koe, kia piko iho
hoki nga tauiwi ki a koe: kia waiho koe hei rangatira mo ou teina, a kia
piko iho ki a koe nga tama a tou whaea: kia kanga te tangata e kanga ana
i a koe, a kia manaakitia te tangata e manaaki ana i a koe.

<span id="an_27:30">27:30</span> ¶ A, mutu ana te manaaki a Ihaka i a
Hakopa, puta kau atu ano a Hakopa i te aroaro o Ihaka, o tona papa, na
ka tae mai a Ehau, tona tuakana, i tana hopu kirehe mohoao.

<span id="an_27:31">27:31</span> Kua oti ano hoki i a ia tetahi kai reka
te taka, a kawea ana ki tona papa, na ka mea ki tona papa, Kia ara ake
toku papa ki te kai i te mea i hopukia mai e tana tama, kia manaaki ai
tou wairua i ahau.

<span id="an_27:32">27:32</span> Na ka mea a Ihaka, tona papa, ki a ia,
Ko wai koe? A ka mea ia, ko tau tama ahau, ko Ehau, ko tau matamua.

<span id="an_27:33">27:33</span> Na tino wiri rawa ana a Ihaka, a ka
mea, Ha, ko wai ra tenei i hopukia nei e ia he kai, a kawea ana mai ki
ahau, a kainga katoatia ana e ahau i te mea kahore ano koe i tae mai, a
manaakitia ana ia e ahau? ae ra, ka manaakitia ano ia.

<span id="an_27:34">27:34</span> A, i te rongonga o Ehau i nga kupu a
tona papa, ka tangi ia, he tangi nui, he tangi tiwerawera, a ka mea ki
tona papa, Manaakitia ahau, ae ra, ahau ano hoki, e toku papa.

<span id="an_27:35">27:35</span> A ka mea ia, I haere tinihanga mai tou
teina, a riro ana tou manaaki i a ia.

<span id="an_27:36">27:36</span> Na ka mea ia, Ka tika ha te tapanga i a
ia ko Hakopa? kua rua nei hoki oku mamingatanga e ia: ko toku
matamuatanga kua riro i a ia; a inaianei kua riro toku manaaki i a ia.
Ka mea ano ia, Kahore ranei i mahue atu ki a koe tetahi manaaki moku?

<span id="an_27:37">27:37</span> Na ka whakahoki a Ihaka, ka mea ki a
Ehau, Na, kua waiho ia e ahau hei rangatira mou, kua hoatu hoki ona
tuakana katoa ki a ia hei apa; kua whakaukia hoki ia e ahau ki te witi,
ki te waina: a he aha ra mau hei meatanga maku, e taku tama?

<span id="an_27:38">27:38</span> Na ka mea a Ehau ki tona papa, Kotahi
tonu ia tau manaaki, e toku papa? manaakitia ahau, ae ra, ahau ano hoki,
e toku papa. Na nui atu te reo o Ehau ki te tangi.

<span id="an_27:39">27:39</span> Na ka whakahoki a Ihaka, tona papa, ka
mea ki a ia, Na, no te momonatanga o te whenua te nohoanga mou, no te
tomairangi hoki o te rangi i runga;

<span id="an_27:40">27:40</span> Ma tau hoari hoki e ora ai koe, me mahi
ano koe ki tou teina; a tenei ake, kei tou kakenga hei rangatira, na ka
wahia atu e koe tana ioka i tou kaki.

<span id="an_27:41">27:41</span> ¶ Na ka mauahara a Ehau ki a Hakopa mo
te manaaki i manaakitia ai ia e tona papa; a ka mea a Ehau i roto i tona
ngakau, E tata ana nga ra e uhungatia ai toku papa; ko reira ahau patu
ai i toku teina, i a Hakopa.

<span id="an_27:42">27:42</span> Na ka korerotia ki a Ripeka nga kupu a
Ehau, a tana tama o mua: a ka tono tangata ia ki te karanga i a Hakopa,
i tana tama o muri, ka mea ki a ia, Na, tenei tou tuakana, a Ehau, mo te
wahi ki a koe, te whakamarie nei i a ia, te mea nei ki te pat u i a koe.

<span id="an_27:43">27:43</span> No konei, e taku tama, whakarongo ki
toku reo; whakatika, e rere ki a Rapana, ki toku tungane, ki Harana;

<span id="an_27:44">27:44</span> Hei a ia koe noho ai mo etahi rangi,
kia tahuri atu ra ano te aritarita o tou tuakana;

<span id="an_27:45">27:45</span> Kia tahuri ke atu ra ano i a koe te
riri a tou tuakana, kia wareware hoki i a ia tau i mea ai ki a ia:
katahi ahau ka tono tangata ki te tiki atu i a koe i reira: he aha kia
tangohia atu ai korua tokorua i ahau i te rangi kotahi?

<span id="an_27:46">27:46</span> Na ka mea a Ripeka ki a Ihaka, Kei te
hoha ahau ki te ora i nga tamahine a Hete: ki te tango a Hakopa i tetahi
wahine mana i roto i nga tamahine a Hete, i tetahi e penei ana me enei
tamahine o te whenua nei, hei aha ake moku te ora?

<span id="an_28:1">28:1</span> ¶ Na ka karanga a Ihaka i a Hakopa, ka
manaaki i a ia, ka tohutohu ki a ia, a ka mea ki a ia, Kaua koe e tango
wahine o nga tamahine o Kanaana.

<span id="an_28:2">28:2</span> Whakatika, haere ki Paranaarama ki te
whare o Petuere, papa o tou whaea; ka tango mai i reira i tetahi wahine
mau o nga tamahine a Rapana, tungane o tou whaea.

<span id="an_28:3">28:3</span> A ma te Atua Kaha Rawa koe e manaaki,
mana koe e mea kia hua, kia nui, kia meinga hoki hei huihuinga iwi;

<span id="an_28:4">28:4</span> Mana e homai ki a koe te manaaki o
Aperahama, ki a koutou tahi ko ou uri; kia riro ai i a koe te whenua e
noho manene nei koe, i homai nei hoki e te Atua ki a Aperahama.

<span id="an_28:5">28:5</span> Na tonoa atu ana a Hakopa e Ihaka: a
haere ana ia ki Paranaarama ki a Rapana, ki te tama a Petuere Hiriani,
ki te tungane o Ripeka, whaea o Hakopa raua ko Ehau.

<span id="an_28:6">28:6</span> ¶ A ka kite a Ehau kua manaaki a Ihaka i
a Hakopa, kua tono hoki i a ia ki Paranaarama ki te tiki wahine mana i
reira; kua tohutohu hoki ki a ia, i a ia e manaaki ana i a ia, kua mea,
Kei tangohia e koe he wahine i nga tamahine o Kanaana;

<span id="an_28:7">28:7</span> A kua rongo a Hakopa ki tona papa raua ko
tona whaea, kua riro hoki ki Paranaarama;

<span id="an_28:8">28:8</span> A ka kite a Ehau e kino ana nga tamahine
o Kanaana ki te titiro a Ihaka, a tona papa;

<span id="an_28:9">28:9</span> Na haere ana a Ehau ki a Ihimaera, a
tangohia ana mai e ia ki roto ki ana wahine a Maharata, te tamahine a
Ihimaera, tama a Aperahama, te tuahine o Nepaioto, hei wahine mana.

<span id="an_28:10">28:10</span> ¶ Na ka turia atu e Hakopa i Peerehepa,
a haere ana ki Harana.

<span id="an_28:11">28:11</span> A ka pono atu ia ki tetahi wahi, ka moe
i reira, kua to hoki te ra; na ka tikina atu e ia tetahi o nga kohatu o
taua wahi, a meatia ana e ia hei urunga mona, ka takoto ia i taua wahi,
ka moe.

<span id="an_28:12">28:12</span> Na moe iho ia, ko tetahi arawhata e tu
ana i runga i te whenua, ko tona pito i tutuki ki te rangi: na, ko nga
anahera a te Atua e piki ana, e heke ana i runga i taua mea.

<span id="an_28:13">28:13</span> Na, ko Ihowa e tu ana i runga atu i
taua mea, e mea ana, Ko Ihowa ahau, ko te Atua o Aperahama, o tou papa,
ko te Atua hoki o Ihaka: ko te whenua e takoto na koe ka hoatu e ahau ki
a koe, ki ou uri ano hoki;

<span id="an_28:14">28:14</span> A ka rite ou uri ki te puehu o te
oneone, ka tohatoha atu koe ki te hauauru, ki te rawhiti, ki te raki, ki
te tonga: a mau, ma tou uri hoki e manaakitia ai nga hapu katoa o te
whenua.

<span id="an_28:15">28:15</span> Na, kei a koe tenei ahau, ka tiaki ahau
i a koe i nga wahi katoa e haere ai koe, ka whakahoki mai ano ahau i a
koe ki tenei whenua; e kore hoki ahau e whakarere i a koe, kia oti ra
ano taku i ki atu ai ki a koe.

<span id="an_28:16">28:16</span> ¶ Na ka oho ake a Hakopa i tana moe, ka
mea, He pono kei tenei wahi a Ihowa; a kihai ahau i mohio.

<span id="an_28:17">28:17</span> Na ka wehi ia, kamea, Ano te wehi o
tenei wahi! ehara tenei i te mea ke atu i te whare o te Atua, a ko te
kuwaha tenei ki te rangi.

<span id="an_28:18">28:18</span> Na ka ara wawe a Hakopa i te ata, a ka
mau ki te kohatu i waiho ra hei urunga mona, whakaturia ana e ia hei
pou, ringihia iho e ia he hinu ki runga.

<span id="an_28:19">28:19</span> A huaina iho e ia te ingoa o taua wahi
ko Peteere: ko Rutu ia te ingoa o taua pa i mua.

<span id="an_28:20">28:20</span> Na ka puaki ta Hakopa kupu taurangi, ka
mea ia, Ki te mea ka tata mai ki ahau te Atua, a ka tiakina ahau e ia i
tenei ara e haere nei ahau, a ka homai e ia ki ahau he taro hei kai, me
tetahi kakahu hei kakahu,

<span id="an_28:21">28:21</span> A ka hoki mai ahau i runga i te
rangimarie ki te whare o toku papa; na, ko Ihowa hei Atua ki ahau:

<span id="an_28:22">28:22</span> A, ko tenei kohatu i whakaturia nei e
ahau hei pou, ka waiho hei whare mo te Atua; a, o nga mea katoa e homai
e koe ki ahau, ka hoatu e ahau ki a koe nga whakatekau.

<span id="an_29:1">29:1</span> ¶ Na ka turia atu e Hakopa, ka haere ki
te whenua o nga tangata o te rawhiti.

<span id="an_29:2">29:2</span> Na ka titiro atu ia, a ka kite i tetahi
poka i te parae, na, ko etahi kahui hipi e toru e takoto ana i te taha;
i whakainumia hoki e ratou nga kahui ki te wai o taua poka: he nui hoki
te kohatu i te waha o te poka.

<span id="an_29:3">29:3</span> I huihuia hoki ki reira nga kahui katoa:
a whakataka atu ana e ratou te kohatu i te waha o te poka, kia
whakainumia ai nga hipi, na ka whakahokia ano e ratou te kohatu ki te
waha o te poka, ki tona wahi.

<span id="an_29:4">29:4</span> Na ka mea a Hakopa ki a ratou, E oku
tuakana, no hea koutou? A ka mea ratou, No Harana matou.

<span id="an_29:5">29:5</span> Na ka mea ia ki a ratou, E mohio ana
ianei koutou ki a Rapana, tama a Nahora? Ka mea ratou, E mohio ana ano
matou.

<span id="an_29:6">29:6</span> A ka mea ia ki a ratou, E ora ana ranei
ia? Ka mea ratou, E ora ana ano: ko Rahera ano tenei, ko tana tamahine
te haere mai nei me nga hipi.

<span id="an_29:7">29:7</span> Na ka mea ia, Nana, he nui ano te ra,
ehara tenei i te wa hei huihuinga mai mo nga kararehe: whakainumia nga
hipi, haere hoki ki te whangai.

<span id="an_29:8">29:8</span> Na ka mea ratou, E kore e taea e matou,
kia huihuia mai ra ano nga kahui katoa, kia whakataka hoki e ratou te
kohatu i te waha o te poka; katahi ka whakainu matou i nga hipi.

<span id="an_29:9">29:9</span> ¶ I a ia ano e korero ana ki a ratou, ka
puta mai a Rahera me nga hipi a tona papa: ko ia hoki te kaiwhangai.

<span id="an_29:10">29:10</span> A, no te kitenga o Hakopa i a Rahera
tamahine a Rapana, tungane o tona whaea, me nga hipi hoki a Rapana,
tungane o tona whaea, na ka haere a Hakopa, a whakataka atu ana e ia te
kohatu i te waha o te poka, whakainumia ana e ia nga hipi a Rapana,
tungane o tona whaea.

<span id="an_29:11">29:11</span> Na ka kihi a Hakopa i a Rahera, a nui
atu tona reo ki te tangi.

<span id="an_29:12">29:12</span> Na ka whakaaturia e Hakopa ki a Rahera
ko ia te iramutu o tona papa, he tama hoki na Ripeka: a ka rere ia ki te
korero ki tona papa.

<span id="an_29:13">29:13</span> Na, i te taenga atu ki a Rapana o te
rongo o Hakopa, tama a tona tuahine, ka rere ia ki te whakatau i a ia,
ka awhi i a ia, ka kihi hoki i a ia, a kawea ana ki tona whare. A ka
korerotia e ia enei mea katoa ki a Rapana.

<span id="an_29:14">29:14</span> Na ka mea a Rapana ki a ia, He pono ko
toku whenua, ko toku kikokiko koe. A kotahi te marama i noho ai ia ki a
ia.

<span id="an_29:15">29:15</span> ¶ Na ka mea a Rapana ki a Hakopa, No te
mea ko taku iramutu koe, me mahi noa ano koe ki ahau? korero mai ki
ahau, me aha he utu mou?

<span id="an_29:16">29:16</span> Na tokorua nga tamahine a Rapana: ko te
ingoa o te tuakana ko Rea, ko te ingoa hoki o te teina ko Rahera.

<span id="an_29:17">29:17</span> He papahewa nga kanohi o Rea; he mea
ahuareka ia a Rahera, he ataahua hoki ki te titiro atu.

<span id="an_29:18">29:18</span> Na i aroha a Hakopa ki a Rahera; a ka
mea ia, Kia whitu nga tau e mahi ai ahau ki a koe mo Rahera, mo tau
tamahine o muri.

<span id="an_29:19">29:19</span> Na ka mea a Rapana, Engari te hoatu e
ahau ki a koe, kei hoatu ki te tangata ke: e noho ki ahau.

<span id="an_29:20">29:20</span> Na e whitu nga tau i mahi ai a Hakopa
mo Rahera; a he rangi torutoru noa ake te rite o aua tau ki tona
whakaaro, i tona aroha ki a ia.

<span id="an_29:21">29:21</span> Na ka mea a Hakopa ki a Rapana, Homai
taku wahine, kua rite nei hoki oku ra, kia haere ahau ki roto, ki a ia.

<span id="an_29:22">29:22</span> Na ka huihuia mai e Rapana nga tangata
katoa o taua wahi, a tukua ana e ia he hakari.

<span id="an_29:23">29:23</span> A, i te ahiahi ka mau ia ki a Rea ki
tana tamahine, a kawea ana ia ki a ia; a ka haere ia ki roto, ki a ia.

<span id="an_29:24">29:24</span> A i hoatu e Rapana a Tiripa, tana
pononga wahine, hei pononga ma Rea, ma tana tamahine.

<span id="an_29:25">29:25</span> A, i te ata, na, ko Rea ia: a ka mea ia
ki a Rapana, He aha tenei mahi au ki ahau? ehara ianei a Rahera i taku i
mahi ai ahau ki a koe? he aha ra koe i tinihanga ai ki ahau?

<span id="an_29:26">29:26</span> Na ko te meatanga a Rapana, Ehara tenei
i te tikanga o to matou whenua, kia hoatu te teina ki mua o te tuakana.

<span id="an_29:27">29:27</span> Whakatutukitia te wiki mo tenei, a ka
hoatu ano hoki tera e matou ki a koe mo te mahi e mahi ai koe ki ahau i
etahi atu tau e whitu.

<span id="an_29:28">29:28</span> A pera ana a Hakopa, a whakatutukitia
ana e ia te wiki mo tenei: a ka homai e ia a Rahera, tana tamahine, ki a
ia hei wahine mana.

<span id="an_29:29">29:29</span> I homai ano e Rapana a Piriha, tana
pononga wahine, ki a Rahera, ki tana tamahine, hei pononga mana.

<span id="an_29:30">29:30</span> Na ka haere ano hoki ia ki roto, ki a
Rahera, a nui atu tona aroha ki a Rahera i tona ki a Rea; e whitu atu
ano nga tau i mahi ai ia ki a ia.

<span id="an_29:31">29:31</span> ¶ A ka kite a Ihowa e kinongia ana a
Rea, ka whakatuwheratia e ia tona kopu: he pakoko ia a Rahera.

<span id="an_29:32">29:32</span> Na ka hapu a Rea, a ka whanau he tama,
a huaina ana e ia tona ingoa ko Reupena: i mea hoki ia, Mo Ihowa hoki i
titiro mai ki toku tangihanga; ta te mea hoki akuanei taku tahu aroha ai
ki ahau.

<span id="an_29:33">29:33</span> Na ka hapu ano ia, a ka whanau he tama;
a ka mea ia, I rongo hoki a Ihowa e kinongia ana ahau, koia i homai ai
hoki e ia tenei ki ahau: a huaina ana e ia tona ingoa ko Himiona.

<span id="an_29:34">29:34</span> Na ka hapu ano ia, a ka whanau he tama;
a ka mea ia, Katahi ano taku tahu ka piri mai ki ahau, no te mea hoki ka
tokotoru a maua tama ka whanau; na reira i huaina ai e ia tona ingoa ko
Riwai.

<span id="an_29:35">29:35</span> Na ka hapu ano ia, a ka whanau he tama;
a ka mea ia, Katahi ahau ka whakamoemiti ki a Ihowa: koia i huaina ai e
ia tona ingoa ko Hura: a ka mutu tana whanau.

<span id="an_30:1">30:1</span> ¶ A, no te kitenga o Rahera kahore i
whanau tetahi tama ma raua ko Hakopa, ka hae a Rahera ki tona tuakana; a
ka mea ia ki a Hakopa, Kia whai tamariki ahau, ki te kahore, ka mate
ahau.

<span id="an_30:2">30:2</span> Na ka mura ake te riri a Hakopa ki a
Rahera: ka mea ia, Ko te atua ranei ahau e kaiponu atu nei i te hua mo
tou kopu?

<span id="an_30:3">30:3</span> Na ka mea tera, Na taku pononga wahine, a
Piriha, haere ki roto, ki a ia; kia whanau ai ia ki runga ki oku turi, a
mana ka whai tamariki ai ahau.

<span id="an_30:4">30:4</span> Na ka homai e ia a Piriha, tana pononga
wahine, ki a ia hei wahine, a ka haere atu a Hakopa ki roto, ki a ia.

<span id="an_30:5">30:5</span> Na ka hapu a Piriha, a ka whanau ta raua
tama ko Hakopa.

<span id="an_30:6">30:6</span> Na ka mea a Rahera, Kua whakarite te Atua
i taku whakawakanga, kua rongo ano ki toku reo, kua homai hoki e ia
tetahi tama ki ahau: na reira i huaina ai e ia tona ingoa ko Rana.

<span id="an_30:7">30:7</span> Na ka hapu ano a Piriha, te pononga
wahine a Rahera, a ka whanau te rua o a raua tama, ko Hakopa.

<span id="an_30:8">30:8</span> Na ka mea a Rahera, Nui whakaharahara nga
nonoketanga i nonoke ai maua ko toku tuakana, a taea ana ia e ahau: na
huaina iho e ia tona ingoa ko Napatari.

<span id="an_30:9">30:9</span> I te kitenga o Rea ka mutu ia te whanau
ka tango ia i a Tiripa, i tana pononga wahine, a hoatu ana e ia ki a
Hakopa hei wahine.

<span id="an_30:10">30:10</span> Na ka whanau te tama a Hakopa raua ko
Tiripa, pononga a Rea.

<span id="an_30:11">30:11</span> A ka mea a Rea, He waimarie! Na huaina
ana e ia tona ingoa ko Kara.

<span id="an_30:12">30:12</span> Na ka whanau te rua o nga tama a Hakopa
raua ko Tiripa, pononga a Rea.

<span id="an_30:13">30:13</span> A ka mea a Rea, E hari ana ahau, ka
kiia nei hoki ahau e nga tamahine he mea hari: a huaina ana e ia tona
ingoa ko Ahera.

<span id="an_30:14">30:14</span> ¶ Na ka haere a Reupena i nga ra o te
kotinga witi, a ka kite i etahi manitareki i te koraha, a kawea ana e ia
ki a Rea, ki tona whaea. A ka mea atu a Rahera ki a Rea, Tena koa maku
etahi o nga manitareki a tau tama.

<span id="an_30:15">30:15</span> Na ko te meatanga a tera ki a ia, He
mea nohinohi ianei tau tangohanga i taku tahu? a me tango ano koe i nga
manitareki a taku tama? A ka mea atu a Rahera, Na, me takoto ia ki a koe
i tenei po hei utu mo nga manitareki a tau tama.

<span id="an_30:16">30:16</span> A i te ahiahi ka, haere mai a Hakopa i
te mara, na ka puta atu a Rea ki te whakatau i a ia, ka mea, Me haere
mai koe ki ahau; kua oti hoki koe te hoko e ahau ki nga manitareki a
taku tama. Na ka takoto ia ki a ia i taua po.

<span id="an_30:17">30:17</span> I whakarongo hoki te Atua ki a Rea, a
ka hapu ia, a ka whanau te tokorima o a raua tama ko Hakopa.

<span id="an_30:18">30:18</span> Na ka mea a Rea, Kua homai e te Atua
toku utu, moku i hoatu i taku pononga ki taku tahu: a huaina ana e ia
tona ingoa ko Ihakara.

<span id="an_30:19">30:19</span> Na ka hapu ano a Rea, a ka whanau te
tokoono o a raua tama ko Hakopa.

<span id="an_30:20">30:20</span> Na ka mea a Rea, He pai te hakari i
homai nei e te Atua ki ahau; katahi taku tahu ka noho ki ahau, mo te
whanautanga o a maua tama tokoono: a huaina ana e ia tona ingoa ko
Hepurona.

<span id="an_30:21">30:21</span> A muri iho ka whanau he kotiro, a
huaina ana e ia tona ingoa ko Rina.

<span id="an_30:22">30:22</span> A i mahara te Atua ki a Rahera, i
whakarongo hoki te Atua ki a ia, a whakatuwheratia ana e ia tona kopu.

<span id="an_30:23">30:23</span> Na ka hapu ia, a ka whanau he tama; a
ka mea ia, Kua whakamutua e te Atua toku tawainga:

<span id="an_30:24">30:24</span> Na huaina ana e ia tona ingoa ko
Hohepa: a ka mea, Ka tapiritia mai e Ihowa tetahi atu tama maku.

<span id="an_30:25">30:25</span> ¶ Na, ka whanau ra a Hohepa i a Rahera,
ka mea a Hakopa ki a Rapana, Tukua ahau, kia haere ai ahau ki toku ake
wahi, ki toku whenua.

<span id="an_30:26">30:26</span> Homai aku wahine me aku tamariki i mahi
ai ahau ki a koe, a ka haere ahau: e mohio ana hoki koe ki taku mahi i
mahi ai ahau ki a koe.

<span id="an_30:27">30:27</span> Na ka mea a Rapana ki a ia, Ki te mea e
manakohia ana anau e koe, e noho: kua kite hoki ahau nau i manaakitia ai
ahau e Ihowa.

<span id="an_30:28">30:28</span> I mea ano ia, Whakaritea ki ahau te utu
mou, a ka hoatu e ahau.

<span id="an_30:29">30:29</span> A ka mea ia ki a ia, E mohio ana koe ki
taku mahinga ki a koe, ki au kararehe hoki i ahau, to ratou peheatanga.

<span id="an_30:30">30:30</span> I mua atu hoki i ahau he iti au mea, na
kua nui noa atu tenei; a kua manaakitia koe e Ihowa ahakoa tahuri ahau
ki hea, ki hea: na inaianei ahea ranei ahau mea ai hoki i tetahi mea mo
toku ake whare?

<span id="an_30:31">30:31</span> A ka mea tera, Ko te aha taku e hoatu
ai ki a koe? A ka mea a Hakopa, Kaua e homai tetahi mea ki ahau: ki te
meatia mai e koe tenei mea aku, ka whangai ano ahau, ka tiaki i au hipi.

<span id="an_30:32">30:32</span> Ka tika ahau na waenganui i tau kahui
katoa akuanei, a ka wehea i reira nga mea whai tongitongi katoa, nga mea
purepure, me nga mea pakaka katoa i roto i nga hipi, me nga purepure, me
nga mea whai tongitongi i roto i nga koati: a ko era hei utu moku.

<span id="an_30:33">30:33</span> Penei ka whakatikaia ahau e toku tika
apopo ake nei, ina tae atu ki tou aroaro ki te utu moku: ko nga mea i
roto i nga koati kahore nei he tongitongi, kahore he purepure, me nga
mea kahore e pakaka i roto i nga hipi, he mea tahae tena naku.

<span id="an_30:34">30:34</span> Na ka mea a Rapana, Ae, pai tonu kia
pena me tau i ki mai na.

<span id="an_30:35">30:35</span> Na ka wehea e ia i taua rangi nga koati
toa, nga mea whakahekeheke, me nga mea purepure, me nga koati uha e whai
tongitongi ana, me nga mea purepure, nga mea he ma tetahi wahi, me nga
mea pakaka o nga hipi, a hoatu ana ki nga ringa o ana tama;

<span id="an_30:36">30:36</span> Na ka whakatakiwatia e ia he takiwa i
waenganui i a ia, i a Hakopa, kia toru nga ra e haerea ai; a ka whangai
a Hakopa i nga hipi a Rapana i mahue iho.

<span id="an_30:37">30:37</span> ¶ Katahi ka tikina e Hakopa etahi rakau
mana, he papara mata, he aramona, he pereni; a tihorea ana e ia etahi
tihorenga ma i aua mea, a ka meinga kia ata kitea te wahi ma o nga
rakau.

<span id="an_30:38">30:38</span> A i whakaturia e ia aua rakau i tihorea
ra ki roto ki nga hake, ki roto ki nga waka wai, kia taurite mai ki nga
hipi, ina haere nga hipi ki te inu; i whakahaputia hoki i te haerenga ki
te inu.

<span id="an_30:39">30:39</span> Na ka whakahaputia nga kahui ki mau i
nga rakau, a he whakahekeheke, he mea tongitongi, he purepure nga kuao i
whanau.

<span id="an_30:40">30:40</span> Na ka wehea atu nga reme e Hakopa, a
whakaangahia ana e ia nga kanohi o nga kahui ki nga mea whakahekeheke,
ki nga mea pakaka katoa i roto i te kahui a Rapana; na ko ana ake kahui
i wehea e ia ki te whanga, kihai hoki i tukua ki roto ki te kahui a
Rapana.

<span id="an_30:41">30:41</span> Na, i nga wa katoa e whakahaputia ai
nga mea kaha o te kahui ka whakaturia e Hakopa nga rakau ki te tirohanga
a te kahui, ki roto ki nga hake, kia whakahaputia ai ratou ki waenga i
nga rakau;

<span id="an_30:42">30:42</span> A ki te mea he ngoikore te kahui, kihai
i whakaturia e ia: na i a Rapana nga mea ngoikore, a i a Hakopa nga mea
kaha.

<span id="an_30:43">30:43</span> Na ka tino nui haere rawa taua tangata,
a ka whai kahui nunui ano ia, me nga pononga wahine, me nga pononga
tane, me nga kamera, me nga kaihe.

<span id="an_31:1">31:1</span> ¶ A i rongo ia i nga kupu a nga tama a
Rapana, e ki ana, Kua riro i a Hakopa nga mea katoa a to tatou papa; na
nga mea hoki a to tatou papa i whiwhi ai ia ki tenei kororia katoa.

<span id="an_31:2">31:2</span> A ka titiro a Hakopa ki te mata o
Rapanga, na, kihai i pera ki a ia me to era rangi ake.

<span id="an_31:3">31:3</span> A ka mea a Ihowa ki a Hakopa, E hoki ki
te whenua o ou matua, ki ou whanaunga hoki; a ka tata ahau ki a koe.

<span id="an_31:4">31:4</span> Na ka tono tangata a Hakopa hei karanga i
a Rahera raua ko Rea ki tana kahui, ki te parae,

<span id="an_31:5">31:5</span> A ka mea ia ki a raua, E kite ana ahau i
te mata o to korua papa, kahore e pera mai ki ahau me to era rangi ake;
otiia i tata mai ki ahau te Atua o toku papa.

<span id="an_31:6">31:6</span> E mohio ana ano korua, i poto katoa atu
toku kaha ki taku mahi ki to korua papa.

<span id="an_31:7">31:7</span> Ko to korua papa ia i tinihanga ki ahau,
ka tekau rawa ana whakaputanga ketanga i oku utu; otiia kihai ia i tukua
e te Atua kia tukino i ahau.

<span id="an_31:8">31:8</span> Mehemea i korero penei ia, Hei nga mea
whai tongitongi te utu mou; na, he mea tongitongi katoa nga whanau o nga
kahui: a, mehemea ia i ki penei, Hei nga mea whakahekeheke he utu mou,
na, he whakahekeheke katoa nga whanau o nga kahui.

<span id="an_31:9">31:9</span> Koia i tangohia ai e Ihowa nga hipi a to
korua papa, a homai ana ki ahau.

<span id="an_31:10">31:10</span> Na, i te wa i whakahaputia ai te kahui,
ka maranga ake oku kanohi, a ka kite moemoea ahau, ko nga toa i ekengia
ai nga kahui, he whakahekeheke, he mea whai tongitongi, he mea
kotingotingo.

<span id="an_31:11">31:11</span> I korero moemoea mai ano te anahera a
te Atua ki ahau, E Hakopa: a ka mea atu ahau, Tenei ahau.

<span id="an_31:12">31:12</span> Na ka mea mai ia, Tena, whakaarahia ake
ou kanohi, ka titiro ki nga toa katoa e ekeeke ana i nga kahui, he
whakahekeheke, he whai tongitongi, he kotingotingo hoki: kua kite hoki
ahau i nga mea katoa i mea nei a Rapana ki a koe.

<span id="an_31:13">31:13</span> Ko ahau te Atua o Peteere, o te wahi i
whakawahi na koe i te pou, i puaki ai hoki tau kupu taurangi ki ahau:
kati, whakatika, haere atu i tenei whenua, hoki atu ki te whenua i
whanau ai koe.

<span id="an_31:14">31:14</span> Na ka whakahoki a Rahera raua ko Rea,
ka mea ki a ia, Tera atu ano ianei tetahi wahi, tetahi taonga tupu ranei
mo maua i roto i te whare o to maua papa?

<span id="an_31:15">31:15</span> Kahore ianei maua i te kiia e ia he
wahine ke noa atu? kua hokona nei hoki maua e ia, kua pau rawa ano i a
ia a maua moni.

<span id="an_31:16">31:16</span> Mo tatou nei hoki, mo a tatou tamariki
nga taonga katoa i tangohia nei e te atua i to maua papa: na, tena,
meatia nga mea katoa i kiia e te Atua ki a koe.

<span id="an_31:17">31:17</span> ¶ Na ka whakatika a Hakopa, a whakaekea
ana e ia ana tamariki me ana wahine ki runga ki nga kamera;

<span id="an_31:18">31:18</span> A kawhakina atu ana e ia ana kararehe
katoa, me ona taonga katoa i whiwhi ai ia, nga kararehe i whiwhi ai ia,
i riro hoki i a ia i Paranaarama, a haere ana ki a Ihaka, ki tona papa,
ki te whenua o Kanaana.

<span id="an_31:19">31:19</span> Na ko Rapana kua riro ki te kutikuti i
ana hipi: katahi ka tahaetia e Rahera nga whakapakoko a tona papa.

<span id="an_31:20">31:20</span> Na tahuti ana a Hakopa i a Rapana
Hiriani, kihai hoki i whakaaturia tona omanga ki a ia.

<span id="an_31:21">31:21</span> Na ka oma ia, me ana mea katoa; i
whakatika ia, ka whiti i te awa, i ahu hoki tona mata ki te maunga, ki
Kireara.

<span id="an_31:22">31:22</span> A i te toru o nga ra ka korerotia ki a
Rapana, kua oma a Hakopa.

<span id="an_31:23">31:23</span> Na ka tango ia i ona teina hei hoa
mona, a ka wahi i a ia, e whitu nga ra ki te ara; a mau atu ia i a ia ki
Maunga Kirera.

<span id="an_31:24">31:24</span> Na ka puta moemoea te Atua ki a Rapana
Hiriani i te po, ka mea ki a ia, Kia tupato kei korero koe ki a Hakopa,
ahakoa pai, ahakoa kino.

<span id="an_31:25">31:25</span> ¶ Na ka mau a Hakopa i a Rapana, Na
tera kua whakaturia e Hakopa tona teneti ki te maunga: heoi whakaturia
ana hoki e Rapana ratou ko ona teina ki Maunga Kirera.

<span id="an_31:26">31:26</span> Na ka mea a Rapana ki a Hakopa, He mahi
aha tau, i tahuti mai nei koe i ahau, i kahaki mai nei hoki i aku
tamahine, ano he parau na te hoari?

<span id="an_31:27">31:27</span> He aha i huna ai e koe tou omanga, i
tahuti mai ai i ahau; a kihai i korero mai ki ahau, kia tukua ai koe e
ahau i runga i te hari, i nga waiata, i te timipera, i te hapa;

<span id="an_31:28">31:28</span> Kihai ano ahau i tukua e koe kia kihi i
aku tama, i aku tamahine? he mahi poauau tenei mahi au.

<span id="an_31:29">31:29</span> He kaha kei toku ringa hei whakatupu
kino i a koutou: otiia kua korero mai te Atua o to koutou papa ki ahau
inapo, kua mea mai, Kia tupato kei korero atu koe, ahakoa pai, ahakoa
kino, ki a Hakopa.

<span id="an_31:30">31:30</span> Na, ahakoa i whakamatea e koe tou
haere, no te mea i koroa e koe te whare o tou papa, he aha ra koe i
tahae ai i oku atua?

<span id="an_31:31">31:31</span> Na ka whakahoki a Hakopa, ka mea ki a
Rapana, No te mea hoki i wehi ahau: i mea hoki ahau, Kei tangohia e koe
au tamahine i ahau.

<span id="an_31:32">31:32</span> Ko te tangata e kitea e koe ou atua i a
ia, kaua ia e whakaorangia: tirohia iho e koe i te aroaro o o taua teina
ko ehea mea au kei ahau, ka tango atu ai mau. Kihai hoki a Hakopa i
mohio, kua tahaetia aua mea e Rahera.

<span id="an_31:33">31:33</span> Na ka haere a Rapana ki te teneti o
Hakopa, ki te teneti hoki o Rea, ki te teneti ano hoki o nga pononga
wahine tokorua; a kihai i kitea. A ka puta atu ia i te teneti o Rea, a
ka tomo atu ki te teneti o Rahera.

<span id="an_31:34">31:34</span> Na tera kua tikina nga whakapakoko e
Rahera, kua whaongia ki roto ki te nohoanga kamera, a nohoia iho e ia.
Na poto katoa te teneti te whawha e Rapana, a kihai i kitea.

<span id="an_31:35">31:35</span> Na ka mea ia ki tona papa, Kei riri mai
toku ariki moku e kore e ahei te whakatika ake ki tou aroaro; no te mea
ko to te wahine mate tenei kei ahau. Na rapu noa ia, kihai i kitea nga
whakapakoko.

<span id="an_31:36">31:36</span> ¶ Na ka riri a Hakopa, ka ngangare ki a
Rapana: a ka oho a Hakopa, ka mea ki a Rapana, He aha toku hara? he aha
toku he, i takare ai koe ki te whai mai i ahau?

<span id="an_31:37">31:37</span> Kua whawhakia nei e koe aku mea katoa,
he aha te mea i kitea e koe o nga mea katoa o tou whare? Homai ki konei
ki te aroaro o oku teina, o ou teina, ma ratou e whakariterite ta taua
whakawa.

<span id="an_31:38">31:38</span> Ka rua tekau enei tau oku ki a koe;
kihai i whanau whakatahe au hipi, au koati, kihai ano i kainga e ahau
nga hipi toa o tau kahui.

<span id="an_31:39">31:39</span> Ko te mea i haea e nga kirehe mohoao
kihai i kawea e ahau ki a koe; naku ano tena i whakautu; i rapu utu ano
koe mo tena i toku ringa, ahakoa mo te mea i tahaetia i te awatea, mo te
mea ranei i tahaetia i te po.

<span id="an_31:40">31:40</span> Ko taku hanga tena; i te awatea i pau
ahau i te matewai, i te po i te huka; a turere ana te moe i oku kanohi.

<span id="an_31:41">31:41</span> Ka rua tekau enei tau oku ki tou whare;
kotahi tekau ma wha nga tau i mahi ai ahau ki a koe mo au tamahine
tokorua, e ono tau hoki mo au hipi: a ka tekau au whakaputanga ketanga i
nga utu moku.

<span id="an_31:42">31:42</span> Me i kahore i tata mai ki ahau te Atua
o toku papa, te Atua o Aperahama, te Wehi hoki o Ihaka, ina kua tonoa
kautia mai ahau e koe. I kite mai te Atua i toku tukinotanga, i te mahi
hoki a oku ringa, i riria ai koe e ia inapo.

<span id="an_31:43">31:43</span> ¶ Na ko te whakahokinga a Rapana, ko te
meatanga ki a Hakopa, He tamahine naku enei tamahine, he tamariki ano
naku enei tamariki, he kahui ano hoki naku enei kahui, a ko nga mea
katoa e kite nei koe, naku: a he aha taku e mea ai akuanei ki enei ta
mahine aku, ki a raua tamariki ranei i whanau nei i a raua?

<span id="an_31:44">31:44</span> Na, tena, haere mai, kia whakarite
kawenata taua, a koe me ahau; a ka waiho hei kaiwhakaatu ki a taua.

<span id="an_31:45">31:45</span> Na ka tikina tetahi kohatu e Hakopa, a
whakaarahia ake e ia hei pou.

<span id="an_31:46">31:46</span> A ka mea a Hakopa ki ona teina, Kohia
mai he kohatu; na ka tikina atu e ratou etahi kohatu, ka hanga he
puranga: a kai ana ratou ki reira ki runga ki te puranga.

<span id="an_31:47">31:47</span> A huaina iho taua mea e Rapana ko
Iekarahaharuta: na Hakopa ia i hua ko Kareere.

<span id="an_31:48">31:48</span> Na ka mea a Rapana, Hei kaiwhakaatu
tenei puranga i tenei ra ki a taua. Na reira i huaina ai tona ingoa ko
Kareere;

<span id="an_31:49">31:49</span> Ko Mihipa hoki; i mea hoki ia, Ma Ihowa
e titiro mai ki a taua, ina matara atu taua i a taua.

<span id="an_31:50">31:50</span> Ki te tukino koe i aku tamahine, ki te
tango ranei i etahi wahine ke atu i aku tamahine, kahore he tangata i a
taua; kia mahara, hei kaititiro te Atua ki ahau, ki a koe.

<span id="an_31:51">31:51</span> I mea ano a Rapana ki a Hakopa, Titiro
ki tenei puranga, a titiro hoki ki tenei pou i waiho iho nei e ahau i
waenganui i a taua;

<span id="an_31:52">31:52</span> Hei kaiwhakaatu tenei puranga, hei
kaiwhakaatu ano hoki tenei pou, moku kei haere ki tua atu o tenei
puranga ki a koe, mou hoki kei haere ake ki ahau ki tua o tenei puranga,
o tenei pou hoki, mo te kino.

<span id="an_31:53">31:53</span> Ma te Atua o Aperahama, ma te Atua hoki
o Nahora, ma te Atua o to raua papa, e whakarite ta taua whakawa. Na ka
oatitia e Hakopa te Wehi o tona papa, o Ihaka.

<span id="an_31:54">31:54</span> Na patua ana e Hakopa he patunga tapu
ki runga ki te maunga, a karangatia ana e ia ona teina ki te kai taro:
na ka kai taro ratou, a ka moe ki te maunga.

<span id="an_31:55">31:55</span> A ka maranga wawe a Rapana i te ata, ka
kihi i ana tama, i ana tamahine, ka manaaki hoki i a ratou: na haere ana
a Rapana, hoki ana ki tona wahi.

<span id="an_32:1">32:1</span> ¶ Na haere ana a Hakopa i tona huarahi, a
ka tutaki ki a ia nga anahera a te Atua.

<span id="an_32:2">32:2</span> A ka mea a Hakopa i tona kitenga i a
ratou, Ko te ope tenei a te Atua: na huaina iho e ia te ingoa o tena
wahi ko Mahanaima.

<span id="an_32:3">32:3</span> ¶ Na ka tono tangata atu a Hakopa ki mua
i a ia ki a Ehau, ki tona tuakana, ki te whenua o Heira, ki te whenua o
Eroma.

<span id="an_32:4">32:4</span> Ka ako hoki ia ki a ratou, ka mea, Kia
penei he korero atu ma koutou ki toku ariki, ki a Ehau; E penei ana te
kupu a tau pononga, a Hakopa, I a Rapana ahau e noho ana a tae mai ki
tenei wa;

<span id="an_32:5">32:5</span> He kau ano aku, he kaihe, he hipi, he
pononga tane, he pononga wahine: a kua tono tangata nei ahau ki te
korero ki toku ariki, kia manakohia ai ahau e koe.

<span id="an_32:6">32:6</span> Na ka hoki mai nga karere ki a Hakopa, ka
mea, I tae atu matou ki tou tuakana, ki a Ehau, a tenei ano ia te haere
mai nei ki te whakatau i a koe, ratou tahi ko nga tangata e wha rau.

<span id="an_32:7">32:7</span> Na he nui te wehi o Hakopa, ka
manukanuka; na ka wehea e ia ona tangata, me nga hipi, me nga kau, me
nga kamera, kia rua nga ropu;

<span id="an_32:8">32:8</span> I mea hoki ia, Ki te tae mai a Ehau ki te
ropu tuatahi, a ka patua e ia, na, ka mawhiti te ropu i mahue.

<span id="an_32:9">32:9</span> ¶ Na ka mea a Hakopa, E te Atua o toku
papa, o Aperahama, e te Atua o toku papa, o Ihaka, e Ihowa, nau nei te
kupu ki ahau, Hoki atu ki tou whenua, ki ou whanaunga hoki, a ka pai
taku mahi ki a koe:

<span id="an_32:10">32:10</span> He iti rawa ahau, he nui au arohatanga
katoa, me te pono katoa hoki i whakaputaina mai e koe ki tau pononga; i
whiti mai hoki ahau me toku tokotoko i tenei Horano; a ka rua nei oku
ropu.

<span id="an_32:11">32:11</span> Tena ra, whakaorangia ahau i te ringa o
toku tuakana, i te ringa o Ehau; e wehi ana hoki ahau i a ia, kei haere
mai ia ki te patu i ahau, i te whaea ratou tahi ko nga tamariki.

<span id="an_32:12">32:12</span> I mea mai nei hoki koe, Ina, ka pai
taku mahi ki a koe, a ka meinga e ahau ou uri kia rite ki te onepu o te
moana, e kore nei e taea te tatau i te tini.

<span id="an_32:13">32:13</span> ¶ A i moe ia ki reira i taua po; a i
tangohia e ia i roto i nga mea i pono ki tona ringa he hakari ma Ehau,
ma tona tuakana;

<span id="an_32:14">32:14</span> E rua rau nga koati hua, e rua tekau
hoki nga koati toa, e rua rau nga hipi uha, e rua tekau nga hipi toa,

<span id="an_32:15">32:15</span> E toru tekau nga kamera whai waiu, me a
ratou kuao, e wha tekau nga kau, kotahi tekau hoki nga puru, e rua tekau
nga kaihe uha, me nga kuao hoki kotahi tekau.

<span id="an_32:16">32:16</span> A ka hoatu e ia ki nga ringa o ana
pononga tenei kahui, tenei kahui, motumotu rawa; ka mea ia ki ana
pononga, Haere i mua i ahau, kia whai takiwa tetahi kahui, tetahi kahui.

<span id="an_32:17">32:17</span> I ako ano ia i te tuatahi, i mea, E
tutaki a Ehau, toku tuakana, i a koe, e mea, Na wai koe? a e haere ana
koe ki hea? a na wai enei mea i tou aroaro?

<span id="an_32:18">32:18</span> Na ka mea atu koe, Na tau pononga, na
Hakopa; i homai e ia hei hakari ma toku ariki, ma Ehau; a tenei ano hoki
ia kei muri i a matou.

<span id="an_32:19">32:19</span> He pera ano tana ako ki te tuarua, ki
te tuatoru hoki, ki nga tangata katoa ano hoki i haere i muri i nga
kahui, i mea ia, Ko te tikanga tenei mo nga kupu e korero ai koutou ki a
Ehau, ina tutaki ki a ia;

<span id="an_32:20">32:20</span> A me ki atu e koutou, Na, tenei ano
hoki tau pononga, a Hakopa, kei muri i a matou. I mea hoki ia, Me
whakamarie ia e ahau ki te hakari e haere ana i mua i ahau, a, muri iho
ka kite ahau i tona kanohi; tera pea ia e manako ki ahau.

<span id="an_32:21">32:21</span> Na ka haere atu te hakari i mua i a ia:
a ko ia i moe i taua po i te puni.

<span id="an_32:22">32:22</span> A i whakatika ia i taua po, i tango
hoki i ana wahine tokorua, me ana wahine pononga tokorua, me ana
tamariki tekau ma tahi, a ka whiti i te whitinga i Iapoko.

<span id="an_32:23">32:23</span> A i tango ia i a ratou, i mea hoki kia
whiti i te awa, a i tukuna atu e ia kia whiti nga mea i a ia.

<span id="an_32:24">32:24</span> ¶ A i mahue iho a Hakopa ko ia anake; a
nonoke ana raua ko tetahi tangata, a takiri noa te ata.

<span id="an_32:25">32:25</span> A, no te kitenga o tera kihai ia i taea
e ia, ka pa ia ki te ateatenga o tona huha; a ka takoki te ateatenga o
te huha o Hakopa i a raua e nonoke ana.

<span id="an_32:26">32:26</span> Na ka mea ia, Tukua ahau, kua takiri
hoki te ata. A ka mea ia, E kore koe e tukua e ahau, kia manaakitia ra
ano ahau e koe.

<span id="an_32:27">32:27</span> A ka mea ia, Ko wai tou ingoa? A ka mea
ia, Ko Hakopa.

<span id="an_32:28">32:28</span> A ka mea ia, Heoi ano kianga ko Hakopa
tou ingoa, engari ko Iharaira: no te mea kua tohe koe ki te Atua, ki te
tangata hoki, a i a koe ano te mutunga.

<span id="an_32:29">32:29</span> Na ka ui a Hakopa, ka mea, Tena koa,
korerotia mai tou ingoa. Ano ra ko ia, He aha toku ingoa i uia ai e koe?
a ka manaaki ia i a ia i reira.

<span id="an_32:30">32:30</span> Na huaina ana e Hakopa te ingoa o taua
wahi ko Peniere: i mea hoki ia, Moku i titiro ki te Atua, he kanohi, he
kanohi, a kei te ora nei ahau.

<span id="an_32:31">32:31</span> A i tara mai te ra ki a ia i a ia ka
whiti i Penuere, kei te toitoti ano tona huha.

<span id="an_32:32">32:32</span> Koia nga tama a Iharaira te kai ai i te
uaua i memenge, ara i tera i te ateatenga o te huha, a tae noa ki tenei
ra: no te mea hoki i pa ia ki te ateatenga o te huha o Hakopa, ki te
uaua i memenge.

<span id="an_33:1">33:1</span> ¶ A ka maranga ake nga kanohi o Hakopa,
na ka titiro atu ia, a ko Ehau e haere mai ana, ratou ko nga tangata e
wha rau. Na ka wehea e ia nga tamariki ki a Rea, ki a Rahera, ki nga
pononga wahine hoki tokorua.

<span id="an_33:2">33:2</span> I maka ano e ia nga pononga wahine me a
raua tamariki ki mua, ko Rea ratou ko ana tamariki ki muri mai, a ko
Rahera raua ko Hohepa ki muri rawa.

<span id="an_33:3">33:3</span> Na ko ia i haere ki mua i a ratou, a e
whitu ona pikonga ki te whenua, a whakatata noa ia ki tona tuakana.

<span id="an_33:4">33:4</span> Na ka rere a Ehau ki te whakatau i a ia,
a ka awhi i a ia, ka hinga hoki ki runga ki tona kaki, ka kihi i a ia:
na ka tangi raua.

<span id="an_33:5">33:5</span> ¶ Na ka maranga ona kanohi, ka kite ia i
nga wahine, ratou ko nga tamariki; a ka mea, Ko wai enei i a koe nei? A
ka mea ia, Ko nga tamariki, ko nga ohaohatanga a te Atua ki tau pononga.

<span id="an_33:6">33:6</span> Na ka whakatata nga pononga wahine, raua
ko a raua tamariki, a ka piko iho.

<span id="an_33:7">33:7</span> Na ka whakatata hoki a Rea, ratou ko ana
tamariki, a ka piko iho: a muri iho ka whakatata a Hohepa raua ko
Rahera, a ka piko iho raua.

<span id="an_33:8">33:8</span> A ka mea ia, hei aha mau tenei ropu katoa
i tutaki nei ki ahau? Ano ra ko ia, Kia manakohia mai ai ahau e toku
ariki.

<span id="an_33:9">33:9</span> A ka mea a Ehau, He nui kei ahau; waiho
ano i a koe tau, e toku teina.

<span id="an_33:10">33:10</span> Ano ra ko Hakopa, Kaua ra; mehemea kua
manakohia mai ahau e koe, na, me tango e koe te hakari a toku ringa: ka
kite atu nei hoki ahau i tou kanohi, me te mea e titiro atu ana ki te
kanohi o te Atua, a ka pai mai ano koe ki ahau.

<span id="an_33:11">33:11</span> Tangohia ra taku manaaki i kawea atu na
ki a koe; kua atawhai mai nei hoki te Atua ki ahau, a e hua ana aku mea.
Na ka tohe ia ki a ia, a ka tangohia e ia.

<span id="an_33:12">33:12</span> Na ka mea ia, Hapainga, tatou ka haere,
me haere ano ahau i mua i a koe.

<span id="an_33:13">33:13</span> A ka mea ia ki a ia, E mohio ana toku
ariki he kahakore nga tamariki, a kei ahau hoki nga kahui me nga kau
whai kuao: kia kotahi noa rangi e akiakina ana ratou, na ka mate katoa
nga kahui.

<span id="an_33:14">33:14</span> Ko koe, ko toku ariki, e haere i mua i
tana pononga: a ka rite taku ata arataki ki te haere a nga mea i toku
aroaro nei, ki te haere hoki a nga tamariki, a kia tae ra ano ahau ki
toku ariki, ki Heira.

<span id="an_33:15">33:15</span> Na ka mea a Ehau, Kati, me waiho e ahau
ki a koe etahi o nga tangata i ahau nei. A ka mea ia, Hei aha koa? kia
manakohia mai ahau e toku ariki.

<span id="an_33:16">33:16</span> ¶ Na ka hoki a Ehau i taua rangi ano,
ka haere ki Heira.

<span id="an_33:17">33:17</span> A ka turia atu e Hakopa ki Hukota, ka
hanga e ia tetahi whare mona, i hanga ano hoki e ia etahi tihokahoka mo
ana kararehe: na reira i huaina ai te ingoa o taua wahi ko Hukota.

<span id="an_33:18">33:18</span> A ka tae a Hakopa ki Hareme, ki tetahi
pa o Hekeme, ki te whenua o Kanaana, i tona haerenga mai i Paranaarama;
a ka noho ki te ritenga atu o te pa.

<span id="an_33:19">33:19</span> Na ka hokona e ia te wahi whenua i tu
ai tona teneti i te ringa o nga tama a Hamora, papa o Hekeme, ki nga
moni kotahi rau.

<span id="an_33:20">33:20</span> Na ka whakaturia e ia tetahi aata ki
reira, a huaina iho e ia ko Ereerohe Iharaira.

<span id="an_34:1">34:1</span> ¶ Na ka haere atu a Rina, tamahine a Rea,
i whanau nei i a raua ko Hakopa, kia kite i nga tamahine o te whenua.

<span id="an_34:2">34:2</span> A ka kite a Hekeme, tama a Hamora Hiwi,
rangatira o taua whenua, i a ia; a ka hopukia ia e ia, a ka takoto ki a
ia, ka whakaiti hoki i a ia.

<span id="an_34:3">34:3</span> Na ka piri tona wairua ki a Rina,
tamahine a Hakopa, a ka aroha ia ki te kotiro ra, ka whakamarie hoki i
te ngakau o taua kotiro.

<span id="an_34:4">34:4</span> Na ka korero a Hekeme ki a Hamora, ki
tona papa, ka mea, Tikina te kotiro nei hei wahine maku.

<span id="an_34:5">34:5</span> Na i rongo a Hakopa kua pokea a Rina,
tana tamahine, e ia; a i te parae ana tama, i ana kararehe: na ka
whakarongo puku a Hakopa, kia tae mai ra ano ratou.

<span id="an_34:6">34:6</span> ¶ Na ka haere a Hamora papa o Hekeme ki a
Hakopa ki te korero ki a ia.

<span id="an_34:7">34:7</span> Na ka haere mai nga tama a Hakopa i te
parae, i to ratou rongonga; a ka matangerengere aua tangata, ka tino
riri hoki, mo tana mahi wairangi i roto i a Iharaira, i a ia i takoto ra
ki te tamahine a Hakopa; he mahi hoki kihai i tika.

<span id="an_34:8">34:8</span> Na ka korero a Hamora ki a ratou, ka mea,
Ko Hekeme, ko taku tama, piri tonu tona wairua ki ta koutou tamahine:
homai ia ki a ia, ne? hei wahine.

<span id="an_34:9">34:9</span> A kia marenatia tatou ki a tatou; homai a
koutou tamahine ki a matou, a me tango hoki a matou tamahine ma koutou.

<span id="an_34:10">34:10</span> A me noho koutou ki a matou: a ka
takoto atu te whenua i mua i a koutou: e noho i reira, ka hokohoko i
reira, ka whakatupu rawa ma koutou i reira.

<span id="an_34:11">34:11</span> A ka mea a Hekeme ki tona papa ratou ko
ona tungane, Kia manakohia mai ahau e koutou, a ko ta koutou e ki mai ai
ki ahau ka hoatu e ahau.

<span id="an_34:12">34:12</span> Ahakoa pehea te nui o te tapakuha me te
hakari e meatia mai e koutou ki ahau, ka hoatu e ahau ta koutou e ki mai
ai ki ahau: otira homai te kotiro hei wahine maku.

<span id="an_34:13">34:13</span> Na ka whakahoki tinihanga nga tama a
Hakopa ki a Hekeme raua ko Hamora, ko tona papa, i mea hoki ratou mo
Rina, mo to ratou tuahine, i whakapokea e ia;

<span id="an_34:14">34:14</span> Ka mea ratou ki a raua, E kore tenei
mea e taea e matou te mea, te hoatu i to matou tuahine ki te tangata
kahore i kotia; he tawainga hoki tena mo matou:

<span id="an_34:15">34:15</span> Tenei ia te mea e whakaae ai matou ki a
koutou: ki te peneitia koutou me matou, ki te kotia o koutou tane katoa;

<span id="an_34:16">34:16</span> Katahi ka hoatu e matou a matou
tamahine ki a koutou, ka tangohia mai hoki a koutou tamahine ma matou, a
ka noho matou i roto i a koutou, a ka meinga tatou hei iwi kotahi.

<span id="an_34:17">34:17</span> Ki te kahore ia koutou e rongo ki ta
matou, kia kotia koutou; na ka tango matou i ta matou tamahine, ka
haere.

<span id="an_34:18">34:18</span> ¶ Na i pai a ratou kupu ki a Hamora, ki
a Hekeme hoki, ki te tama a Hamora.

<span id="an_34:19">34:19</span> A kihai i whakaroa taua tamaiti ki te
mea i taua mea, he matenui hoki nona ki te tamahine a Hakopa: he nui atu
ano ia i nga tangata katoa o te whare o tona papa.

<span id="an_34:20">34:20</span> Na ka haere a Hamora raua ko Hekeme, ko
tana tama, ki te kuwaha o to raua pa, a ka korero ki nga tangata o to
raua pa, ka mea,

<span id="an_34:21">34:21</span> He hunga ata noho tenei ki a tatou; no
reira tukua ratou kia noho ki tenei whenua, kia hokohoko ki konei; na ko
te whenua nei, nana, he nui noa atu mo ratou; me tango mai e tatou a
ratou tamahine hei wahine ma tatou, ka hoatu hoki i a tatou tama hine ki
a ratou.

<span id="an_34:22">34:22</span> Kotahi ano ia te mea e whakaae mai ai
aua tangata ki a tatou, kia noho ki a tatou, kia waiho hei iwi kotahi,
ki te kotia o tatou tane katoa, ki te peratia me ratou kua kotia nei.

<span id="an_34:23">34:23</span> Ko a ratou kararehe, ko a ratou taonga,
me a ratou kirehe katoa, e kore ianei ena e riro mai i a tatou? erangi
me whakaae atu tatou ki a ratou, a ka noho ratou ki a tatou.

<span id="an_34:24">34:24</span> A i whakarongo ki a Hamora raua ko
Hekeme, ko tana tama, nga tangata katoa i haere atu i te kuwaha o tona
pa; a i kotia katoatia nga tane, nga tangata katoa i haere atu i te
kuwaha o tona pa.

<span id="an_34:25">34:25</span> ¶ A i te toru o nga ra, i a ratou e
mamae ana, na ka tango nga tama tokorua a Hakopa, a Himiona raua ko
Riwai, nga tungane o Rina, i tana hoari, i tana hoari, a haere ohorere
ana ki te pa, a patua iho e raua nga tane katoa.

<span id="an_34:26">34:26</span> I patua ano hoki e raua a Hamora raua
ko Hekeme, ko tana tama ki te mata o te hoari, a tangohia ana e raua a
Rina i roto i te whare o Hekeme, a haere ana.

<span id="an_34:27">34:27</span> Na ka haere nga tama a Hakopa ki te
hunga i patua, a pahuatia ana e ratou te pa, mo to ratou tuahine i
whakapokea e ratou.

<span id="an_34:28">34:28</span> I tangohia e ratou a ratou hipi, a
ratou kau, a ratou kaihe, me nga mea hoki i te pa, me nga mea ano hoki i
te mara;

<span id="an_34:29">34:29</span> Me a ratou taonga katoa, a whakaraua
ana a ratou tamariki katoa, me a ratou wahine, i pahuatia ano hoki nga
mea katoa i roto i te whare.

<span id="an_34:30">34:30</span> Na ka mea a Hakopa ki a Himiona raua ko
Riwai, Ka raru ahau i a korua, ka meinga kia piro i roto i nga tangata
whenua, i roto i nga Kanaani ratou ko nga Perihi: a ka huihui mai ratou
ki ahau, ki te hunga tokoiti, a ka patua ahau; a ka ngaro ahau, ahau me
toku whare.

<span id="an_34:31">34:31</span> A ka mea raua, Kia peratia koia e ia to
matou tuahine me te wahine kairau?

<span id="an_35:1">35:1</span> ¶ Na ka mea te atua ki a Hakopa,
Whakatika, haere ake ki Peteere, ki reira noho ai; ka hanga hoki ki
reira i tetahi aata ma te Atua i puta mai nei ki a koe, i tou rerenga
mai i te aroaro o Ehau, o tou tuakana.

<span id="an_35:2">35:2</span> Katahi ka mea a Hakopa ki tona whare, ki
ona tangata katoa hoki, Whakarerea atu nga atua ke i roto i a koutou, e
pure i a koutou, a kakahuria etahi kakahu ke mo koutou:

<span id="an_35:3">35:3</span> A whakatika tatou, ka haere ake ki
Peteere; a ka hanga e ahau ki reira tetahi aata ma te Atua i whakarongo
mai nei ki ahau i te ra i pouri ai ahau, i tata ano hoki ki ahau i te
huarahi i haere ai ahau.

<span id="an_35:4">35:4</span> Na ka homai e ratou ki a Hakopa nga atua
ke katoa i roto i to ratou ringa, me nga whakakai i o ratou taringa; a
ka huna e Hakopa ki raro i te oki i Hekeme.

<span id="an_35:5">35:5</span> Na ka turia atu e ratou: i runga ano te
wehi o te Atua i nga pa i tetahi taha i tetahi taha o ratou, a kihai
ratou i whai i nga tama a Hakopa.

<span id="an_35:6">35:6</span> ¶ Heoi ka tae a Hakopa ki Rutu, ki tera
hoki i te whenua o Kanaana, ara ki Peteere, a ia me tona nuinga katoa.

<span id="an_35:7">35:7</span> A ka hanga e ia he aata ki reira, a
huaina iho e ia taua wahi ko Erepeteere: no te mea hoki i puta mai te
Atua ki a ia i reira, i tona rerenga i te aroaro o tona tuakana.

<span id="an_35:8">35:8</span> Na ka mate a Tepora kaiwhakangote o
Ripeka, a ka tanumia ki raro i Peteere, ki raro i te oki; a ka huaina to
reira ingoa ko Aronipakuta.

<span id="an_35:9">35:9</span> I puta mai ano te Atua ki a Hakopa i tona
haerenga mai i Paranaarama, i manaaki hoki a ia.

<span id="an_35:10">35:10</span> A ka mea te Atua ki a ia, Ko Hakopa tou
ingoa: e kore tou ingoa e huaina ko Hakopa a muri ake nei, engari ko
Iharaira hei ingoa mou. Na huaina ana e ia tona ingoa ko Iharaira.

<span id="an_35:11">35:11</span> I mea ano te Atua ki a ia, Ko ahau te
Atua Kaha Rawa: kia hua koe, kia tini; kia puta he iwi, he huinga iwi
ano hoki i roto i a koe, kia puta ano hoki nga kingi i roto i tou hope;

<span id="an_35:12">35:12</span> Ko te whenua hoki i hoatu e ahau ki a
Aperahama raua ko Ihaka, ka hoatu ano e ahau ki a koe, ka hoatu ano hoki
e ahau tena whenua ki ou uri i muri i a koe.

<span id="an_35:13">35:13</span> Na ka mawehe atu te Atua i a ia ki
runga, i te wahi i korero ai ia ki a ia.

<span id="an_35:14">35:14</span> Na ka whakaturia e Hakopa he pou ki te
wahi i korero ai ia ki a ia, he pou kohatu: a ka ringihia e ia he
ringihanga ki runga, a i ringihia hoki e ia he hinu ki runga.

<span id="an_35:15">35:15</span> A huaina iho e Hakopa te ingoa o te
wahi i korero ai te Atua ki a ia, ko Peteere.

<span id="an_35:16">35:16</span> ¶ Na ka hapainga atu e ratou i Peteere;
a ka whano ka tae ratou ki Eparata: na ka whakawhanau a Rahera, ka
whakauaua hoki tona whanautanga.

<span id="an_35:17">35:17</span> A, i te mea ka whakauaua tona
whanautanga, ka mea te kaiwhakawhanau ki a ia, Kaua e wehi; ta te mea he
tama ano tenei au.

<span id="an_35:18">35:18</span> Na, i te mea ka haere tona wairua, i
mate hoki ia, ka huaina e ia tona ingoa ko Penoni: na tona papa ia i hua
ko Pineamine.

<span id="an_35:19">35:19</span> Na ka mate a Rahera, ka tanumia ki te
ara ki Eparata, koia nei a Peterehema.

<span id="an_35:20">35:20</span> A ka whakaturia e Hakopa he pou ki
runga ki tona rua: ko te pou ia o te rua o Rahera a tae noa ki tenei ra.

<span id="an_35:21">35:21</span> ¶ Na ka turia atu e Iharaira, a ka
whakaarahia e ia tona teneti ki tua atu i te pourewa i Erara.

<span id="an_35:22">35:22</span> A, i a Iharaira e noho ana i taua
whenua, na ka haere a Reupena ka takoto ki a Piriha wahine iti a tona
papa: a ka rongo a Iharaira. Na kotahi tekau ma rua nga tama a Hakopa:

<span id="an_35:23">35:23</span> Ko nga tama a Rea; ko Reupena, ko te
matamua a Hakopa, ko Himiona, ko Riwai, ko Hura, ko Ihakara, ko
Hepurona:

<span id="an_35:24">35:24</span> Ko nga tama a Rahera; ko Hohepa raua ko
Pineamine:

<span id="an_35:25">35:25</span> Ko nga tama a Piriha, pononga wahine a
Rahera; ko Rana raua ko Napatari:

<span id="an_35:26">35:26</span> Ko nga tama a Tiripa, pononga wahine a
Rea; ko Kara raua ko Ahera: ko nga tama enei a Hakopa i whanau nei mana
ki Paranaarama.

<span id="an_35:27">35:27</span> Na kua tae a Hakopa ki a Ihaka, ki tona
papa, ki Mamere, ki te pa o Arapa, ara ki Heperona, ki te wahi hoki i
noho ai a Aperahama raua ko Ihaka.

<span id="an_35:28">35:28</span> A kotahi rau e waru tekau tau nga ra o
Ihaka.

<span id="an_35:29">35:29</span> Na ka hemo a Ihaka, ka mate, ka kohia
atu ki tona iwi, he koroheke, kua maha hoki ona ra: a na ana tama, na
Ehau raua ko Hakopa ia i tanu.

<span id="an_36:1">36:1</span> ¶ Na ko nga whakatupuranga enei o Ehau,
ara o Eroma.

<span id="an_36:2">36:2</span> I tangohia ana wahine e Ehau i roto i nga
tamahine o Kanaana; a Araha, tamahine a Erona Hiti, a Ahoripama,
tamahine a Anaha, tamahine a Tipeona Hiwi;

<span id="an_36:3">36:3</span> Ratou ko Pahemata, tamahine a Ihimaera,
tuahine o Neparoto.

<span id="an_36:4">36:4</span> A whanau ake ta Araha raua ko Ehau ko
Eripata; whanau ake ta Pahemata ko Reuere;

<span id="an_36:5">36:5</span> A whanau ake a Ahoripama, ko Ieuhu, ko
Iaarama, ko Koraha: ko nga tama enei e Ehau i whanau nei mana ki te
whenua o Kanaana.

<span id="an_36:6">36:6</span> Na ka tangohia e Ehau ana wahine, ana
tama, ana tamahine, nga tangata katoa o tona whare, ana kararehe, ana
kirehe katoa, ana taonga katoa i whiwhi ai ia ki te whenua o Kanaana, a
haere atu ana ki tetahi whenua ke atu i tona teina i a Hakopa.

<span id="an_36:7">36:7</span> He nui rawa hoki no a raua taonga, te
noho tahi ai raua; kihai hoki te whenua i noho manene nei raua i nui hei
nohoanga mo raua, i a raua kararehe hoki.

<span id="an_36:8">36:8</span> Na ka noho a Ehau ki Maunga Heira: ko
Eroma a Ehau.

<span id="an_36:9">36:9</span> ¶ A ko nga whakatupuranga enei a Ehau
papa o nga Eromi i Maunga Heira:

<span id="an_36:10">36:10</span> Ko nga ingoa enei o nga tama a Ehau; ko
Eripata tama a Araha wahine a Ehau, ko Reuere tama a Pahemata wahine a
Ehau.

<span id="an_36:11">36:11</span> A ko nga tama a Eripata, ko Temana, ko
Omara, ko Tepo, ko Katama, ko Kenaha.

<span id="an_36:12">36:12</span> Na ko Timina he wahine iti na Eripata
tama a Ehau; a whanau ake ta raua ko Eripata, ko Amareke: ko nga tama
enei a Araha wahine a Ehau.

<span id="an_36:13">36:13</span> Ko nga tama hoki enei a Reuere; ko
Nahata, ko Heraha, ko Hamaha, ko Miha; ko nga tama enei a Pahemata
wahine a Ehau.

<span id="an_36:14">36:14</span> Na ko nga tama enei a Ahoripama
tamahine a Anaha, tamahine a Tipeona, a te wahine a Ehau: a whanau ake a
raua ko Ehau ko Ieuhu, ko Iaarama, ko Koraha.

<span id="an_36:15">36:15</span> Ko enei o nga tama a Ehau i waiho hei
ariki: ko nga tama a Eripata matamua a Ehau; ko Temana ariki, ko Omara
ariki, ko Tepo ariki, ko Kenaha ariki,

<span id="an_36:16">36:16</span> Ko Koraha ariki, ko Katama ariki, ko
Amareke ariki: na Eripata enei ariki i te whenua o Eroma; ko nga tama
enei a Araha.

<span id="an_36:17">36:17</span> A ko nga tama enei a Reuere tama a
Ehau; ko Nahata ariki, ko Heraha ariki, ko Hamaha ariki, ko Miha ariki:
na Reuere enei ariki i te whenua o Eroma; ko nga tama enei a Pahemata
wahine a Ehau.

<span id="an_36:18">36:18</span> Ko nga tama hoki enei a Ahoripama,
wahine a Ehau; ko Ieuhu ariki, ko Iaarama ariki, ko Koraha ariki: na
Ahoripama enei ariki, na te tamahine a Anaha, na te wahine a Ehau.

<span id="an_36:19">36:19</span> Ko nga tama enei a Ehau, ara a Eroma, a
ko enei ano o ratou ariki.

<span id="an_36:20">36:20</span> ¶ Ko nga tama enei a Heira Hori, ko nga
tangata whenua hoki; ko Rotana, ko Hopara, ko Tipeona, ko Anaha,

<span id="an_36:21">36:21</span> Ko Rihona, ko Etere, ko Rihana: ko nga
ariki enei o nga Hori, ko nga tama hoki a Heira i te whenua o Eroma.

<span id="an_36:22">36:22</span> Ko nga tama a Rotana, ko Hori, ko
Hemama; a ko Timina te tuahine o Rotana.

<span id="an_36:23">36:23</span> Ko nga tama hoki enei a Hopara; ko
Arawana, ko Manahata, ko Epara, ko Hepo, ko Onama.

<span id="an_36:24">36:24</span> Ko nga tama hoki enei a Tipeona; ko
Aiaha raua ko Anaha: na tenei Anaha i kite nga puia i te koraha, i a ia
e whangai ana i nga kaihe a Tipeona, a tona papa.

<span id="an_36:25">36:25</span> Ko nga tama hoki enei a Anaha; ko
Rihona, ko Ahoripama tamahine a Anaha.

<span id="an_36:26">36:26</span> A ko nga tama enei a Eihona; ko
Hemerana, ko Ehepana, ko Itirana, ko Kerana.

<span id="an_36:27">36:27</span> Ko nga tama enei a Etere; ko Pirihana,
ko Taawana, ko Akana.

<span id="an_36:28">36:28</span> Ko nga tama enei a Rihana; ko Uhu raua
ko Arana.

<span id="an_36:29">36:29</span> No nga Hori enei ariki; ko Rotana
ariki, ko Hopara ariki, ko Tipeona ariki, ko Anaha ariki,

<span id="an_36:30">36:30</span> Ko Rihona ariki, ko Etere ariki, ko
Rihana ariki: no nga Hori enei ariki, no roto i o ratou ariki i te
whenua o Heira.

<span id="an_36:31">36:31</span> ¶ Ko nga kingi enei i kingi i te whenua
o Eroma, i te mea kahore ano he kingi o nga tama a Iharaira.

<span id="an_36:32">36:32</span> A he kingi no Eroma a Pera tama a
Peoro: a ko Rinihapa te ingoa o tona pa.

<span id="an_36:33">36:33</span> Na ka mate a Pera, a ko Iopapa tama a
Heraha o Potora te kingi i muri i a ia.

<span id="an_36:34">36:34</span> Na ka mate a Iopapa, a ko Huhama o te
whenua o Temani te kingi i muri i a ia.

<span id="an_36:35">36:35</span> Na ka mate a Huhama, a ko Harara tama a
Perara, a te tangata nana nei i patu a Miriana ki te parae o Moapa, te
kingi i muri i a ia: a ko Awiti te ingoa o tona pa.

<span id="an_36:36">36:36</span> Na ka mate a Harara, a ko Hamara o
Mahareka te kingi i muri i a ia.

<span id="an_36:37">36:37</span> Na ka mate a Hamara, a ko Haora o
Rehopoto i te taha o te awa te kingi i muri i a ia.

<span id="an_36:38">36:38</span> Na ka mate a Haora, a ko Paarahanana,
ko te tama a Akaporo, te kingi i muri i a ia.

<span id="an_36:39">36:39</span> Na ka mate a Paarahanana tama a
Akaporo, a ko Harara te kingi i muri i a ia: a ko Pau te ingoa o tona
pa; ko Mehetapere hoki te ingoa o tana wahine, he tamahine ia na
Matarere tamahine a Metahapa.

<span id="an_36:40">36:40</span> Na ko nga ingoa enei o nga ariki, ara o
nga whanau a Ehau, o tona hapu, o tona hapu, o tona kainga, o tona
kainga, tona ingoa, tona ingoa; ko Timina ariki, ko Arawa ariki, ko
Ietete ariki,

<span id="an_36:41">36:41</span> Ko Ahoripama ariki, ko Eraha ariki, ko
Pinona ariki,

<span id="an_36:42">36:42</span> Ko Kenaha ariki, ko Temana ariki, ko
Mipitara ariki,

<span id="an_36:43">36:43</span> Ko Makatiere ariki, ko Irama ariki: no
Eroma enei ariki, me o ratou nohoanga i te whenua i nohoia e ratou: ko
Ehau ia ko te papa o nga Eromi.

<span id="an_37:1">37:1</span> ¶ A i noho a Hakopa i te whenua i noho
manene ai tona papa, i te whenua o Kanaana.

<span id="an_37:2">37:2</span> Ko nga whakatupuranga enei o Hakopa.
Kotahi tekau ma whitu nga tau o Hohepa, a i te whangai hipi ia, ratou ko
ona tuakana; he taitama hoki ia i te taha o nga tama a Piriha, o nga
tama a Tiripa, a nga wahine a tona papa: a ka kawea e Hohepa te kor ero
kino mo ratou ki to ratou papa.

<span id="an_37:3">37:3</span> Na i arohaina nuitia a Hohepa e Iharaira
i ana tama katoa, no te mea ko te tama ia o tona koroheketanga: a ka
hanga e ia tetahi koti purepure mona.

<span id="an_37:4">37:4</span> A ka kite ona tuakana e arohatia nuitia
ana ia e to ratou papa i ona tuakana katoa, na ka kino ratou ki a ia,
kihai ano hoki i ahei te ata korero ki a ia.

<span id="an_37:5">37:5</span> ¶ Na ka moe a Hohepa i tetahi moe, a ka
korerotia e ia ki ona tuakana; ka nui haere ano to ratou kino ki a ia.

<span id="an_37:6">37:6</span> A i mea ia ki a ratou, Tena, whakarongo
ki tenei moe i moe nei ahau:

<span id="an_37:7">37:7</span> Nana, i te paihere witi tatou i waenga
mara, na ka whakatika ake taku paihere, a ka tu; ko te tino karapotinga
mai o a koutou paihere, kei te piko iho ki taku paihere.

<span id="an_37:8">37:8</span> Na ka mea ona tuakana ki a ia, Koia ranei
ko koe hei kingi mo matou? hei rangatira ano ranei koe mo matou? Na ka
nui haere ano to ratou kino ki a ia mo ana moe, mo ana kupu.

<span id="an_37:9">37:9</span> A i moe ano ia i tetahi atu moe, a ka
korerotia e ia ki ona tuakana, ka mea ia, Nana, tenei ano hoki tetahi
moe i moe ai ahau; na, ko te ra me te marama, me nga whetu kotahi tekau
ma tahi, e piko mai ana ki ahau.

<span id="an_37:10">37:10</span> A ka korerotia e ia ki tona papa ratou
ko ona tuakana: na ka whakatupehupehu tona papa ki a ia, ka mea ki a ia,
He aha tenei moe i moe nei koe? Tera ranei matou, ko tou whaea, ko ou
tuakana, e haere mai ki te piko ki a koe, ki te whenua?

<span id="an_37:11">37:11</span> Na ka hae ona tuakana ki a ia; ko tona
papa ia i mahara ki te kupu.

<span id="an_37:12">37:12</span> ¶ Na ka haere ona tuakana ki te whangai
i nga hipi a to ratou papa i Hekeme.

<span id="an_37:13">37:13</span> A ka mea a Iharaira ki a Hohepa, Kahore
ianei ou tuakana i te whangai hipi i Hekeme? haere mai, me tono koe e
ahau ki a ratou. Ka mea ia, Tenei ahau.

<span id="an_37:14">37:14</span> Na ka mea ia ki a ia, Tena, haere,
tirohia, kei te ora ranei ou tuakana, kei te ora ano ranei nga hipi; ka
whakahoki mai ia i te korero ki ahau. Na ka tonoa atu ia e ia i te
raorao o Heperona, a ka haere ia ki Hekeme.

<span id="an_37:15">37:15</span> A ka tutaki tetahi tangata ki a ia, e
pohehe ana hoki ia i te parae, a ka ui taua tangata ki a ia, He aha tau
e rapu na?

<span id="an_37:16">37:16</span> Na ka mea ia, E rapu ana ahau i oku
tuakana: tena koa, whakaaturia mai ki ahau, kei hea ratou e whangai ana
i te kahui.

<span id="an_37:17">37:17</span> Ka mea taua tangata, Kua riro atu ratou
i konei; i rongo hoki ahau i a ratou e ki ana, Kia haere tatou ki
Rotana. Na ka haere a Hohepa ki te whai i ona tuakana, a ka kitea ratou
e ia ki Rotana.

<span id="an_37:18">37:18</span> Na ka kite mai ratou i a ia i tawhiti,
a, i te mea kahore ano ia i tata noa ki a ratou, ka whakatakoto whakaaro
ratou mona kia whakamatea.

<span id="an_37:19">37:19</span> A ka mea ratou tetahi ki tetahi, Nana,
ko te moemoea tenei te haere mai nai.

<span id="an_37:20">37:20</span> Tena, tatou ka haere, ka patu i a ia,
ka maka hoki i a ia ki tetahi o nga poka, a ka mea tatou, Na tetahi
mohoao nanakia ia i kai: a ka kite tatou i te tukunga iho o ana moe.

<span id="an_37:21">37:21</span> Na i rongo a Reupena, a ka whakaorangia
ia e ia i roto i o ratou ringa; ka mea ia, Kaua ia e patua e tatou.

<span id="an_37:22">37:22</span> Ka mea ano a Reupena ki a ratou, Kaua e
whakahekea he toto; maka atu ia ki roto ki tenei poka i te koraha nei,
kaua hoki tetahi ringa e pa ki a ia; he mea hoki kia whakaora ai ia i a
ia i roto i o ratou ringa, kia whakahoki ai ia i a ia ki tona papa.

<span id="an_37:23">37:23</span> ¶ A, i te taenga o Hohepa ki ona
tuakana, ka huia e ratou te koti o Hohepa, te koti purepure e mau ana i
a ia;

<span id="an_37:24">37:24</span> A mauria ana ia, maka ana e ratou ki te
poka: he tuwhera kau ano te poka, kahore he wai o roto.

<span id="an_37:25">37:25</span> Na ka noho ratou ki te kai taro: a ka
anga ake o ratou kanohi, na, ko tetahi tira Ihimaeri e haere mai ana i
Kireara me a ratou kamera, he waha i nga mea kakara, i te pama, i te
maira, e haere ana ki te kawe ki raro, ki Ihipa.

<span id="an_37:26">37:26</span> Na ka mea a Hura ki ona tuakana ratou
ko ona teina, He aha te pai o ta tatou patu i to tatou teina, o te huna
hoki i ona toto?

<span id="an_37:27">37:27</span> Tatou ka haere, ka hoko i a ia ki nga
Ihimaeri, a kaua o tatou ringa e pa ki a ia; ko to tatou teina nei hoki
ia, ko to tatou kikokiko. A i whakaae ona tuakana ratou ko ona teina.

<span id="an_37:28">37:28</span> Na ka haere mai nga Miriani, he hunga
hokohoko: ka hutia ake e ratou a Hohepa i roto i te poka, a ka hokona
atu a Hohepa e ratou ki nga Ihimaeri, ki nga hiriwa e rua tekau: a ka
kawea a Hohepa e ratou ki Ihipa.

<span id="an_37:29">37:29</span> A ka hoki mai a Reupena ki te poka; na,
kohore a Hohepa i roto i te poka; a ka haea e ia ona kakahu.

<span id="an_37:30">37:30</span> Na ka hoki ia ki ona teina, ka mea,
Kahore nei te tamaiti; a ko ahau, me haere ahau ki hea?

<span id="an_37:31">37:31</span> ¶ Na ka tango ratou i te koti o Hohepa,
a ka patua he koati toa, ka tukua hoki te koti ki te toto;

<span id="an_37:32">37:32</span> Na ka hoatu te koti purepure kia kawea
ki to ratou papa; ka mea ratou, I kitea tenei e matou; tena, tirohia ko
te koti ranei o tau tama, ehara ranei?

<span id="an_37:33">37:33</span> A ka mohiotia e ia, a ka mea ia, Ko te
koti tenei o taku tama; kua kainga ia e te kirehe nanakia; kua tino haea
rawatia a Hohepa.

<span id="an_37:34">37:34</span> Na ka haea e Hakopa ona kakahu, ka
kakahuria e ia tona hope ki te kakahu taratara, a he maha nga ra i
uhungatia ai e ia tana tama.

<span id="an_37:35">37:35</span> Ka whakatika hoki ana tama katoa me ana
tamahine katoa ki te whakamarie i a ia; a kihai ia i pai kia
whakamarietia; ka mea ia, Engari ka heke tangi atu ahau ki taku tama ki
te po. Na ka uhungatia ia e tona papa.

<span id="an_37:36">37:36</span> Na ka hokona atu ia e nga Miriani ki
Ihipa ki a Potiwhara, ki tetahi o nga tangata nui a Parao, ki te
rangatira o nga kaitiaki.

<span id="an_38:1">38:1</span> ¶ I taua wa ka maunu atu a Hura I roto i
ona tuakana, a peka ana ki tetahi Aturami, ko Hira tona ingoa.

<span id="an_38:2">38:2</span> A kitea ana e Hura i reira te tamahine a
tetahi Kanaani, ko Huaha tona ingoa: na ka tango ia i a ia, a haere ana
ki roto, ki a ia.

<span id="an_38:3">38:3</span> Na ka hapu ia, a ka whanau he tama; a
huaina iho tona ingoa ko Ere:

<span id="an_38:4">38:4</span> Na ka hapu ano ia, a ka whanau he tama; a
huaina iho tona ingoa ko Onana.

<span id="an_38:5">38:5</span> A ka hapu ano ia, a ka whanau he tama; a
huaina iho tona ingoa ko Heraha: i Ketipi hoki te tane i tona
whanautanga.

<span id="an_38:6">38:6</span> Na ka tangohia e Hura he wahine ma Ere,
ma tana matamua, ko tona ingoa ko Tamara.

<span id="an_38:7">38:7</span> He tangata kino a Ere matamua a Hura ki
ta Ihowa titiro; a whakamatea ana ia e Ihowa.

<span id="an_38:8">38:8</span> Na ka mea a Hura ki a Onana, Haere ki
roto, ki te wahine a tou tuakana, hei whakakapi mo te whawharua, kia
whai uri ai tou tuakana.

<span id="an_38:9">38:9</span> I mohio ano a Onana e kore e waiho te uri
mona; a, i tona haerenga ki te wahine a tona tuakana, na ka tukua e ia
kia heke atu ki te whenua, kei hoatu e ia he uri ki tona tuakana.

<span id="an_38:10">38:10</span> He kino hoki tana mahi ki ta Ihowa
titiro: na ka whakamatea hoki ia.

<span id="an_38:11">38:11</span> Katahi ka mea a Hura ki a Tamara, ki
tana hunaonga, Me noho pouaru koe ki te whare o tou papa, kia kaumatua
ra ano a Heraha, taku tama; i mea hoki ia, Kei mate ano hoki tenei, kei
pera me ona tuakana. Na ka haere a Tamara, a noho ana i te whare o tona
papa.

<span id="an_38:12">38:12</span> ¶ A, ka maha nga ra, ka mate te
tamahine a Huaha, te wahine a Hura; a ka marie a Hura, a ka haere raua
ko tona hoa ko Hira Aturami ki runga ki Timinata, ki ana kaikutikuti
hipi.

<span id="an_38:13">38:13</span> A ka korerotia ki a Tamara, ka meatia,
Ko tou hungawai tenei te haere ake nei ki Timinata, ki te kutikuti i ana
hipi.

<span id="an_38:14">38:14</span> Na ka whakarerea atu e ia ona kakahu
pouaru, ka hipoki i a ia ki tona arai, roropi tonu ki a ia, a ka noho i
te tomokanga ki Enaima, i te huarahi ki Timinata; i kite hoki ia kua
kaumatua a Heraha, a kahore ano ia i hoatu hei wahine mana.

<span id="an_38:15">38:15</span> Na, ka kite a Hura i a ia, hua noa ia
he wahine kairau; no te mea i hipokina tona mata.

<span id="an_38:16">38:16</span> Na ka peka ia ki te ara ki a ia, ka
mea, Tukua atu ahau, ne? kia haere atu ki a koe; kihai hoki ia i mohio
ko tana hunaonga ia. A ka mea ia, He aha tau e homai ai ki ahau, ki te
haere mai koe ki ahau?

<span id="an_38:17">38:17</span> A ka mea ia, Ka tukua atu e ahau tetahi
kuao koati o te kahui. A ka mea ia, Ka homai ranei e koe tetahi taunaha
ki ahau, kia tukua mai ra ano taua mea e koe?

<span id="an_38:18">38:18</span> A ka mea ia, He aha te taunaha e hoatu
e ahau ki a koe? Ka mea ia, Ko tou hiri, me au tau, me tau tokotoko i
tou ringa. Na ka hoatu e ia ki a ia, a ka haere atu ia ki a ia, a ka
hapu ia i a ia.

<span id="an_38:19">38:19</span> Na ka whakatika ia, a haere ana,
whakarerea ana e ia tona arai, a kakahuria iho ona kakahu pouaru.

<span id="an_38:20">38:20</span> Na ka hoatu te kuao koati e Hura kia
kawea e tona hoa e te Aturami, ki te tiki i te taunaha i te ringa o te
wahine; a kihai ia i kitea.

<span id="an_38:21">38:21</span> A ka ui ia ki nga tangata o taua wahi,
ka mea, Kei hea te wahine kairau i Enaima nei i te taha o te ara? A ka
mea ratou, Kahore he wahine kairau i konei.

<span id="an_38:22">38:22</span> Na ka hoki ia ki a Hura, ka mea, Kahore
ia i kitea e ahau; e mea ana hoki nga tangata o tera wahi, kahore he
wahine kairau i reira.

<span id="an_38:23">38:23</span> Na ka mea a Hura, Tukua kia tangohia e
ia, kei tawaia taua: titiro hoki, kua tukua atu nei e ahau te kuao nei,
a kihai ia i kitea e koe.

<span id="an_38:24">38:24</span> ¶ A ka toru nga marama, na ka korerotia
ki a Hura, ka meatia, Kua kairau a Tamara, tau hunaonga; kua hapu ano
hoki ia i ona kairautanga. A ka mea a Hura, Kawea ki waho, kia tahuna.

<span id="an_38:25">38:25</span> A, ka kawea ia ki waho, ka tono tangata
ia ki tona hungawai, ka mea, Na te tangata nana enei mea toku hapu: i
mea ano ia, Tena, tirohia, na wai enei, te hiri nei, me nga tau, me te
tokotoko.

<span id="an_38:26">38:26</span> Na ka mohiotia e Hura, a ka mea ia, Nui
atu tona tika i toku; kihai hoki ia i hoatu e ahau ki a Heraha, ki taku
tama. A kihai ia i mohio ki a ia i muri iho.

<span id="an_38:27">38:27</span> A ka taka ki te wa e whanau ai ia, na,
he mahanga kei roto i tona kopu.

<span id="an_38:28">38:28</span> A, i tona whanautanga, na ka torona te
ringa o tetahi: na ka mau te kaiwhakawhanau ki te miro whero, a herea
ana ki tona ringa, ka mea, Ko tenei i puta mai i mua.

<span id="an_38:29">38:29</span> A, i tana whakahokinga atu i tona
ringa, na ka puta mai tona tuakana; a ka mea ia, Ka tae tou pakaru mai!
nau te pakaru mai: koia i huaina ai tona ingoa ko Parete.

<span id="an_38:30">38:30</span> A muri iho ka puta tona teina, i herea
nei tona ringa ki te miro whero: a ka huaina tona ingoa ko Teraha.

<span id="an_39:1">39:1</span> ¶ A i kawea iho a Hohepa ki Ihipa; na ka
hokona ia e Potiwhara, he tangata nui na Parao, he rangatira no nga
kaitiaki, he Ihipiana, i roto i nga ringa o nga Ihimaeri, nana nei ia i
kawe ki reira.

<span id="an_39:2">39:2</span> Na i a Hohepa a Ihowa, a he tangata whai
rawa ia; i noho ano ia i roto i te whare o tona ariki, o te Ihipiana.

<span id="an_39:3">39:3</span> A i kite tona ariki kei a ia a Ihowa,
pono tonu hoki i a Ihowa nga mahi katoa a tona ringa.

<span id="an_39:4">39:4</span> Na ka manakohia a Hohepa e ia, ka mahi ia
ki a ia: a ka waiho ia hei kaitirotiro mo tona whare, a ka homai e ia
ana mea katoa ki tona ringa.

<span id="an_39:5">39:5</span> A, i a ia ka waiho nei hei kaitirotiro mo
tona whare, mo ana mea katoa, na ka manaakitia e Ihowa te whare o te
Ihipiana he whakaaro ki a Hohepa; i runga ano i ana mea katoa te manaaki
a Ihowa, i te whare, i te mara.

<span id="an_39:6">39:6</span> I waiho hoki e ia i te ringa a Hohepa ana
mea katoa; kihai hoki i mohiotia e ia tetahi o ana mea, heoi ano ko te
taro i kai ai ia. A he tangata ataahua a Hohepa, he pai hoki ia ki te
titiro atu.

<span id="an_39:7">39:7</span> ¶ A, i muri i enei mea, ka anga nga
kanohi o te wahine a tona ariki ki a Hohepa; a ka mea ia, Takoto taua.

<span id="an_39:8">39:8</span> A ka whakakahore ia, ka mea hoki ki te
wahine a tona ariki, Na, e kore toku ariki e mohio ko te aha kei ahau i
roto i te whare, kua homai nei hoki e ia ana mea katoa ki toku ringa;

<span id="an_39:9">39:9</span> Kahore tetahi i roto i tenei whare e nui
ake i ahau; kahore ano hoki i kaiponuhia e ia tetahi mea ki ahau, ko koe
anake, no te mea ko tana wahine koe: na, me pehea e mahi ai ahau i tenei
kino nui, e hara ai ki te Atua?

<span id="an_39:10">39:10</span> Heoi korero noa ia ki a Hohepa i tenei
ra, i tenei ra, a kihai ia rongo ki a ia, kia takoto tahi raua, kia noho
tahi raua

<span id="an_39:11">39:11</span> Na i taua wa ka haere a Hohepa ki te
whare ki te mahi i tana mahi; a kahore tetahi o nga tangata o te whare i
reira i roto i te whare.

<span id="an_39:12">39:12</span> Na ka hopukia ia e ia, ara tona kakahu,
ka mea, Takoto taua: na ka whakarerea e ia tona kakahu ki tona ringa, a
rere ana, puta ana ki waho.

<span id="an_39:13">39:13</span> ¶ A, no tona kitenga kua whakarerea e
ia tona kakahu i roto i tona ringa, a kua rere ki waho,

<span id="an_39:14">39:14</span> Na ka karanga ia ki nga tangata o tona
whare, ka korero ki a ratou, ka mea, Titiro, kua kawea mai e ia tetahi
Hiperu hei hangarau i a tatou; i haere mai ia ki ahau kia takoto maua, a
he rahi toku reo ki te hamama:

<span id="an_39:15">39:15</span> A, ka rongo ia he rahi toku reo ki te
hamama, na ka whakarerea e ia tona kakahu ki ahau, a rere ana, puta ana
ki waho.

<span id="an_39:16">39:16</span> Na ka waiho e ia tona kakahu ki tona
taha, kia hoki mai ra ano tona ariki ki tona whare.

<span id="an_39:17">39:17</span> A ka korero ia ki a ia, ko aua kupu
ano, ka mea, I haere mai ki ahau taua pononga Hiperu, i kawea mai nei e
koe ki a matou, ki te hangarau i ahau:

<span id="an_39:18">39:18</span> A, ka rahi toku reo ki te hamama, na ka
whakarerea e ia tona kakahu ki ahau, a rere ana ki waho.

<span id="an_39:19">39:19</span> ¶ A, ka rongo tona ariki i nga kupu a
tana wahine i korero ai ia ki a ia, i mea ai, Ko nga mea enei i mea ai
tau pononga ki ahau; na ka mura tona riri.

<span id="an_39:20">39:20</span> A ka mau te ariki o Hohepa ki a ia, a
maka ana ia ki te whare herehere, ki te wahi i herea ai nga herehere a
te kingi: a noho ana ia i reira, i te whare herehere.

<span id="an_39:21">39:21</span> Otiia i a Hohepa a Ihowa, ka puta ano
tona aroha ki a ia, a ka hoatu ki a ia kia manakohia ia e te rangatira o
te whare herehere.

<span id="an_39:22">39:22</span> A i tukua e te rangatira o te whare
herehere ki te ringaringa o Hohepa nga herehere katoa i roto i te whare
herehere: ko ia ano te kaimahi o nga mea katoa i meatia e ratou i reira.

<span id="an_39:23">39:23</span> Kihai te rangatira o te whare herehere
i titiro ki tetahi o nga mea i tona ringa; no te mea i a ia a Ihowa, i
mea ano a Ihowa kia pono tana i mea ai.

<span id="an_40:1">40:1</span> ¶ Na, i muri i enei mea ka hara te
kaiwhakainu a te kingi o Ihipa, raua ko tana kaihanga taro, ki to raua
ariki, ki te kingi o Ihipa.

<span id="an_40:2">40:2</span> A ka riri a Parao ki ana kaitohutohu
tokorua, ki te tino kaiwhakainu raua ko te tino kaihanga taro.

<span id="an_40:3">40:3</span> Na ka homai raua e ia kia puritia ki te
whare o te rangatira o nga kaitiaki, ki te whare herehere, ki te wahi i
herea ai a Hohepa.

<span id="an_40:4">40:4</span> A ka meinga a Hohepa e te rangatira o nga
kaitiaki hei kaititiro mo raua, a ka mahi ia ki a raua; a ka puritia
raua i etahi ra.

<span id="an_40:5">40:5</span> ¶ Na ka moe raua i a raua moe, kotahi ano
te po i moemoea ai raua, tetahi, tetahi, me te tikanga ano o tana moe,
te kaiwhakainu rau ko te kaihanga taro a te kingi o Ihipa, i herea nei
raua i roto i te whare herehere.

<span id="an_40:6">40:6</span> A, i te taenga o hohepa ki a raua i te
ata, ka titiro ia ki a raua, na e pouri ana raua.

<span id="an_40:7">40:7</span> Na ka ui ia ki aua kaitohutohu a Parao, i
puritia tahitia nei me ia i te whare o tona ariki, ka mea, He aha i
whakapoururu ai o korua kanohi inaianei?

<span id="an_40:8">40:8</span> A ka mea raua ki a ia, I moe maua i
tetahi moe, a kahore he kaiwhakaatu i tona tikanga. Na ka mea a Hohepa
ki a raua, Ehara ianei te Atua i te kaiwhakaatu? tena, korerotia mai ki
ahau.

<span id="an_40:9">40:9</span> Na ka korerotia e te tino kaiwhakainu
tana moe ki a Hohepa, a ka mea ki a ia, Moe iho ahau, na, ko tetahi
waina i toku aroaro:

<span id="an_40:10">40:10</span> Na e toru nga peka o te waina; a e ahua
pihi ana, a ka kohera ona puawai; a e hua ana nga tautau, maoa tonu nga
karepe:

<span id="an_40:11">40:11</span> Na ko te kapu a Parao i toku ringa: a
ka mau ahau ki nga karepe, a tauia ana e ahau ki te kapu a Parao, a
hoatu ana e ahau te kapu ki te ringa o Parao.

<span id="an_40:12">40:12</span> Na ko te meatanga a Hohepa ki a ia, Ko
tona tikanga tenei: ko aua peka e toru, e toru nga ra:

<span id="an_40:13">40:13</span> Kia toru ake ra ka whakaara ake ai a
Parao i tou matenga, ka whakahoki ano i a koe ki tau mahi, a ka hoatu
ano e koe te kapu a Parao ki tona ringa, ka pera hoki me mua, i te mea
ko koe tana kairiringi waina.

<span id="an_40:14">40:14</span> Otira kia mahara ki ahau ina pono te
pai ki a koe, kia puta ano tou aroha ki ahau, korerotia hoki ahau ki a
Parao, kia puta atu ai ahau i tenei whare:

<span id="an_40:15">40:15</span> I tahaetia putia mai hoki ahau i te
whenua o nga Hiperu; a kahore aku mahi i konei i maka ai ahau e ratou ki
tenei whare herehere.

<span id="an_40:16">40:16</span> A, ka kite te tino kaihanga taro he pai
te tikanga, ka mea ia ki a Hohepa, Moe iho hoki ahau, na, e toru nga
kete taro ma i runga i toku upoko:

<span id="an_40:17">40:17</span> A i to runga kete ko nga tu ahua kai
katoa ma Parao na ko nga manu e kai ana i aua mea i roto i te kete i
runga i toku upoko.

<span id="an_40:18">40:18</span> Na ka whakahoki a Hohepa, ka mea, Ko
tona tikanga tenei: Ko aua kete e toru, e toru nga ra:

<span id="an_40:19">40:19</span> Kia toru ake nga ra, ka tangohia ake e
Parao tou upoko i runga i a koe, a ka whakairihia koe ki runga ki te
rakau; a ka kainga e nga manu ou kikokiko e piri na ki a koe.

<span id="an_40:20">40:20</span> ¶ A, i te toru o nga ra, i te ra whanau
o Parao, na ka tukua e ia he hakari ma ana tangata katoa: a whakaarahia
ake ana e ia te matenga o te tino kaiwhakainu, me te matenga o te tino
kaihanga taro, i waenganui i ana pononga.

<span id="an_40:21">40:21</span> A whakahokia ana e ia te tino
kaiwhakainu ki tana mahi whakainu, hei hoatu i te kapu ki te ringa o
Parao:

<span id="an_40:22">40:22</span> Ko te tino kaihanga taro ia i
whakairihia ake e ia: i peratia me ta Hohepa i whakaatu ai ki a raua.

<span id="an_40:23">40:23</span> Otiia kihai te tino kaiwhakainu i
mahara ki a Hohepa; i wareware hoki ki a ia.

<span id="an_41:1">41:1</span> ¶ A, ka taka nga tau e rua, ka moe a
Parao: na, i te taha ia o te awa e tu ana.

<span id="an_41:2">41:2</span> Na, ko te putanga ake o nga kau e whitu i
roto i te awa, he ahua pai, e whai kiko ana; a ka kai ratou i roto i nga
wiwi.

<span id="an_41:3">41:3</span> Na, ko te putanga ake ano o etahi kau e
whitu i muri i a ratou i roto i te awa, he ahua kino, he kikokore: a tu
ana ratou i te taha o era kau i te pareparenga o te awa.

<span id="an_41:4">41:4</span> Na ka kainga e nga kau ahua kino,
kikokore, nga kau ahua pai e whitu, nga mea momona. A ka ara ake a
Parao.

<span id="an_41:5">41:5</span> A ka parangia ano ia, na, ko te rua o ana
moe: na, ko te putanga ake o nga puku witi e whitu, kotahi ano hoki te
kakau, he mea whai kiko, he pai.

<span id="an_41:6">41:6</span> Na, ko nga puku e whitu e tupu ake ana i
muri i era, he mea kikokore, he mea ngingio i te marangai.

<span id="an_41:7">41:7</span> A horomia ake nga puku whai kiko e whitu,
nga mea whai kai, e nga puku kikokore e whitu. Ko te aranga ake o Parao,
na, he moe!

<span id="an_41:8">41:8</span> A, i te ata, na, ka pororaru tona wairua;
a ka tono tangata ia ki te karanga i nga tohunga maori katoa o Ihipa, me
nga mea mohio katoa o reira: a korerotia atu ana tana moe e Parao ki a
ratou: otiia kihai i taea e tetahi te whakaatu i te tikanga o aua moe ki
a Parao.

<span id="an_41:9">41:9</span> ¶ Na ka korero te tino kaiwhakainu ki a
Parao, ka mea, Katahi ahau ka mahara ki oku he.

<span id="an_41:10">41:10</span> I riri mai a Parao ki ana pononga, a i
tuku i ahau kia puritia ki roto ki te whare o te rangatira o nga
kaitiaki, ahau me te tino kaihanga taro.

<span id="an_41:11">41:11</span> A ka moe maua i tetahi moe i te po
kotahi, ahau, a ia hoki; i moe maua, ahau, a ia, me te tikanga ano o a
maua moe.

<span id="an_41:12">41:12</span> Na i reira i a maua tetahi taitama
Hiperu, he pononga na te rangatria o nga kaitiaki; a ka korerotia e maua
ki a ia, a whakaaturia mai ana e ia te tikanga o a maua moe ki a maua;
rite tonu tana whakaaturanga ki ta tera moe, ki taku.

<span id="an_41:13">41:13</span> A tika tonu tana i whakaatu ai ki a
maua: ko ahau i whakahokia e ia ki taku mahi, ko tera i taronatia.

<span id="an_41:14">41:14</span> Na ka tono tangata a Parao, hei karanga
i a Hohepa, a ka hohoro ratou te mau mai i a ia i roto i te whare
herehere: na ka heu ia i a ia, ka tango i etahi kakahu ke mona, a haere
ana ki a Parao.

<span id="an_41:15">41:15</span> A ka mea a Parao ki a Hohepa, I moe
ahau i tetahi moe, a kahore he tangata hei whakaatu i tona tikanga: na
kua tae mai tou rongo ki ahau, e korerotia ana ki te rongo koe i te moe
ka taea e koe te whakaatu tona tikanga.

<span id="an_41:16">41:16</span> Na ka whakahoki a Hohepa ki a Parao, ka
mea, Ehara i ahau: ma te Atua e whakahoki te kupu pai ki a Parao.

<span id="an_41:17">41:17</span> ¶ Na ka mea a Parao ki a Hohepa, I ahau
e moe ana, na, e tu ana ahau i te pareparenga o te awa:

<span id="an_41:18">41:18</span> Na, ka puta ake i te awa nga kau e
whitu, he mea whai kiko, he ahua pai; a ka kai ratou i roto i nga wiwi:

<span id="an_41:19">41:19</span> Na, ko te putanga ake o etahi atu kau e
whitu i muri i era, he hiroki, he ahua kino noa iho, he kikokore, kahore
ahau i kite i to ratou rite te kino i te whenua katoa o Ihipa;

<span id="an_41:20">41:20</span> Na ka kainga nga kau e whitu o mua, nga
mea momona, e nga kau kiroki, e nga mea kino:

<span id="an_41:21">41:21</span> A, i to ratou toremitanga ki roto i a
ratou, e kore e mohiotia kua toremi ratou ki roto i a ratou; he mau tonu
hoki to ratou ahua kino, he pera me to te timatanga. Na ka ara ahau.

<span id="an_41:22">41:22</span> Na i kite ano ahau i ahau e moe ana, ko
nga puku witi e whitu e tupu ake ana i te kakau kotahi, he mea whai kai,
he mea pai:

<span id="an_41:23">41:23</span> Na ko nga puku e whitu, he mea
taramore, he mea kikokore, i ngingio nei i te marangai, e tupu ake ana i
muri i aua puku;

<span id="an_41:24">41:24</span> A horomia ake nga puku papai e whitu e
nga puku kikokore: na ka korerotia e ahau ki nga tohunga maori; a kahore
tetahi hei whakaatu ki ahau.

<span id="an_41:25">41:25</span> Na ko te meatanga a Hohepa ki a Parao,
Ko te moe a Parao kotahi tonu: e whakaaturia ana e te Atua ki a Parao
nga mea e meatia ana e ia.

<span id="an_41:26">41:26</span> Ko nga kau pai e whitu, e whitu nga
tau; ko nga puku pai ano e whitu, e whitu nga tau: kotahi ano te moe.

<span id="an_41:27">41:27</span> A ko nga kau hiroki e whitu, ko nga mea
kino i puta ake ra i muri i a ratou, e whitu ena nga tau; a ko nga puku
witi e whitu, ko nga mea i ngingio i te marangai, e whitu ena nga tau
matekai.

<span id="an_41:28">41:28</span> Ko te mea tena i korerotia e ahau ki a
Parao: ko ta te Atua e mea ai e whakakitea ana e ia ki a Parao.

<span id="an_41:29">41:29</span> Nana, e whitu nga tau e haere mai nei e
nui ai te hua o te whenua katoa o Ihipa:

<span id="an_41:30">41:30</span> A e whitu nga tau matekai e ara ake i
muri i era; a ka wareware katoa te hua i te whenua o Ihipa; a ka ngaro
te whenua i te matekai;

<span id="an_41:31">41:31</span> A e kore taua hua e mohiotia e te
whenua, i taua matekai hoki o muri; no te mea he tino nanakia.

<span id="an_41:32">41:32</span> A, i tuaruatia ai te moe a Parao, he
mea pumau na te Atua, ka hohoro ano te meatia e te Atua.

<span id="an_41:33">41:33</span> ¶ Na reira, me titiro e Parao tetahi
tangata mihio, whai whakaaro, kia tukua e ia nga tikanga o te whenua o
Ihipa ki a ia.

<span id="an_41:34">41:34</span> Kia meatia tenei e Parao, kia
whakaritea hoki e ia etahi kaitirotiro mo te whenua, a kia tangohia e ia
te rima o nga wahi o te whenua o Ihipa i nga tau hua e whitu.

<span id="an_41:35">41:35</span> Kia kohia hoki nga kai katoa o enei tau
pai e haere ake nei, kia amitia mai hoki he witi ki raro i te ringa o
Parao, kia tohungia ano hoki he kai i roto i nga pa.

<span id="an_41:36">41:36</span> Na ka pae taua kai ma te whenua mo nga
tau matekai e whitu e puta mai ana ki te whenua o Ihipa; e kore ai e
ngaro te whenua i te matekai.

<span id="an_41:37">41:37</span> A he pai taua mea ki te titiro a Parao
ki te titiro hoki a ana tangata katoa.

<span id="an_41:38">41:38</span> Na ka mea a Parao ki ana tangata, E
kitea ranei e tatou he penei, he tangata kei a ia nei te wairua o te
Atua?

<span id="an_41:39">41:39</span> A ka mea a Parao ki a Hohepa, Na, kua
whakakitea nei e te Atua enei mea katoa ki a koe, kahore hoki he tangata
hei rite mou, te mohio, te whai whakaaro:

<span id="an_41:40">41:40</span> Ko koe hei rangatira mo toku whare, a
ma tau kupu toku iwi katoa e tohutohu; ko te torona anake te mea e nui
ake ai ahau i a koe.

<span id="an_41:41">41:41</span> A ka mea a Parao ki a Hohepa, Titiro,
kua waiho nei koe e ahau hei rangatira mo te whenua katoa o Ihipa.

<span id="an_41:42">41:42</span> Na ka tangohia e Parao tona mowhiti i
tona ringa, a kuhua ana e ia ki te ringa o Hohepa, i whakakakahuria hoki
ia e ia ki nga kakahu rinena pai, a whakaheia ana he hei koura ki tona
kaki:

<span id="an_41:43">41:43</span> I whakaekea ano ia e ia ki runga ki te
tuarua o ona hariata; a ka karangatia e ratou i mua i a ia, Kia piko te
turi: ka waiho ia e ia hei rangatira mo te whenua katoa o Ihipa.

<span id="an_41:44">41:44</span> I mea ano a Parao ki a Hohepa, Ko Parao
ahau, a ki te kahore koe, e kore e ara ake te ringa, te waewae ranei o
tetahi i te whenua katoa o Ihipa.

<span id="an_41:45">41:45</span> Na ka huaina e Parao te ingoa o Hohepa
ko Tawhanatapaneaha; a i homai ano e ia hei wahine mana, a Ahenata,
tamahine a Potiwhera, tohunga o Ono. Na ka haere a Hohepa a puta noa i
te whenua katoa o Ihipa.

<span id="an_41:46">41:46</span> ¶ E toru tekau nga tau o Hohepa i tona
turanga i te aroaro o Parao, o te kingi o Ihipa. Na ka puta atu a Hohepa
i te aroaro o Parao, a ka haere a puta noa i te whenua katoa o Ihipa.

<span id="an_41:47">41:47</span> A, i nga tau hua e whitu, me te mea he
aohanga na te ringa te hua o te whenua.

<span id="an_41:48">41:48</span> Na ka kohia e ia nga kai katoa o nga
tau e whitu i puta ki te whenua o Ihipa, a rongoatia ana te kai ki nga
pa: ko te kai o te mara i tetahi taha, i tetahi taha o te pa, i
rongoatia e ia ki taua pa ano.

<span id="an_41:49">41:49</span> Heoi amitia ana e Hohepa he witi, me te
mea ko te onepu o te moana, he hira whakaharahara; a whakarerea noatia
iho e ia te tatau: kahore hoki i taea te tatau.

<span id="an_41:50">41:50</span> Na ka whanau nga tama tokorua a Hohepa,
i te mea kahore ano kia puta noa nga tau matekai, i whanau hoki i a raua
ko Ahenata tamahine a Potiwhera tohunga o Ono.

<span id="an_41:51">41:51</span> A i huaina e Hohepa te ingoa o te
matamua ko Manahi: No te mea, e ki ana ia, kua meinga ahau e te Atua kia
wareware ki taku mahi nui katoa, ki te whare katoa ano hoki o toku papa.

<span id="an_41:52">41:52</span> A i huaina e ia te ingoa o te tuarua ko
Eparaima: Moku hoki i meinga e te Atua kia hua ki te whenua o toku
tangihanga.

<span id="an_41:53">41:53</span> Na ka taka nga tau hua e whitu i puta
mai ra ki te whenua o Ihipa.

<span id="an_41:54">41:54</span> A ka timata nga tau matekai e whitu te
puta ake, ka pera hoki me ta Hohepa i korero ai: a i nga whenua katoa te
matekai; ko te whenua katoa ia o Ihipa i whai taro.

<span id="an_41:55">41:55</span> Na, i te matenga o te whenua katoa o
Ihipa i te kai, ka tangi te iwi ki a Parao ki te taro ma ratou: a ka mea
a Parao ki nga Ihipiana katoa, Haere ki a Hohepa; me mea e koutou tana e
mea ai ki a koutou.

<span id="an_41:56">41:56</span> Na i runga i te mata katoa o te whenua
te matekai: a ka wahia e Hohepa nga toa katoa, a hokona ana e ia ki nga
Ihipiana; he nanakia hoki te matekai i te whenua o Ihipa.

<span id="an_41:57">41:57</span> A ka haere nga whenua katoa ki Ihipa,
ki a Hohepa, ki te hoko witi; no te mea he nui rawa te matekai o nga
whenua katoa.

<span id="an_42:1">42:1</span> ¶ Na ka kite a Hakopa he witi kei Ihipa,
ka mea a Hakopa ki ana tama, He aha koutou i tirotiro ai ki a koutou
ano?

<span id="an_42:2">42:2</span> I mea ano ia, Nana, kua rongo ahau he
witi kei Ihipa: haere iho ki reira, ki te hoko i tetahi ma tatou i
reira; kia ora ai tatou, kei mate.

<span id="an_42:3">42:3</span> Na ka haere nga tuakana kotahi tekau o
Hohepa ki raro, ki Ihipa, ki te hoko witi.

<span id="an_42:4">42:4</span> Ko Pineamine ia, teina o Hohepa, kihai i
tonoa e Hakopa i roto i ona tuakana; i mea hoki ia, Kei pono tetahi
aitua ki a ia.

<span id="an_42:5">42:5</span> A ka haere nga tama a Iharaira ki te hoko
i roto i te hunga i haere: he matekai hoki to te whenua o Kanaana.

<span id="an_42:6">42:6</span> Na ko Hohepa te kawana o te whenua, ko ia
te kaihoko ki nga tangata katoa o te whenua: na ka haere mai nga tuakana
o Hohepa, a ka piko o ratou kanohi ki te whenua i tona aroaro.

<span id="an_42:7">42:7</span> ¶ A, i te kitenga o Hohepa i ona tuakana,
ka mohio ia ki a ratou, otiia ka whakatangata ke ia ki a ratou, ka
korero whakatuma ki a ratou; ka mea hoki ki a ratou, I haere mai koutou
i hea? A ka mea ratou, I te whenua o Kanaana, ki te hoko kai.

<span id="an_42:8">42:8</span> A i mohio a Hohepa ki ona tuakana, ko
ratou ia kihai i mohio ki a ia.

<span id="an_42:9">42:9</span> Na ka mahara a Hohepa ki nga moe i moe ai
ia mo ratou, a ka mea ki a ratou, He tutei koutou; he whakataki i te
wateatanga o te whenua i haere mai ai koutou.

<span id="an_42:10">42:10</span> A ka mea ratou ki a ia, Kahore, e toku
ariki, engari i haere mai au pononga ki te hoko kai.

<span id="an_42:11">42:11</span> He tama katoa matou na te tangata
kotahi; he hunga pono matou, ehara au pononga i te tutei.

<span id="an_42:12">42:12</span> A ka mea ia ki a ratou, Kahore, engari
he whakataki i te wateatanga o te whenua i haere mai ai koutou.

<span id="an_42:13">42:13</span> A ka mea ratou, Kotahi tekau ma rua au
pononga, he teina, he tuakana matou, he tama na te tangata kotahi, no te
whenua o Kanaana; ko te whakaotinga kei to matou papa inaianei, ko
tetahi kua kahore.

<span id="an_42:14">42:14</span> Na ko te meatanga a Hohepa ki a ratou,
Ko ia taku i korero ai ki a koutou, i mea ai, He tutei koutou:

<span id="an_42:15">42:15</span> Ma konei ka mohiotia ai koutou: e ora
ana a Parao e kore koutou e haere atu i konei, ki te kahore to koutou
whakaotinga e haere mai ki konei.

<span id="an_42:16">42:16</span> Tukua atu tetahi o koutou ki te tiki i
to koutou teina, ko koutou hoki, ka herea koutou, kia mohiotia ai a
koutou korero, he pono ranei ta koutou: a ki te kahore, e ora ana a
Parao, ina, he tutei koutou.

<span id="an_42:17">42:17</span> Na ka huihuia ratou e ia kia tiakina, e
toru nga ra.

<span id="an_42:18">42:18</span> A i te toru o nga ra ka mea a Hohepa ki
a ratou, Ko tenei ta koutou e mea ai kia ora ai koutou; he tangata wehi
hoki ahau i te Atua:

<span id="an_42:19">42:19</span> Ki te mea he hunga pono koutou, me here
tetahi o o koutou tuakana i roto i te whare i tiakina ai koutou: otiia
me haere koutou ki te kawe witi mo te matekai o o koutou whare:

<span id="an_42:20">42:20</span> A me kawe mai to koutou teina, te
whakaotinga, ki ahau; kia whakatikaia ai a koutou kupu; a e kore koutou
e mate. A pena ana ratou.

<span id="an_42:21">42:21</span> ¶ A ka mea ratou tetahi ki tetahi, He
pono kua whai hara tatou i to tatou teina; i kite hoki tatou i te mamae
o tona wairua, i a ia i inoi ai ki a tatou, a kihai tatou i whakarongo
atu; na reira hoki i puta mai ai tenei he ki a tatou.

<span id="an_42:22">42:22</span> Na ka whakahoki a Reupena ki a ratou,
ka mea, Kahore ianei ahau i ki atu ki a koutou, i mea, Kaua e hara ki te
tamaiti; a kihai koutou i rongo? na, ko ona toto ano hoki tenei te
whakatakina nei.

<span id="an_42:23">42:23</span> A kihai ratou i mohio e rongo ana a
Hohepa; no te mea he kaiwhakamaori hoki i waenganui i a ratou.

<span id="an_42:24">42:24</span> Na ka tahuri ke atu ia i a ratou, a ka
tangi: ka hoki ano ia ki a ratou, ka korero ki a ratou, ka tango hoki i
a Himiona i roto i a ratou, a herea ana e ia ki to ratou aroaro.

<span id="an_42:25">42:25</span> Na ka whakahaua e Hohepa kia whakakiia
a ratou peke ki te witi, kia whakahokia atu nga moni a tenei, a tenei,
ki a ratou peke, kia hoatu ano hoki ki a ratou he o ki te ara; na pera
ana ia ki a ratou.

<span id="an_42:26">42:26</span> Na ka utaina e ratou a ratou witi ki a
ratou kaihe, a haere atu ana i reira.

<span id="an_42:27">42:27</span> A, i te whakatuwheratanga a tetahi o
ratou i tana peke kia hoatu he kai ma tana kaihe i te whare tira, ka
kitea e ia tana moni; na, kei te waha tonu o tana peke.

<span id="an_42:28">42:28</span> A ka mea ia ki ona tuakana, Kua
whakahokia mai taku moni; a tenei ano kei roto i taku peke; na kore ake
o ratou ngakau, a ka tahuri ratou me te wiri, ka mea tetahi ki tetahi,
He mahi aha tenei a te Atua ki a tatou?

<span id="an_42:29">42:29</span> ¶ Na ka tae ratou ki a Hakopa, ki to
ratou papa, ki te whenua o Kanaana, a ka korerotia ki a ia nga mea katoa
i pono ki a ratou; ka mea,

<span id="an_42:30">42:30</span> I korero whakatuma mai te rangatira o
te whenua ki a matou; i kiia ano matou e ia he tutei mo te whenua.

<span id="an_42:31">42:31</span> A ka mea matou ki a ia, He tangata pono
matou; ehara matou i te tutei.

<span id="an_42:32">42:32</span> Kotahi tekau ma rua matou, he tuakana,
he teina, he tama na to matou papa; kotahi kua kore, kei to matou papa
hoki te whakaotinga inaianei, kei te whenua o Kanaana.

<span id="an_42:33">42:33</span> Na ko te meatanga mai a taua tangata, a
te rangatira o te whenua, ki a matou, Ma tenei e mohio ai ahau he hunga
pono koutou; me waiho e koutou tetahi o o koutou tuakana ki ahau, a me
mau atu e koutou he kai mo te matekai o o koutou whare, a ka h aere:

<span id="an_42:34">42:34</span> A me kawe mai to koutou teina, te
whakaotinga, ki ahau: kia mohio ai ahau ehara koutou i te tutei, engari
he hunga pono koutou: penei ka hoatu e ahau to koutou tuakana ki a
koutou, a ka hokohoko koutou ki tenei whenua.

<span id="an_42:35">42:35</span> A, i a ratou e ringiringi ana i a ratou
peke, na, ko te moni a tenei, a tenei e takai ana i roto i a ratou peke:
a, ka kite ratou ko to ratou papa i nga moni e takai ana, na ka wehi
ratou.

<span id="an_42:36">42:36</span> Na ka mea a Hakopa, to ratou papa, ki a
ratou, Ka whakapania ahau e koutou: ko Hohepa kua kahore, ko Himiona
hoki kua kahore, a ka tangohia nei e koutou a Pineamine: he pehi moku
enei mea katoa.

<span id="an_42:37">42:37</span> Na ka korero a Reupena ki tona papa, ka
mea, Whakamatea aku tama tokorua, ki te kahore ia e kawea mai e ahau ki
a koe: homai ia ki toku ringa, a maku ia e whakahoki mai ki a koe.

<span id="an_42:38">42:38</span> A ka mea ia, E kore taku tama e haere
tahi i a koutou ki raro: kua mate hoki tona tuakana, a ko ia anake ka
mahue nei; a ki te pono he aitua ki a ia i te ara e haere nei koutou,
katahi ka meinga toku koroheketanga e koutou kia heke tangi atu ki te
po.

<span id="an_43:1">43:1</span> ¶ A, he tino nui te matekai o te whenua.

<span id="an_43:2">43:2</span> A, ka pau te witi i maua mai e ratou i
Ihipa, na ka mea to ratou papa ki a ratou, Hoki atu ki te hoko i tetahi
wahi kai ma tatou.

<span id="an_43:3">43:3</span> A ka korero a Hura ki a ia, ka mea, I
tino whakatupato taua tangata i a matou, i mea, E kore koutou e kite i
toku mata ki te kahore to koutou teina i a koutou.

<span id="an_43:4">43:4</span> Ki te tukua e koe to matou teina hei hoa
mo matou, ka haere matou ki raro ki te hoko kai mau:

<span id="an_43:5">43:5</span> Ki te kahore ia e tukua e koe, e kore
matou e haere ki raro: no te mea i ki mai taua tangata ki a matou, E
kore koutou e kite i toku mata ki te kahore to koutou teina i a koutou.

<span id="an_43:6">43:6</span> Na ka mea a Iharaira, He aha koutou i
ngarahu kino ai ki ahau, i whakaatu ai ki taua tangata he teina ano to
koutou?

<span id="an_43:7">43:7</span> A ka mea ratou, I tino ui taua tangata ki
o matou ahua, ki o matou whanaunga hoki, i mea mai, E ora ana ano ranei
to koutou papa? tena ano ranei tetahi atu teina o koutou? a rite tonu ki
enei kupu ta matou i korero ai ki a ia: tera ranei matou e ata mohio ka
ki mai ia, Kawea mai to koutou teina ki raro nei?

<span id="an_43:8">43:8</span> Na ka mea a Hura ki tona papa, ki a
Iharaira, Tukua te tamaiti ki ahau, a ka whakatika matou, ka haere; kia
ora ai tatou, kei mate tahi hoki matou me koe, me a matou potiki.

<span id="an_43:9">43:9</span> Ko ahau hei utu mona; me rapu ia e koe i
toku ringa: ki te kahore ahau e kawe mai i a ia ki a koe, e whakatu hoki
i a ia ki tou aroaro, na, hei whakahenga ahau mau i nga ra katoa:

<span id="an_43:10">43:10</span> Me i kahore hoki matou i roa nei, kua
rua enei hokinga mai o matou inaianei.

<span id="an_43:11">43:11</span> ¶ Katahi ka mea a Iharaira, to ratou
papa ki a ratou, Ki te mea ra he penei te hanga, ko tenei ta koutou e
mea ai; maua atu etahi o nga hua papai o te whenua i roto i a koutou
oko, kawea atu hoki he hakari ki raro, ki taua tangata, tetahi wahi pam
a, me tetahi wahi honi, etahi aramona:

<span id="an_43:12">43:12</span> Kia takirua hoki nga hiriwa e maua atu
i roto i o koutou ringa; ko te moni hoki i whakahokia mai i te waha o a
koutou peke, me whakahoki atu ano tena i roto i o koutou ringa; he
pohehe noa pea tena:

<span id="an_43:13">43:13</span> Kawea atu ano hoki to koutou teina, a
whakatika, hoki atu ano ki taua tangata:

<span id="an_43:14">43:14</span> A ma te Atua Kaha Rawa e tuku mai ki a
koutou kia arohaina mai e taua tangata, kia tonoa mai ano e ia tera
tuakana o koutou, raua ko Pineamine. Ko ahau hoki, ki te whakapania
ahau, ka whakapania ahau.

<span id="an_43:15">43:15</span> ¶ Na ka mau aua tangata ki taua hakari,
e rua hoki nga moni i maua atu e ratou i roto i o ratou ringa, me
Pineamine hoki: a whakatika ana ratou, haere ana ki raro, ki Ihipa, a ka
tu ki te aroaro o Hohepa.

<span id="an_43:16">43:16</span> A, ka kitea a Pineamine e Hohepa i roto
i a ratou, na ka mea ia ki te kaitohutohu o tona whare, Kawea ena
tangata ki te whare, patua he kai, taka hoki; ka kai tahi hoki matou ko
ena tangata ina tu te ra.

<span id="an_43:17">43:17</span> Na ka meatia e taua tangata ta Hohepa i
ki ai; a ka kawea aua tangata e taua tangata ki te whare o Hohepa.

<span id="an_43:18">43:18</span> Na ka wehi aua tangata, mo ratou i
kawea ki te whare o Hohepa; a ka mea ratou, Mo te moni i whakahokia i
roto i a tatou peke i te haerenga tuatahi i kawea mai ai tatou; kia whai
take mai ai ia ki a tatou, mo tana rere mai ki a tatou ki te tango i a
tatou hei pononga, me a tatou kaihe hoki.

<span id="an_43:19">43:19</span> Na ka whakatata ratou ki te kaitohutohu
o te whare o Hohepa, ka korero ki a ia i te kuwaha o te whare,

<span id="an_43:20">43:20</span> Ka mea, E te ariki, i haere mai ano
matou i mua ki te hoko kai:

<span id="an_43:21">43:21</span> A, no to matou taenga ki te whare tira,
i ta matou whakatuwheratanga i a matou peke, na, ko te moni a tenei, a
tenei, i te waha o tana peke, ta matou moni, rite tonu te taimaha: a kua
whakahokia mai taua mea e matou i roto i o matou ringa.

<span id="an_43:22">43:22</span> Kua kawea mai ano e matou i roto i o
matou ringa tetahi atu moni hei hoko kai: kahore matou e mohio na wai
ranei i maka a matou moni ki a matou peke.

<span id="an_43:23">43:23</span> A ka mea ia, Kia tau te rangimarie ki a
koutou, kaua e wehi: na to koutou Atua, na te Atua hoki o to koutou papa
i homai he taonga ki a koutou ki roto ki a koutou peke: i tae mai ano ta
koutou moni ki ahau. A ka kawea e ia a Himiona ki a ratou.

<span id="an_43:24">43:24</span> Na ka kawe taua tangata i aua tangata
ki te whare o Hohepa, ka hoatu e ia he wai hei horoi mo o ratou waewae;
i hoatu ano e ia he kai ma a ratou kaihe.

<span id="an_43:25">43:25</span> Na ka taka e ratou te hakari mo te
taenga mai o Hohepa i te awatea: i rongo hoki ratou me kai taro ratou ki
reira.

<span id="an_43:26">43:26</span> ¶ A, i te taenga mai o Hohepa ki te
whare, ka kawea e ratou ki a ia te hakari a o ratou ringa ki te whare, a
ka piko ki a ia ki te whenua.

<span id="an_43:27">43:27</span> Na ka ui ia ki a ratou ki te pai, ka
mea, Kei te pai ranei to koutou papa, te koroheke i korerotia mai ra e
koutou? E ora ana ano ranei ia?

<span id="an_43:28">43:28</span> A ka mea ratou ki a ia, Kei te pai tau
pononga, to matou papa, e ora ana ano ia. Na ka tuohu ratou, ka piko
iho.

<span id="an_43:29">43:29</span> Ka maranga tona kanohi, ka kite ia i a
Pineamine, i tona teina, i te tama a tona whaea, a ka mea, Ko to koutou
teina tenei, ko te whakaotinga i korerotia ra e koutou ki ahau? I mea
ano ia, Kia aroha te Atua ki a koe, e taku tama.

<span id="an_43:30">43:30</span> Na ka hohoro a Hohepa; he tokonga ake
hoki no tona ngakau aroha ki tona teina: a ka rapua e ia tetahi wahi hei
tangihanga; a haere ano ia ki te ruma i roto, ki reira tangi ai.

<span id="an_43:31">43:31</span> Na ka horoia e ia tona mata, ka puta ki
waho, ka whakamanawanui, ka mea, Whakatakotoria he taro.

<span id="an_43:32">43:32</span> Na ka whakatakotoria e ratou, mana ki a
ia anake, ma ratou ki a ratou anake, ma nga Ihipiana, i kai tahi me ia,
ki a ratou anake: e kore hoki e ahei i nga Ihipiana te kai taro tahi me
nga Hiperu; he mea whakarihariha hoki tena ki nga Ihipiana.

<span id="an_43:33">43:33</span> Na ka noho ratou ki tona aroaro, to mua
rite tonu ano ki tona muanga, to muri rite tonu ano ki tona muringa; a
miharo ana aua tangata tetahi ki tetahi.

<span id="an_43:34">43:34</span> Na ka tuwhaina atu e ia etahi o nga
wahi i tona aroaro ma ratou: he nui rawa ia te wahi i a Pineamine; me i
takirimatia te wahi a tetahi o ratou kua rite ki tana. Na ka inu ratou,
ka koa tahi me ia.

<span id="an_44:1">44:1</span> ¶ Na ka whakahau ia ki te kaitohutohu o
tona whare, ka mea, Whakakiia nga peke a aua tangata ki nga kai e taea
te whawhao ki roto, me maka ano te moni a tenei, a tenei, ki te waha o
tana peke.

<span id="an_44:2">44:2</span> Whaowhina hoki taku kapu, te kapu hiriwa,
ki te waha o te peke a te whakaotinga, me te moni ano mo tana witi. Na
rite tonu tana i mea ai ki ta Hohepa kupu i ki ai.

<span id="an_44:3">44:3</span> A, ka marama te ata, ka tonoa atu aua
tangata, ratou me a ratou kaihe.

<span id="an_44:4">44:4</span> A, no to ratou haerenga atu i te pa,
kihai i matara, ka mea a Hohepa ki te kaitohutohu o tona whare,
Whakatika, whaia aua tangata; a, ka mau ratou i a koe, ka mea ki a
ratou, He aha i utua ai e koutou te pai ki te kino?

<span id="an_44:5">44:5</span> Ehara ianei tenei i te mea e inu ai toku
ariki, i tana hoki e kite tohu ai ia? ka kino ta koutou mahi.

<span id="an_44:6">44:6</span> Na ka mau ratou i a ia, a korerotia ana e
ia aua kupu ki a ratou.

<span id="an_44:7">44:7</span> A ka mea ratou ki a ia, He aha enei kupu
i korerotia ai e toku ariki? Aue, kia meatia tenei mea e au pononga.

<span id="an_44:8">44:8</span> Nana, ko te moni i kitea e matou i te
waha o a matou peke, i whakahokia mai e matou ki a koe i te whenua o
Kanaana: a kia tahae matou hei aha i te hiriwa, i te koura ranei, i roto
i te whare o tou ariki?

<span id="an_44:9">44:9</span> Ki te mea ka kitea taua mea ki tetahi o
au pononga, kia mate ia, kia waiho ano matou hei pononga ma toku ariki.

<span id="an_44:10">44:10</span> A ka mea ia, Kia rite ano hoki aianei
ki ta koutou i mea ai: e kitea taua mea ki tetahi, hei pononga ia maku;
a kahore he whakahe mo koutou.

<span id="an_44:11">44:11</span> Na hohoro tonu ta ratou tuku iho i tana
peke, i tana peke, ki te whenua, a whakatuwheratia ana e ratou tana
peke, tana peke.

<span id="an_44:12">44:12</span> Na ka rapu ia, timata i te matamua a
whakamutu ki te whakaotinga: a ka kitea te kapu i roto i te peke a
Pineamine.

<span id="an_44:13">44:13</span> Na ka haehae ratou i o ratou kakahu, a
whakawaha ana e ratou tana kaihe, tana kaihe, hoki ana ki te pa.

<span id="an_44:14">44:14</span> Na ka haere a Hura ratou ko ona
tuakana, ko ona teina, ki te whare o Hohepa; a i reira tonu ia: a tapapa
ana ki te whenua i tona aroaro.

<span id="an_44:15">44:15</span> Na ka mea a Hohepa ki a ratou, He aha
tenei mea i meatia nei e koutou? kihai ranei koutou i mahara he tangata
matakite te penei me ahau nei?

<span id="an_44:16">44:16</span> Na ka mea a Hura, He aha ta matou e mea
ai ki toku ariki? he aha ta matou e korero ai? me aha ranei hei
whakatika i a matou? kua kitea e te Atua te hara o au pononga; na, tenei
matou hei pononga ma toku ariki, matou tahi hoki ko te tangata i kit ea
nei te kapu ki a ia.

<span id="an_44:17">44:17</span> Ano ra ko ia, Engari, kia meatia tenei
e ahau! Ko te tangata i kitea nei te kapu ki a ia, ko ia hei pononga
maku; ko koutou ia, haere marie koutou ki runga, ki to koutou papa.

<span id="an_44:18">44:18</span> ¶ Katahi ka whakatata a Hura ki a ia,
ka mea, Tukua tau pononga, e toku ariki, kia korero i tetahi kupu ki nga
taringa o toku ariki, kei mura hoki tou riri ki tau pononga: ko korua
hoki ko Parao rite tahi.

<span id="an_44:19">44:19</span> I ui mai toku ariki ki ana pononga, i
mea, He papa ranei to koutou, he teina ranei?

<span id="an_44:20">44:20</span> A ka mea matou ki toku ariki, He papa
ano to matou, he koroheke, me tetahi tama o tona koroheketanga, he mea
iti; kua mate hoki tona tuakana, a ko ia anake i mahue o nga tamariki a
tona whaea, e aroha ana hoki tona papa ki a ia.

<span id="an_44:21">44:21</span> Na ka mea mai koe ki au pononga, Kawea
mai ia ki raro nei, ki ahau, kia tau atu ai oku kanohi ki a ia.

<span id="an_44:22">44:22</span> Katahi matou ka mea ki toku ariki, E
kore e ahei kia whakarerea tona papa e taua tamaiti: no te mea ka mate
tona papa ki te mahue i a ia.

<span id="an_44:23">44:23</span> Na ka mea koe ki au pononga, Ki te
kahore to koutou teina, te whakaotinga, e haere tahi mai i a koutou ki
raro nei, e kore koutou e kite i toku kanohi a muri ake nei.

<span id="an_44:24">44:24</span> A, i to matou haerenga ki runga, ki tau
pononga, ki toku papa, na, ka korerotia e matou nga kupu a toku ariki ki
a ia.

<span id="an_44:25">44:25</span> A ka mea mai to matou papa, Hoki atu ki
te hoko i tetahi wahi kai ma tatou.

<span id="an_44:26">44:26</span> Na ka mea matou, E kore e ahei ki a
matou te haere ki raro: ki te mea kei a matou to matou teina, te
whakaotinga, na, ka haere matou ki raro: no te mea hoki e kore e taea e
matou te titiro ki te kanohi o taua tangata, ki te kahore to matou
teina, te whakaotinga, i a matou.

<span id="an_44:27">44:27</span> Na ka mea tau pononga, toku papa, ki a
matou, E mohio ana koutou, tokorua nga tama a maua ko taku wahine:

<span id="an_44:28">44:28</span> A i haere atu tetahi i toku taha, i mea
hoki ahau, He pono kua haea putia ia; a kahore ahau i kite i a ia a
mohoa noa nei:

<span id="an_44:29">44:29</span> Ki te tangohia ano hoki tenei e koutou
i toku aroaro, a ka pono he aitua ki a ia, katahi ka meinga e koutou kia
heke tangi atu toku koroheketanga ki te po.

<span id="an_44:30">44:30</span> Heoi, ki te haere atu ahau ki tau
pononga, ki toku papa, a kahore taua tamaiti i a matou; kei roto nei
hoki i tona wairua tona wairua e paihere ana;

<span id="an_44:31">44:31</span> Na, kei tona kitenga kua kore tenei
tama, ka mate ia: a ka meinga e matou, e au pononga, te koroheketanga o
tau pononga, o to matou papa, kia heke tangi atu ki te po.

<span id="an_44:32">44:32</span> I waiho hoki tau pononga hei utu mo
tenei tama ki toku papa, i mea ahau, Ki te kahore ia e kawea mai e ahau
ki a koe, na, hei whakahenga ahau ma toku papa i nga ra katoa.

<span id="an_44:33">44:33</span> Heoi kia noho ra tau pononga aianei hei
utu mo tenei tama, hei pononga ma toku ariki; a kia haere tahi te tama i
ona tuakana ki runga.

<span id="an_44:34">44:34</span> Me pehea hoki ahau e haere ai ki runga,
ki toku papa, ki te kahore te tama i ahau? kei kite ahau i te kino e pa
ana ki toku papa.

<span id="an_45:1">45:1</span> ¶ Na kihai i taea e Hohepa te
whakamanawanui i te aroaro o te hunga katoa e tu ana i tona taha; a ka
karanga ia, Haere katoa atu nga tangata i toku taha. A kihai i tu tetahi
tangata i tona taha, i a Hohepa e whakaatu ana i a ia ki ona tuakana.

<span id="an_45:2">45:2</span> Na he nui tona reo ki te tangi: a ka
rongo nga Ihipiana, ka rongo ano hoki te whare o Parao.

<span id="an_45:3">45:3</span> Na ka mea a Hohepa ki ona tuakana, Ko
Hohepa ahau; e ora ana ano ranei toku papa? A kihai ona tuakana i ahei
te whakahoki kupu ki a ia; i pororaru hoki ratou i tona aroaro.

<span id="an_45:4">45:4</span> A ka mea a Hohepa ki ona tuakana,
Whakatata mai ra ki ahau. A ka whakatata ratou. A ka mea ia, Ko Hohepa
ahau, ko to koutou teina i hokona nei e koutou ki Ihipa.

<span id="an_45:5">45:5</span> Na, kaua ra e pouri, kaua hoki e mumura o
koutou kanohi, mo koutou i hoko i ahau ki konei: no te mea he mea tono
mai ahau e te Atua ki mua i a koutou hei whakaora tangata.

<span id="an_45:6">45:6</span> Ka rua hoki enei tau o te matekai ki te
whenua: kei muri ano etahi atu tau e rima, e kore ai e parau, e kore ai
e kokoti.

<span id="an_45:7">45:7</span> Kua tonoa mai nei hoki ahau e te Atua ki
mua i a koutou kia whai putanga ai koutou ki te ao, kia ora ai hoki
koutou i runga i te whakaoranga nui.

<span id="an_45:8">45:8</span> Ina, ehara i a koutou nana ahau i tono
mai ki konei, engari na te Atua; kua waiho hoki ahau e ia hei matua ki a
Parao, hei ariki ano mo tona whare katoa, hei kawana hoki mo te whenua
katoa o Ihipa.

<span id="an_45:9">45:9</span> Hohoro, haere ki runga, ki toku papa, mea
atu ki a ia, He penei te kupu a tau tama a Hohepa, Kua meinga ahau e te
Atua hei ariki mo Ihipa katoa; haere mai ki ahau, kaua e whakaroa.

<span id="an_45:10">45:10</span> A me noho koe ki te whenua o Kohena, a
ka tata koe ki ahau, koutou ko au tama, ko nga tama hoki a au tama, me
au kahui, me au kau, me au mea katoa:

<span id="an_45:11">45:11</span> A ka atawhai ahau i a koe ki reira; e
rima hoki enei tau matekai kei muri nei; kei rawakoretia koutou ko tou
whare me au mea katoa.

<span id="an_45:12">45:12</span> Na, ka kite nei o koutou kanohi, me nga
kanohi o toku teina, o Pineamine, ko toku waha tenei te korero nei ki a
koutou.

<span id="an_45:13">45:13</span> A ma koutou e korero ki toku papa toku
kororia katoa i Ihipa, me nga mea katoa i kite nei koutou; kia hohoro
ano ta koutou kawe mai i toku papa ki konei.

<span id="an_45:14">45:14</span> Na ka hinga ia ki runga ki te kaki o
Pineamine, o tona teina, a ka tangi, ka tangi ano a Pineamine i runga i
tona kaki.

<span id="an_45:15">45:15</span> A ka kihi ia i ona tuakana katoa, ka
tangi hoki ki a ratou: a muri iho ka korero ona tuakana ki a ia.

<span id="an_45:16">45:16</span> ¶ Na ka tae te rongo ki te whare o
Parao, ka korerotia, Kua tae mai nga tuakana o Hohepa: he mea pai ano
tena ki te whakaaro o Parao, o ana tangata hoki.

<span id="an_45:17">45:17</span> Na ka mea a Parao ki a Hohepa, Korero
ki ou tuakana, Ko tenei ta koutou e mea ai; whakawaha a koutou kararehe,
a whakatika, haere ki te whenua o Kanaana;

<span id="an_45:18">45:18</span> Tikina hoki to koutou papa, me nga
tangata o o koutou whare, a haere mai ki ahau: a ka hoatu e ahau ki a
koutou nga mea papai o te whenua o Ihipa, a ka kai koutou i te
momonatanga o te whenua.

<span id="an_45:19">45:19</span> Na, kua whakahaua nei koe, meatia tenei
e koutou; mauria atu etahi kaata ma koutou i te whenua o Ihipa mo a
koutou tamariki, mo a koutou wahine, a kawea mai to koutou papa, haere
mai hoki.

<span id="an_45:20">45:20</span> A kaua e whakaaro ki a koutou mea; ma
koutou hoki nga mea pai o te whenua katoa o Ihipa.

<span id="an_45:21">45:21</span> Na ka pera nga tama a Iharaira: a ka
homai he kaata e Hohepa ki a ratou, ka pera me ta Parao i ki ai, i homai
ano e ia he o mo ratou ki te ara.

<span id="an_45:22">45:22</span> I homai ano hoki e ia ki a ratou katoa
he whakatakirua mo nga kakahu o tetahi, o tetahi; ki a Pineamine ia i
homai e ia e toru rau hiriwa, takirima ano hoki nga kakahu.

<span id="an_45:23">45:23</span> A ko nga mea tenei i homai e ia kia
kawea ki tona papa; kotahi tekau nga kaihe e waha ana i nga mea papai o
Ihipa, me nga kaihe uha kotahi tekau, ko ta ratou kawenga he witi, he
taro, hei kai ma tona papa ki te ara.

<span id="an_45:24">45:24</span> Na ka tonoa atu e ia ona tuakana, a
haere ano ratou: ka mea hoki ia ki a ratou, Kei ngangau koutou ki te
ara.

<span id="an_45:25">45:25</span> ¶ Na haere ana ratou i Ihipa ki runga,
a ka tae ki te whenua o Kanaana, ki a Hakopa, ki to ratou papa,

<span id="an_45:26">45:26</span> A ka korero ki a ia, ka mea, E ora ana
ano a Hohepa, ko ia hoki te kawana o te whenua katoa o Ihipa. Na ka
whakapau te manawa o Hakopa, kihai hoki ia i whakapono ki a ratou.

<span id="an_45:27">45:27</span> Na ka korerotia e ratou ki a ia nga
kupu katoa a Hohepa i korero ai ia ki a ratou: a ka kite ia i nga kaata
i tukua mai e Hohepa hei tiki mai mona, na, ka ora ake te wairua o
Hakopa, o to ratou papa:

<span id="an_45:28">45:28</span> A katahi a Iharaira ka mea, Heoi ano; e
ora ana ano taku tama, a Hohepa: ka haere ahau kia kite i a ia kei mate
ahau.

<span id="an_46:1">46:1</span> ¶ Na ka turia e Iharaira me ana mea
katoa, a ka tae ki Peerehepa, a ka patua e ia etahi patunga tapu ma te
Atua o tona papa, o Ihaka.

<span id="an_46:2">46:2</span> Na ka korero moemoea te Atua ki a
Iharaira i te po, ka mea, E Hakopa, e Hakopa. A ka mea ia, Tenei ahau.

<span id="an_46:3">46:3</span> A ka mea ia, Ko te Atua ahau, ko te Atua
o tou papa: kaua e wehi ki te haere ki raro, ki Ihipa; ka meinga hoki
koe e ahau hei iwi nui ki reira:

<span id="an_46:4">46:4</span> Ka haere tahi ahau i a koe ki raro, ki
Ihipa; maku ano koe e whakahoki mai ki runga nei: a ma te ringa o Hohepa
e pehi ou kanohi.

<span id="an_46:5">46:5</span> ¶ Na ka whakatika atu a Hakopa i
Peerehepa, a ka kawea a Hakopa, to ratou papa, e nga tama a Iharaira, me
a ratou tamariki, me a ratou wahine, i runga i nga kaata i tukua mai e
Parao hei tiki atu i a ia.

<span id="an_46:6">46:6</span> I kawea ano e ratou a ratou kararehe, me
a ratou taonga i whiwhi ai ki te whenua o Kanaana, a haere ana ki Ihipa
a Hakopa ratou tahi ko ona uri katoa:

<span id="an_46:7">46:7</span> Ko ana tama, ko nga tama hoki a ana tana:
ko ana tamahine, me nga tamahine a ana tama, me ona uri katoa i kawea e
ia ki Ihipa.

<span id="an_46:8">46:8</span> Na ko nga ingoa enei o nga tama a
Iharaira, i haere nei ki Ihipa, ko Hakopa ratou ko ana tama: ko Reupena,
matamua a Hakopa.

<span id="an_46:9">46:9</span> Ko nga tama a Reupena; ko Hanoka, ko
Paru, ko Heterono, ko Karami.

<span id="an_46:10">46:10</span> Ko nga tama a Himiona; ko Iemuere, ko
Iamini, ko Ohara, ko Iakini, ko Tohara, ratou ko Hauru, ko te tama a
tetahi wahine Kanaani.

<span id="an_46:11">46:11</span> Ko nga tama a Riwai ko Kerehona, ko
Kohata, ko Merari.

<span id="an_46:12">46:12</span> Ko nga tama a hura; ko Ere, ko Onana,
ko Heraha, ko Parete, ko Taraha: ko Ere ia raua ko Onana i mate ki te
whenua o Kanaana. Ko nga tama a Parete, ko Heterono raua ko Hamuru.

<span id="an_46:13">46:13</span> Ko nga tama a Ihakara; ko Tora, ko
Puwa, ko Hopa, ko Himirono.

<span id="an_46:14">46:14</span> Ko nga tama a Hepurona; ko Herete, ko
Erono, ko Iahateere.

<span id="an_46:15">46:15</span> Ko nga tama enei a Rea, i whanau nei i
a raua ko Hakopa ki Paranaarama, ratou ko tana tamahine, ko Rina: e toru
tekau ma toru nga wairua katoa o ana tama, o ana tamahine.

<span id="an_46:16">46:16</span> Ko nga tama a Kara; ko Hipiona, ko
Haki, ko Huni, ko Etepono, ko Eri, ko Arori, ko Areri.

<span id="an_46:17">46:17</span> Ko nga tama a Ahera; ko Imina, ko Ihua,
ko Ihui, ko Peria, ratou ko Hera, ko to ratou tuahine; ko nga tama a
Peria, ko Hepere raua ko Marakiere.

<span id="an_46:18">46:18</span> Ko nga tama enei a Tiripa, a tera i
homai nei e Rapana ki a Rea, ki tana tamahine, i whanau nei i a raua ko
Hakopa; kotahi tekau ma ono wairua.

<span id="an_46:19">46:19</span> Ko nga tama a Rahera, wahine a Hakopa;
ko Hohepa raua ko Pineamine.

<span id="an_46:20">46:20</span> A whanau ake a Hohepa i te whenua o
Ihipa, ko Manahi raua ko Eparaima, he whanau enei na raua ko Ahenata,
tamahine a Potiwhera tohunga o Ono.

<span id="an_46:21">46:21</span> Ko nga tama a Pineamine; ko Peraha, ko
Pekere, ko Ahapere, ko Kera, ko Naamana, ko Ehi, ko Roho, ko Mupimi, ko
Hupimi, ko Arare.

<span id="an_46:22">46:22</span> Ko nga tama enei a Rahera, i whanau nei
ma Hakopa: ko nga wairua katoa kotahi tekau ma wha.

<span id="an_46:23">46:23</span> Ko nga tama a Rana; ko Huhimi.

<span id="an_46:24">46:24</span> Ko nga tama a Napatari; ko Iahateere,
ko Kuni, ko Ietere, ko Hireme.

<span id="an_46:25">46:25</span> Ko nga tama enei a Piriha, a tera i
homai nei e Rapana ki tana tamahine, ki a Rahera, a whanau ake enei i a
raua ko Hakopa: e whitu aua wairua katoa.

<span id="an_46:26">46:26</span> Ko nga wairua katoa i haere tahi nei i
a Hakopa ki Ihipa, i puta mai nei i roto i tona hope, e ono tekau ma ono
nga wairua katoa; haunga nga wahine a nga tama a Hakopa.

<span id="an_46:27">46:27</span> Ko nga tama a Hohepa, i whanau nei mana
ki Ihipa, e rua nga wairua: e whitu tekau nga wairua katoa o te whare o
Hakopa i haere nei ki Ihipa.

<span id="an_46:28">46:28</span> ¶ Na ka tonoa e ia a Hura ki mua i a
ia, ki a Hohepa, hei arahi i a ia ki Kohena; a ka tae ratou ki te whenua
o Kohena.

<span id="an_46:29">46:29</span> Na ka whakanohoia e Hohepa tona
hariata, a haere ana ki te whakatau i tona papa, i a Iharaira, ki
Kohena, a ka tae atu ki tona aroaro; na ka hinga ia ki runga ki tona
kaki, a he roa tana tangihanga i runga i tona kaki.

<span id="an_46:30">46:30</span> Na ka mea a Iharaira ki a Hohepa, He
pai ki te mate ahau aianei, noku hoki ka kite i tou mata, no te mea e
ora ana ano koe.

<span id="an_46:31">46:31</span> Na ka mea a Hohepa ki ona tuakana, ki
te whare ano hoki o tona papa, Ka haere ahau ki runga, ki te korero ki a
Parao, ki te mea ki a ia, Kua tae mai ki ahau oku tuakana, me te whare o
toku papa, i noho ra i te whenua o Kanaana;

<span id="an_46:32">46:32</span> Na he hepara aua tangata, he hunga
whangai kararehe ratou; kua kawea mai ano e ratou a ratou kahui, a ratou
kau, me a ratou mea katoa.

<span id="an_46:33">46:33</span> A, ka karanga a Parao i a koutou, ka
mea, He aha ta koutou mahi?

<span id="an_46:34">46:34</span> Me ki atu e koutou, He hunga whangai
kararehe au pononga, o to matou taitamarikitanga ake a mohoa noa nei,
matou, me o matou matua: kia noho ai koutou ki te whenua o Kohena; no te
mea hoki he mea whakarihariha ki nga Ihipiana nga hepara katoa.

<span id="an_47:1">47:1</span> ¶ Na ka haere a Hohepa, ka korero ki a
Parao, ka mea, Kua tae mai toku papa me oku tuakana, me a ratou kahui, a
ratou kau, a ratou mea katoa, i te whenua o Kanaana; na, kei te whenua
ratou o Kohena.

<span id="an_47:2">47:2</span> Na ka tango ia i etahi o ona tuakana,
tokorima, a whakaturia ana ratou e ia ki te aroaro o Parao.

<span id="an_47:3">47:3</span> A ka mea a Parao ki ona tuakana, He aha
ta koutou na mahi? A ka mea ratou ki a Parao, He hepara au pononga,
matou me o matou matua.

<span id="an_47:4">47:4</span> I mea ano ratou ki a Parao, He noho ki
tenei whenua i haere mai ai matou; no te mea kahore he kai ma nga hipi a
au pononga; he nui hoki te matekai o te whenua o Kanaana: koia ra kia
noho au pononga ki te whenua o Kohena.

<span id="an_47:5">47:5</span> Na ka korero a Parao ki a Hohepa, ka mea,
Kua tae mai nei tou papa me ou tuakana ki a koe:

<span id="an_47:6">47:6</span> Kei tou aroaro te whenua o Ihipa;
whakanohoia e koe tou papa me ou tuakana ki te wahi pai o te whenua; kia
noho ratou ki te whenua o Kohena: ki te mea hoki e mohiotia ana e koe
etahi tangata pakari i roto i a ratou, meinga ratou hei rangatira mo aku
kararehe.

<span id="an_47:7">47:7</span> Na ka kawea mai a Hakopa, tona papa, e
Hohepa, ka whakaturia ki te aroaro o Parao; a ka manaaki a Hakopa i a
Parao.

<span id="an_47:8">47:8</span> A ka mea a Parao ki a Hakopa, Ka hia ou
tau?

<span id="an_47:9">47:9</span> Ka mea a Hakopa ki a Parao, Ka kotahi rau
e toru tekau tau nga ra o nga tau o toku noho manene: he torutoru, a he
kino nga ra o nga tau o toku ora, kihai ano hoki i rite ki nga ra o nga
tau o te ora o oku matua, i nga ra i noho manene ai ratou.

<span id="an_47:10">47:10</span> Na ka manaaki a Hakopa i a Parao, a
puta atu ana i te aroaro o Parao.

<span id="an_47:11">47:11</span> Na ka whakanohoia e Hohepa tona papa me
ona tuakana, a hoatu ana e ia ki a ratou he kainga i te whenua o Ihipa,
i te wahi pai rawa o te whenua, i te whenua o Ramehehe, pera me ta Parao
i whakahau ai.

<span id="an_47:12">47:12</span> Na ka atawhai a Hohepa i tona papa,
ratou ko ona tuakana, ko te whare katoa ano hoki o tona papa ki te taro,
he mea whakarite tonu ki o ratou hapu.

<span id="an_47:13">47:13</span> ¶ A kahore he taro o te whenua katoa;
he nui rawa hoki te matekai; a hemo noa iho te whenua o Ihipa i te
matekai, me te whenua hoki o Kanaana.

<span id="an_47:14">47:14</span> A kohia ana e Hohepa te moni katoa i
kitea ki te whenua o Ihipa, ki te whenua hoki o Kanaana, mo te witi i
hokona e ratou: a kawea ana e Hohepa te moni ki te whare o Parao.

<span id="an_47:15">47:15</span> A, no te potonga o te moni o te whenua
o Ihipa, o te whenua hoki o Kanaana, na ka haere nga Ihipiana katoa ki a
Hohepa, ka mea, Homai he taro ki a matou: kia mate hoki matou ki tou
aroaro hei aha? kua poto nei hoki te moni.

<span id="an_47:16">47:16</span> Na ka mea a Hohepa, Homai a koutou
kararehe; a ka hoatu e ahau hei utu mo a koutou kararehe, i te mea kua
poto te moni.

<span id="an_47:17">47:17</span> Na ka kawea mai e ratou a ratou
kararehe ki a Hohepa: a hoatu ana e Hohepa he taro ki a ratou hei utu mo
nga hoiho, mo nga kahui hipi, mo nga kahui kau, mo nga kaihe: a whangaia
ana ratou e ia ki te taro i taua tau, hei utu mo a ratou kararehe k
atoa.

<span id="an_47:18">47:18</span> A, no te takanga o taua tau, ka haere
mai ratou ki a ia i te rua o nga tau, ka mea ki a ia, E kore e huna e
matou i toku ariki, kua poto te moni; kei toku ariki hoki a matou kahui
kararehe; kahore he mea e toe ana hei tirohanga ma toku ariki, ko o
matou tinana anake, me o matou oneone:

<span id="an_47:19">47:19</span> Kia mate matou ki tou aroaro hei aha?
matou tahi hoki me to matou oneone? hokona matou me to matou oneone ki
te taro, a ka riro matou me to matou oneone hei pononga ma Parao: homai
ano hoki he purapura, a ka ora matou, a e kore e mate, e kore an o hoki
e ururuatia te whenua.

<span id="an_47:20">47:20</span> Na ka hokona e Hohepa te oneone katoa o
Ihipa mo Parao: i hokona hoki e nga Ihipiana tana mara, tana mara; he
pehi rawa hoki na te matekai i a ratou: a riro ana te whenua i a Parao.

<span id="an_47:21">47:21</span> Tena ko nga tangata, i whakawhitiwhitia
e ia ki nga pa, i tetahi pito o nga rohe o Ihipa a puta noa ki tetahi
pito o reira.

<span id="an_47:22">47:22</span> Ko te oneone anake ia o nga tohunga
kihai i hokona e ia; i whakaritea hoki tetahi wahi e Parao ma nga
tohunga, a i kai ratou i ta ratou wahi i homai e Parao ma ratou: koia te
hokona ai e ratou o ratou oneone.

<span id="an_47:23">47:23</span> A ka mea a Hohepa ki te iwi, Nana, kua
hokona nei koutou e ahau inaianei, me to koutou oneone, ma Parao: na, he
purapura ma koutou, ruia te whenua.

<span id="an_47:24">47:24</span> A, ka whai hua a mua, me homai e koutou
te rima o nga wahi ki a Parao, a ma koutou nga wahi e wha, hei purapura
mo te mara, hei kai hoki ma koutou, ma te hunga hoki i roto i o koutou
whare, hei kai ano hoki ma a koutou tamariki.

<span id="an_47:25">47:25</span> A ka mea ratou, Ka ora matou i a koe:
kia manakohia matou e toku ariki, hei pononga matou ma Parao.

<span id="an_47:26">47:26</span> Na ka whakatakotoria te tikanga e
Hohepa mo te oneone o Ihipa a tae noa mai ki tenei ra, ma Parao te rima
o nga wahi; haunga ia te oneone o nga tohunga, kihai hoki tena i riro i
a Parao.

<span id="an_47:27">47:27</span> ¶ Na ka noho a Iharaira ki te whenua o
Ihipa, ki te whenua o Kohena; ka whai kainga ratou ki reira, ka hua, ka
nui whakaharahara.

<span id="an_47:28">47:28</span> A kotahi tekau ma whitu nga tau i ora
ai a Hakopa ki te whenua o Ihipa: a kotahi rau e wha tekau ma whitu nga
tau o te oranga o Hakopa.

<span id="an_47:29">47:29</span> Na ka whakatata nga ra o Iharaira e
mate ai ia: a ka karanga i tana tama, i a Hohepa, ka mea ki a ia, Na, ki
te mea ka manakohia ahau e koe, tena, whakapakia mai tou ringa ki raro i
toku huha, a whakaputaina mai he aroha, he pono ki ahau; kaua r a ahau e
tanumia ki Ihipa:

<span id="an_47:30">47:30</span> Engari kia takoto ahau ki oku matua, me
kawe atu ahau e koe i Ihipa, me tanu hoki ki to ratou urupa. A ka mea
ia, Ka rite i ahau tau kupu.

<span id="an_47:31">47:31</span> A ka mea ia ki a ia, Oati mai ki ahau.
A oati ana ia ki a ia. A ka pike a Iharaira ki runga ki te urunga o te
moenga.

<span id="an_48:1">48:1</span> ¶ Na, i muri i enei mea, ka korerotia ki
a Hohepa, Nana, e mate ana tou papa: a ka tango ia i ana tamariki
tokorua, i a Manahi raua ko Eparaima, hei hoa mona.

<span id="an_48:2">48:2</span> A ka korerotia ki a Hakopa, ka meatia,
Na, ko Hohepa, ko tau tama, tenei te haere mai nei ki a koe: na ka
whakakaha ake a Iharaira i a ia, a ka noho ki runga i te moenga.

<span id="an_48:3">48:3</span> Na ka mea a Hakopa ki a Hohepa, I puta
mai te Atua Kaha Rawa ki ahau i Rutu, i te whenua o Kanaana, i manaaki i
ahau,

<span id="an_48:4">48:4</span> I mea ano ki ahau, Na, ka meinga koe e
ahau kia hua, ka whakanui ahau i a koe, ka meinga hoki koe e ahau hei
huinga iwi; a ka hoatu e ahau tenei whenua ki ou uri i muri i a koe hei
kainga pumau.

<span id="an_48:5">48:5</span> Na, ko au tama tokorua, ko Eparaima raua
ko Manahi, i whanau nei mau ki te whenua o Ihipa i mua ake o toku taenga
mai ki a koe, ki Ihipa, maku ena; ka riro mai raua i ahau, ka pera ano
me Reupena raua ko Himiona.

<span id="an_48:6">48:6</span> A, ko tau whanau e whanau mau i muri i a
raua, mau ena; ka huaina ki a ratou te ingoa o o ratou tuakana i to
ratou kainga pumau.

<span id="an_48:7">48:7</span> Ko ahau hoki, i toku haerenga mai i
Parana, ka mate a Rahera ki toku taha, ki te whenua o Kanaana, ki te
ara, e takoto mai ana he wahi e haere atu ai ki Eparata: a tanumia ana e
ahau ki reira ki te ara ki Eparata, ara ki Peterehema.

<span id="an_48:8">48:8</span> ¶ A ka kite a Iharaira i nga tama a
Hohepa, ka mea, Ko wai enei?

<span id="an_48:9">48:9</span> A ka mea a Hohepa ki tona papa, Ko aku
tama enei i homai e te Atua ki ahau i konei. Ka mea ia, Nekehia mai nei
ki ahau, kia manaaki ai ahau i a raua.

<span id="an_48:10">48:10</span> Na he atarua nga kanohi o Iharaira, na
te koroheke hoki, kihai ia i ahei te kite atu. Na ka whakatata ia i a
raua ki a ia; a ka kihi ia i a raua, ka wahi hoki i a raua.

<span id="an_48:11">48:11</span> Na ka mea a Iharaira ki a Hohepa, Kihai
ahau i mea ka kite ahau i tou mata: kua whakakitea mai nei ano hoki e te
Atua ou uri ki ahau.

<span id="an_48:12">48:12</span> Na ka nekehia atu raua e Hohepa i roto
i ona turi, a ka piko tona mata ki te whenua.

<span id="an_48:13">48:13</span> Na ka puritia raua e Hohepa, a Eparaima
e tona ringa matau ki te maui o Iharaira, a Manahi e tona maui ki te
matau o Iharaira, a ka whakatata atu ia i a raua ki a ia.

<span id="an_48:14">48:14</span> Na ka torona e Iharaira tona ringa
matau, a whakatakotoria ana e ia ki runga ki te matenga o Eparaima, ko
ia ano hoki te teina, me tona ringa maui hoki ki runga ki te matenga o
Manahi, he ata whakatakoto hoki nana i ona ringa, ko Manahi hoki te
matamua.

<span id="an_48:15">48:15</span> Na ka manaaki ai i a Hohepa, ka mea, Ma
te Atua i haereere nei oku matua, a Aperahama raua ko Ihaka i tona
aroaro, ma te Atua mana nei ahau i whangai i ahau i ora nei a taea
moatia tenei ra,

<span id="an_48:16">48:16</span> Ma te anahera nana nei ahau i whakaora
i roto i nga he katoa, e manaaki enei tamariki; a kia huaina toku ingoa
ki a raua, me te ingoa hoki o oku matua, o Aperahama raua ko Ihaka; a
kia tino nui haere raua i waenganui i te whenua.

<span id="an_48:17">48:17</span> A, no te kitenga o Hohepa kua
whakatakotoria e tona papa tona matau ki runga ki te matenga o Eparaima,
ka kino ki tana titiro: a ka whakarewaina ake e ia te ringa o tona papa,
kia nekehia atu e ia i te matenga o Eparaima ki runga ki te matenga o
Manahi.

<span id="an_48:18">48:18</span> A ka mea a Hohepa ki tona papa, Kaua e
pena, e toku papa; ko te tuakana hoki tenei; whakatakotoria tou matau ki
runga ki tona matenga.

<span id="an_48:19">48:19</span> Na ka whakakahore tona papa, ka mea, E
mohio ana ahau, e taku tama, e mohio ana ahau: ka whakatupu iwi ano
tenei, ka nui ano hoki ia: otiia ka nui atu tona teina i a ia, a ka
waiho ona uri hei iwi maha.

<span id="an_48:20">48:20</span> Na ka manaaki ia i a raua i taua rangi,
ka mea, Ko koe ta Iharaira manaakitanga, a ka korerotia, Kia meinga koe
e te Atua kia rite ki a Eparaima, kia rite hoki ki a Manahi: na ka maka
e ia a Eparaima ki mua i a Manahi.

<span id="an_48:21">48:21</span> Na ka mea a Iharaira ki a Hohepa, Ka
mate tenei ahau: hei a koutou ia te Atua, mana hoki koutou e whakahoki
ki te whenua o o koutou matua.

<span id="an_48:22">48:22</span> Na kotahi te wahi ka hoatu nei e ahau
mou, e hira ake ai tou i to ou tuakana, ko taku hoki i tango ai i nga
Amori ki taku hoari, ki taku kopere.

<span id="an_49:1">49:1</span> ¶ Na ka karanga a Hakopa ki ana tamariki,
ka mea, Huihui mai, a ka korerotia e ahau ki a koutou nga mea e pono ki
a koutou i nga ra o muri.

<span id="an_49:2">49:2</span> Huihui mai, whakarongo hoki, e nga tama a
Hakopa; whakarongo hoki ki a Iharaira, ki to koutou papa.

<span id="an_49:3">49:3</span> E Reupena, ko koe taku matamua, toku
pakaritanga, me te timatanga o toku kaha; te hiranga ake o te kororia,
te hiranga ake hoki o te kaha:

<span id="an_49:4">49:4</span> He mea pokarekare, ano he wai, e kore koe
e kaka; mo tou pikitanga i te moenga o tou papa; pokea iho e koe a
reira: i pikitia e ia toku takotoranga.

<span id="an_49:5">49:5</span> ¶ He tuakana, he teina, a Himiona raua ko
Riwai; he rakau riri kino a raua hoari.

<span id="an_49:6">49:6</span> Kaua e tomo, e toku wairua, ki to raua
runanga; kaua e huihuia, e toku kororia, ki to raua whakaminenga: i patu
tangata hoki raua i a raua e riri ana, a he hikaka no raua i kopa ai te
kau.

<span id="an_49:7">49:7</span> Kia kanga to raua riri, i kaha nei; me to
raua aritarita, no te mea he nanakia: ka wehea atu raua e ahau ki roto
ki a Hakopa, ka whakamararatia hoki raua ki roto ki a Iharaira.

<span id="an_49:8">49:8</span> ¶ E Hura, ko koe e whakamoemititia e ou
tuakana, e ou teina: ka u tou ringa ki te kaki o ou hoariri: ka piko ki
a koe nga tama a tou papa.

<span id="an_49:9">49:9</span> He kuao raiona a Hura: i kake atu koe, e
taku tama, i te haenga: i piko, i tapapa ia, i pera me te raiona, i pera
hoki me te raiona katua; ma wai ia e whakaoho?

<span id="an_49:10">49:10</span> E kore e riro ke te hepeta i a Hura, me
te tokotoko o te kawana i waenganui o ona waewae, kia tae mai ra ano a
Hiro; a ka rongo nga iwi katoa ki a ia.

<span id="an_49:11">49:11</span> Ka herea e ia tana kuao ki te waina, te
tama hoki a tana kaihe ki te waina pai rawa; ka horoia e ia ona kakahu
ki te waina, ona weruweru hoki ki te toto o te karepe:

<span id="an_49:12">49:12</span> Ka mumura hoki ona kanohi i te waina,
ka ma ona niho i te waiu.

<span id="an_49:13">49:13</span> ¶ Ka noho a Hepurona ki te wahapu o te
moana; hei wahapu ano ia mo nga kaipuke; ka tutuki atu hoki tona rohe ki
Hairona.

<span id="an_49:14">49:14</span> He kaihe kaha a Ihakara, e tapapa ana i
waenga o nga moenga hipi e rua:

<span id="an_49:15">49:15</span> A, i tona kitenga i te okiokinga he
pai, i te whenua hoki he ahuareka; na ka tukua iho e ia tona pokohiwi ki
te pikaunga, a meinga ana ia hei pononga homai takoha.

<span id="an_49:16">49:16</span> Ka whakawa a Rana i tona iwi, ka pera
ano me tetahi o nga iwi o Iharaira.

<span id="an_49:17">49:17</span> Hei nakahi a Rana ki te ara, hei neke
hoki ki te huarahi, e ngau ai i te rekereke o te hoiho, a ka taka
whakamuri tona kaieke.

<span id="an_49:18">49:18</span> Kua tatari atu ahau ki tau whakaoranga,
e Ihowa.

<span id="an_49:19">49:19</span> Ko Kara, ka aki te ope ki runga ki a
ia: otiia ka aki ia ki to ratou rekereke.

<span id="an_49:20">49:20</span> Ko ta Ahera, ka momona tana taro, a he
kai kingi ona hua.

<span id="an_49:21">49:21</span> Ko Napatari, he hata kua tukua kia
haere: e homai ana e ia nga kupu papai.

<span id="an_49:22">49:22</span> ¶ Ko Hohepa he peka hua, he peka hua i
te taha o te puna; e toro atu ana ona manga ki tua o te taiepa:

<span id="an_49:23">49:23</span> I whakatupu kino nga kaikopere i a ia,
i pere mai hoki, i kino hoki ki a ia:

<span id="an_49:24">49:24</span> Otiia i mau tana kopere i runga i te
kaha, a i whakapakaritia nga takakau o ona ringa e nga ringa o te Mea
Kaha o Hakopa, no reira nei te hepara, te kamaka o Iharaira,

<span id="an_49:25">49:25</span> Ara e te Atua o tou papa, mana ano koe
e awhina; e te Kaha Rawa hoki, mana e tuku mai ki a koe nga manaaki o te
rangi i runga, nga manaaki hoki o te rire e takoto ana i raro, nga
manaaki o nga u, o te kopu hoki:

<span id="an_49:26">49:26</span> Hira ake nga manaaki a tou papa i nga
manaaki a oku tupuna, tae atu ana ki tera taha rawa o nga pukepuke tu
tonu: ka tau iho ena mea ki runga ki te matenga o Hohepa, ki te tumuaki
hoki ona i motuhia atu nei i ona tuakana.

<span id="an_49:27">49:27</span> Ka haehae a Pineamine ano he wuruhi: ka
kainga e ia te tupapaku i te ata, a i te ahiahi ka tuwhaina e ia nga
taonga parakete.

<span id="an_49:28">49:28</span> ¶ Ko enei katoa nga iwi kotahi tekau ma
rua o Iharaira: ko te korero hoki tenei a to ratou papa ki a ratou, ko
tana manaaki i a ratou: i manaakitia ratou e ia, tenei, tenei, me tona
manaaki ano.

<span id="an_49:29">49:29</span> A i whakahau ia ki a ratou, i mea ki a
ratou, Ka kohia atu ahau ki toku iwi: tanumia ahau ki oku matua, ki te
ana i te parae o Eperona Hiti,

<span id="an_49:30">49:30</span> Ki te ana i te parae o Makapera, i te
ritenga o Mamere, i te whenua o Kanaana, i hokona, me te parae ano, e
Aperahama i a Eperona Hiti, kia puritia hei tanumanga.

<span id="an_49:31">49:31</span> I tanumia a Aperahama raua ko Hara, ko
tana wahine, ki reira; i tanumia a Ihaka raua ko Ripeka, ko tana wahine,
ki reira; i tanumia hoki a Rea e ahau ki reira.

<span id="an_49:32">49:32</span> I hokona te parae me te ana i reira i
nga tama a Hete.

<span id="an_49:33">49:33</span> A, ka mutu te whakahau a Hakopa ki ana
tama, ka pepeke ake ona waewae ki roto ki te moenga, a ka hemo, ka kohia
atu ki tona iwi.

<span id="an_50:1">50:1</span> ¶ Na ka hinga a Hohepa ki runga ki te
mata o tona papa, a ka tangi i runga i a ia, ka kihi hoki i a ia.

<span id="an_50:2">50:2</span> Na ka whakahau a Hohepa i ana tangata, i
nga kairongoa, kia whakapakokotia tona papa; na whakapakokotia ana a
Iharaira e nga kairongoa.

<span id="an_50:3">50:3</span> Na ka tutuki ona ra e wha tekau; ko nga
ra hoki ena e whakatutukitia ana mo te hunga e whakapakokotia ana: a e
whitu tekau nga ra i uhungatia ai ia e nga Ihipiana.

<span id="an_50:4">50:4</span> A, ka taka nga ra e uhungatia ia ia, ka
korero a Hohepa ki te whare o Parao, ka mea, Na, ki te mea kua manakohia
ahau e koutou, tena, korero atu ki nga taringa o Parao, mea atu,

<span id="an_50:5">50:5</span> I whakaoati toku papa i ahau, i mea, Ka
mate tenei ahau: hei roto i taku tanumanga i keria e ahau moku ki te
whenua o Kanaana, hei reira ahau tanumia ai e koe. Na kia tukua ahau e
koe aianei kia haere ki runga, ki te tanu i toku papa, ka hoki mai ai.

<span id="an_50:6">50:6</span> Na ka mea a Parao, Haere ki runga ki te
tanu i tou papa, kia rite ki tana i whakaoati ai i a koe.

<span id="an_50:7">50:7</span> ¶ Na haere ana a Hohepa ki runga ki te
tanu i tona papa, i haere tahi ano i a ia nga pononga katoa a Parao, nga
kaumatua o tona whare, me nga kaumatua katoa o te whenua o Ihipa,

<span id="an_50:8">50:8</span> Me te whare katoa ano hoki o Hohepa,
ratou ko ona tuakana, me te whare ano hoki o tona papa; ko a ratou
tamariki anake, me a ratou hipi, me a ratou kau i mahue i a ratou i te
whenua o Kohena.

<span id="an_50:9">50:9</span> I haere tahi ano i a ia nga hariata me
nga tangata hoiho: he nui whakaharahara te tira.

<span id="an_50:10">50:10</span> Na ka tae ratou ki te patunga witi a
Atara, i tawahi o Horano, a he tino nui whakaharahara te tangihanga i
tangi ai ratou ki reira: e whitu hoki nga ra i uhungatia ai e ia tona
papa.

<span id="an_50:11">50:11</span> A, ka kite nga tangata whenua, nga
Kanaani, i te uhunga i te patunga witi a Atara, ka mea ratou, He uhunga
nui tenei na nga Ihipiana: na reira i huaina ai te ingoa o reira ko
Apere Mitiraima, kei tawahi hoki o Horano.

<span id="an_50:12">50:12</span> Na rite tonu ki tana i whakahau ai ki a
ratou tana tama i mea ai ki a ia:

<span id="an_50:13">50:13</span> I kawea hoki ia e ana tama ki te whenua
o Kanaana, a tanumia ana ki te ana i te parae o Makapera, i hokona
tahitia nei e Aperahama me te parae i a Eperona Hiti, kia puritia hei
tanumanga, kei te ritenga atu o Mamere.

<span id="an_50:14">50:14</span> Na hoki ana a Hohepa ki Ihipa, ratou
tahi ko ona tuakana, ko nga tangata katoa ano hoki i haere tahi i a ia
ki runga ki te tanu i tona papa, i te mutunga o tana tanu i tona papa.

<span id="an_50:15">50:15</span> ¶ Na, i te kitenga o nga tuakana o
Hohepa kua mate to ratou papa, ka mea ratou, Tera pea e kino mai a
Hohepa ki a tatou, a ka utua mai e ia a tatou kino katoa i meatia e
tatou ki a ia.

<span id="an_50:16">50:16</span> Na ka tuku tangata ratou ki a Hohepa, a
ka mea, I whakahau mai tou papa i mua ake i tona matenga, i mea mai,

<span id="an_50:17">50:17</span> Kia penei ta koutou kupu ki a Hohepa,
Tena, whakarerea te he o ou tuakana, me to ratou hara; he kino hoki ta
ratou mahi ki a koe: na, tena whakarerea te he o nga pononga a te Atua o
tou papa. A ka tangi a Hohepa i a ratou kupu ki a ia.

<span id="an_50:18">50:18</span> Na ka haere ona tuakana, ka tapapa ki
tona aroaro; ka mea, Tenei matou hei pononga mau.

<span id="an_50:19">50:19</span> A ka mea a Hohepa ki a ratou, Kaua e
wehi: he kaiwhakakapi oti ahau mo to te Atua wahi?

<span id="an_50:20">50:20</span> Ko koutou hoki, i he o koutou whakaaro
ki ahau; he pai ia to te Atua whakaaro, kia meatia ai tenei inaianei,
kia whakaorangia ai hoki nga tangata tokomaha.

<span id="an_50:21">50:21</span> Heoi kaua e wehi; maku koutou e
atawhai, koutou ko a koutou tamariki. A ka whakamarie ia i a ratou, ka
whakamama hoki i o ratou ngakau.

<span id="an_50:22">50:22</span> ¶ Na ka noho a Hohepa ki Ihipa, ratou
ko te whare o tona papa: a kotahi rau kotahi tekau nga tau i ora ai a
Hohepa.

<span id="an_50:23">50:23</span> A i kite a Hohepa i te tuatoru o nga
whakatupuranga o nga tamariki a Eparaima: i whakatupuria ano hoki nga
tamariki a Makiri, tama a Manahi, ki runga ki nga turi o Hohepa.

<span id="an_50:24">50:24</span> Na ka mea a Hohepa ki ona tuakana, Ka
mate ahau; otiia ka ata tirohia koutou e te Atua, a ka kawea atu koutou
e ia i tenei whenua ki runga, ki te whenua i oati ai ia ki a Aperahama,
ki a Ihaka, ki a Hakopa.

<span id="an_50:25">50:25</span> Na ka whakaoatitia nga tama a Iharaira
e Hohepa, ka mea ia, Ka tikina mai koutou, ka ata tirohia e te Atua, a
me kawe atu e koutou oku iwi i konei ki runga.

<span id="an_50:26">50:26</span> Na ka mate a Hohepa i te kotahi rau i
te kotahi tekau o ona tau: a ka whakapakokotia e ratou, ka
whakatakotoria hoki ki te kawhena i Ihipa.

------------------------------------------------------------------------

[Next: Exodus](exo.md)
