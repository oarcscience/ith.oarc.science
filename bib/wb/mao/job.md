[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](est)  [Next](psa.md) 

------------------------------------------------------------------------

### Maori Bible: Job

<span id="an_1:1">1:1</span> ¶ Tera tetahi tangata i te whenua o Uhu, ko
Hopa tona ingoa; a ko taua tangata he tangata tapatahi, he tika, he
tangata wehi ki te Atua, mawehe i te kino.

<span id="an_1:2">1:2</span> Na ka puta ona uri, tokowhitu nga tama,
tokotoru nga tamahine.

<span id="an_1:3">1:3</span> Ko ana rawa hoki, e whitu mano nga hipi, e
toru mano nga kamera, ko nga kau, e rima rau nga ioka, e rima rau nga
kaihe uha, a ko ana pononga he tini noa atu; na reira nui atu taua
tangata i nga tangata katoa o te rawhiti.

<span id="an_1:4">1:4</span> ¶ Na ka haere ana tama, ka taka he hakari
ki o ratou whare, he ra ki to tenei, he ra ki to tenei; a ka tukua he
karere hei karanga i o ratou tuahine tokotoru kia kai tahi, kia inu tahi
ratou.

<span id="an_1:5">1:5</span> A ka taka nga ra o ta ratou kai hakari, ka
unga tangata a Hopa, a whakatapua ana ratou, maranga wawe ana ia i te
ata, whakaekea ana e ia he tahunga tinana, rite tonu ki a ratou katoa te
maha; i mea hoki a Hopa, Tera pea kua hara aku tama, kua kan ga ki te
Atua i roto i o ratou ngakau. Ko ta Hopa mahi tonu tenei i nga ra katoa.

<span id="an_1:6">1:6</span> ¶ Na i tetahi o aua ra ka haere mai nga
tama a te Atua, kia tu ai ratou i te aroaro o Ihowa, a haere ana mai a
Hatana i roto i a ratou.

<span id="an_1:7">1:7</span> Na ka mea a Ihowa ki a Hatana, I haere mai
koe i hea? Ano ra ko Hatana ki a Ihowa, ka mea, I te kopikopiko, i te
haereere i te whenua.

<span id="an_1:8">1:8</span> Ano ra ko Ihowa ki a Hatana, Kua mahara
ranei tou ngakau ki taku pononga, ki a Hopa, kahore hoki he rite mona i
te whenua, he tangata ngakau tapatahi, he tika, e wehi ana i te Atua, e
mawehe ana i te kino?

<span id="an_1:9">1:9</span> Ano ra ko Hatana ki a Ihowa, ka mea, He
wehi noa ianei to Hopa i te Atua?

<span id="an_1:10">1:10</span> He teka ianei kua oti ia te karapoti e
koe ki te taiepa, me tona whare, me ana mea katoa? Kua manaakitia e koe
te mahi a ona ringa, kua nui haere hoki ana kararehe i runga i te
whenua.

<span id="an_1:11">1:11</span> Engari totoro tou ringa, pa atu ki ana
mea katoa; ina, ka kanga ia i a koe ki tou aroaro.

<span id="an_1:12">1:12</span> Ano ra ko Ihowa ki a Hatana, Nana, ko ana
mea katoa kei tou ringa, kaua ia tou ringa e totoro ki a ia. Heoi haere
atu ana a Hatana i te aroaro o Ihowa.

<span id="an_1:13">1:13</span> ¶ Na, i tetahi o nga ra i te mea e kai
ana ana tama, ana tamahine, e inu waina ana i roto i te whare o to ratou
tuakana,

<span id="an_1:14">1:14</span> Ka haere mai tetahi karere ki a Hopa, ka
mea, I te parau nga kau, me te kai ano nga kaihe i to ratou taha:

<span id="an_1:15">1:15</span> Na ka kokiri mai nga Hapeana, kahakina
ana ratou; ko nga tangata hoki, patua iho ki te mata o te hoari; ko ahau
anake kua mawhiti mai, toku kotahi, hei korero ki a koe.

<span id="an_1:16">1:16</span> I tenei ano e korero ana, ka tae mai ano
tetahi, ka mea, Kua taka iho he ahi na te Atua i te rangi, a toro ana i
roto i nga hipi, i nga tangata, a pau noa, ko ahau anake kua mawhiti
mai, toku kotahi, hei korero ki a koe.

<span id="an_1:17">1:17</span> I tenei ano e korero ana, ka tae mai ano
tetahi, ka mea, Wehea ake e nga Karari e toru nga matua, huaki ana ki
nga kamera, kahakina ana e ratou; ko nga tangata patua iho ki te mata o
te hoari, a ko ahau anake kua mawhiti mai, toku kotahi, hei ko rero ki a
koe.

<span id="an_1:18">1:18</span> I tenei ano e korero ana, ka tae mai ano
tetahi, ka mea, Ko au atama, ko au tamahine, i te kai, i te inu waina i
roto i te whare o to ratou tuakana;

<span id="an_1:19">1:19</span> Na ko te putanga mai o tetahi hau nui i
te koraha, patu pu ki nga koki e wha o te whare, hinga ana ki runga ki
nga taitamariki; mate ake ratou; a ko ahau anake kua mawhiti mai, toku
kotahi, hei korero ki a koe.

<span id="an_1:20">1:20</span> ¶ Katahi ka whakatika a Hopa; haea ana e
ia tona koroka; heua ana tona mahunga; takoto ana ki te whenua; koropiko
ana,

<span id="an_1:21">1:21</span> A ka mea ia, I puta tahanga mai ahau i te
kopu o toku whaea, a ka hoki tahanga atu ano ahau ki reira. Na Ihowa i
homai, na Ihowa i tango; kia whakapaingia te ingoa o Ihowa.

<span id="an_1:22">1:22</span> I tenei katoa kihai a Hopa i hara, kihai
ano i whakauware ki ta te Atua.

<span id="an_2:1">2:1</span> ¶ He ra ano ka haere mai nga tama a te
Atua, kia tu i te aroaro o Ihowa. A ka haere mai hoki a Hatana i roto i
a ratou ki te aroaro o Ihowa tu ai.

<span id="an_2:2">2:2</span> Na ka mea a Ihowa ki a Hatana, i haere mai
koe i hea? Ano ra ko Hatana ki a Ihowa, I te kopikopiko, i te haereere i
te whenua.

<span id="an_2:3">2:3</span> Na ka mea a Ihowa ki a Hatana, Kua mahara
ranei tou ngakau ki taku tangata, ki a Hopa? kahore he rite mona i te
whenua, he tangata ngakau tapatahi, he tika, e wehi ana i te Atua, e
mawehe ana i te kino; u tonu ano hoki tona tapatahitanga, ahakoa e
whakaoho ana koe i ahau ki te he mona, kia whakangaromia noatia ia.

<span id="an_2:4">2:4</span> Na ka utua e Hatana ta Ihowa, ka mea ia, He
kiri mo te kiri; ae ra, ko nga mea katoa hoki a te tangata ka hoatu hei
utu mona kia ora.

<span id="an_2:5">2:5</span> Engari kia totoro atu tou ringa, kia pa ki
tona wheua, ki ona kikokiko, ina, ka kanga ia i a koe ki tou aroaro.

<span id="an_2:6">2:6</span> Na ka mea a Ihowa ki a Hatana, Nana, kei
tou ringa ia: otiia kia tupato kei mate rawa ia.

<span id="an_2:7">2:7</span> ¶ Heoi ka haere atu a Hatana i te aroaro o
Ihowa; patua iho e ia a Hopa ki te whewhe kino i te kapu o tona waewae,
a tae noa ki tona tumuaki.

<span id="an_2:8">2:8</span> Na ka mau ia ki tetahi maramara rihi hei
waru i a ia, a noho ana i roto i te pungarehu.

<span id="an_2:9">2:9</span> Katahi tana wahine ka mea ki a ia, ka u
tonu koia koe ki tou tapatahitanga? kanga te Atua, ka mate ai.

<span id="an_2:10">2:10</span> Ano ra ko ia ki a ia, Rite tonu to kupu
ki te kupu a tetahi o nga wahine kuware. Ha! kia whiwhi tatou ki te pai
i te Atua, a kia kaua e whiwhi ki te kino? I tenei katoa kihai i hara
nga ngutu o Hopa.

<span id="an_2:11">2:11</span> ¶ Na, i te rongonga o nga hoa tokotoru o
Hopa ki tenei aitua katoa i pa nei ki a ia, ka haere mai ratou i tona
wahi, i tona wahi, a Eripata Temani, a Pirirara Huhi, a Topara Naamati:
he mea whakarite hoki na ratou ki a ratou ano kia haere mai ki t e tangi
ki a ia, ki te whakamarie i a ia.

<span id="an_2:12">2:12</span> Na, i te marangatanga o o ratou kanohi i
tawhiti, a kihai ratou i mohio ki a ia, na kua ara to ratou reo, tangi
ana; haea ana tona koroka, tona koroka, ruia iho e ratou he puehu ki
runga ki o ratou mahunga, he mea akiri atu whaka te rangi.

<span id="an_2:13">2:13</span> Heoi noho ana ratou i tona taha ki te
whenua, e whitu nga ra, e whitu nga po, kihai hoki i puaki he kupu a
tetahi ki a ia: i kite hoki ratou he nui rawa tona pouri.

<span id="an_3:1">3:1</span> ¶ I muri i tenei ka puaki te mangai o Hopa,
a ka kanga e ia tona ra.

<span id="an_3:2">3:2</span> Na ka oho a Hopa, ka mea,

<span id="an_3:3">3:3</span> Kia ngaro te ra i whanau ai ahau, te po i
korerotia ai, He tamaroa kei roto i te kopu.

<span id="an_3:4">3:4</span> Waiho taua ra mo te pouri; kaua e tirohia
iho e te Atua i runga; kaua hoki e whitingia e te marama.

<span id="an_3:5">3:5</span> Kia poke ia i te pouri, i te atarangi hoki
o te mate; kia tauria iho e te kapua; kia whakawehia ano hoki e te
whakapouritanga o te ra.

<span id="an_3:6">3:6</span> Na ko taua po, kia mau pu i te pouri
kerekere: kei honoa ki nga ra o te tau; kei huihuia atu ina taua nga
marama.

<span id="an_3:7">3:7</span> Nana, kia mokemoke taua po, kaua te reo koa
e uru ki roto.

<span id="an_3:8">3:8</span> Kia kanga hoki e te hunga kanga i te ra, e
te hunga mohio ki te whakaara rewiatana.

<span id="an_3:9">3:9</span> Kia pouri nga whetu o tona kakarauritanga;
kia tatari ki te marama, a kahore noa iho; kei kite hoki i te
takiritanga ata.

<span id="an_3:10">3:10</span> Mona kihai i tutaki i nga tatau o te kopu
o toku whaea, kihai i huna i te mauiui kei kitea e ahau.

<span id="an_3:11">3:11</span> ¶ He aha ahau te mate ai i te kopu? He
aha te hemo ai i toku putanga mai i te kopu?

<span id="an_3:12">3:12</span> He aha i rite wawe ai nga turi moku, me
nga u hei ngote maku?

<span id="an_3:13">3:13</span> Me i pena, kua ata takoto ahau, te ai he
whakaohooho, moe ana ahau: katahi ahau ka whai okiokinga,

<span id="an_3:14">3:14</span> I roto i nga kingi, i nga kaiwhakatakoto
whakaaro o te whenua i hanga nei i nga wahi mokemoke mo ratou,

<span id="an_3:15">3:15</span> I roto ranei i nga rangatira whai koura,
o ratou nei whare ki tonu i te hiriwa:

<span id="an_3:16">3:16</span> Kua kahore noa iho ranei, kua pera me te
materoto e ngaro nei, me nga kohungahunga kahore nei e kite i te marama.

<span id="an_3:17">3:17</span> Mutu ake i reira te whakararuraru a te
hunga kino; okioki ana i reira te hunga kua mauiui nga uaua.

<span id="an_3:18">3:18</span> Ata noho ana nga herehere i reira, te
rongo i te reo o te kaitukino.

<span id="an_3:19">3:19</span> Kei reira te iti, te rahi, kahore hoki he
rangatira o te pononga.

<span id="an_3:20">3:20</span> ¶ He aha te marama i homai ai ki te
tangata kei roto nei i te mate? te ora ki te tangata kua kawa te wairua?

<span id="an_3:21">3:21</span> E koingo nei ki te mate, heoi kahore noa
iho; e keri ana kia taea ia, nui atu i te keri i nga taonga huna.

<span id="an_3:22">3:22</span> Hari pu ratou, koa ana, ina kitea te
urupa.

<span id="an_3:23">3:23</span> He aha ano te marama i homai ai ki te
tangata kua huna nei tona ara, kua oti nei te tutakitaki mai e te Atua?

<span id="an_3:24">3:24</span> Kiano hoki ahau i kai, kua tae mai taku
mapu: ano he wai oku hamama e ringihia ana.

<span id="an_3:25">3:25</span> No te mea kua tae mai ki ahau te mea
whakawehi e wehi nei ahau; ko taku e pawera nei kua pa ki ahau.

<span id="an_3:26">3:26</span> Kahore oku humarie, kahore oku ata noho,
ehara i te mea e okioki ana; na kua puta te raruraru.

<span id="an_4:1">4:1</span> ¶ Katahi a Eripata Temani ka oho, ka mea,

<span id="an_4:2">4:2</span> Ki te anga matou ki te korero ki a koe, e
pouri ranei koe? otira e taea e wai te pehi te kupu?

<span id="an_4:3">4:3</span> Nana, he tokomaha i whakaakona e koe: nau
hoki i whakakaha nga ringa kahakore.

<span id="an_4:4">4:4</span> Ara ana i au kupu te tangata e hinga ana;
nau hoki i kaha ai nga turi kua piko.

<span id="an_4:5">4:5</span> Inaianei kua tae mai ki a koe, a e hemo ana
koe: e pa ana ki a koe, ohorere ana koe.

<span id="an_4:6">4:6</span> He taka ianei kei tou wehi ki te Atua he
okiokinga whakaaro mou? Kei te tapatahi o ou huarahi he tumanakohanga
mou?

<span id="an_4:7">4:7</span> ¶ Maharatia ra, ko wai o nga tangata
harakore i huna? I ngaro ranei ki hea te hunga tika?

<span id="an_4:8">4:8</span> Ko taku hoki tenei i kite ai, ko te hunga e
parau ana i te he, e rua ana i te raruraru, ko ia ra ano ta ratou e
kokoti ai.

<span id="an_4:9">4:9</span> Huna ana ratou e te ha o te Atua, moti iho
ratou i te hau o tona riri.

<span id="an_4:10">4:10</span> Ko te hamama o te raiona, ko te reo o te
raiona tutu, ko nga niho o nga kuao raiona, whati ana.

<span id="an_4:11">4:11</span> Ngaro ana te raiona katua i te kore kai,
a marara noa atu nga kuao a te raiona.

<span id="an_4:12">4:12</span> ¶ Na i kawea pukutia mai he korero ki
ahau, a kapohia ana e toku taringa he komuhumuhu.

<span id="an_4:13">4:13</span> I nga whakaaroaronga, no nga kite o te
po, i te mea ka au iho te moe a te tangata,

<span id="an_4:14">4:14</span> Ka pa te wehi ki ahau, me te ihiihi, a
wiri ana oku wheua katoa.

<span id="an_4:15">4:15</span> Na ka tika atu he wairua i toku aroaro,
tutu ana nga huruhuru o toku kikokiko.

<span id="an_4:16">4:16</span> Tu ana ia, otiia kihai ahau i mohio ki
tona mata; he ahua te mea i toku aroaro: tu puku ana; na ka rongo ahau i
te reo e ki ana,

<span id="an_4:17">4:17</span> He nui atu ranei te tika o te tangata i
to te Atua? He nui atu ranei i to tona Kaihanga to ma o te tangata?

<span id="an_4:18">4:18</span> Nana, kahore rawa ia e whakawhirinaki ki
ana pononga; a ki tana, he he kei ana anahera.

<span id="an_4:19">4:19</span> Tera atu to te hunga e noho ana i roto i
nga whare uku, he puehu to ratou turanga; mongamonga kau ratou i te
aroaro o te purehurehu.

<span id="an_4:20">4:20</span> I waenganui o te ata, o te ahiahi, ka
whakangaromia ratou; huna ana ratou ake tonu atu, te ai tetahi hei
whakaaro atu.

<span id="an_4:21">4:21</span> Kahore ranei to ratou taura here teneti i
motuhia i roto i a ratou? Mate ana ratou, kahore hoki he matauranga.

<span id="an_5:1">5:1</span> ¶ Tena ra, karanga; ka whakao ranei tetahi
ki a koe? a ka anga atu koe ki a wai o te hunga tapu?

<span id="an_5:2">5:2</span> E patua ana hoki te kuware e te aritarita,
e whakamatea ana te whakaarokore e te hae.

<span id="an_5:3">5:3</span> I kite ahau i te kuware e hou ana ona
pakiaka; kitea rawatia ake kua kanga e ahau tona nohoanga.

<span id="an_5:4">5:4</span> Kei tawhiti atu ana tama i te ora,
mongamonga noa ratou i te kuwaha, kahore hoki he kaiwhakaora.

<span id="an_5:5">5:5</span> Ko ana hua ka kainga e te tangata matekai,
ka riro i a ia ahakoa i roto i te tataramoa, a ka hamama te mahanga ki o
ratou rawa.

<span id="an_5:6">5:6</span> ¶ Na e kore te he e puta ake i te puehu, e
kore ano te raruraru e tupu ake i te oneone;

<span id="an_5:7">5:7</span> I whanau te tangata ki te raruraru, tona
rite kei nga korakora e rere nei whakarunga.

<span id="an_5:8">5:8</span> Ko ahau ia ka rapu i ta te Atua; me tuku
atu taku korero ki te Atua,

<span id="an_5:9">5:9</span> E mahi nei i nga mea nunui e kore nei e
taea te rapu atu, i nga mea whakamiharo e kore nei e taea te tatau;

<span id="an_5:10">5:10</span> E homai nei i te ua ki te mata o te
whenua, e unga nei i te wai ki te mata o nga parae;

<span id="an_5:11">5:11</span> E whakanoho nei i te hunga iti ki te wahi
tiketike, a whakanekehia ake ana te hunga pouri ki te ora.

<span id="an_5:12">5:12</span> E haukoti nei i nga whakaaro o te hunga
tinihanga, te taea e o ratou ringa ta ratou i mea ai.

<span id="an_5:13">5:13</span> Mau ake i a ia te hunga whakaaro i to
ratou tinihanga: pororaru iho nga whakaaro o te hunga kotiti ke.

<span id="an_5:14">5:14</span> I te awatea nei, tutaki ana ratou ki te
pouri; whawha ana ratou i te poutumarotanga, ano ko te po.

<span id="an_5:15">5:15</span> Otiia e whakaorangia ana e ia te rawakore
i te hoari, i to ratou mangai, i te ringa ano o te tangata kaha.

<span id="an_5:16">5:16</span> Ka ai ano he tumanakohanga atu mo te
ware; kokopi tonu ia te mangai o te kino.

<span id="an_5:17">5:17</span> ¶ Nana, ka hari te tangata e akona ana e
te Atua: na kaua e whakahawea ki te papaki a te Kaha Rawa.

<span id="an_5:18">5:18</span> He whakamamae hoki tana, he takai ano; e
patu ana ia, a ko ona ringa ano hei whakaora.

<span id="an_5:19">5:19</span> E ono nga matenga e whakaora ai ia i a
koe; ahakoa e whitu, e kore te he e pa ki a koe.

<span id="an_5:20">5:20</span> I te matekai ka hokona koe e ia kei mate;
i te tatauranga ano, kei pangia e te hoari.

<span id="an_5:21">5:21</span> Ka huna koe i te whiu a te arero, e kore
ano koe e wehi i te whakangaromanga ina tae mai.

<span id="an_5:22">5:22</span> E kata ano koe ki te whakangaromanga raua
ko te hemokai; e kore hoki koe e wehi i nga kirehe o te whenua.

<span id="an_5:23">5:23</span> No te mea ka takoto tau kawenata ki nga
kohatu o te parae; ka mau ano ta koutou rongo ko nga kirehe o te parae.

<span id="an_5:24">5:24</span> Ka mohio ano koe e tu ana tou teneti i te
aionuku, ka haereere ano koe ki tou nohoanga, te ai he hara.

<span id="an_5:25">5:25</span> Ka mohio ano koe he nui ou uri, he pera
ano tou whanau me te tarutaru o te whenua.

<span id="an_5:26">5:26</span> Ka ata rite ou tau ina tae koe ki te
urupa, ka pera ano me te puranga witi e hikitia ake ana i tona wa e rite
ai.

<span id="an_5:27">5:27</span> Nana, tenei, he mea rapu na matou ko te
mea tika hoki ia; whakarangona mai, ka mohio iho hei pai mou.

<span id="an_6:1">6:1</span> ¶ Na ka whakautu a Hopa, ka mea,

<span id="an_6:2">6:2</span> Aue, me i ata paunatia toku mamae, me i
huihuia, me i whakairihia toku aitua ki te pauna!

<span id="an_6:3">6:3</span> Na inaianei taimaha ake i te onepu o te
moana: heoi he ohorere rawa aku kupu.

<span id="an_6:4">6:4</span> Kei roto hoki i ahau nga pere a te Kaha
Rawa, inumia ake e toku wairua to ratou paihana: rarangi tonu mai nga
whakawehi a te Atua hei hoariri moku.

<span id="an_6:5">6:5</span> E tangi ano ranei te kaihe mohoao i te mea
kei te tarutaru ia? e tangi ano ranei te kau i te mea e kai ana?

<span id="an_6:6">6:6</span> E taea ranei te kai, te mea kahore nei ona
ha, ki te kahore he tote? He reka ranei te whakakahukahu o te hua manu?

<span id="an_6:7">6:7</span> Hore rawa toku wairua e mea kia pa atu ki
ena; to ratou rite ki ahau kei te kai whakarihariha.

<span id="an_6:8">6:8</span> ¶ Aue, me i riro mai taku i tono ai, me i
homai e te Atua taku e tumanako nei!

<span id="an_6:9">6:9</span> Me i pai hoki te Atua kia whakangaromia
ahau, kia tukua mai tona ringa hei hatepe i ahau!

<span id="an_6:10">6:10</span> Penei kua ai ano he whakamarie moku; ae,
ka tino hari ahau ki te mamae, kahore nei e tohu i ahau: kihai hoki nga
kupu a te Mea Tapu i huna e ahau.

<span id="an_6:11">6:11</span> He aha toku kaha, e tatari ai ahau? He
aha hoki toku mutunga, e whakamanawanui ai ahau?

<span id="an_6:12">6:12</span> He kaha kohatu ranei toku kaha? He parahi
ranei oku kikokiko?

<span id="an_6:13">6:13</span> Ehara ranei i te mea kahore he awhina
moku i roto i ahau, a kua oti te ngoi te pei i roto i ahau?

<span id="an_6:14">6:14</span> ¶ Ko te tangata e ngoikore ana te ngakau
kia puta mai te aroha o tona hoa ki a ia, ahakoa kua mahue i a ia te
wehi i te Kaha Rawa.

<span id="an_6:15">6:15</span> He mahi tinihanga ta oku teina, he pera
me ta te awa; rere ana ratou ano he waipuke awaawa,

<span id="an_6:16">6:16</span> Kua mangu nei i te hukapapa, ngaro ana te
hukarere i roto.

<span id="an_6:17">6:17</span> I te wa e mahana ai, ka memeha atu; i te
weraweratanga, moti iho ratou i to ratou wahi.

<span id="an_6:18">6:18</span> Ka peka ke nga tira e haere ana ra reira;
riro ana ki te kore, a ngaro iho.

<span id="an_6:19">6:19</span> Tirotirohia ana e nga tira o Tema; taria
atu ana e nga tangata haere o Hepa.

<span id="an_6:20">6:20</span> Whakama ana ratou mo ratou i whakamanawa
atu ki reira; te taenga ki aua awa, kanakana kau ana.

<span id="an_6:21">6:21</span> Na he kahore noa iho koutou; ka kite
koutou i te mea whakamataku, a ka wehi.

<span id="an_6:22">6:22</span> ¶ I mea ranei ahau, Homai ki ahau? He
hakari ranei maku e homai i o koutou rawa?

<span id="an_6:23">6:23</span> I mea ranei, whakaorangia ahau i te ringa
o te hoariri? Hokona ahau i roto i te ringa o te kaitukino?

<span id="an_6:24">6:24</span> Whakaakona ahau, a ka whakarongo puku
ahau; whakaaturia ki ahau te mea i he ai ahau.

<span id="an_6:25">6:25</span> Ano te kaha o nga kupu tika! Ko te aha ia
te riria ana e a koutou kupu?

<span id="an_6:26">6:26</span> E mea ana ranei koutou kia riria nga
kupu? he hau kau nei hoki nga korero a te tangata kua pau ona whakaaro.

<span id="an_6:27">6:27</span> Ae ra, e mea ana koutou ki te maka rota
mo nga pani, ki te mea i to koutou hoa hei taonga hokohoko.

<span id="an_6:28">6:28</span> Na whakaae mai, titiro mai ki ahau; he
pono hoki e kore ahau e korero teka ki to koutou kanohi.

<span id="an_6:29">6:29</span> Tena ra, tahuri mai; kaua hoki te he e
waiho; ina, tahuri mai, he tika hoki taku take.

<span id="an_6:30">6:30</span> He he koia kei toku arero? e kore ranei
toku hinengaro e mohio ki nga mea whanoke?

<span id="an_7:1">7:1</span> ¶ He teka ranei kua takoto he pakanga mo te
tangata i runga i te whenua, he rite ano ona ra ki nga ra o te kaimahi?

<span id="an_7:2">7:2</span> E rite ana ki te pononga, e matenui nei ki
te atarangi, ki te kaimahi, e tumanako nei ki te utu mo tana mahi;

<span id="an_7:3">7:3</span> Koia toku rite, ka whiwhi nei ki nga marama
horihori, a he mauiui nga po kua whakaritea moku.

<span id="an_7:4">7:4</span> Ka takoto ahau, ka mea ahau, A hea ahau ara
ai? he roa ia te po; heoi ka tahurihuri kau ahau a ao noa.

<span id="an_7:5">7:5</span> Ko te kakahu mo oku kikokiko he kutukutu,
he pokuru oneone; ka kukuti toku kiri, a ka ngatata ano.

<span id="an_7:6">7:6</span> Ko oku ra hohoro atu i te rakau a te
kaiwhatu; pau ake, te ai he tumanakohanga atu.

<span id="an_7:7">7:7</span> ¶ Kia mahara he hau oku ra; heoi ano
kitenga o toku kanohi i te pai.

<span id="an_7:8">7:8</span> Ko te kanohi o te tangata e kite ana i
ahau, heoi ano tona tirohanga mai ki ahau: kei runga i ahau ou kanohi,
heoi kahore iho ahau.

<span id="an_7:9">7:9</span> Memeha atu te kapua, ngaro atu: he pera ano
te tangata e haere ana ki te urupa; e kore e hoki ake.

<span id="an_7:10">7:10</span> E kore ia e hoki mai ano ki tona whare, e
kore ano tona wahi e mahara ki a ia i muri.

<span id="an_7:11">7:11</span> Na e kore e kaiponuhia e ahau toku
mangai; ka korero ahau i toku wairua e mamae nei; ka tangi i te kawa i
toku ngakau.

<span id="an_7:12">7:12</span> He moana ranei ahau, he tohora, i mea ai
koe i te kaitirotiro moku/

<span id="an_7:13">7:13</span> Ki te mea ahau, kei toku moenga ahau te
marie ai, ma toku takotoranga e whakamama taku tangi;

<span id="an_7:14">7:14</span> Na ka whakahaehaetia ahau e koe ki nga
moe, ka whakawehia ahau ki nga mea e whakakitea mai.

<span id="an_7:15">7:15</span> A ki ta toku wairua he pai te tarona; pai
ake te mate i enei wheua oku.

<span id="an_7:16">7:16</span> E whakarihariha ana ahau ki toku ora;
kahore oku hiahia kia ora tonu ahau: waiho noa iho ahau, he mea teka noa
hoki oku ra.

<span id="an_7:17">7:17</span> ¶ He aha te tangata, i whakanuia ai e
koe? i anga ai tou ngakau ki a ia?

<span id="an_7:18">7:18</span> I titiro ai koe i a ia i tenei ata, i
tenei ata, i honohono ai tau whakamatautau i a ia?

<span id="an_7:19">7:19</span> Kia pehea ake te roa ou kahore nei e
tahuri atu i ahau, oku kahore nei e waiho noa iho e koe, kia horomia ai
toku huware?

<span id="an_7:20">7:20</span> Mehemea kua hara ahau, kia aha atu ahau
ki a koe, e te kaitiaki o nga tangata? he aha ahau i waiho ai e koe hei
patunga mau i taimaha iho ai ahau ki ahau ano.

<span id="an_7:21">7:21</span> He aha koe te whakarere noa ai i toku he,
te whakapahemo ai i toku kino? Akuanei hoki ahau moe ai ki te puehu, a
ka ata rapu koe i ahau, otiia kahore noa iho ahau.

<span id="an_8:1">8:1</span> ¶ Na ka whakautu a Pirirara Huhi, ka mea,

<span id="an_8:2">8:2</span> Kia pehea ake te roa o tau korero i enei
mea? Kia pehea ake te roa o nga kupu a tou mangai e rite ai ki te hau
kaha?

<span id="an_8:3">8:3</span> E whakaparori ke ranei te Atua i te
whakawa? E whakaparori ke ranei te Kaha Rawa i te tika?

<span id="an_8:4">8:4</span> Ki te mea i hara au tamariki ki a ia, a kua
maka atu ratou e ia hei utu mo to ratou he;

<span id="an_8:5">8:5</span> Ki te rapu wawe koe i to Atua, a ka inoi ki
te Kaha Rawa;

<span id="an_8:6">8:6</span> Ki te mea he ma koe, he tika, ina, ka ara
ake ia ki a koe aianei, ka manaakitia ano e ia te nohoanga o tou tika.

<span id="an_8:7">8:7</span> Ahakoa i iti tou timatanga, e nui noa atu
tou whakamutunga.

<span id="an_8:8">8:8</span> ¶ Tena ra, ui atu ki to mua whakatupuranga;
anga atu hoki ki te mea kua rapua e o ratou matua.

<span id="an_8:9">8:9</span> Nonanahi nei hoki tatou, kahore hoki e
mohio; he atarangi nei hoki o tatou ra i runga i te whenua;

<span id="an_8:10">8:10</span> E kore ranei ratou e whakaako i a koe, e
korero ki a koe, e puaki mai ranei he kupu i o ratou ngakau?

<span id="an_8:11">8:11</span> E tupu ranei te wiwi i te mea kahore he
repo? E nui ranei te raupo ki te kahore he wai?

<span id="an_8:12">8:12</span> I te mea he kaiota tonu, a kihai i
tapahia, kua maroke i mua ake i nga otaota katoa.

<span id="an_8:13">8:13</span> Ka pera ano nga ara o te hunga katoa e
wareware ana ki te Atua, a ka riro ki te kore ta te tangata
whakaponokore i tumanako ai.

<span id="an_8:14">8:14</span> Ka motuhia atu tana i whakamanawa atu ai,
ko te whare hoki o te pungawerewere hei tumanakohanga mona.

<span id="an_8:15">8:15</span> Ka okioki atu ia ki tona whare; heoi e
kore e tu: u tonu tana pupuri atu, otiia e kore e mau.

<span id="an_8:16">8:16</span> E matomato ana i te mea kahore nei te ra,
a e wana ana ona peka i tana kari.

<span id="an_8:17">8:17</span> Kapi tonu te puranga i ona pakiaka, e
kitea ana e ia te wahi kamaka.

<span id="an_8:18">8:18</span> Ki te whakamotitia iho ia i tona wahi, ka
whakakahore taua wahi ki a ia, ka mea, Kahore ahau i kite i a koe.

<span id="an_8:19">8:19</span> Nana, ko te hari tenei o tona ara, a ka
tupu ake etahi atu i roto i te puehu.

<span id="an_8:20">8:20</span> ¶ Nana, e kore te Atua e whakakahore ki
te tangata tika, e kore ano e puritia e ia te ringa o nga tangata kino.

<span id="an_8:21">8:21</span> Tera ano tou mangaika whakakiia e ia ki
te kata, ou ngutu ki te hamama.

<span id="an_8:22">8:22</span> He whakama te kakahu mo te hunga e kino
ana ki a koe, a ka kahore noa iho te tapenakara o te hunga kino.

<span id="an_9:1">9:1</span> ¶ Na ka whakahoki a Hopa, ka mea,

<span id="an_9:2">9:2</span> E mohiotia ana ano tenei e ahau; engari ma
te aha ka tika ai te tangata ki te Atua?

<span id="an_9:3">9:3</span> Ki te pai ia ki te totohe ki a ia, kahore
he kupu kotahi o roto i te mano e taea e ia te whakahoki ki a ia.

<span id="an_9:4">9:4</span> He ngakau mohio ia, he pakari tona kaha: ko
wai e whakauaua ki a ia, a e whiwhi i te pai?

<span id="an_9:5">9:5</span> E nekehia ana e ia nga maunga, te mohio
ratou; hurihia ake e ia i a ia e riri ana.

<span id="an_9:6">9:6</span> E whakangaueuetia ana e ia te whenua, e
nekehia atu ana i tona wahi, wiri ana ona pou.

<span id="an_9:7">9:7</span> E korero nei ki te ra, a kore ake e whiti;
hiritia putia iho e ia nga whetu.

<span id="an_9:8">9:8</span> Ko ia nei anake hei hora i nga rangi, hei
takahi i runga i nga ngaru o te moana.

<span id="an_9:9">9:9</span> Nana nei i hanga a Aketura, a Tautoru, a
Matariki, me nga ruma i te tonga.

<span id="an_9:10">9:10</span> Nana nei i mahi nga mea nunui, e kore nei
e taea te rapu atu, ae ra nga mea whakamiharo, e kore nei e taea te
tatau.

<span id="an_9:11">9:11</span> Ina tonu ia e haere atu nei, a kahore
ahau i kite; ka pahemo atu hoki ia, a kahore ahau e matau ki a ia.

<span id="an_9:12">9:12</span> Nana, ka hopu ia i tana i aru ai, ma wai
ia e arai? Ko wai hei ki atu ki a ia, E aha ana koe?

<span id="an_9:13">9:13</span> E kore te Atua e whakahoki iho i tona
riri; e piko ana ki raro i a ia nga kaiawhina o Rahapa.

<span id="an_9:14">9:14</span> ¶ A kia whakahoki kupu ano ahau ki a ia,
kia whiriwhiri kupu ano maku ki a ia?

<span id="an_9:15">9:15</span> Ahakoa he tika ahau, e kore ahau e
whakahoki kupu atu; engari ka inoi ahau ki toku kaiwhakawa.

<span id="an_9:16">9:16</span> Me i karanga atu ahau, a whakahokia mai
ai e ia te kupu ki ahau, kihai ahau i whakaae tera kua whakarongo mai ia
ki toku reo.

<span id="an_9:17">9:17</span> E aki ana hoki ia ia ahau ki te tupuhi, e
whakanui takekore ana hoki i oku mate.

<span id="an_9:18">9:18</span> Kahore ahau e tukua e ia kia ta toku
manawa; otiia whakakiia ana e ia toku wairua ki te kawa.

<span id="an_9:19">9:19</span> Ki te korero tatou mo te kaha o te hunga
pakari, nana, kei reira ia! A ki te mea he whakawa, ko wai ra hei
whakatakoto i te taima moku?

<span id="an_9:20">9:20</span> Ahakoa he tika ahau, ma toku mangai ano
ahau e whakahe; ahakoa he tikanga tapatahi taku, ma reira ano e whakaatu
toku ngaunga ketanga.

<span id="an_9:21">9:21</span> He tapatahi ahau; kahore ahau e whakaaro
ki ahau ano; e whakahawea ana ahau ki toku ora.

<span id="an_9:22">9:22</span> ¶ He kotahi tonu ena; koia ahau ka mea, e
whakamotitia ana e ia te tapatahi raua ko te kino.

<span id="an_9:23">9:23</span> Na ka whakamate tata nei te whiu, he kata
tana ki te whakamatautauranga o te hunga harakore.

<span id="an_9:24">9:24</span> Kua hoatu te whenua ki te ringa o te
tangata kino; e taupokina ana e ia nga mata o nga kaiwhakawa; ki te mea
ehara i a ia, tena ko wai?

<span id="an_9:25">9:25</span> ¶ Na, ko te hohoro o oku ra, nui atu i to
te kaikawe pukapuka; e rere ana, kahore hoki e kite i te pai.

<span id="an_9:26">9:26</span> Kua pahemo, kua pera me nga kaipuke tere,
me te ekara ano e topa iho ana ki tana kai.

<span id="an_9:27">9:27</span> Ki te mea ahau, ka wareware ahau ki taku
tangi, ka unuhia atu e ahau te pouri o toku mata, a ka marama:

<span id="an_9:28">9:28</span> E wehi ana ahau i oku mamae katoa, e
mohio ana ahau e kore ahau e meinga e koe he harakore.

<span id="an_9:29">9:29</span> Tera hoki ahau e whakahengia; he aha ahau
i whakangenge kau ai i ahau?

<span id="an_9:30">9:30</span> Ki te horoi ahau i ahau ki te hukarere, a
ka meinga oku ringa kia ma rawa;

<span id="an_9:31">9:31</span> Katahi ahau ka rumakina e koe ki te poka,
a whakarihariha mai ana oku kakahu ki ahau.

<span id="an_9:32">9:32</span> Ehara hoki ia i te tangata, i te penei me
ahau nei, e whakahoki kupu ai ahau ki a ia, e haere tahi ai maua ki te
whakawa.

<span id="an_9:33">9:33</span> Kahore he kaiwhakatikatika mo ta maua,
kahore he tangata hei whakapa i tona ringa ki a maua tahi.

<span id="an_9:34">9:34</span> Me tango atu e ia tana patu i ahau, a
kaua hoki tana whakamataku e whakawehi i ahau:

<span id="an_9:35">9:35</span> Hei reira ahau ka korero, a kahore e wehi
i a ia; kahore hoki ahau e pera i roto i ahau.

<span id="an_10:1">10:1</span> ¶ Kua hoha toku wairua ki toku ora; ka
tukua e ahau taku tangi kia rere ana; ka korero ahau i te kikiwatanga o
toku ngakau.

<span id="an_10:2">10:2</span> Ka mea ahau ki te Atua, Kaua ahau e
whakahengia; whakakitea ki ahau te take i totohe ai koe ki ahau.

<span id="an_10:3">10:3</span> He mea pai ranei ki a koe kia tukino koe,
kia whakahawea ki te mahi a ou ringa, a kia whiti tou marama ki te
whakaaro o te hunga kino?

<span id="an_10:4">10:4</span> He kanohi kikokiko ranei ou? he penei
ranei tau titiro me ta te tangata titiro?

<span id="an_10:5">10:5</span> He rite ranei ou ra ki o te tangata ra?
He rite ranei ou tau ki o te tangata ra?

<span id="an_10:6">10:6</span> I uiuia ai e koe toku kino, i rapua ai e
koe toku hara?

<span id="an_10:7">10:7</span> Ahakoa e mohio ana ano koe ehara ahau i
te mea he, kahore ano tetahi hei whakaora i roto i tou ringa?

<span id="an_10:8">10:8</span> ¶ Na ou ringa ahau i mahi, i hanga, he
mea hono marie i tetahi taha, i tetahi taha; otiia e whakangaromia ana
ahau e koe.

<span id="an_10:9">10:9</span> Kia mahara ra, nau ahau i hanga, ano he
paru; tera ranei koe e whakahoki ano i ahau ki te puehu?

<span id="an_10:10">10:10</span> He teka ianei he mea riringi ahau nau
ano he waiu, meinga ana ahau e koe kia tetepe ano he tiihi?

<span id="an_10:11">10:11</span> Nau ahau i whakakakahu ki te kiri, ki
te kikokiko, a nau ano ahau i hohou ki te wheua, ki te uaua.

<span id="an_10:12">10:12</span> Whakawhiwhi ana ahau e koe ki te ora,
ki te atawhai, a he tirotirohanga mai nau i mau ai toku wairua.

<span id="an_10:13">10:13</span> Heoi huna ana ano enei mea e koe i roto
i tou ngakau: e mohio ana hoki ahau kei a koe ano tenei.

<span id="an_10:14">10:14</span> ¶ Ki te hara ahau, ka matauria e koe; e
kore ano koe e whakakahore ki toku he.

<span id="an_10:15">10:15</span> Ki te he ahau, aue toku mate: ki te
tika ahau, e kore tonu e ara toku mahunga; he ki hoki noku i te whakama
me te titiro iho ki toku mate.

<span id="an_10:16">10:16</span> A ki te whakarewa ake toku mahunga i a
ia, ka whaia ahau e koe ano he raiona; a ka whakakite ano koe i a koe, i
tou miharo, ki ahau.

<span id="an_10:17">10:17</span> E whakahoutia ana e koe au kaiwhakaatu
i oku he, e whakanuia ana hoki e koe tou riri ki ahau; ko nga putanga
ketanga ko te whawhai hei pehi i ahau.

<span id="an_10:18">10:18</span> He aha ra ahau i whakaputaina mai ai e
koe i roto i te kopu? te hemo noa atu ai ahau, a kihai tetahi kanohi i
kite i ahau.

<span id="an_10:19">10:19</span> Penei kua rite ahau, ano kua kahore noa
iho; kua mauria atu ahau i te kopu ki te urupa.

<span id="an_10:20">10:20</span> He teka ranei he torutoru oku ra? Kati
ra, waiho ake koa ahau, kia ahua makoha ana i tenei wa iti,

<span id="an_10:21">10:21</span> Keiwha haere, ahau ki te wahi e kore
nei ahau e hoki mai, ki te whenua o te pouri, o te atarangi o te mata;

<span id="an_10:22">10:22</span> Ki te whenua o te pouri kerekere, o te
tino o te pouri; he whenua no te atarangi o te mate, kahore nei o reira
tikanga, a ko tona marama, koia ano te pouri.

<span id="an_11:1">11:1</span> ¶ Ano ra ko Topara Naamati; i mea ia,

<span id="an_11:2">11:2</span> Kaua ranei hei whakautua te tini o nga
kupu? A e whakatikaia ranei te tangata ngutu hohoro?

<span id="an_11:3">11:3</span> Ma au kupu whakapehapeha ranei e nohopuku
ai nga tangata? A, ina tawai koe, kaua ranei he tangata e mea i a koe
kia whakama?

<span id="an_11:4">11:4</span> E mea ana hoki koe, He tino tika taku
whakaako, a he ma ahau ki ou kanohi.

<span id="an_11:5">11:5</span> Aue, me i korero te Atua, me i puaki mai
ona ngutu ki te whakahe i a koe!

<span id="an_11:6">11:6</span> Me i whakaaturia mai e ia ki a koe nga
mea ngaro o te matauranga, te huhua o nga ara o tana mahi! Na kia matau
koe, he iti iho i ou he ta te Atua e tango nei i a koe.

<span id="an_11:7">11:7</span> ¶ Ina whakatakina e koe, e kitea ranei e
koe te Atua? E tino kitea rawatia ranei e koe te Kaha Rawa?

<span id="an_11:8">11:8</span> Kei te rangi te tiketike; ka pehea koe?
Hohonu iho i te reinga; ko te aha e mohiotia e koe?

<span id="an_11:9">11:9</span> Ko tona takoto, roa atu i te whenua,
whanui atu i te moana.

<span id="an_11:10">11:10</span> Ki te mea ka haukotia e ia, ka herehera
ranei, ka whakawakia ranei, ma wai ia e arai?

<span id="an_11:11">11:11</span> E mohio ana hoki ia ki nga tangata teka
noa; a e kite ana ia i te he, ahakoa e kore e whakaaroa e ia.

<span id="an_11:12">11:12</span> Otiia ko te mea whakaarokore nei, ko te
tangata kahore rawa ona hinengaro, ae ra, to te tangata rite i tona
whanautanga kei te kuao kaihe mohoao.

<span id="an_11:13">11:13</span> ¶ Ki te whakatikaia e koe tou ngakau, a
ka wherahia ou ringa ki a ia;

<span id="an_11:14">11:14</span> Ki te mea he he kei tou ringa,
whakamataratia atu, kaua hoki te kino e noho ki ou tapenakara;

<span id="an_11:15">11:15</span> He pono ko reira ara ai tou mata, te ai
he ira; ae, ka u hoki koe, te ai he wehi:

<span id="an_11:16">11:16</span> Tera hoki koe e wareware ki tou mauiui;
a e maharatia e koe ano ko nga wai kua rere atu.

<span id="an_11:17">11:17</span> A ko tou ora tera e marama ke atu i to
te poutumarotanga o ate ra; a ahakoa e pouri ano, ka rite ki te ata.

<span id="an_11:18">11:18</span> Ka tatu ou whakaaro, no te mea ka whai
tumanakohanga atu; ae, ka rapu koe i tetahi taha ou, i tetahi taha, a ka
takoto marire koe.

<span id="an_11:19">11:19</span> E takoto iho ano koe, te ai he
kaiwhakawehi; he tokomaha ano hoki e whai kia paingia e koe.

<span id="an_11:20">11:20</span> Ka poko ia nga kanohi o te hunga kino,
kore ake he rerenga mo ratou; ko ta ratou e tumanako atu ai ko te
hemonga.

<span id="an_12:1">12:1</span> ¶ Na ka whakautu a Hopa, ka mea,

<span id="an_12:2">12:2</span> He tika rawa ko koutou nga tangata, a ka
mate tahi atu te whakaaro nui me koutou.

<span id="an_12:3">12:3</span> Otira kei ahau ano hoki he ngakau, he
pera ano me o koutou, kihai ahau i hoki iho i a koutou: ko wai ra te he
ana ki enei mea?

<span id="an_12:4">12:4</span> Toku rite kei te tangata e waiho ana hei
kata ma tona hoa, he tangata e karanga ana ki te Atua, a whakarongo mai
ana tera ki a ia: e waiho ana te mea tika, te mea tapatahi, hei kata.

<span id="an_12:5">12:5</span> Kei roto i te whakaaro o te tangata, e
tau ana tana noho, te whakahawea ki te aitua; e tauwhanga ana tena ki te
hunga e paheke ana te waewae.

<span id="an_12:6">12:6</span> ¶ Kei te rangatira nga teneti o nga
kaipahua, a noho kore wehi ana te hunga e whakapataritari ana ki te
Atua; he ope noa mai hoki ta te Atua ki o ratou ringa.

<span id="an_12:7">12:7</span> Tena ra, ui atu ki nga kararehe, ma ratou
koe e whakaako; ki nga manu o te rangi, ma ratou e korero ki a koe;

<span id="an_12:8">12:8</span> Korero atu ranei ki te whenua, a mana koe
e whakaako; ka whakaaturia mai ano hoki ki a koe e nga ika o te moana.

<span id="an_12:9">12:9</span> Ko wai i kore te mohio ki enei mea katoa,
he mea mahi tenei na te ringa o Ihowa?

<span id="an_12:10">12:10</span> Kei tona ringa nei te wairua o nga mea
ora katoa, te manawa hoki o nga kikokiko tangata katoa.

<span id="an_12:11">12:11</span> He teka ianei e whakamatauria ana nga
kupu e te taringa, pera hoki i te waha e whakarongo nei ki te reka o
tana kai?

<span id="an_12:12">12:12</span> ¶ Kei nga kaumatua nga whakaaro nui;
kei te roa o nga ra te matau.

<span id="an_12:13">12:13</span> Kei a ia te whakaaro nui me te kaha;
kei a ia te tohutohu me te matauranga.

<span id="an_12:14">12:14</span> Nana, e wawahia ana e ia, kore iho e
hanga ano; e kopia ana e ia te tangata, kahore rawa he putanga.

<span id="an_12:15">12:15</span> Nana, e unuhia atu ana e ia nga wai, a
kua maroke; e tukua mai ana ano e ia, a ka hurihia te whenua.

<span id="an_12:16">12:16</span> Kei a ia te kaha me te mahi totika; ko
te tangata tinihanga me te tangata e tinihangatia ana, nana.

<span id="an_12:17">12:17</span> E kahakina atu ana e ia nga
kaiwhakatakoto whakaaro, he mea pahua; whakakuwaretia iho e ia nga
kaiwhakawa.

<span id="an_12:18">12:18</span> Ko te mana o nga kingi, wetekina ake e
ia, herea iho e ia o ratou hope ki te whitiki.

<span id="an_12:19">12:19</span> E arahina atu ana e ia nga tohunga, he
mea pahua, hurihia iho e ia te hunga kaha.

<span id="an_12:20">12:20</span> Whakakorea ake e ia he kupu ma te hunga
ngakau pono, riro ana i a ia nga mahara o nga kaumatua.

<span id="an_12:21">12:21</span> E ringihia ana e ia te whakahawea ki
runga ki nga rangatira, e wetekina ana e ia te whitiki o te hunga kaha.

<span id="an_12:22">12:22</span> E hurahia mai ana e ia nga mea hohonu i
roto i te pouri, whakaputaina mai ana e ia te atarangi o te mate ki te
marama.

<span id="an_12:23">12:23</span> E whakanuia ana e ia nga iwi, a e huna
ana e ia; e tohatohaina atu ana e ia nga iwi, a e whakawhaititia mai ana
ano ratou e ia.

<span id="an_12:24">12:24</span> E tangohia atu ana e ia te ngakau o nga
rangatira o te iwi o te whenua, a e meinga ana e ia kia kopikopiko noa i
te wahi ururua kahore nei he ara.

<span id="an_12:25">12:25</span> Whawha noa ratou i roto i te pouri,
kahore hoki he marama, a meinga ana ratou e ia kia hurori haere ano he
tangata haurangi.

<span id="an_13:1">13:1</span> ¶ Nana, kua kitea katoatia tenei e toku
kanohi, kua rongo toku taringa, kua mohio.

<span id="an_13:2">13:2</span> Ko ta koutou e mohio na, ko taku ano tena
e mohio nei: kahore hoki ahau i hoki iho i a koutou.

<span id="an_13:3">13:3</span> Ina, e whai kupu ano ahau ki te Kaha
Rawa: a e hiahia ana ki te korerorero ki te Atua.

<span id="an_13:4">13:4</span> Ko koutou ia, he hunga tito i te teka, he
rata horihori noa koutou katoa.

<span id="an_13:5">13:5</span> Te pai na, me i mutu rawa a koutou
korero! Ko to koutou whakaaro nui hoki tena.

<span id="an_13:6">13:6</span> Tena ra, whakarongo mai ki taku tautohe,
maharatia nga whawhai a oku ngutu.

<span id="an_13:7">13:7</span> Me tautoko ta te Atua ki te kupu kino? me
tautoko ranei tana ki te tinihanga?

<span id="an_13:8">13:8</span> Ka whakapai kanohi koia koutou ki a ia?
Ma koutou ranei ta te Atua tautohe?

<span id="an_13:9">13:9</span> He pai ranei kia rapua ta koutou e ia? E
maminga ranei koutou ki a ia, e pera me tetahi ka maminga nei ki te
tangata?

<span id="an_13:10">13:10</span> He pono ka whakahe ia ki a koutou ki te
whakapai puku koutou i te kanohi.

<span id="an_13:11">13:11</span> E kore ranei koutou e mataku ki tona
nui? E kore ranei te wehi ki a ia e tau ki a koutou?

<span id="an_13:12">13:12</span> Ko a koutou pepeha nunui he whakatauki
no te pungarehu, ko o koutou parepare he parepare paru.

<span id="an_13:13">13:13</span> ¶ Kati te korero, waiho noa iho ahau,
kia korero ai ahau, ahakoa pa mai te aha ki ahau.

<span id="an_13:14">13:14</span> He aha oku kikokiko i ngaua ai e oku
niho? He aha toku wairua i waiho ai e ahau i roto i toku ringa?

<span id="an_13:15">13:15</span> Ahakoa whakamate noa ia i ahau, ka
tatari tonu ahau ki a ia: otiia ka mau tonu ahau ki oku ara i tona
aroaro.

<span id="an_13:16">13:16</span> Ko tenei hoki hei oranga moku; e kore
hoki te tangata atuakore e tae mai ki tona aroaro.

<span id="an_13:17">13:17</span> Ata whakarongo ki aku korero: kia anga
mai o koutou taringa ki taku e whakapuaki nei.

<span id="an_13:18">13:18</span> Na kua takoto taku mo te whakawa; e
mohio ana ahau he tika ahau.

<span id="an_13:19">13:19</span> Ko wai ia hei totohe ki ahau? Ka
whakarongo puku hoki ahau aianei, a ka hemo ahau.

<span id="an_13:20">13:20</span> Engari kaua nga mea e rua e meatia mai
ki ahau; katahi ahau ka kore e huna i ahau i tou mata.

<span id="an_13:21">13:21</span> Kia matara atu tou ringa ki tawhiti i
ahau; a kaua ahau e whakawehia e te mataku ki a koe.

<span id="an_13:22">13:22</span> Ko reira, mau e karanga, a maku e
whakao atu; maku ranei e korero, a mau e whakahoki kupu mai ki ahau.

<span id="an_13:23">13:23</span> ¶ Ka hia ra oku kino, oku hara? Meinga
ahau kia matau ki toku he me toku hara.

<span id="an_13:24">13:24</span> He aha tou mata i huna ai e koe? He aha
ahau i kiia ai e koe he hoariri?

<span id="an_13:25">13:25</span> E kapokapohia ranei e koe te pakawha e
puhia haeretia ana? E whaia ranei e koe te papapa maroke?

<span id="an_13:26">13:26</span> Kei te tuhituhi na hoki koe i nga mea
kawa moku, e mea ana hoki kia riro mai i ahau nga he o toku
taitamarikitanga.

<span id="an_13:27">13:27</span> Karapitia iho e koe oku waewae ki te
rakau, he mea tohu nau oku ara katoa, a he mea tuhi nau oku takahanga
waewae tawhio noa:

<span id="an_13:28">13:28</span> Ahakoa toku rite kei te mea pirau, e
memeha noa ana, kei te kakahu e kainga ana e te purehurehu.

<span id="an_14:1">14:1</span> ¶ Ko te tangata i whanau i te wahine, he
torutoru ona ra; ki tonu ano i te raruraru.

<span id="an_14:2">14:2</span> Ano he puawai ia e puta mai ana, e kotia
iho ana: rere ana ia, ano he atarangi, kahore hoki he tumautanga.

<span id="an_14:3">14:3</span> E titiro mai ano ranei ou kanohi ki te
penei? E mea ranei koe i ahau kia whakawa taua ki a taua?

<span id="an_14:4">14:4</span> Ko wai hei homai i te mea ma i roto i te
mea poke? Hore rawa.

<span id="an_14:5">14:5</span> Kua rite na hoki nga ra mona: kei a koe
te maha o ona marama; takoto rawa i a koe te tikanga mona, a e kore ia e
whiti ki tua.

<span id="an_14:6">14:6</span> Tahuri ke atu te titiro i a ia, kia ai
ona pariratanga, kia ata tutuki ai tona ra, kia rite ai ki o te kaimahi.

<span id="an_14:7">14:7</span> ¶ Ka ai hoki he whakaaronga ki te rakau i
tapahia, tera ano e pariri, e kore ano hoki e mutu te wana o tona pihi.

<span id="an_14:8">14:8</span> Ahakoa kua tawhitotia tona pakiaka a ki
te whenua, a kua mate tona tinana i roto i te oneone;

<span id="an_14:9">14:9</span> Heoi ma te haunga o te wai ka pihi, ka
kokiri ona peka ano ko ta te mea tupu.

<span id="an_14:10">14:10</span> Ko te tangata ia, mate iho, marere noa
iho; ae, ka hamo te tangata, a kei hea ia?

<span id="an_14:11">14:11</span> Pera i nga wai e he mai nei i te moana,
i te awa e mimiti ana, ka maroke;

<span id="an_14:12">14:12</span> E pera ana ano te tangata, e takoto ana
a kahore he whakatikanga ake: kahore he marangatanga ake mo ratou, a kia
kore ra ano nga rangi; e kore ano ratou e ara i to ratou moe.

<span id="an_14:13">14:13</span> Aue, kia huna noatia oti ahau e koe ki
te po, kia waihotia noatia iho ahau e koe kia ngaro ana, kia hoki ra ano
tou riri; kia rohea noatia mai e koe tetahi wa moku, a ka mahara mai ai
ano ki ahau!

<span id="an_14:14">14:14</span> Ki te mate te tangata, e ora ano ranei
ia? Ka tatari ahau i nga ra katoa o toku ngananga, kia tae mai ra ano he
whakaputanga moku.

<span id="an_14:15">14:15</span> Mau e karanga, kia whakao atu ai ahau;
kahore hoki e kore ka matenui koe ki te mahi a ou ringa.

<span id="an_14:16">14:16</span> ¶ Inaianei hoki e taua ana e koe oku
hikoinga; he teka ianei e matatau tonu mai ana koe ki toku hara?

<span id="an_14:17">14:17</span> Hiri rawa toku he ki roto ki te putea,
tuitui rawa e koe toku kino.

<span id="an_14:18">14:18</span> He pono ko te maunga e horo ana e
memeha noa ake ana, e nekehia ana te toka i tona wahi;

<span id="an_14:19">14:19</span> E ngau ana te wai i nga kohatu; ma tona
puhaketanga e horoi atu te puehu o te whenua; a whakangaromia iho e koe
te tumanako a te tangata.

<span id="an_14:20">14:20</span> Taea ana ia e koe ake tonu atu, a
pahure ana ia; puta ke ana i a koe tona mata, a tonoa atu ana ia kia
haere.

<span id="an_14:21">14:21</span> Ko te whakahonoretanga o ana tama,
kahore e mohiotia e ia; ka hoki iho ratou hei ware, heoi kahore tetahi
aha o ratou e maharatia e ia.

<span id="an_14:22">14:22</span> E mamae ano ia te kikokiko o tona
tinana, a ka tangi tona wairua i roto i a ia.

<span id="an_15:1">15:1</span> ¶ Na ka whakautua e Eripata Temani; i mea
ia,

<span id="an_15:2">15:2</span> He horihori kau koia te matauranga e
whakapuakina e te tangata whakaaro, kia whakakiia e ia tona kopu ki te
hau marangai?

<span id="an_15:3">15:3</span> Me korero ranei ia ko nga kupu kore hua
hei ako, ko nga whaikorero ranei kahore nei e whai tikanga?

<span id="an_15:4">15:4</span> Ae, kua whakakorea atu na e koe te wehi,
kei te pupuri mai koe i te inoi i te aroaro o te Atua.

<span id="an_15:5">15:5</span> Na kei te whakaakona tou mangai e tou
kino, a kei te whiriwhiria e koe ko te arero o te hunga tinihanga.

<span id="an_15:6">15:6</span> Ehara i ahau, na tou mangai ano i hopu
tou kino; ko ou ngutu ano hei whakaatu i tou he.

<span id="an_15:7">15:7</span> Ko koe ianei te tangata tuatahi kua
whanau? He mea hanga ranei koe no mua atu i nga pukepuke?

<span id="an_15:8">15:8</span> Kua rongo ranei koe i to te Atua whakaaro
puku? Kei te kaiponu ranei koe i te whakaaro ki a koe anake?

<span id="an_15:9">15:9</span> Ko te aha te mohiotia ana e koe, a kahore
e mohiotia e matou? Ko tehea whakaaro ano hoki ou kahore nei i a matou?

<span id="an_15:10">15:10</span> Kei a matou nga upoko hina ratou tahi
ko nga tino koroheke, kaumatua rawa ake i tou papa.

<span id="an_15:11">15:11</span> He iti rawa ranei mou nga whakamarie a
te Atua, te kupu ngawari e hoatu ana ki a koe?

<span id="an_15:12">15:12</span> He aha koe i kahakina atu ai e tou
ngakau? He aha hoki ou kanohi i kimokimo ai,

<span id="an_15:13">15:13</span> I tahuri ai tou wairua ki te whakahe i
te Atua? i puaki ai ena kupu i tou mangai?

<span id="an_15:14">15:14</span> He aha te tangata, e ma ai ia? te
whanau ranei a te wahine, e tika ai?

<span id="an_15:15">15:15</span> Nana, kahore ia e whakawhirinaki ki ana
mea tapu; kahore hoki nga rangi e ma ki tana titiro.

<span id="an_15:16">15:16</span> Katahi ia te he rawa ko te mea
whakarihariha, ko te mea poke, ko te tangata e inu nei i te kino ano he
wai.

<span id="an_15:17">15:17</span> ¶ Maku e whakaatu ki a koe, whakarongo
mai ki ahau; ko te mea kua kitea e ahau, maku e korero atu.

<span id="an_15:18">15:18</span> He mea korero mai na nga mohio, he
whakarerenga iho na o ratou matua: kihai hoki i huna e ratou:

<span id="an_15:19">15:19</span> Ki a ratou nei anake te homaitanga o te
whenua; kihai hoki te tangata ke i tika i waenganui i a ratou.

<span id="an_15:20">15:20</span> E whakamamae ana te tangata kino i ona
ra katoa, ara i te maha o nga tau e haupu nei mo te kaitukino.

<span id="an_15:21">15:21</span> He reo whakawehi kei roto i ona
taringa; i te wa whai rawa ka tae mai te kaipahua ki a ia:

<span id="an_15:22">15:22</span> Kahore ana whakaaetanga ake tera ia ka
hoki ake i te pouri, e whanga ana ano hoki te hoari ki a ia.

<span id="an_15:23">15:23</span> E kopikopiko noa ana ia ki te taro
mana, e mea ana: Kei hea ra? E mohio ana ia kua tata ki tona ringa te ra
o te pouri.

<span id="an_15:24">15:24</span> Ko te ngakau mamae, me te tumatatenga,
hei whakawehi i a ia; ka kaha ake raua i a ia, me te mea he kingi kua
rite ana mea mo te whawhai.

<span id="an_15:25">15:25</span> Kua totoro nei ona ringa ki te whawhai
ki te Atua, kua whakatoatoa nei i a ia ki te whawhai ki te Kaha Rawa;

<span id="an_15:26">15:26</span> Kua rere ki a ia me te kaki maro, me
nga puku matotoru o ana whakangungu rakau.

<span id="an_15:27">15:27</span> Kua kopakina hoki tona mata e tona
ngako, a kua tupu te ngako o tona hope.

<span id="an_15:28">15:28</span> Na i noho ia ki nga pa mahue, ki nga
whare kahore i nohoia e te tangata, meake nei waiho hei puranga.

<span id="an_15:29">15:29</span> E kore ia e whai taonga, e kore ano ona
rawa e mau, e kore ano hoki to ratou hua e taupe ki te whenua.

<span id="an_15:30">15:30</span> E kore ia e puta i te pouri, ona peka
ka maroke i te mura, ka riro atu ano ia i te manawa o tona mangai.

<span id="an_15:31">15:31</span> Kei whakawhirinaki ia ki te mea teka
noa, kei tinihanga ki a ia ano: no te mea ko te teka noa hei utu ki a
ia.

<span id="an_15:32">15:32</span> E kore tona ra e taea, kua rite; e kore
ano tona peka e whai rau.

<span id="an_15:33">15:33</span> Ka ruiruia e ia ana karepe kaiota ano
ko te waina, a ka maka tana puawai me te mea ko te oriwa.

<span id="an_15:34">15:34</span> Ka pakoko hoki te whakaminenga o te
hunga atuakore, ka pau hoki i te ahi nga teneti o nga utu whakapati.

<span id="an_15:35">15:35</span> He mahi nanakia te mea i hapu ki roto
ki a ratou, whanau ake he teka noa; ko o ratou kopu ano hei hanga i te
tinihanga.

<span id="an_16:1">16:1</span> ¶ Katahi a Hopa ka whakautu, ka mea,

<span id="an_16:2">16:2</span> Ka maha nga mea pena kua rangona nei e
ahau: he kaiwhakamarie haumaruru rawa koutou katoa.

<span id="an_16:3">16:3</span> E whai mutunga ranei nga kupu
tikangakore? Na te aha ranei koe i whakaoho ki te whakahoki kupu mai?

<span id="an_16:4">16:4</span> E taea ano e ahau te korero pena i a
koutou; me i penei to koutou wairua me toku wairua, hono tonu aku kupu
ki a koutou, ka ruru ano toku upoko ki a koutou.

<span id="an_16:5">16:5</span> E whakakaha ano ia toku mangai i a
koutou, ka ai ano hoki te whakamarie a oku ngutu hei pehi i to koutou
mamae.

<span id="an_16:6">16:6</span> ¶ Ahakoa korero ahau, kahore toku pouri e
iti iho; ki te mutu taku, ko tehea wahi o toku mamae ka taharahara iho.

<span id="an_16:7">16:7</span> Inaianei ano kua meinga ahau e ia kia
ruha: moti iho i a koe toku whakaminenga katoa.

<span id="an_16:8">16:8</span> Na kua mau kita koe ki ahau, hei
kaiwhakaatu i toku he: e whakatika ana mai hoki toku hirokitanga ki
ahau, hei whakapuaki i toku he: e whakatika ana mai hoki toku
hirokitanga ki ahau hei whakapuaki i toku he.

<span id="an_16:9">16:9</span> Haehaea ana ahau e ia i a ia e riri ana,
e tukino ana ia i ahau; pakiri ana ona niho ki ahau; e whakakoi mai ana
toku hoariri i ona kanohi ki ahau.

<span id="an_16:10">16:10</span> Hamama mai ana o ratou mangai ki ahau;
whakahewea mai ana, kei te papaki ratou i toku paparinga; huihui ana
ratou kia kotahi hei whawhai ki ahau.

<span id="an_16:11">16:11</span> Kua tukua ahau e te Atua ki te hunga
he, whakarerea putia ana ahau ki nga ringa o te hunga kino.

<span id="an_16:12">16:12</span> Humarie ana taku noho, heoi kua wawahi
ia i ahau; kua mau ia ki toku kaki, tatatia ake ahau kia pakaru
rikiriki; whakaturia ana ahau e ia hei koperenga pere mana.

<span id="an_16:13">16:13</span> Karapotia ana ahau e ana kaikopere,
motumotuhia ana e ia oku whatumanawa, kahore hoki e tohungia; ringihia
ana e ia toku au ki te whenua.

<span id="an_16:14">16:14</span> He mea wawahi ahau nana, he wahanga, he
wahanga; ano he tangata kaha ia e rere mai ana ki runga ki ahau.

<span id="an_16:15">16:15</span> Tuituia ana e ahau he kakahu taratara
mo toku kiri, whakaititia iho e ahau toku haona ki te puehu.

<span id="an_16:16">16:16</span> Paruparu noa iho toku mata i te
tangihanga, kei runga i oku kamo te atarangi o te mate;

<span id="an_16:17">16:17</span> ¶ Ahakoa kahore he tutu i oku ringa, a
he ma taku inoi.

<span id="an_16:18">16:18</span> Kaua, e te whenua, e hipokina oku toto,
kei whai wahi tanga ano hoki taku karanga.

<span id="an_16:19">16:19</span> Kei te rangi nei ano inaianei te
kaiwhakaatu o taku, kei te wahi i runga toku kaititiro.

<span id="an_16:20">16:20</span> E tawai mai ana oku hoa ki ahau,
maturuturu tonu ia nga roimata o toku kanohi ki te Atua.

<span id="an_16:21">16:21</span> Kia tohe koa ia i to te tangata tika ki
te Atua, i to te tama hoki a te tangata ki tona hoa!

<span id="an_16:22">16:22</span> Kia taka mai hoki nga tau torutoru nei,
ka haere ahau i te ara e kore ai ahau e hoki mai ano.

<span id="an_17:1">17:1</span> ¶ Kua pau toku manawa, moti rawa oku ra,
kua rite te urupa moku.

<span id="an_17:2">17:2</span> He pono he hunga tawai enei kei ahau, a
kei roto tonu toku kanohi i a ratou whakakarangitanga.

<span id="an_17:3">17:3</span> Tena ra, homai he punga ko koe tonu hei
whakakapi turanga moku; ko wai hei papaki ringa ki ahau?

<span id="an_17:4">17:4</span> Kua huna hoki e koe to ratou ngakau kei
mohio; na reira e kore koe e whakaneke ake i a ratou.

<span id="an_17:5">17:5</span> Ko te tangata e whaki ana i ona hoa, he
mea mo te utu, ko nga kanohi tonu o ana tamariki e hemo.

<span id="an_17:6">17:6</span> Kua meinga hoki ahau e ia hei hahani ma
nga iwi; a kua waiho marakerake ahau hei whakaetietinga.

<span id="an_17:7">17:7</span> Kua atarua toku kanohi i te tangi, rite
tonu ki te atarangi oku wahi katoa.

<span id="an_17:8">17:8</span> Ka miharo te hunga tika ki tenei, a ka
whakaoho te tangata harakore i a ia ano hei whakahe i te atuakore.

<span id="an_17:9">17:9</span> Otiia ka mau te tangata tika ki tona ara,
a ko te tangata ringa ma ka neke haere ake te kaha.

<span id="an_17:10">17:10</span> ¶ Ko koutou katoa ia tahuri, anga mai
nei, e kore hoki tetahi tangata mahara e kitea e ahau i roto i a koutou.

<span id="an_17:11">17:11</span> Kua pahemo oku ra, motumotuhia ake oku
whakaaro i whakatakoto ai, tae noa ki nga whakaaro o toku ngakau.

<span id="an_17:12">17:12</span> Ko te po kua meinga e ratou hei ao; ko
te marama, e ki ana ratou, e tata tonu ana ki te pouri.

<span id="an_17:13">17:13</span> Ki te titiro ahau i te reinga hei whare
moku; mehemea kua wharikitia e ahau toku moenga ki te pouri;

<span id="an_17:14">17:14</span> Mehemea kua karanga ahau ki te pirau,
ko koe toku papa; ki te iro ranei, ko koe toku whaea, toku tuahine!

<span id="an_17:15">17:15</span> Kei hea ra he tumanakohanga atu moku? A
ko taku e tumanako atu ai ko wai e kite?

<span id="an_17:16">17:16</span> Ka riro ki raro ki nga taha o te
reinga, ina whai okiokinga i roto i te puehu.

<span id="an_18:1">18:1</span> ¶ Ano ra ko Pirirara Huhi; i mea ia,

<span id="an_18:2">18:2</span> Kia pehea te roa o ta koutou whakatakoto
mahanga mo nga kupu? Kia whai mahara mai, muri iho ka korero matou.

<span id="an_18:3">18:3</span> He aha matou i kiia ai he kararehe, i
waiho ai hei mea poke ki ta koutou titiro mai?

<span id="an_18:4">18:4</span> Haea iho koe e koe ano, i a koe e riri
ana. Mau koia ka mahue ai te whenua, ka nekehia ai te toka i tona wahi?

<span id="an_18:5">18:5</span> ¶ E pirau ano hoki te rama a te hunga
kino, a e kore te mura o tana ahi e marama.

<span id="an_18:6">18:6</span> Ka pouri te marama i roto i tona teneti,
ka pirau ano hoki tana rama i runga i a ia.

<span id="an_18:7">18:7</span> Ka whakakikitia nga takahanga o tona
kaha, ka kokiritia iho ano ia ki raro e tona whakaaro ake.

<span id="an_18:8">18:8</span> No te mea ka maka ia e ona waewae ake ki
te kupenga, ka haere hoki ia i runga i te reti.

<span id="an_18:9">18:9</span> Ka mau tona rekereke i te tawhiti, a ka
hopukia ia e te mahanga.

<span id="an_18:10">18:10</span> Kei te huna ki te whenua te aho mona,
te rore hoki mona ki te huarahi.

<span id="an_18:11">18:11</span> ¶ He whakamataku i nga taha katoa hei
mea i a ia kia wehi, hei aruaru hoki i a ia i ona hikitanga rekereke.

<span id="an_18:12">18:12</span> Ko tona kaha ka hemo i te kai, a kei te
whanga tonu te aitua ki tona tatunga.

<span id="an_18:13">18:13</span> Ka pau i tera nga wahi o tona tinana,
ae, ka pau ona wahi i te matamua o te mate.

<span id="an_18:14">18:14</span> Ka hutia atu ia i roto i tona teneti, i
whakamanawa ai ia, a ka kawea atu ia ki te kingi o nga whakamataku.

<span id="an_18:15">18:15</span> Na ka noho ki tona teneti te mea ehara
nei i a ia: a ka ruia iho te whanariki ki runga ki tona kainga.

<span id="an_18:16">18:16</span> Ka maroke ake ona pakiaka i raro, a i
runga ka tapahia atu tona manga.

<span id="an_18:17">18:17</span> Ka ngaro atu te maharatanga ki a ia i
runga i te whenua; e kore ano ia e whai ingoa i te huanui.

<span id="an_18:18">18:18</span> Ka peia atu ano ia i roto i te marama
ki te pouri, ka atiatia atu hoki i te ao.

<span id="an_18:19">18:19</span> E kore ia e whai tama, e whai tama
ranei a te tama, i roto i tona iwi, he morehu ranei i te wahi i noho ai
ia.

<span id="an_18:20">18:20</span> Miharo ana ki tona ra te hunga i muri i
a ia, pera i te hunga i haere ra i mua, mau ana to ratou wehi.

<span id="an_18:21">18:21</span> He pono ko nga nohoanga enei o te
tangata kino, ko te wahi hoki tenei o te tangata kahore e mohio ki te
Atua.

<span id="an_19:1">19:1</span> ¶ Na ka whakautua e Hopa, ka mea,

<span id="an_19:2">19:2</span> Kia peha ake te roa o ta koutou
whakaporearea i toku wairua, o ta koutou wawahi i ahau ki te kupu?

<span id="an_19:3">19:3</span> Ka tekau enei tawainga a koutou ki ahau,
kahore o koutou whakama i a koutou ka aki tonu nei i ahau.

<span id="an_19:4">19:4</span> Ki te mea ano hoki kua he ahau, kei ahau
ano toku he e noho ana.

<span id="an_19:5">19:5</span> Ki te mea ka whakanui mai koutou i a
koutou ki ahau, a ka kauwhau mai ki ahau i toku tawainga;

<span id="an_19:6">19:6</span> Kia mohio koutou na te Atua ahau i
whakaparori i taku take, he mea hao mai ahau nana ki tana kupenga.

<span id="an_19:7">19:7</span> Nana, e tangi ana ahau i te mahi nanakia,
heoi kahore ahau e whakarangona; e karanga awhina ana ahau, otiia kahore
he whakawa.

<span id="an_19:8">19:8</span> ¶ Kua tutakina e ia toku ara, te puta
ahau; tukua iho ana e ia te pouri ki oku ara.

<span id="an_19:9">19:9</span> Ko toku kororia huia atu ana e ia;
tangohia ana e ia te karauna i toku mahunga.

<span id="an_19:10">19:10</span> Wawahia ana ahau e ia i nga taha katoa,
a riro ana ahau; ko taku i tumanako atu ai huaranga atu ana e ia ano he
rakau.

<span id="an_19:11">19:11</span> Kua mura mai hoki tona riri ki ahau; e
kiia ana ahau e ia ko tetahi o ona hoariri.

<span id="an_19:12">19:12</span> E haere huihui mai ana ana taua, e
whakaneke ake ana i to ratou ara ki ahau, kei te whakapae i toku teneti
i tetahi taha, i tetahi taha.

<span id="an_19:13">19:13</span> Kua meinga e ia oku teina kia matara
atu i ahau; ko aku i mohio ai kua tangata ke ki ahau.

<span id="an_19:14">19:14</span> Ko oku whanaunga, mutu pu ta ratou; ko
oku hoa ake, kua wareware ratou ki ahau.

<span id="an_19:15">19:15</span> Ko te hunga e noho ana i toku whare, me
aku pononga wahine, kiia iho ahau e ratou he tangata ke; he tangata no
nga whenua ahau ki ta ratou titiro mai.

<span id="an_19:16">19:16</span> I karanga atu ahau ki taku pononga,
heoi kihai ia i whakao mai; ahakoa e inoi ana toku mangai ki a ia.

<span id="an_19:17">19:17</span> Ko toku ha tauhou ana ki taku wahine,
me taku inoi hoki ki nga tamariki o te kopu o toku whaea.

<span id="an_19:18">19:18</span> Ko nga tamariki nonohi ano hoki,
whakahawea mai ana ki ahau; ki te whakatika ahau, ka korero whakahe
ratou moku.

<span id="an_19:19">19:19</span> E whakarihariha mai ana ki ahau oku
takahoa katoa, a ko aku i aroha ai kua tahuri mai ki ahau.

<span id="an_19:20">19:20</span> Piri tonu toku iwi ki toku kiri, ki oku
kikokiko, a ora ake oku, ko te kiri kau o oku niho.

<span id="an_19:21">19:21</span> Tohungia mai ahau, tohungia mai ahau e
koutou, e oku hoa; kua pa mai hoki te ringa o te Atua ki ahau.

<span id="an_19:22">19:22</span> He aha koutou i tukino ai i ahau, i
pera ai me te Atua, te makona koutou i oku kikokiko?

<span id="an_19:23">19:23</span> ¶ Aue, me i tuhituhia aku kupu! Aue, me
i taia ki te pukapuka!

<span id="an_19:24">19:24</span> Me i whaoa ki te kamaka, ki te pene
rino, ki te mata, hei mea mo a mua noa atu!

<span id="an_19:25">19:25</span> Otiia e mohio ana ahau kei te ora toku
kaihoko, a i nga wa i muri nei ka tu ia ki runga ki te whenua;

<span id="an_19:26">19:26</span> A ahakoa i muri i te paunga o toku
kiri, ka titiro tonu ahau i roto i toku kikokiko ki te Atua:

<span id="an_19:27">19:27</span> E titiro ano ahau ki a ia, ahau nei
ano; a ma oku kanohi e matakitaki, kahore ma o tetahi atu. Pau rawa oku
whatumanawa i roto i ahau.

<span id="an_19:28">19:28</span> Ki te ki koutou, Na, ta tatou hanga ki
te tukino i a ia! kua kitea hoki te take o te mea i roto i ahau;

<span id="an_19:29">19:29</span> Kia wehi koutou kei mate i te hoari; no
te mea ko te whiunga ki te hoari kei roto i te riri, e mohio ai koutou
he whakawa ano tenei.

<span id="an_20:1">20:1</span> ¶ Katahi ka whakautua e Topara Naamati; i
mea ia,

<span id="an_20:2">20:2</span> Na kona oku whakaaro i whakahoki kupu ake
ai i roto i ahau; na reira ano ahau i hohoro ai.

<span id="an_20:3">20:3</span> Kua rongo ahau i te whakahe moku, e pa ai
te whakama ki ahau, a na te wairua o toku ngakau mahara te kupu
whakahoki ki ahau.

<span id="an_20:4">20:4</span> Kahore ranei koe i mohio ki tenei i mua
noa atu, i te wa ra ano i whakanohoia ai te tangata ki runga ki te
whenua;

<span id="an_20:5">20:5</span> He poto te wa e whakamanamana ai te
tangata kino, a ko te hari o te tangata atuakore he wheriko kau?

<span id="an_20:6">20:6</span> Ahakoa eke noa tona nui ki nga rangi, a
pa atu tona mahunga ki nga kapua;

<span id="an_20:7">20:7</span> Ka memeha atu ano ia a ake ake, ka pera
ano me tona paru: ko te hunga kua kite i a ia, ka mea, Kei hea ia?

<span id="an_20:8">20:8</span> Ka rere atu ia ano he moemoea, e kore ano
hoki e kitea: ae ka aia atu ia, ano he rekanga kanohi no te po.

<span id="an_20:9">20:9</span> Ko te kanohi i kite i a ia e kore e kite
ano; a heoi ano tirohanga a tona wahi ki a ia.

<span id="an_20:10">20:10</span> ¶ E whakamanawareka ana tamariki i nga
rawakore, ma ona ringa ano e whakahoki ona rawa.

<span id="an_20:11">20:11</span> E ki ana ona wheua i te tamarikitanga;
engari ka takoto tahi me ia i roto i te puehu.

<span id="an_20:12">20:12</span> Ahakoa reka te kino i roto i tona
mangai, ahakoa huna e ia i raro i tona arero;

<span id="an_20:13">20:13</span> Ahakoa manawapatia noatia e ia, a
kahore e mahue i a ia, heoi pupuri tonu i roto i tona mangai;

<span id="an_20:14">20:14</span> Otira ka puta ke tana kai i roto i ona
whekau, ko te au o nga ahipi i roto i a ia.

<span id="an_20:15">20:15</span> I horomia e ia te taonga, ka ruakina
mai ano e ia; ma te Atua e akiri mai i roto i tona kopu.

<span id="an_20:16">20:16</span> Ka ngotea e ia te huware whakamate o
nga ahipi; ka mate ano ia i te arero o te waipera.

<span id="an_20:17">20:17</span> E kore ia e kite i nga awa, i nga wai
rere o te honi, o te pata.

<span id="an_20:18">20:18</span> Ko tana i uaua ai ka whakahokia e ia, e
kore ano e horomia; ko tana utu ka rite ki ona taonga; e kore ano e koa
ki reira.

<span id="an_20:19">20:19</span> Nana hoki i tukino nga rawakore,
whakarerea iho; murua ana e ia he whare, a e kore e hanga ano e ia.

<span id="an_20:20">20:20</span> I te mea kahore ia i kite i te
tatutanga i roto i a ia, e kore ano etahi o nga mea e matea nuitia ana e
ia e mau ki a ia.

<span id="an_20:21">20:21</span> Kahore tetahi mea i toe i kore te
horomia e ia; no reira e kore tetahi mea pai ona e mau tonu.

<span id="an_20:22">20:22</span> I a ia e whiwhi nui nei i te rawa, e
rawakore ano ia; ka tae mai ki a ia nga ringa katoa o te hunga kei roto
i te mata.

<span id="an_20:23">20:23</span> ¶ I a ia ka mea ki te whakaki i tona
kopu, ka maka mai e te Atua te kaha o tona riri ki runga ki a ia, a ka
ringihia iho ki a ia, i a ia ano e kai ana.

<span id="an_20:24">20:24</span> Ka rere atu ia i te patu rino, ka tu ia
i te kopere parahi, puta pu.

<span id="an_20:25">20:25</span> E unuhia ana, kua puta mai i roto i te
tinana, ina, puta mai ana te mata wheriko i roto i tona au: kua tau nga
wehi ki a ia.

<span id="an_20:26">20:26</span> Ko te pouri katoa kei te takoto mai mo
ana taonga: ka kainga ia e te ahi, kihai i puhia e te tangata; ma reira
e pau ai te toenga i roto i tona teneti.

<span id="an_20:27">20:27</span> Ka whakakitea mai tona he e nga rangi
ka whakatika mai ano te whenua ki a ia.

<span id="an_20:28">20:28</span> Ko nga hua o tona whare ka riro: ka
rere, ano he wai, ona mea i te ra e riri ai ia.

<span id="an_20:29">20:29</span> Ko ta te Atua wahi tenei ma te tangata
kino, ko te taonga tupu i kiia e te Atua mona.

<span id="an_21:1">21:1</span> ¶ Ano ra ko Hopa; i mea ia,

<span id="an_21:2">21:2</span> Ata whakarongo mai ki taku kupu, a hei
tenei he kupu whakamarie mai ma koutou.

<span id="an_21:3">21:3</span> Tukua ahau, a ka korero hoki ahau; a ka
mutu aku korero, haere tonu ta koutou tawai.

<span id="an_21:4">21:4</span> Ahau nei, ki te tangata koia taku amuamu?
A he aha ahau te manawanui ai?

<span id="an_21:5">21:5</span> Titiro mai ki ahau, miharo ai; kopania
atu te ringa ki te mangai.

<span id="an_21:6">21:6</span> Mahara kau ahau, ka wehi, mau pu te wehi
o oku kikokiko.

<span id="an_21:7">21:7</span> ¶ He aha te hunga kino i ora ai, i
koroheke ai, ae, i marohirohi ai to ratou kaha?

<span id="an_21:8">21:8</span> Pumau tonu o ratou uri ki to ratou taha
ki to ratou aroaro, a ko a ratou whanau kei ta ratou tirohanga atu.

<span id="an_21:9">21:9</span> O ratou whare kei runga i te rangimarie,
kahore he wehi, kahore hoki a te Atua patu ki a ratou.

<span id="an_21:10">21:10</span> E kaha ana tana puru ki te ekeeke,
kahore hoki e he; ka whanau tana kau, kahore hoki he whakatahe.

<span id="an_21:11">21:11</span> E tukua mai ana e ratou a ratou
kohungahunga ano he kahui hipi, e pekepeke ana a ratou tamariki.

<span id="an_21:12">21:12</span> He hunga hapai ratou i te timipera, i
te hapa, e koa ana ki te tangi o te okana.

<span id="an_21:13">21:13</span> O ratou ra pau tonu i runga i te
ahuareka, kitea rawatia ake kua heke ki te po.

<span id="an_21:14">21:14</span> Koia ratou i mea ai ki te Atua, Mawehe
atu i a matou; kahore hoki o matou hiahia kia matau ki ou ara.

<span id="an_21:15">21:15</span> He aha ra te Runga Rawa e mahi ai matou
ki a ia? He aha hoki te rawa ki a matou ki te inoi ki a ia?

<span id="an_21:16">21:16</span> Nana, kahore he pai mo ratou i o ratou
ringa ake: matara atu i ahau te whakaaro o te hunga kino.

<span id="an_21:17">21:17</span> ¶ Pehea te maha o nga matenga o te rama
a te hunga kino? O nga panga mai ano hoki o to ratou aitua ki a ratou? O
te tuwhanga mai a te Atua i nga mamae i a ia e riri ana?

<span id="an_21:18">21:18</span> E rite ai ratou ki te kakau witi i mua
i te hau, ki te papapa e kahakina atu ana e te paroro?

<span id="an_21:19">21:19</span> E mea ana koutou, E rongoatia ana e te
Atua tona kino hei mea mo ana tamariki. Mana e utu tera ki a ia tonu,
kia mohio ai ia.

<span id="an_21:20">21:20</span> Tukua kia kite ona ake kanohi i tona
hunanga, a tukua ia kia inu i te riri o te Kaha Rawa.

<span id="an_21:21">21:21</span> He aha hoki tana manako ki tona whare i
muri i a ia? ka poroa hoki ona marama i waenga?

<span id="an_21:22">21:22</span> E whakaako ianei tetahi i te Atua ki te
matauranga? Ko te kaiwhakawa hoki ia mo te hunga whakakake.

<span id="an_21:23">21:23</span> Tenei tangata, mate iho ia, pakari rawa
ano hoki ona kaha, ata takoto ana ana mea katoa, kahore hoki he
raruraru.

<span id="an_21:24">21:24</span> Ki tonu ona u i te waiu, a e makuku ana
ona wheua i te hinu.

<span id="an_21:25">21:25</span> Mate iho hoki tera tangata, kawa tonu
tona wairua, kahore hoki he pai hei kai mana.

<span id="an_21:26">21:26</span> Ka takoto ngatahi raua ki te puehu, a
ko te iro hei hipoki mo raua.

<span id="an_21:27">21:27</span> ¶ Nana, e mohio ana ahau ki o koutou
whakaaro, ki ta koutou ngarahu nanakia ano hoki moku.

<span id="an_21:28">21:28</span> E ki ana hoki koutou, Kei hea te whare
o te rangatira? Kei hea hoki te teneti i noho ai te hunga kino?

<span id="an_21:29">21:29</span> Kahore ianei koutou i ui ki te hunga e
haere atu ana i te ara? Kahore ranei koutou i mohio ki a ratou tohu?

<span id="an_21:30">21:30</span> Kei te rongoa nei hoki te tangata kono
mo te ra o te whakangaro; ka whakaputaina ratou i te ra o te riri.

<span id="an_21:31">21:31</span> Ko wai e whakaatu i tona ara ki tona
aroaro? Ko wai hoki hei hoatu i te utu mo tana mahi ki a ia?

<span id="an_21:32">21:32</span> Heoi ka kawea ia ki te urupa; kei te
puranga he wahi mona.

<span id="an_21:33">21:33</span> Ka reka ki a ia nga pokuru o te awaawa,
ka whai mai ano hoki nga tangata katoa i a ia; e kore nei hoki e taea te
tatau te hunga i mua i a ia.

<span id="an_21:34">21:34</span> He pehea ra ta koutou whakamarie
tinihanga i ahau, e toe na hoki te he i roto i a koutou kupu e whakahoki
mai na?

<span id="an_22:1">22:1</span> ¶ Ano ra ko Eripata Temani; i mea ia,

<span id="an_22:2">22:2</span> E whai pai ano ranei te Atua i te
tangata? He pono e whai pai te tangata i a ia ano ki te mea he ngakau
mohio tona.

<span id="an_22:3">22:3</span> He oranga ngakau ranei ki te Kaha Rawa
tou tika? Hei taonga ranei ki a ia, ki te meinga e koe ou ara kia tino
tika?

<span id="an_22:4">22:4</span> He wehi ranei nou i a ia i whakahe ai ia
i a koe, i whakawa ai i a koe?

<span id="an_22:5">22:5</span> ¶ He teka ianei he nui tou he? Kahore
hoki he pito whakamutunga o ou kino.

<span id="an_22:6">22:6</span> I tangohia noatia hoki e koe nga mea a
tou teina hei taunaha, huia ana e koe nga kakahu o te hunga e noho
tahanga ana.

<span id="an_22:7">22:7</span> Kihai i whakainumia e koe ki te wai te
hunga ngenge; kaiponuhia ana e koe he taro ki te hunga e matekai ana.

<span id="an_22:8">22:8</span> Ko te tangata marohirohi, i a ia te
whenua; ko te tangata honore, noho ana ia i reira.

<span id="an_22:9">22:9</span> Ko nga pouaru, unga rawakoretia atu ana e
koe, whatiwhatiia ana nga ringa o nga pani.

<span id="an_22:10">22:10</span> Na reira karapotia putia ana koe e nga
mahanga, raruraru ana koe i te wehi pa whakarere;

<span id="an_22:11">22:11</span> I te pouri ranei, e kore ai koe e kite;
a nui atu te wai e taupoki na i a koe.

<span id="an_22:12">22:12</span> He teka ianei kei te wahi tiketike o te
rangi te Atua? Tirohia atu ano hoki a runga o nga whetu, to ratou
teitei!

<span id="an_22:13">22:13</span> A e mea na koe, He aha ta te Atua e
mohio ai? E puta mai ranei tana whakawa i roto i te kapua pouri?

<span id="an_22:14">22:14</span> Ko tona wahi ngaro ko nga kapua
matotoru, te kite ia; kei te taiawhio ano ia i nga rangi.

<span id="an_22:15">22:15</span> ¶ Ka mau tonu ranei koe ki te ara o
mua, i haerea ra e nga tangata kikino?

<span id="an_22:16">22:16</span> I kapohia atu nei i te mea kahore ano i
rite o ratou ra; tahoroa ana to ratou turanga ano he awa:

<span id="an_22:17">22:17</span> I mea nei ki te Atua, Mawehe atu i a
matou; a, He aha e taea e te Kaha Rawa mo matou?

<span id="an_22:18">22:18</span> Heoi i whakakiia e ia o ratou whare ki
nga mea papai: ko te whakaaro ia o te hunga kino e matara atu ana i
ahau.

<span id="an_22:19">22:19</span> E kite ana te hunga tika, a koa ana:
kataina iho ratou e te hunga harakore:

<span id="an_22:20">22:20</span> Me te ki, He pono kua haukotia te hunga
i tahuri mai ki a tatou, pau ake i te ahi te toenga o ratou.

<span id="an_22:21">22:21</span> ¶ Waiho ia hei hoa mou, katahi koe ka
ata noho; ma reira ka tae mai ai te pai ki a koe.

<span id="an_22:22">22:22</span> Tahuri mai ra ki te ture a tona mangai,
rongoatia hoki ana kupu ki roto ki tou ngakau.

<span id="an_22:23">22:23</span> Ki te hoki koe ki te Kaha Rawa, tera
koe e hanga; ki te nekehia atu e koe te kino kia mamao i ou teneti.

<span id="an_22:24">22:24</span> A ka whakapuranga koe i tau taonga ki
te puehu, te koura o Opira ki waenga i nga kohatu o nga awa;

<span id="an_22:25">22:25</span> A ko te Kaha Rawa hei taonga mou, hei
hiriwa utu nui ki a koe.

<span id="an_22:26">22:26</span> Ko reira hoki koe ahuareka ai ki te
Kaha Rawa, a ka ara ake tou mata ki te Atua.

<span id="an_22:27">22:27</span> Ka inoi ano koe ki a ia, a ka
whakarongo mai ia ki a koe; ka whakamana ano e koe au kupu taurangi.

<span id="an_22:28">22:28</span> Ka whakatakotoria hoki e koe he
tikanga, a ka whakapumautia ki a koe; ka whiti ano te marama ki runga ki
ou ara.

<span id="an_22:29">22:29</span> Ki te maka koe e ratou ki raro, ka ki
koe, Tenei ano he whakaarahanga ake; ka whakaorangia ano e ia te ngakau
whakaiti.

<span id="an_22:30">22:30</span> Ka whakaorangia e ia te tangata ahakoa
ehara i te harakore: ae ra, ka whakaorangia ia e te ma o ou ringa.

<span id="an_23:1">23:1</span> ¶ Katahi ka whakautua e Hopa, i mea ia,

<span id="an_23:2">23:2</span> I tenei ra nei ano e amuamu ana taku
tangi: nui noa atu i taku aue te taimaha o te patunga i ahau.

<span id="an_23:3">23:3</span> Aue, me i mohio ahau ki te wahi e kite ai
ahau i a ia, kia tae rawa atu ai ahau ki tona nohoanga!

<span id="an_23:4">23:4</span> Ka ata whakatakotoria e ahau aku korero
ki tona aroaro, ka whakakiia hoki toku mangai ki nga kupu tautohetohe.

<span id="an_23:5">23:5</span> Ka mohio ahau ki nga kupu e whakahokia
mai e ia ki ahau, ka marama hoki tana e mea ai ki ahau.

<span id="an_23:6">23:6</span> E whakaputaina mai ranei tona kaha nui
ina tautohetohe ki ahau? Kahore; engari ka whai whakaaro ia ki ahau.

<span id="an_23:7">23:7</span> Ko reira te tangata tika tautohetohe ai
ki a ia: a ora tonu ake ahau i toku kaiwhakawa ake tonu atu.

<span id="an_23:8">23:8</span> ¶ Nana, haere ana ahau ki mua, a kahore
ia i reira; ki muri, heoi kahore ahau e kite i a ia:

<span id="an_23:9">23:9</span> Ki maui, ina ka mahi ia, heoi kahore ahau
e kite i a ia; e huna ana ia i a ia ano i te taha ki matau, te kite ahau
i a ia.

<span id="an_23:10">23:10</span> Otiia e mohio ana ia ki te ara e anga
atu ai ahau: kia oti ahau te titiro iho e ia, ano he koura ahau i toku
putanga mai.

<span id="an_23:11">23:11</span> Mau pu ona takahanga i toku waewae; u
pu ahau ki tona ara, kihai hoki i peka ke.

<span id="an_23:12">23:12</span> Kihai hoki i mahue i ahau te whakahau a
ona ngutu; ko nga kupu a tona mangai rongoa rawa ki ahau, nui atu i te
kai i rite maku.

<span id="an_23:13">23:13</span> ¶ Ko ia, kotahi tonu tona whakaaro, a
ma wai ia e whakatahuri ke? Ko ta tona ngakau hoki i hiahia ai e meatia
ana e ia.

<span id="an_23:14">23:14</span> E whakaotia ana hoki e ia nga mea i
whakaritea moku: he maha ano hoki ana mahi pera.

<span id="an_23:15">23:15</span> Koia ahau i ohorere ai i tona aroaro:
ka whakaaroaro ahau, ka wehi i a ia.

<span id="an_23:16">23:16</span> Ngohe noa hoki toku ngakau i te Atua,
ohorere ana ahau i te Kaha Rawa.

<span id="an_23:17">23:17</span> Kihai nei hoki ahau i whakangaromia i
mua o te pouri, kihai hoki i hipokina e ia te pouri i toku aroaro.

<span id="an_24:1">24:1</span> ¶ He aha nga wa te whakapurangatia ai e
te Kaha Rawa? A he aha hoki te hunga e mohio ana ki a ia te kite ai i
ona ra?

<span id="an_24:2">24:2</span> Tera etahi e whakaneke atu ana i nga
rohe; e kahakina ana e ratou nga kahui, whangaia iho e ratou.

<span id="an_24:3">24:3</span> E aia atu ana e ratou te kaihe a nga
pani, e tangohia ana hei taunaha te kau a te pouaru.

<span id="an_24:4">24:4</span> Whakapekaia ketia ana e ratou nga
rawakore i te ara: huihui ana nga ware o te whenua, piri ana.

<span id="an_24:5">24:5</span> Nana, rite tonu ratou ki te kaihe mahoao
i te koraha, haere atu ana ki ta ratou mahi, e whai ana ki te kai; hei
kai te koraha ma ratou, ma a ratou tamariki.

<span id="an_24:6">24:6</span> E kotia ana e ratou ta ratou witi i te
mara; e kohia ana e ratou nga waina a te hunga tutu.

<span id="an_24:7">24:7</span> E takoto tahanga ana ratou i te po roa,
kahore he kakahu, kahore hoki he hipoki i te maeke.

<span id="an_24:8">24:8</span> Maku iho ratou i te awha o nga maunga, a,
ka kore he rerenga, ka awhi i te kamaka.

<span id="an_24:9">24:9</span> Tera te hunga, e tangohia mai ana e ratou
te pani i te u, e tango ana i ta te rawakore taunaha:

<span id="an_24:10">24:10</span> Koia ka haere tahanga ratou, kahore he
kakahu, a, i te matekai ka hari i nga paihere witi;

<span id="an_24:11">24:11</span> E mahi nei i te hinu i roto i nga
taiepa a aua tangata; e takahi nei i a ratou poka waina, me te mate i te
wai.

<span id="an_24:12">24:12</span> E aue ana nga tangata i roto i te pa, e
karanga ana hoki te wairua o te hunga i patua: kahore ano ia a te Atua
whakakuware ki a ratou.

<span id="an_24:13">24:13</span> ¶ No te hunga ratou e whakakeke ana ki
te marama; kahore o ratou mohio ki ona ara, e kore ano ratou e noho ki
ona huarahi.

<span id="an_24:14">24:14</span> E maranga ana te kaikohuru i te mea ka
marama, patua iho e ia te ware me te rawakore; a i te po ka pena ia i te
tahae.

<span id="an_24:15">24:15</span> E tatari ana te kanohi o te tangata
puremu kia nehunehu iho, e mea ana, E kore te kanohi e kite i ahau: e
huna ana ia i tona mata.

<span id="an_24:16">24:16</span> E keri ana ratou i nga whare i te
pouri: i te awatea e pa ana ratou i a ratou: kahore ratou e mohio ki te
marama.

<span id="an_24:17">24:17</span> Ki a ratou katoa hoki e rite ana te ata
ki te atarangi o te mate; e matau ana hoki ratou ki nga whakamataku o te
atarangi o te mate.

<span id="an_24:18">24:18</span> ¶ Tere tonu ia ki runga ki te mata o
nga wai; he mea kanga to ratou wahi i runga i te whenua: e kore ia e
anga mai ki te ara ki nga mara waina.

<span id="an_24:19">24:19</span> Ka riro nga wai o te hukarere i te
tauraki, i te wera: te hunga hara ano hoki i te reinga.

<span id="an_24:20">24:20</span> Ka wareware te kopu ki a ia; he kai
reka ia ma te iro; e kore ia e maharatia i muri iho; ka whati hoki te
kino ano he rakau.

<span id="an_24:21">24:21</span> E tukinotia ana e ia te pakoko kihai
nei i whanau; kahore hoki ana mahi pai ki te pouaru.

<span id="an_24:22">24:22</span> E kumea atu ana hoki e ia nga
marohirohi ki tona kaha: ka whakatika ake ia, kahore he tangata e u ki
te ora.

<span id="an_24:23">24:23</span> I homai ano e te Atua ki a ratou kia au
te noho, a ka whakawhirinaki ratou ki reira; kei runga hoki i o ratou
huarahi ona kanohi.

<span id="an_24:24">24:24</span> E whakanekehia ake ana ratou; otiia
wahi iti nei, kua kahore noa iho ratou; ae ra, ka whakaitia ratou, ka
whakawateatia atu pera i era atu katoa, a ka tapahia atu ano ko nga
kauru o nga puku witi.

<span id="an_24:25">24:25</span> Ki te mea he teka tenei ko wai hei
whakateka ki ahau, hei whakakahore i taku korero?

<span id="an_25:1">25:1</span> ¶ Ano ra ko Pirirara Huhi; i mea ia,

<span id="an_25:2">25:2</span> Kei a ia te kingitanga me te wehi: ko ia
hei hohou i te rongo i ona wahi tiketike.

<span id="an_25:3">25:3</span> E taea ranei ana ope te tatau? ko wai
hoki i kore te whitingia e tona marama?

<span id="an_25:4">25:4</span> A ma te aha ra te tangata ka whakatikaia
mai ai e te Atua? Ma te aha ka ma ai te whanau a te wahine?

<span id="an_25:5">25:5</span> Nana, ko te marama, kahore ona
tiahotanga, kahore hoki nga whetu kia ma ki tana titiro:

<span id="an_25:6">25:6</span> Kia iti rawa iho to te tangata, he
kutukutu nei! to te tama a te tangata, he iro nei!

<span id="an_26:1">26:1</span> ¶ Ano ra ko Hopa; i mea ia.

<span id="an_26:2">26:2</span> He hapai pehea tau i te kahakore? He
whakaora pehea tau i te ringa ngoikore?

<span id="an_26:3">26:3</span> Ka tae tau whakatakoto whakaaro ma te
whakaarokore! Te nui o tau whakaatu tikanga!

<span id="an_26:4">26:4</span> I puaki ki a wai au kupu? No wai te
wairua i puta mai ra i a koe?

<span id="an_26:5">26:5</span> ¶ E wiri ana nga tupapaku i raro i te
wai, me nga mea ano e noho ana i reira.

<span id="an_26:6">26:6</span> E takoto kau ana te reinga i tona aroaro,
kahore hoki he hipoki mo te whakangaro.

<span id="an_26:7">26:7</span> E horahia atu ana e ia te raki ki runga
ki te wahi takoto kau, whakairihia ana e ia te whenua ki runga ki te
kahore noa iho.

<span id="an_26:8">26:8</span> E takaia ana e ia nga wai ki roto ki ana
kapua matotoru; a kahore te kapua e pakaru i raro i a ratou.

<span id="an_26:9">26:9</span> E kaiponuhia ana e ia a mua o tona
torona, horahia ana e ia tana kapua ki runga.

<span id="an_26:10">26:10</span> He mea karapoti nana nga wai, rohe
rawa, a tae noa ki te mutunga mai o te marama me te pouri.

<span id="an_26:11">26:11</span> Wiri ana nga pou o te rangi, miharo ana
ki tana whakatupehupehu.

<span id="an_26:12">26:12</span> Ko tona kaha hei whakakorikori i te
moana, maru ana te whakakake i tona matauranga.

<span id="an_26:13">26:13</span> Na tona wairua i whakapaipai nga rangi;
na tona ringa i wero te nakahi tere.

<span id="an_26:14">26:14</span> Na, he pito enei no ona ara; ano te iti
o te wahi ona e rangona ana! Ko te whatitiri ia o tona kaha, ko wai ka
matau?

<span id="an_27:1">27:1</span> ¶ Na i korero tonu ano a Hopa i tana
pepeha; i mea,

<span id="an_27:2">27:2</span> E ora ana te Atua, nana nei i whakakahore
toku tika; te Kaha Rawa, nana nei i whakakawa toku wairua;

<span id="an_27:3">27:3</span> Kei te toitu tonu hoki toku ora i roto i
ahau, a kei roto i oku pongaponga te wairua o te Atua;

<span id="an_27:4">27:4</span> He pono, e kore oku ngutu e korero kino,
e kore te hianga e puaki i toku arero.

<span id="an_27:5">27:5</span> Aue kia whakatikaia ta koutou e ahau! E
kore e whakarerea e ahau toku ngakau tapatahi, a mate noa.

<span id="an_27:6">27:6</span> Ka mau taku pupuri ki toku tika, e kore e
tukua atu e ahau: e kore toku ngakau e whakahe ki ahau i ahau ano e ora
nei.

<span id="an_27:7">27:7</span> ¶ Ko toku hoariri, kia rite ia ki te
tangata kino; ko te tangata e whakatika mai ana ki ahau, kia rite ia ki
te tangata hara.

<span id="an_27:8">27:8</span> He aha oti ta te whakaponokore e tumanako
ai, ahakoa whiwhi ia i te rawa, ki te mea ka tangohia atu tona wairua e
te Atua?

<span id="an_27:9">27:9</span> E rongo ranei te Atua ki tana tangi ina
pa te he ki a ia?

<span id="an_27:10">27:10</span> E ahuareka ranei ia ki te Kaha Rawa, e
karanga ranei ki te Atua i nga wa katoa?

<span id="an_27:11">27:11</span> ¶ Ka whakaakona koutou e ahau ki te
ringa o te Atua; e kore e huna e ahau nga mea e takoto mai nei i te Kaha
Rawa.

<span id="an_27:12">27:12</span> Nana, kua kite koutou katoa; a na te
aha koutou i wairangi rawa ai?

<span id="an_27:13">27:13</span> Ko ta te Atua wahi tenei ma te tangata
kino, ko te mea e whakarerea iho ma nga kaitukino, ko ta te Kaha Rawa e
riro i a ratou.

<span id="an_27:14">27:14</span> Ki te mea ka tokomaha ana tamariki, hei
mea ma te hoari; e kore ano hoki ona uri e makona i te taro.

<span id="an_27:15">27:15</span> Ko ona morehu ka tanumia ki te mate; e
kore ano hoki ana pouaru e tangi.

<span id="an_27:16">27:16</span> Ahakoa amene ia i te hiriwa ano he
puehu, a pae tonu te kakahu mona ano he paru;

<span id="an_27:17">27:17</span> E pae ano i a ia, otiia ka kakahuria e
te tangata tika, ka wehewehea hoki te hiriwa e te harakore.

<span id="an_27:18">27:18</span> Ka rite tana hanga i tona whare ki ta
te purehurehu; tona rite kei te whare tihokahoka e hanga ana e te
kaitiaki.

<span id="an_27:19">27:19</span> Ka takoto ia, he tangata taonga, otiia
e kore e kohia ki te urupa; ko te tirohanga ake a ona kanohi, na kua
kahore noa iho ia.

<span id="an_27:20">27:20</span> Rite tonu ki te wai nga whakawehi e mau
ai ia; tahaetia ana ia e te paroro i te po.

<span id="an_27:21">27:21</span> Ka kahakina atu ia e te marangai, a
riro ana ia; ka aia atu ano ia i tona wahi.

<span id="an_27:22">27:22</span> Ka aki mai hoki te Atua ki a ia, e kore
ano ia e tohungia; mea noa ia kia rere mai i roto i tona ringa.

<span id="an_27:23">27:23</span> Ka papaki te tangata i o ratou ringa ki
a ia, a ka whakahi, ka a atu i a ia i tona wahi.

<span id="an_28:1">28:1</span> ¶ He rua hoki to te hiriwa e puta mai ai,
he wahi ano to te koura e whakarewaina ai.

<span id="an_28:2">28:2</span> He mea tango mai te rino no roto i te
whenua; no te kamaka te parahi, he mea whakarewa.

<span id="an_28:3">28:3</span> E whakatakotoria ana e te tangata he
mutunga mai mo te pouri, e rapua ana e ia ki te tino tutukitanga atu nga
kohatu o te pouri, o te atarangi o te mate.

<span id="an_28:4">28:4</span> E pakaruhia mai ana e ia he rua i ko ake
o nga nohoanga tangata; kua wareware ratou i te waewae e haere ana; he
tawhiti i te tangata to ratou tarenga, e piu atu ana, e piu ana mai.

<span id="an_28:5">28:5</span> Ko te whenua, e puta mai ana he taro i
roto i a ia: a e hurihia ake ana a raro iho ano he ahi.

<span id="an_28:6">28:6</span> Hei wahi mo nga hapira ona kohatu, he
puehu koura ano tona.

<span id="an_28:7">28:7</span> He ara tena kahore i mohiotia e te manu,
kiano i kitea e te kanohi o te whatura.

<span id="an_28:8">28:8</span> Kahore nga kirehe whakahi kia takahi i
taua ara kahore hoki a reira kia haerea e te raiona tutu.

<span id="an_28:9">28:9</span> E pa atu ana tona ringa ki te kiripaka;
hurihia ake e ia nga take o nga maunga.

<span id="an_28:10">28:10</span> E tapahia ana e ia he awa i roto i nga
kamaka, a e kite ana tona kanohi i nga mea utu nui katoa.

<span id="an_28:11">28:11</span> E herea ana e ia nga awa kei
maturuturu; e whakaputa mai ana hoki i nga mea ngaro ki te marama.

<span id="an_28:12">28:12</span> E kitea ia ki hea te whakaaro nui? kei
hea hoki te wahi o te mohio?

<span id="an_28:13">28:13</span> E kore te tangata e mohio ki tona utu,
e kore ano taua hanga e kitea ki te whenua o te ora.

<span id="an_28:14">28:14</span> ¶ E ki ake ana te rire, Kahore i ahau;
e ki mai ana hoki te moana, Kahore i ahau.

<span id="an_28:15">28:15</span> E kore e hokona ki te koura, e kore ano
hoki e taea te pauna te hiriwa hei utu mona.

<span id="an_28:16">28:16</span> E kore e taea te whakarite ki te koura
o Opira, ki te onika utu nui, ki te hapira.

<span id="an_28:17">28:17</span> E kore e rite te koura, te kohatu piata
ki a ia: e kore e hokona ki nga oko koura parakore.

<span id="an_28:18">28:18</span> E kore e whakahuatia te kaoa, nga peara
ranei; hira ake hoki te utu o te whakaaro nui i to te rupi.

<span id="an_28:19">28:19</span> E kore te topaha o Etiopia e rite ki a
ia, e kore e tau te koura parakore hei utu.

<span id="an_28:20">28:20</span> ¶ Ka haere mai ra i hea te whakaaro
nui? Kei hea te wahi o te matau?

<span id="an_28:21">28:21</span> He mea huna atu na hoki i nga kanohi o
nga mea ora katoa, ngaro rawa i nga manu o te rangi.

<span id="an_28:22">28:22</span> E ki ake ana te whakangaromanga raua ko
te mate, i hakiri o maua taringa ki tona rongo.

<span id="an_28:23">28:23</span> E mohio ana te Atua ki tona ara, kua
kite ano ia i tona wahi.

<span id="an_28:24">28:24</span> E titiro ana hoki ia ki nga pito o te
whenua, e kite ana ia i nga mea i raro i te rangi, a puta noa;

<span id="an_28:25">28:25</span> E mea ana i te whakataimaha mo te hau;
ae, e mehua ana ia i nga wai ki te mehua.

<span id="an_28:26">28:26</span> I a ia e whakatakoto ana i te tikanga
mo te ua, i te huarahi mo te uira o te whatitiri,

<span id="an_28:27">28:27</span> Ka kitea e ia i reira, a whakapuakina
mai ana; i whakaukia e ia, a ata rapua ana e ia.

<span id="an_28:28">28:28</span> A ka mea ia ki te tangata, Na, ko te
wehi ki te Ariki, ko te whakaaro nui tena; a ko te mawehe atu i te kino,
koia te matauranga.

<span id="an_29:1">29:1</span> ¶ A i korero tonu a Hopa i tana pepeha, i
mea,

<span id="an_29:2">29:2</span> Aue, me i rite ki nga marama o mua, ki
nga ra i tiaki ai te Atua i ahau!

<span id="an_29:3">29:3</span> I tiaho mai ai tana rama ki toku matenga,
a na tana whakamarama i haere ai ahau i te pouri:

<span id="an_29:4">29:4</span> Me i pera ano me ahau i nga ra o toku
taiohitanga, i te mea nei kei runga to te Atua whakaaro puku i toku
teneti;

<span id="an_29:5">29:5</span> I te mea e noho ana ano te Kaha Rawa i
ahau, a kei tetahi taha oku aku tamariki, kei tetahi taha;

<span id="an_29:6">29:6</span> I horoia ai oku takahanga ki te pata, a
rere mai ana nga awa hinu ki ahau i roto i te kohatu!

<span id="an_29:7">29:7</span> ¶ I toku haerenga atu ki te kuwaha ki te
pa, a whakapai ana i te nohoanga moku i te waharoa,

<span id="an_29:8">29:8</span> Ka kite nga taitamariki i ahau, a piri
ana ratou: whakatika ana nga koroheke, tu ana ki runga;

<span id="an_29:9">29:9</span> Mutu pu te korero a nga tino tangata, kua
kopania te ringa ki o ratou mangai;

<span id="an_29:10">29:10</span> Ngaro ana te reo o nga rangatira, piri
ana o ratou arero ki o ratou ngao.

<span id="an_29:11">29:11</span> No te rongonga hoki o te taringa i ahau
manaaki ana i ahau; te kitenga o te kanohi i ahau, whakaae mai ana ki
aku mahi:

<span id="an_29:12">29:12</span> No te mea naku i whakaora te rawakore i
a ia e karanga ana, te pani me te tangata hoki kahore nei ona kaiawhina.

<span id="an_29:13">29:13</span> I tau ki runga ki ahau te manaaki a te
tangata e tata ana ki te whakangaromanga; harakoa ana i ahau te ngakau o
te pouaru.

<span id="an_29:14">29:14</span> I kakahuria e ahau te tika, a ko tera
toku kakahu: e rite ana taku whakarite whakawa he koroka, he karauna.

<span id="an_29:15">29:15</span> He kanohi ahau ki te matapo, he waewae
ki te kopa.

<span id="an_29:16">29:16</span> He matua ahau ki nga rawakore: a i ata
rapua e ahau te tikanga o te totohe a te tangata kihai nei ahau i mohio.

<span id="an_29:17">29:17</span> Wawahia ana e ahau nga kauae o te
tangata kino, a takiritia mai ana e ahau tana mea pahua i roto i ona
niho.

<span id="an_29:18">29:18</span> ¶ Katahi ahau ka mea, Tera ahau e mate
i roto i toku ohanga; ka whakanuia oku ra kia rite ki te onepu te maha:

<span id="an_29:19">29:19</span> Ko toku pakiaka tautoro tonu ki nga
wai, a i te po tau ana te tomairangi ki runga ki toku peka:

<span id="an_29:20">29:20</span> Ko toku kororia hou tonu i roto i ahau,
a hoki ake ana te kaha o taku kopere i toku ringa.

<span id="an_29:21">29:21</span> I whakarongo mai nga tangata ki ahau, i
tatari, whakarongo puku ana ratou i ahau e whakatakoto whakaaro ana.

<span id="an_29:22">29:22</span> I muri i aku kupu kore ake ratou i
korero ano; maturuturu iho ana aku kupu ki runga ki a ratou.

<span id="an_29:23">29:23</span> I taria mai ahau e ratou ano ko te ua;
hamama mai ana o ratou mangai ano e tatari ana ki te ua o muri.

<span id="an_29:24">29:24</span> Ka kata ahau ki a ratou, kihai i
whakaponohia e ratou; kihai hoki ratou i whakataka i te marama o toku
mata.

<span id="an_29:25">29:25</span> Naku to ratou ara i whiriwhiri, a noho
ana ahau hei rangatira, noho ana hoki ahau ano he kingi i roto i te ope;
i rite ahau ki te kaiwhakamarie o te hunga e tangi ana.

<span id="an_30:1">30:1</span> ¶ Inaianei ia e kataina mai ana ahau e te
hunga tamariki rawa i ahau, e te hunga kihai nei ahau i whakaae kia uru
o ratou matua ki roto ki nga kuri o taku kahui.

<span id="an_30:2">30:2</span> Ae ra, hei aha maku te kaha o o ratou
ringa? He hanga pirau nei hoki to ratou koroheketanga.

<span id="an_30:3">30:3</span> Tupuhi ana ratou i te rawakore, i te
hemokai; e ngau ana ratou i te oneone pakapaka, i roto i te pouritanga o
te tuhea, o te ururua.

<span id="an_30:4">30:4</span> E whawhaki ana ratou i nga marou i roto o
nga rakau ririki; a ko nga pakiaka hunipa hei kai ma ratou.

<span id="an_30:5">30:5</span> He mea pei atu ratou i roto i nga
tangata; e karangarangatia ana ratou ano he tahae.

<span id="an_30:6">30:6</span> Me noho rawa atu ratou i nga kapiti o nga
awaawa, i nga waro o te whenua, i nga kamaka.

<span id="an_30:7">30:7</span> Tangi a kaihe ana ratou i roto i nga
rakau ririki; huihuia ana ratou ki raro i nga ongaonga.

<span id="an_30:8">30:8</span> He tamariki ratou na nga kuware, ae ra,
he tamariki na te hunga ingoakore; he hunga i patua atu i runga i te
whenua.

<span id="an_30:9">30:9</span> Inaianei ia kua waiho ahau hei waiata ma
ratou, ae, hei whakatauki ma ratou.

<span id="an_30:10">30:10</span> E whakarihariha mai ana ratou ki ahau,
e neke rawa atu ana i ahau, a kahore e kaiponuhia e ratou te huware ki
toku mata.

<span id="an_30:11">30:11</span> Kua oti hoki tana aho te wewete e ia, a
e whakatupuria kinotia ana ahau e ia, a kua tukua e ratou te paraire i
toku aroaro.

<span id="an_30:12">30:12</span> I te taha ki matau ka ara te marea;
taia ana e ratou oku waewae, a akina ana nga ara o a ratou
whakangaromanga ki ahau.

<span id="an_30:13">30:13</span> E taka kino ana ratou i toku ara, e
whakatupu ana i te he moku, a kahore he hoa mahi mo ratou.

<span id="an_30:14">30:14</span> Rite tonu ki te wai nui e pakaru mai
ana to ratou haerenga mai: i taua whakangaromanga nei, huri mai ana
ratou ki runga ki ahau:

<span id="an_30:15">30:15</span> ¶ Kua tahuri mai nga whakawehi ki ahau,
e aru ana ratou i toku whakaaro rangatira ano he hau; ko te whakahauora
moku, pahemo ke ana ano he kapua.

<span id="an_30:16">30:16</span> Na inaianei kua maringi toku wairua i
roto i ahau: mau pu ahau i nga ra o te tangi.

<span id="an_30:17">30:17</span> I te po e werohia ana oku wheua i roto
i ahau; kahore hoki he okiokinga o nga mamae e ngau nei i ahau.

<span id="an_30:18">30:18</span> He kaha nui no toku mate i ahua ke ai
toku kakahu; e awhi nei i ahau, e penei ana me te whiri o toku koti.

<span id="an_30:19">30:19</span> Kua maka ahau e ia ki te paru, kua rite
ahau ki te puehu, ki te pungarehu.

<span id="an_30:20">30:20</span> E tangi ana ahau ki a koe, heoi kahore
koe e whakao mai ki ahau; e tu ana, heoi ka titiro kau mai koe ki ahau.

<span id="an_30:21">30:21</span> Kua huri ke, kua kino tau mahi ki ahau:
ko te kaha o tou ringa kei te tukino i ahau.

<span id="an_30:22">30:22</span> Kua hapainga ake ahau e koe ki te hau,
a meinga ana tera e koe hei hoiho moku; a whakamotitia iho ahau e koe i
roto i te tupuhi.

<span id="an_30:23">30:23</span> E mohio ana hoki ahau tera ahau e kawea
e koe ki te mate, ki te whare hoki i whakaritea mo te hunga ora katoa.

<span id="an_30:24">30:24</span> E kore ano ia tona ringa e totoro iho
ki te urupa; ahakoa hei mate mona ka mea ia ki te karanga, he whakaaro
ki enei mea.

<span id="an_30:25">30:25</span> Kihai ianei ahau i tangi ki te tangata
he mate nei tona? kihai ranei toku wairua i pouri ki te rawakore?

<span id="an_30:26">30:26</span> I ahau i tatari ai ki te pai, heoi kua
tae mai te kino; tumanako atu ana ahau ki te marama, heoi kua tae mai te
pouri.

<span id="an_30:27">30:27</span> Ko oku whekau, me te mea e koropupu
ana, te ata takoto; haukotia mai ana ahau e nga ra o te tangi.

<span id="an_30:28">30:28</span> E haereere pouri ana ahau, kahore he
ra; ko taku whakatikanga ake i roto i te whakaminenga, ka karanga
awhina.

<span id="an_30:29">30:29</span> Hei teina ahau ki nga tarakona, hei hoa
mo nga ruru.

<span id="an_30:30">30:30</span> Ko toku kiri mangu tonu, e ngahoro ana
i ahau, kaia ana oku wheua i te wera.

<span id="an_30:31">30:31</span> No reira i tahuri ke ai taku hapa ki te
tangi, me taku okana ki te reo o te hunga e uhunga ana.

<span id="an_31:1">31:1</span> ¶ Kua oti taku kawenata ki oku kanohi;
kia whakaaroaro ahau hei aha ki te kotiro?

<span id="an_31:2">31:2</span> He aha ta te Atua wahi e tuwha mai ai i
runga? He aha ta te Kaha Rawa taonga tupu i te wahi tiketike?

<span id="an_31:3">31:3</span> He teka ianei he whakangaromanga mo te
tangata kino? he whiu mo nga kaimahi o te he?

<span id="an_31:4">31:4</span> He teka ianei e kitea ana e ia oku ara, e
taua ana e ia oku hikoinga katoa?

<span id="an_31:5">31:5</span> Ki te mea i haere ahau i runga i te
tekateka noa, a i hohoro toku waewae ki te tinihanga;

<span id="an_31:6">31:6</span> Kia paunatia ahau i runga i te pauna
tika, kia mohio ai te Atua ki toku tapatahi:

<span id="an_31:7">31:7</span> Ki te mea i kotiti ke toku hikoinga i te
ara, a i whai toku ngakau i oku kanohi; a ki te mea i mau te tongi ki
oku ringa;

<span id="an_31:8">31:8</span> Kati, ko ahau hei whakato, a ma tetahi
atu e kai; ae ra, tukua nga hua o taku mara kia hutia atu.

<span id="an_31:9">31:9</span> ¶ Ki te mea i whakawairangitia toku
ngakau e te wahine, a i whanga ahau i te tatau o toku hoa;

<span id="an_31:10">31:10</span> Heoi kia huri paraoa taku wahine ma
tetahi atu, kia piko iho ano hoki nga tangata ke ki runga i a ia.

<span id="an_31:11">31:11</span> He kino rawa hoki tera; ae ra, he he e
tika ana kia whiua e nga kaiwhakawa:

<span id="an_31:12">31:12</span> He ahi hoki tera e kai ana ki te
whakangaromanga rawa, poto noa aku hua katoa.

<span id="an_31:13">31:13</span> Ki te mea i whakahaweatia e ahau te
whakawa a taku pononga tane, a taku pononga wahine, i a raua e totohe
ana ki ahau;

<span id="an_31:14">31:14</span> Ka pehea ra ahau ina whakatika te Atua?
He aha taku kupu e whakahoki ai ki a ia ina tae mai ia ki te titiro?

<span id="an_31:15">31:15</span> He teka ranei na toku kaihanga ia i
hanga i roto i te kopu? a nana, na te kotahi, i whai ahua ai maua i roto
i te puku?

<span id="an_31:16">31:16</span> ¶ Ki te mea i kaiponuhia e ahau ta nga
rawakore i hiahia ai, a meinga ana e ahau nga kanohi o te pouaru kia pau
i te minamina;

<span id="an_31:17">31:17</span> Ki te mea ranei i kainga taku maramara
e toku kotahi, a kihai te pani i kai i tetahi wahi;

<span id="an_31:18">31:18</span> He mea whakatupu ia naku no toku
taitamarikitanga ra ano me te mea ko tona papa ahau: ko te pouaru he mea
arahi naku no te kopu ra ano o toku whaea;

<span id="an_31:19">31:19</span> Ki te mea i kite ahau i tetahi e tata
ana ki te mate, he kore no te kakahu, a kahore he uhi mo te rawakore;

<span id="an_31:20">31:20</span> Ki te mea kihai tona hope i whakapai ki
ahau, a kihai ia i mahana i nga huruhuru o taku kahui:

<span id="an_31:21">31:21</span> Ki te mea i ara toku ringa hei pehi i
te pani, i toku kitenga he awina tera moku kei te kuwaha;

<span id="an_31:22">31:22</span> Na kia marere atu toku pokohiwi i roto
i te peke, kia whati te takakau o toku ringa.

<span id="an_31:23">31:23</span> Ko te whiu hoki a te Atua taku i wehi
ai; kihai hoki i taea e ahau te aha i tona nui.

<span id="an_31:24">31:24</span> ¶ Ki te mea i u toku whakaaro ki te
koura, a i mea ahau ki te koura parakore, Ko koe taku e whakawhirinaki
atu ai;

<span id="an_31:25">31:25</span> Ki te mea i koa ahau ki te maha o oku
rawa, a ki te nui o ta toku ringa i whiwhi ai;

<span id="an_31:26">31:26</span> Ki te mea i kite ahau i te ra e whiti
ana, i te marama ranei e haere ana i tona tiahotanga;

<span id="an_31:27">31:27</span> A ka kumea pukutia atu toku ngakau, ka
kihia toku ringa e toku mangai:

<span id="an_31:28">31:28</span> Na he kino tenei hei whiunga ma nga
kaiwhakawa: he teka hoki naku ki te Atua i runga.

<span id="an_31:29">31:29</span> Ki te mea i koa ahau ki te
whakangaromanga o te tangata i kino ki ahau, i whakaara ake ranei i ahau
i te panga o te he ki a ia;

<span id="an_31:30">31:30</span> Ae, kihai ahau i tuku i toku mangai kia
hara, kihai i whai kia kanga tona wairua;

<span id="an_31:31">31:31</span> Ki te mea kahore nga tangata o toku
teneti i mea, Tena koa te tangata kihai nei i makona i tona kikokiko?

<span id="an_31:32">31:32</span> Kihai te manene i moe i waho; i
whakatuwheratia ano e ahau oku tatau ki te tangata haere;

<span id="an_31:33">31:33</span> ¶ Ki te mea i pera ahau me Arama, i
hipoki i oku he, i huna i toku kino ki roto ki toku uma;

<span id="an_31:34">31:34</span> I wehi hoki ahau i te huihui nui, i
mataku ki te whakahawea a nga hapu, a whakarongo kau ana, kihai hoki i
puta ki waho

<span id="an_31:35">31:35</span> Aue, me i whakarongo mai tetahi ki
ahau! Nana, tenei taku tohu, ma te Kaha Rawa e whakahoki mai he kupu ki
ahau; me i ahau noa te pukapuka i tuhituhia e toku hoariri!

<span id="an_31:36">31:36</span> Ina, kua amohia e ahau i runga i toku
pokohiwi; kua herea e ahau hei karauna moku.

<span id="an_31:37">31:37</span> Kua whakaaturia e ahau ki a ia te maha
o oku hikoinga; rite tonu ki ta te rangatira taku whakatata atu ki a ia.

<span id="an_31:38">31:38</span> Ki te tangi taku oneone, he whakahe ki
ahau, ki te uru ano ona moa ki te aue,

<span id="an_31:39">31:39</span> Ki te mea i kainga e ahau ona hua, he
mea kihai i utua, a naku ranei ona ariki i mate ai,

<span id="an_31:40">31:40</span> Na, kia riro pu te witi i te tataramoa,
te parei i te taru kino. Heoi ano nga korero a Hopa.

<span id="an_32:1">32:1</span> ¶ Heoi mutu ake te whakahoki kupu a enei
tangata tokotoru ki a Hopa, no te mea he tika ia ki tona nei whakaaro.

<span id="an_32:2">32:2</span> Na kua mura te riri o Erihu tama a
Parakere Puti, no te whanau i a Rame: mura ana tona riri ki a Hopa, no
te mea ki tana tika rawa ia i te Atua.

<span id="an_32:3">32:3</span> I mura ano tona riri ki ona hoa tokotoru,
no te mea kihai i kitea e ratou he kupu hei whakahokinga atu, heoi kei
te whakahe ano ratou i a Hopa.

<span id="an_32:4">32:4</span> Na i tatari a Erihu kia korero ia ki a
Hopa, no te mea he kaumatua ake ratou i a ia.

<span id="an_32:5">32:5</span> A, no te kitenga o Erihu kahore he kupu i
nga mangai o aua tangata tokotoru hei whakahokinga atu, mura ana tona
riri.

<span id="an_32:6">32:6</span> ¶ Na ka oho a Erihu tama a Parakere Puti,
ka mea, He taitamariki ahau, ko koutou ia he koroheke rawa; koia ahau i
hopohopo ai, i wehi ai ki te whakaatu i toku whakaaro ki a koutou.

<span id="an_32:7">32:7</span> I mea ahau, Ma nga ra te korero, ma nga
tau kua maha e whakaatu te whakaaro nui.

<span id="an_32:8">32:8</span> Otiia he wairua ano to te tangata, na te
manawa ano o te Kaha Rawa ratou i whai mahara ai.

<span id="an_32:9">32:9</span> Ko nga tangata nunui, kahore o ratou
whakaaro nui, ko nga kaumatua, kahore e matau ki te whakawa.

<span id="an_32:10">32:10</span> Koia ahau i mea ai, Whakarongo ki ahau;
ka whakakite hoki ahau i toku whakaaro.

<span id="an_32:11">32:11</span> Nana, i tatari ahau ki a koutou kupu; i
whai taringa atu ki o koutou whakaaro mohio i a koutou e rapu kupu ana.

<span id="an_32:12">32:12</span> Nana, mahara tonu atu ahau ki a koutou,
a kihai tetahi o koutou i whakaatu i te he o Hopa, i whakahoki kupu
ranei ki ana korero.

<span id="an_32:13">32:13</span> Kei mea koutou, Kua kitea e matou te
mohio, na te Atua ia i turaki, ehara i te tangata.

<span id="an_32:14">32:14</span> Na kihai ana kupu i anga mai ki ahau; e
kore ano tana e utua e ahau ki a koutou kupu.

<span id="an_32:15">32:15</span> ¶ Porahurahu kau ana ratou, kore ake a
ratou kupu whakahoki: mutu ake a ratou korero.

<span id="an_32:16">32:16</span> Kia tatari ahau, no te mea kahore ratou
e korero, no te mea e tu kau ana ratou, kahore e whakahoki atu?

<span id="an_32:17">32:17</span> Me korero atu hoki e ahau aku kupu,
maku ano e whakaatu toku whakaaro.

<span id="an_32:18">32:18</span> Ki tonu hoki ahau i te korero; e
akiakina ana ahau e te wairua i roto i ahau.

<span id="an_32:19">32:19</span> Nana, ko toku kopu rite tonu ki te
waina kahore nei ona putanga; ki te ipu hou e tata ana ia te pakaru.

<span id="an_32:20">32:20</span> Me korero ahau, kia ta ai toku manawa;
ka puaki toku mangai, ka whakahoki kupu ahau.

<span id="an_32:21">32:21</span> Na kaua ahau e whakapai ki te kanohi
tangata; e kore hoki ahau e hoatu ingoa whakapaipai ki te tangata.

<span id="an_32:22">32:22</span> Kahore hoki ahau e mohio ki te
whakapati; penei kua riro wawe ahau i toku Kaihanga.

<span id="an_33:1">33:1</span> ¶ Tena ra, whakarongo, e Hopa, ki aku
korero, kia whai taringa ki aku kupu katoa.

<span id="an_33:2">33:2</span> Nana, kua puaki nei toku mangai, kei te
korero toku arero i roto i toku mangai.

<span id="an_33:3">33:3</span> Ma aku kupu e whakapuaki te tika o toku
ngakau; ka korero pono oku ngutu i ta ratou e matau ana.

<span id="an_33:4">33:4</span> He mea hanga ahau na te Wairua o te Atua,
a na te manawa o te Kaha Rawa ahau i whai ora ai.

<span id="an_33:5">33:5</span> Ki te taea e koe, whakahokia mai e koe he
kupu ki ahau; whakatikaia au korero ki toku aroaro, e tu ki runga.

<span id="an_33:6">33:6</span> Nana, ko toku anga ki te Atua he pena
hoki i tau; he mea hanga nei ano hoki ahau ki te paru.

<span id="an_33:7">33:7</span> Nana, e kore te wehi ki ahau e whakawehi
i a koe; e kore ano hoki toku ringa e taimaha iho ki a koe.

<span id="an_33:8">33:8</span> ¶ He pono kua hakiri oku taringa ki au
kupu, a kua rongo atu ahau i te reo o au kupu, e mea ana,

<span id="an_33:9">33:9</span> He ma ahau, kahore oku he; he harakore
ahau, kahore hoki he kino i roto i ahau:

<span id="an_33:10">33:10</span> Na e rapu ana ia i te take riri ki
ahau, e kiia ana ahau e ia he hoariri nona;

<span id="an_33:11">33:11</span> E karapitia ana e ia oku waewae ki te
rakau, e ata titiro ana ia ki oku hikoinga katoa.

<span id="an_33:12">33:12</span> Nana, maku e whawhati tau kupu, ehara
tenei mea au i te mea tika; nui atu hoki te Atua i te tangata.

<span id="an_33:13">33:13</span> He aha koe i totohe ai ki a ia? E kore
hoki e korerotia e ia te tikanga o tetahi o ana mea.

<span id="an_33:14">33:14</span> ¶ Kotahi hoki, ae ra, e rua korerotanga
a te Atua, otiia kahore e maharatia e te tangata.

<span id="an_33:15">33:15</span> I te moe, i te putanga moemoea mai o te
po, ina au iho te moe o te tangata, i nga moenga i runga i te
takotoranga;

<span id="an_33:16">33:16</span> Ko reira ia whakapuare ai i nga taringa
o nga tangata, hiri ai hoki i te ako mo ratou;

<span id="an_33:17">33:17</span> Kia whakanekehia ai te tangata i tana
whakaaro, kia hipokina ai hoki te whakapehapeha o te tangata;

<span id="an_33:18">33:18</span> E puritia ana e ia tona wairua kei tae
ki te rua, tona ora kei riro i te hoari.

<span id="an_33:19">33:19</span> ¶ E whiua ana hoki ia ki te mamae i
runga i tona moenga, ki te ngau tonu hoki o ona wheua;

<span id="an_33:20">33:20</span> A whakarihariha ana tona ora ki te
taro, tona wairua ki te kai whakaminamina.

<span id="an_33:21">33:21</span> E honia ana ona kiko, a kore noa e
kitea; a purero mai ana ona wheua kihai nei i kitea i mua.

<span id="an_33:22">33:22</span> Heoi e whakatata ana tona wairua ki te
rua, tona ora ki nga kaiwhakamate.

<span id="an_33:23">33:23</span> Ki te mea he karere tera kei a ia, he
kaiwhakaatu tikanga tetahi i roto i te mano, hei whakaatu i tona tika ki
te tangata:

<span id="an_33:24">33:24</span> Na ka tohu tera i a ia, a ka mea,
Whakaorangia ia kei heke ki te rua, kua kitea hoki e ahau he utu.

<span id="an_33:25">33:25</span> Ko tona kiri ka ngawari atu i to te
tamaiti; ka hoki iho ia ki nga ra o tona tamarikitanga:

<span id="an_33:26">33:26</span> Ka inoi ia ki te Atua, a ka manako tera
ki a ia; heoi ka kite ia i tona mata i runga i te koa: a ka utua e ia te
tika o te tangata.

<span id="an_33:27">33:27</span> E waiata ana ia i te aroaro o nga
tangata, e mea ana, Kua hara ahau, whakaparoritia ake e ahau te tika, a
kahore he pai ki ahau:

<span id="an_33:28">33:28</span> Kua whakaorangia e ia toku wairua kei
riro ki te rua, a e kite toku wairua i te marama.

<span id="an_33:29">33:29</span> ¶ Nana, e meatia ana enei mea katoa e
te Atua, e tuaruatia ana, ae, e tuatorutia ana, ki te tangata,

<span id="an_33:30">33:30</span> Hei whakahoki mai i tona wairua i roto
i te rua, kia whakamaramatia ai ki te marama o te ora.

<span id="an_33:31">33:31</span> Kia whai whakaaro mai, e Hopa,
whakarongo mai ki ahau: kati tau, a ka korero ahau.

<span id="an_33:32">33:32</span> Ki te mea he kupu tau, utua mai taku:
korero, ko taku hoki i pai ai kia whakatikaia tau.

<span id="an_33:33">33:33</span> Ki te kahore, whakarongo ki ahau: noho
puku koe, a maku koe e whakaako ki te whakaaro nui.

<span id="an_34:1">34:1</span> ¶ I korero ano hoki a Erihu, i mea,

<span id="an_34:2">34:2</span> Whakarongo ki aku kupu, e te hunga
whakaaro nui; kia whai taringa ki ahau, e te hunga mohio.

<span id="an_34:3">34:3</span> E whakamatau ana hoki te taringa i te
kupu, e pera ana me ta te mangai ki te reka o te kai.

<span id="an_34:4">34:4</span> Ko ta tatou e whiriwhiri ai ma tatou ko
te mea tika: kia mohiotia hoki e tatou, e tenei, e tenei, ko te aha te
mea pai.

<span id="an_34:5">34:5</span> Kua mea nei hoki a Hopa, He tika taku, a
kua whakapeaua ketia e te Atua te whakawa moku:

<span id="an_34:6">34:6</span> Ahakoa kei ahau te tika ka kiia ahau he
tangata teka; e kore e mahu toku werohanga, ahakoa kahore oku he.

<span id="an_34:7">34:7</span> Ko wai te tangata e rite ki a Hopa, me te
mea he wai te tawai e inumia ana e ia?

<span id="an_34:8">34:8</span> Kua uru nei ki te tira o nga kaimahi i te
he, a e haere tahi ana me nga tangata kikino.

<span id="an_34:9">34:9</span> Kua mea hoki ia, Kahore he painga ki te
tangata ki te ahuareka atu ia ki te Atua.

<span id="an_34:10">34:10</span> ¶ No reira whakarongo mai ki ahau, e
nga tangata ngakau mohio: e kore rawa te Atua e mahi i te kino; e kore
rawa hoki te Kaha Rawa e mahi i te he.

<span id="an_34:11">34:11</span> Ka utua hoki e ia te tangata mo tana
mahi, ka rite hoki ki to te tangata ara nga mea e whakawhiwhia e ia ki a
ia.

<span id="an_34:12">34:12</span> Tika rawa, e kore te Atua e kino, e
kore ano hoki te Kaha Rawa e whakaputa ke i te whakawa.

<span id="an_34:13">34:13</span> Na wai ia i mea hei kaitirotiro mo te
whenua? Na wai hoki i whakatakoto nga tikanga mo te ao katoa?

<span id="an_34:14">34:14</span> Ki te anga mai tona ngakau ki te
tangata, ki te kohia atu e ia ki a ia tona wairua me tona manawa;

<span id="an_34:15">34:15</span> Ka hemo ngatahi nga kikokiko katoa, a
ka hoki ano te tangata ki te puehu.

<span id="an_34:16">34:16</span> ¶ Na ki te mea he ngakau mohio tou,
whakarongo ki tenei; kia whai taringa mai ki te reo o aku kupu.

<span id="an_34:17">34:17</span> E whai kingitanga ranei tetahi kotahi e
kino ana ki te tika? E whakakino ranei koe ki te tangata tika, kaha
hoki?

<span id="an_34:18">34:18</span> E tau ana ranei te mea atu ki te kingi,
He weriweri koe? ki nga rangatira ranei, He kino koutou?

<span id="an_34:19">34:19</span> Kia iti rawa iho ki a ia e kore nei e
whakapai ki te kanohi o nga rangatira, e kore nei e hira ake tona pai ki
te hunga whai rawa i nga rawakore? No te mea he mahi ratou katoa na ona
ringa.

<span id="an_34:20">34:20</span> Kihai i aha kua mate ratou, kua mate i
waenganui po; ka wiri te iwi, ka pahemo atu, ka riro te hunga nunui,
kahore hoki he ringa.

<span id="an_34:21">34:21</span> Kei runga hoki i nga ara o te tangata
ona kanohi, e kitea ana e ia ona hikoinga katoa.

<span id="an_34:22">34:22</span> Kahore he pouri, kahore he atarangi o
te mate e piri ai nga kaimahi i te kino.

<span id="an_34:23">34:23</span> E kore hoki e nui atu i te tika te mea
e whakawaha e ia ki te tangata, e haere ai ia ki te aroaro o te Atua ki
te whakawa.

<span id="an_34:24">34:24</span> Ka wawahia e ia nga tangata nunui, te
mohiotia nga ara, a whakaturia ake etahi atu i muri i a ratou.

<span id="an_34:25">34:25</span> Na e mohio ana ia ki a ratou mahi; a
hurihia ake ratou e ia i te po, a mongamonga noa ratou.

<span id="an_34:26">34:26</span> He hunga kino ratou, pakia iho e ia i
te tirohanga a te tangata;

<span id="an_34:27">34:27</span> Mo ratou i tahuri ke i te whai i a ia,
kihai hoki i whakaaro ki tetahi o ona ara:

<span id="an_34:28">34:28</span> Na ratou hoki i puta ai te tangi a te
rawakore ki a ia, a rongo ana ia ki te tangi a te hunga e tukinotia ana.

<span id="an_34:29">34:29</span> Ki te meinga e ia kia ata noho, ko wai
hei whakararuraru? A ki te huna e ia tona kanohi, ko wai e kite i a ia?
ahakoa i meatia ki te iwi, ki te tangata ranei, rite tonu.

<span id="an_34:30">34:30</span> Kore ake te whakaponokore e whai
kingitanga, kore ake te iwi e mahangatia.

<span id="an_34:31">34:31</span> ¶ Kua mea atu ranei ki te Atua, Kua
pehia ahau e te whiu, e kore ahau e mahi i te he a muri nei?

<span id="an_34:32">34:32</span> Ko te mea kihai i kitea e ahau mau e
whakaatu mai ki ahau; ki te mea i mahi ahau i te he, ka mutu taku.

<span id="an_34:33">34:33</span> Kia rite ranei tana utu ki tau e mea
ai, i whakakahoretia ai e koe? Mau te whiriwhiri, kahore maku: na mau e
korero mai tau i mohio ai.

<span id="an_34:34">34:34</span> Ka korero mai nga tangata ngakau mahara
ki ahau, ae ra, nga tangata whakaaro nui e whakarongo ana ki ahau:

<span id="an_34:35">34:35</span> Kahore he matauranga o Hopa i a ia i
korero ra, kahore hoki he mahara i roto i ana kupu.

<span id="an_34:36">34:36</span> He pai me i whakamatauria a Hopa a te
mutunga ra ano, mo ana kupu i whakahokia mai nei e ia, he mea i rite ki
a nga tangata kikino.

<span id="an_34:37">34:37</span> E tapiritia ana hoki e ia te tutu ki
runga ki tona hara, kei te pakipaki ia i ona ringa i waenganui i a
tatou, a whakanuia ana e ia ana kupu kite Atua.

<span id="an_35:1">35:1</span> ¶ I korero ano a Erihu, i mea,

<span id="an_35:2">35:2</span> Ki tou whakaaro he tika tenei mau, e mea
ana ranei koe, Nui atu toku tika i to te Atua?

<span id="an_35:3">35:3</span> I mea ai koe, He aha te rawa ki a koe? a,
He aha te painga ki ahau, hira ake i te painga me i hara ahau?

<span id="an_35:4">35:4</span> Maku e whakahoki he kupu ki a koe, ki a
koutou ko ou hoa.

<span id="an_35:5">35:5</span> Kia matatau atu tau titiro ki nga rangi;
matakitakina atu hoki nga kapua e tiketike ake na i a koe.

<span id="an_35:6">35:6</span> Mehemea kua hara koe, ka ahatia ia e tau
mahi? A ki te whakanuia au mahi tutu, e aha ana ranei koe ki a ia?

<span id="an_35:7">35:7</span> Ki te mea he tika tou, ko te aha e hoatu
ana e koe ki a ia? Ko te aha ranei a tou ringa e riro ana i a ia?

<span id="an_35:8">35:8</span> Ka mamae pea tetahi tangata pena i a koe
na i tou kino; ka whai painga pea ki tetahi tama a te tangata tou tika.

<span id="an_35:9">35:9</span> ¶ He maha no nga tukinotanga i tangi ai
ratou; na te ringaringa o te hunga nui i aue ai ratou kia awhinatia.

<span id="an_35:10">35:10</span> Kahore ia tetahi e mea ana, Kei hea
toku Kaihanga, te Atua, e homai nei i nga waiata i te po?

<span id="an_35:11">35:11</span> E nui atu nei tana whakaako ki a tatou
i tana ki nga kararehe o te whenua, nana hoki i nui ai o tatou mahara i
o nga manu o te rangi?

<span id="an_35:12">35:12</span> Karanga ana ratou i reira, heoi kahore
he kupu e whakahokia mai, he mea na te whakapehapeha o te hunga kino.

<span id="an_35:13">35:13</span> He pono e kore te tekateka noa e
whakarangona mai e te Atua, e kore ano hoki e tirohia mai e te Kaha
Rawa.

<span id="an_35:14">35:14</span> ¶ Ka iti rawa iho ki te mea koe, kahore
koe e kite i a ia, kei tona aroaro te whakarite whakawa; na ka tatari
koe ki a ia!

<span id="an_35:15">35:15</span> Na, kihai nei ia i tae mai i runga i
tona riri, kihai ano hoki i aro nui mai ki te whakamanamana;

<span id="an_35:16">35:16</span> Koia i puaki ai te mangai o Hopa, he
mea horihori kau nei; kahore he matauranga o nga kupu e whakamahatia nei
e ia.

<span id="an_36:1">36:1</span> ¶ I korero ano a Erihu, i mea,

<span id="an_36:2">36:2</span> Tukua ahau, kia iti nei, a ka whakaatu
ahau ki a koe; he kupu ano hoki aku mo ta te Atua.

<span id="an_36:3">36:3</span> Ka tikina atu e ahau toku mohio i
tawhiti, ka whakatikaia e ahau ta toku Kaihanga.

<span id="an_36:4">36:4</span> E kore rawa hoki aku kupu e teka: tenei
kei a koe te tangata kua tino nui tona matauranga.

<span id="an_36:5">36:5</span> ¶ Nana, he pakari te Atua, e kore ano ia
e whakahawea: pakari tonu te kaha o tona matauranga.

<span id="an_36:6">36:6</span> E kore te tangata kino e whakaorangia e
ia; mana te hunga mate e whiwhi ai ki nga mea e tika ana ma ratou.

<span id="an_36:7">36:7</span> E kore e mutu tana titiro ki te tangata
tika; engari ka whakanohoia ngatahitia ratou e ia me nga kingi ki runga
ki te torona ake ake, a ka whakanekehia ake hoki ratou.

<span id="an_36:8">36:8</span> Ki te mea kua herea ratou ki te mekameka,
mau pu i te rahiri, ara i nga mate,

<span id="an_36:9">36:9</span> Na ka whakakitea e ia ki a ratou ta ratou
mahi, me o ratou he, i mea ai ratou i nga mea whakapehapeha.

<span id="an_36:10">36:10</span> Ka whakapuaretia ano e ia o ratou
taringa ki te ako, a ka ki kia hoki i te kino.

<span id="an_36:11">36:11</span> Ki te rongo ratou, a ka mahi ki a ia,
ka pau o ratou ra i runga i te pai, o ratou tau i runga i nga ahuareka.

<span id="an_36:12">36:12</span> Otira ki te kore ratou e rongo, ka
ngaro ratou i te hoari, hemo iho ratou, kahore hoki he matauranga.

<span id="an_36:13">36:13</span> Ko te hunga whakaponokore o ratou
ngakau, puranga rawa i a ratou te riri; kahore a ratou karanga awhina
ina herea ratou e ia.

<span id="an_36:14">36:14</span> Ka mate ratou i te taitamarikitanga, a
ka ngaro to ratou ora i roto i te hunga poke.

<span id="an_36:15">36:15</span> ¶ Ko tana he whakaora i te rawakore ina
mate, e whakapuaretia ana e ia o ratou taringa ina tukinotia.

<span id="an_36:16">36:16</span> Ae ra, me koe ano, tera koe e riro i a
ia i roto i te kuititanga ki te wahi whanui; a ki tonu i te ngako te mea
e whakatakotoria ki runga ki tau tepu.

<span id="an_36:17">36:17</span> Otiia ki tonu koe i te tikanga a te
tangata kino; a mau pu koe i nga tikanga, i te whakarite whakawa.

<span id="an_36:18">36:18</span> Na i te mea he riri tenei, kia tupato
kei riro koe i te nui o au rawa; aua hoki koe e whakapeautia e te nui o
te utu.

<span id="an_36:19">36:19</span> E ranea ranei ou rawa, e kore ai koe e
taka he? nga uaua katoa ranei o tou kaha?

<span id="an_36:20">36:20</span> Kaua e hiahiatia te po, te wa e riro ai
nga tangata i runga i to ratou whai.

<span id="an_36:21">36:21</span> Kia tupato, kaua e tahuri ki te kino;
ki tau hoki he pai ake tenei i nga mate.

<span id="an_36:22">36:22</span> Nana, ko te Atua, ko tona kaha hei
whakanui, ko wai te kaiwhakaako hei rite mona?

<span id="an_36:23">36:23</span> Ko wai te kaitohutohu i te ara mona? Ko
wai hei mea, Kua he tau mahi?

<span id="an_36:24">36:24</span> ¶ Kia mahara kia whakanuia e koe tana
mahi, e waiatatia nei e te tangata.

<span id="an_36:25">36:25</span> Kua tirohia nei e nga tangata katoa e
matakitakina mai nei e te tangata i tawhiti.

<span id="an_36:26">36:26</span> Nana, he nui te Atua, e kore ano e
mohiotia e tatou; e kore ano hoki te maha o ona tau e taea te rapu atu.

<span id="an_36:27">36:27</span> Ko ia nei hei ngongo ake i nga pata
wai, ka tauia i tona kohu hei awha:

<span id="an_36:28">36:28</span> Ka ringihia iho nei e nga kapua, a ka
maturuturu nui ki runga ki te tangata.

<span id="an_36:29">36:29</span> Ae ra, e mohiotia ana ranei e tetahi
nga horahanga o nga kapua, te ngangau o tona tapenakara?

<span id="an_36:30">36:30</span> Nana, e horahia ana e ia tona marama a
tawhio noa i a ia; e hipokina ana hoki e ia te takere o te moana.

<span id="an_36:31">36:31</span> Ko ana mea hoki ena hei whakawa mo nga
iwi, nui tonu te kai e homai ana e ia.

<span id="an_36:32">36:32</span> E hipokina ana e ia ona ringa ki te
uira, a whakahaua iho e ia te wahi e pa atu ai.

<span id="an_36:33">36:33</span> Hei kaiwhakaatu i a ia tona haruru, e
waitohu ana hoki ki nga kararehe i te tupuhi meake puta mai.

<span id="an_37:1">37:1</span> ¶ Na konei ano wiri ana toku ngakau,
maunu atu ana i tona wahi.

<span id="an_37:2">37:2</span> Ata whakarangona tona reo e papa ana, te
pakutanga hoki e puta mai ana i tona mangai.

<span id="an_37:3">37:3</span> E whakatikaia atu ana e ia ki nga wahi
katoa i raro i te rangi, ko tona uira hoki ki nga pito o te whenua.

<span id="an_37:4">37:4</span> I muri iho ko te reo e hamama ana; papa
ana te whatitiri o te reo o tona nui; e kore ano era a tauhikuhiku ina
rangona tona reo.

<span id="an_37:5">37:5</span> Ko ta te Atua whatitiri he reo
whakamiharo; nui atu ana mahi, e kore hoki e mohiotia.

<span id="an_37:6">37:6</span> ¶ E ki ana hoki ia ki te hukarere, Hei
runga koe i te whenua; ki te ua punehunehu ano hoki, raua ko te ua ta o
tona kaha;

<span id="an_37:7">37:7</span> Hiritia ake e ia te ringa o nga tangata
katoa; kia mohio ai nga tangata katoa nana nei i hanga ki tana mahi.

<span id="an_37:8">37:8</span> Haere ana nga kirehe ki nga piringa, noho
ana i o ratou nohoanga.

<span id="an_37:9">37:9</span> Puta mai ana te tupuhi i te whare o te
tonga: te matao hoki i te hauraro.

<span id="an_37:10">37:10</span> Na te manawa o te Atua i homai te huka:
a kuiti iho te whanuitanga o nga wai.

<span id="an_37:11">37:11</span> Ae ra, e utaina ana e ia te kapua
matotoru ki te houku; tohatohaina ana e ia te kohu o tana uira:

<span id="an_37:12">37:12</span> E whakakopikopikoa ana ano a tawhio
noa, he mea hoki na ona whakaaro: hei mea i nga mea katoa e whakahaua
atu ana e ia ki te mata o te ao:

<span id="an_37:13">37:13</span> E whakaputaina ana e ia hei whiu, hei
mea ranei mo tona whenua, hei atawhai ranei.

<span id="an_37:14">37:14</span> ¶ Kia whai taringa mai ki tenei, e
Hopa: tu marie, ka whakaaro ki nga mea whakamiharo a te Atua.

<span id="an_37:15">37:15</span> E mohio ana ranei koe ki ta te Atua
whakahautanga ki a ratou i tana, i puta ai te marama o tana kapua?

<span id="an_37:16">37:16</span> E mohio ana ranei koe ki nga paunatanga
o nga kapua, ki nga mahi whakamiharo a te tino o te matauranga?

<span id="an_37:17">37:17</span> Ki ou kakahu nei ka mahana, ina
whakamarietia e ia te whenua ki te hau tonga?

<span id="an_37:18">37:18</span> Ka taea ranei e koe te whakatakoto
ngatahi me ia te rangi hei papatupu, ano he whakaata whakarewa?

<span id="an_37:19">37:19</span> Whakaaturia mai ki a matou ta matou e
korero ai ki a ia; e kore hoki e tika i te pouri ta matou whakatakoto o
te korero.

<span id="an_37:20">37:20</span> E korerotia ranei ki a ia kei te mea
ahau ki te korero? Kia hiahia ranei te tangata kia horomia ia?

<span id="an_37:21">37:21</span> ¶ Na inaianei e kore nga tangata e kite
ana i te marama e wheriko mai nei i te rangi: otiia ka tika atu te hau,
ka whakawateatia ratou.

<span id="an_37:22">37:22</span> E ahu mai ana i te hauraro te aho ano
he koura; kei te Atua te kororia whakawehi.

<span id="an_37:23">37:23</span> Ko te Kaha Rawa, e kore ia e taea te
whakataki e tatou; hira rawa tona kaha; a e kore ia e tukino i tana
whakarite whakawa, i te nui o te tika.

<span id="an_37:24">37:24</span> Koia ka wehi nga tangata i a ia: e kore
ia e whai whakaaro ki te hunga ngakau mohio.

<span id="an_38:1">38:1</span> ¶ Katahi a Ihowa ka whakahoki kupu ki a
Hopa i roto i te tukauati, a ka mea,

<span id="an_38:2">38:2</span> Ko wai tenei e whakapouri nei i nga
whakaaro ki nga kupu kahore ona matauranga?

<span id="an_38:3">38:3</span> Tena ra, whitikiria tou hope, whakatane;
ka ui hoki ahau ki a koe, a mau e whakaatu mai ki ahau.

<span id="an_38:4">38:4</span> ¶ I hea koia koe i ahau e whakatakoto ana
i te turanga o te whenua? Whakaaturia mai, ki te mea e mohio ana koe ki
te whakaaro.

<span id="an_38:5">38:5</span> Na wai i whakarite ona ruri? ki te mea e
mohio ana koe: na wai hoki i whakamaro te aho ki runga?

<span id="an_38:6">38:6</span> I whakaukia ona turanga ki runga ki te
aha? Na wai hoki i whakatakoto tona kohatu kokonga;

<span id="an_38:7">38:7</span> I te mea i waiata ngatahi nga whetu o te
ata, a i hamama nga tama katoa a te Atua i te koa?

<span id="an_38:8">38:8</span> Na wai hoki i tutaki te moana ki te
tatau, i a ia e puta mai ana, me te mea e whanau mai ana i roto i te
kopu?

<span id="an_38:9">38:9</span> I ahau ra i mea ai i te kapua hei kakahu
mona, i te pouri kerekere hei takai mona.

<span id="an_38:10">38:10</span> A whakapuakina ana e ahau taku tikanga
mona, mea rawa ki nga tutaki, ki nga tatau,

<span id="an_38:11">38:11</span> Me taku ki atu ano, Ka taea mai e koe a
konei, kati; hei konei ou ngaru whakakake mau ai?

<span id="an_38:12">38:12</span> ¶ Ko koe koia, i ou ra nei, te
kaiwhakahau i te ata; nau ranei te puaotanga i mohio ai ki tona wahi;

<span id="an_38:13">38:13</span> Kia rurukutia e ia nga pito o te
whenua, a ruperupea ake nga tangata kikino i roto?

<span id="an_38:14">38:14</span> Kua whiti ke, kua pera ano me te paru i
te hiri: tu ake ana nga mea katoa ano he kakahu:

<span id="an_38:15">38:15</span> A e kaiponuhia ana to ratou marama ki
te hunga kino, whati iho te ringa whakakake.

<span id="an_38:16">38:16</span> Kua tae atu ranei koe ki nga matapuna o
te moana? Kua whakatakina haeretia ranei e koe te rire?

<span id="an_38:17">38:17</span> Kua whakapuaretia ranei ki a koe nga
kuwaha o te mata? Kua kite ranei koe i nga kuwaha o te atarangi o te
mate?

<span id="an_38:18">38:18</span> Kua oti ranei te whakaaro e koe te
whanuitanga o te whenua? Korero mai, ki te mea e mohiotia katoatia ana e
koe.

<span id="an_38:19">38:19</span> Kei hea te ara ki te nohoanga o te
marama? Te pouri hoki, kei hea tona wahi?

<span id="an_38:20">38:20</span> Kia kawea atu ai e koe ki tona rohe, a
mohio iho koe ki nga huarahi ki tona whare?

<span id="an_38:21">38:21</span> I mohio pea koe no te mea i whanau koe
i taua wa, a he maha ou ra!

<span id="an_38:22">38:22</span> Kua tomo ranei koe ki nga takotoranga o
te hukarere, kua kite ranei koe i nga takotoranga o te whatu,

<span id="an_38:23">38:23</span> I aku i rongoa ai mo te wa o te he, mo
te ra o te tatauranga, o te pakanga?

<span id="an_38:24">38:24</span> Tena koa, te ara i marara atu ai te
marama, i pakaru atu ai te marangai ki runga ki te whenua?

<span id="an_38:25">38:25</span> ¶ Na wai i wehe he awa mo te waipuke,
he ara mo te uira o te whatitiri;

<span id="an_38:26">38:26</span> Kia ua ai ki te whenua, ki te wahi
kahore nei he tangata; ki te koraha, kahore nei o reira tangata;

<span id="an_38:27">38:27</span> Hei whakamakona i te tuhea, i te
ururua; hei mea kia pariri te tupu o te otaota hou?

<span id="an_38:28">38:28</span> He matua tane ano ranei to te ua? I
whanau ranei i a wai nga pata o te tomairangi?

<span id="an_38:29">38:29</span> I puta mai i roto i to wai kopu te huka
tio? Ko te huka o te rangi, he whanau tena na wai?

<span id="an_38:30">38:30</span> Me te mea he kohatu e huna ana i te
wai; a whakatotoka ana te mata o te rire.

<span id="an_38:31">38:31</span> E taea ranei e koe te here te huihui o
Matariki, e wewete ranei nga here o Tautoru?

<span id="an_38:32">38:32</span> E taea ranei e koe te arahi mai te
Mataroto i tona wa, te taki mai ranei a Aketura ratou ko tana ropu?

<span id="an_38:33">38:33</span> E mohio ana ranei koe ki nga tikanga o
te rangi? Mau ranei e whai mana ai ki runga ki te whenua?

<span id="an_38:34">38:34</span> E ara ranei i a koe tou reo ki nga
kapua, kia nui ai nga wai hei taupoki i a koe?

<span id="an_38:35">38:35</span> E taea ranei e koe nga uira te unga
atu, e haere ai ratou, me ta ratou ki ano ki a koe, Tenei matou?

<span id="an_38:36">38:36</span> Na wai i whakanoho nga whakaaro nunui
ki nga wahi o roto? Na wai i homai nga mahara ki te ngakau?

<span id="an_38:37">38:37</span> Ko wai te mea whakaaro nui hei tatau i
nga kapua? Ko wai hei tahoro i nga ipu o te rangi?

<span id="an_38:38">38:38</span> Ina ka papatupu te puehu ano he mea
whakarewa, a ka piri nga pokuru ki a ratou ano?

<span id="an_38:39">38:39</span> Mau ranei e hopu he kai ma te raiona?
Mau e nui ai he oranga mo nga kuao raiona,

<span id="an_38:40">38:40</span> Ina tapapa iho ratou i o ratou
nohoanga, ina noho i te piringa whanga ai?

<span id="an_38:41">38:41</span> Na wai i rite ai tana kai ma te raweni,
ina tangi ana pi ki te Atua, ina kopikopiko ratou i te kore kai?

<span id="an_39:1">39:1</span> ¶ E mohiotia ana ranei e koe te wa e
whanau ai nga koati mohoao o te kamaka? E kitea putia ana ranei e koe te
wa e whakamamae ai nga hata?

<span id="an_39:2">39:2</span> E taua ano ranei e koe nga marama e rite
ana i a ratou? E mohio ana ranei koe ki te wa e whanau ai ratou?

<span id="an_39:3">39:3</span> Tuohu ana ratou, kua puta mai a ratou
kuao, akiritia mai ana e ratou o ratou mea whakapouri.

<span id="an_39:4">39:4</span> E pai ana te ahua o a ratou kuao, e tupu
ana i te parae; ka haere atu ratou, a kahore e hoki mai ano.

<span id="an_39:5">39:5</span> Na wai i tuku te kaihe mohoao kia haere
noa atu; nga here o te kaihe mohoao, na wai i wewete?

<span id="an_39:6">39:6</span> Ko te whare i whakaritea nei e ahau mona,
ko te koraha: ko ona nohoanga ko te wahi titiohea.

<span id="an_39:7">39:7</span> Whakahaweatia iho e ia te ngangau o te
pa; e kore ia e rongo ki te reo o te kaiakiaki.

<span id="an_39:8">39:8</span> Ko tona wahi kai kei te tuahiwi o nga
maunga, e rapua ana e ia nga mea matomato katoa.

<span id="an_39:9">39:9</span> E pai ranei te unikanga kia mahi ki a
koe? Kei tau takotoranga kai ranei he moenga mona?

<span id="an_39:10">39:10</span> E herea ranei e koe te unikanga ki tona
taura i te awa parautanga? E rakarakatia ranei e ia nga raorao me tana
whai ano i a koe?

<span id="an_39:11">39:11</span> E whakawhirinaki atu ranei koe ki a ia,
no te mea e nui ana tona kaha? E whakarerea atu ranei e koe tau mahi
mana?

<span id="an_39:12">39:12</span> E whakapono atu ranei koe mana au hua e
whakahoki mai; mana e kohikohi mai ki tau patunga witi?

<span id="an_39:13">39:13</span> ¶ E whakamanamana ana te parirau o te
otereti; otira he atawhai ano ranei ta ona hou, ta ona raukura?

<span id="an_39:14">39:14</span> E whakarerea ana e ia ona hua ki te
whenua, whakamahanatia iho e ia ki te puehu,

<span id="an_39:15">39:15</span> Wareware ake ia tera pea e pepe i te
waewae, e takahia ranei e te kirehe o te parae.

<span id="an_39:16">39:16</span> He mea pakeke ia ki ana pi me te mea
ehara i a ia: ahakoa ka maumauria tana mahi, kahore ona manawapa;

<span id="an_39:17">39:17</span> No te mea i whakakahoretia e te Atua he
ngakau mahara mona, kihai hoki i homai he whakaaro ki a ia.

<span id="an_39:18">39:18</span> I te wa e maranga ai ia ki runga,
whakahaweatia iho e ia te hoiho raua ko tona kaieke.

<span id="an_39:19">39:19</span> ¶ Nau ranei i hoatu tona kaha ki tae
hoiho? Nau ranei tona kaki i whakakakahu ki te huruhuru?

<span id="an_39:20">39:20</span> Nau ranei ia i mea kia pekepeke, kia
pera me te mawhitiwhiti? He hanga whakawehi te kororia o tona whewhengu.

<span id="an_39:21">39:21</span> E hukari ana ia ia te raorao, me te koa
ano ki tona kaha: tika tonu ia ki te hunga mau patu.

<span id="an_39:22">39:22</span> Whakahawea ana ia ki te wehi, kahore
ona mataku; e kore ano ia e nunumi mai i te hoari.

<span id="an_39:23">39:23</span> Papa ana te papa pere ki tona taha, te
tao e rarapa ana, me te timata.

<span id="an_39:24">39:24</span> E horomia ana e ia te whenua, me te
ngangau me te riri; kahore ia i te whakapono ko te reo tera o te tetere.

<span id="an_39:25">39:25</span> Ka tangi ana te tetere ka mea ia, Ha,
ha! I tawhiti ano ka hongia e ia te pakanga, te whatitiri o nga
rangatira, me te hamama.

<span id="an_39:26">39:26</span> ¶ He mohio nou i rere ai te kahu, i
roha ai i ona parirau, i anga ai whaka te tonga?

<span id="an_39:27">39:27</span> Nau te kupu i kake ai te ekara? i hanga
ai e ia tana ohanga ki te wahi tiketike?

<span id="an_39:28">39:28</span> Noho ana ia i runga i te kamaka, kei
reira tona kainga, kei te kamaka keokeo, kei te pa kaha.

<span id="an_39:29">39:29</span> A rapua ana e ia he kai i reira; e kite
atu ana ona kanohi i tawhiti.

<span id="an_39:30">39:30</span> Horomititia ake ana hoki nga toto e ana
pi; a ko te wahi i nga tupapaku,, kei reira ano ia.

<span id="an_40:1">40:1</span> ¶ Korero mai ano a Ihowa ki a Hopa, i
mea,

<span id="an_40:2">40:2</span> E tohe ana ranei ki te Kaha Rawa te
tangata whakatohutohu? Ma te tangata e whakatupehupehu ana ki te Atua,
mana e korero mai.

<span id="an_40:3">40:3</span> Ano ra ko Hopa ki a Ihowa; i mea ia,

<span id="an_40:4">40:4</span> Nana, ehara noa iho ahau. Ko te aha taku
e whakahoki atu ai ki a koe? Ka kopania toku ringa ki toku mangai.

<span id="an_40:5">40:5</span> Kua kotahi taku koreotanga, a e kore ahau
e whakahoki kupu atu; a tuarua rawa, otira kahore atu aku.

<span id="an_40:6">40:6</span> ¶ Katahi ka whakahokia mai e Ihowa ki a
Hopa i roto i te tukauati, ka mea,

<span id="an_40:7">40:7</span> Tena ra, whakatane, whitikiria tou hope,
a ka ui atu ahau ki a koe, mau ano e whakaatu mai ki ahau.

<span id="an_40:8">40:8</span> Me whakakahore ano ranei e koe taku
whakawa? Me whakahe ki ahau kia whakatikaia ai tau?

<span id="an_40:9">40:9</span> He ringa pera ranei tou i to te Atua? He
reo whatitiri ranei tou, he pera i tona?

<span id="an_40:10">40:10</span> Tena ra, rakai i a koe inaianei ki te
rangatiratanga, ki te kororia; tatai i a koe ki te honore, ki te mana.

<span id="an_40:11">40:11</span> Ringihia atu te puhaketanga o tou riri;
tirohia atu nga mea whakakake katoa, whakaititia iho.

<span id="an_40:12">40:12</span> Titiro atu ki nga mea whakakake katoa,
whakapikoa iho; takahia iho ano hoki te hunga kino i te wahi e tu na
ratou.

<span id="an_40:13">40:13</span> Huihuia atu ratou, huna ki te puehu,
herea o ratou mata ki te wahi ngaro.

<span id="an_40:14">40:14</span> Na ko reira ahau whakaae ai ki a koe,
ma tou ringa matau ano koe e whakaora.

<span id="an_40:15">40:15</span> ¶ Na whakaaroa a Pehemoto, he mea hanga
ngatahi korua naku; e kai ra i te tarutaru, ano he kau.

<span id="an_40:16">40:16</span> Nana, ko tona kaha kei tona hope, ko
tona pakaritanga kei nga uaua o tona kopu.

<span id="an_40:17">40:17</span> Ko tona hiawero, ano he hita e tawhiria
ana e ia: powhiwhiwhi tonu nga uaua o tona huha.

<span id="an_40:18">40:18</span> Ko ona wheua, ano he korere parahi; ko
ona rara, he poro rino.

<span id="an_40:19">40:19</span> Ko ia te tino mea nui o nga ara o te
Atua: ko tona kaihanga anake hei whakapa i tana hoari ki a ia.

<span id="an_40:20">40:20</span> He pono ko nga maunga hei homai kai
mana; kei reira ano e takaro ana nga kirehe katoa o te parae.

<span id="an_40:21">40:21</span> Ko tona takotoranga ko raro i nga rakau
kouru nui, i te rake kakaho, i te repo.

<span id="an_40:22">40:22</span> Hei taupoki mona te whakamarumaru o nga
rakau kouru nui, kei tetahi taha ona, kei tetahi taha, nga wirou o te
awa.

<span id="an_40:23">40:23</span> Nana, ki te aki mai te waipuke, e kore
ia e tuiri; u tonu tona whakaaro, ahakoa kokiri noa mai a Horano ki tona
mangai.

<span id="an_40:24">40:24</span> E hopukia ranei ia e tetahi i a ia e
mataara ana, e poka ranei i tona ihu ki te rore, puta noa?

<span id="an_41:1">41:1</span> ¶ E taea ranei a Rewiatana te kukume mai
e koe ki te matau? te pehi ranei i tona arero ki te aho?

<span id="an_41:2">41:2</span> E whakanohoia ranei e koe he aho ki tona
ihu? E pokaia ranei e koe tona kauae ki te matau?

<span id="an_41:3">41:3</span> E maha ranei ana inoi ki a koe? E korero
ngawari ranei ia ki a koe?

<span id="an_41:4">41:4</span> E whakarite kawenata ranei ia ki a koe? e
riro ai ia i a koe hei pononga oti tonu mai?

<span id="an_41:5">41:5</span> Ka rite ranei ia ki te manu hei mea
takaro mau? E herea ranei ia e koe hei mea ma au kotiro?

<span id="an_41:6">41:6</span> E waiho ranei ia hei taonga hokohoko ma
nga ropu tangata hi ika? E wehewehea atu ranei ma nga kaihokohoko?

<span id="an_41:7">41:7</span> E kapi ranei tona kiri i o tao? tona pane
i nga wero ika?

<span id="an_41:8">41:8</span> Kia pa tou ringa ki a ia; maharatia te
whawhai, a kei pena a mua.

<span id="an_41:9">41:9</span> Nana, he hori kau te manako ki a ia: e
kore ranei tetahi e hinga noa ki te kite kau atu i a ia?

<span id="an_41:10">41:10</span> Kahore he tangata e maia rawa hei
whakaoho i a ia: na ko wai e tu ki toku aroaro?

<span id="an_41:11">41:11</span> ¶ Ko wai te tangata nana te mea kua
takoto wawe ki ahau, e whakautu ai ahau ki a ia? Ahakoa he aha te mea i
raro i nga rangi, puta noa, naku katoa.

<span id="an_41:12">41:12</span> E kore e huna e ahau te korero mo ona
wahi, mo tona kaha, mo te ataahua hoki o tona hanganga.

<span id="an_41:13">41:13</span> Ma wai e tihore a waho o tona kakahu?
Ko wai e tae ki tana paraire rererua?

<span id="an_41:14">41:14</span> Ma wai e whakatuwhera nga tatau o tona
mata? He wehi kei ona niho a taka noa.

<span id="an_41:15">41:15</span> Ko tana e whakamanamana ai ko ona unahi
pakari; tutaki rawa pera i te hiri piri tonu.

<span id="an_41:16">41:16</span> Na, i te tata tonu o tetahi ki tetahi,
e kore te hau e puta i waenga.

<span id="an_41:17">41:17</span> Piri tonu ratou ki a ratou ano; mau
tonu, e kore ano e taea te wehe.

<span id="an_41:18">41:18</span> Ka tihe ia, ka kowha mai te marama; a
ko te rite i ona kanohi kei nga kamo o te ata.

<span id="an_41:19">41:19</span> E puta ana mai i tona mangai he rama
mura, mokowhiti ana nga koraahi.

<span id="an_41:20">41:20</span> Puta ana te paowa i ona pongaponga, me
te mea no te kohua e koropupu ana, no te otaota e kaia ana.

<span id="an_41:21">41:21</span> Ngiha ana nga waro i tona ha, rere atu
ana te mura i tona mangai.

<span id="an_41:22">41:22</span> Kei tona kaki te kaha e noho ana, e
tuapa ana te pawera i tona aroaro.

<span id="an_41:23">41:23</span> Ko ona kikokiko tawerewere piri tonu:
maro tonu ki runga ki a ia; e kore e taea te whakakorikori.

<span id="an_41:24">41:24</span> Pakari tonu tona ngakau ano he kamaka;
ae ra, maro tonu ano ko to raro kohatu huri..

<span id="an_41:25">41:25</span> Ka whakarewa ia i a ia ki runga, ka
wehi nga tangata nunui: na te pororaru ka porangi noa iho ratou.

<span id="an_41:26">41:26</span> Ki te whai tetahi i a ia ki te hoari, e
kore e taea; ahakoa e te tao, e te pere, e te koikoi ranei.

<span id="an_41:27">41:27</span> Ki tona whakaaro he kakau witi te rino,
he rakau popopopo te parahi.

<span id="an_41:28">41:28</span> E kore ia e tahuti i te pere: ki a ia
ka meinga noatia nga kohatu o te kotaha hei papapa.

<span id="an_41:29">41:29</span> Kiia ake e ia nga patu hei papapa: e
kataina ana e ia te huhu o te tao.

<span id="an_41:30">41:30</span> Ko raro ona e rite ana ki te kohatu
koikoi: e wharikitia ana e ia a runga o te paru ano he patunga witi.

<span id="an_41:31">41:31</span> E meinga ana e ia te rire kia koropupu
ano he kohua, me te moana kia rite ki te hinu.

<span id="an_41:32">41:32</span> E hangaia ana e ia he huarahi kia
marama i muri i a ia; tera e maharatia he hina te moana.

<span id="an_41:33">41:33</span> I te whenua nei kahore he mea hei rite
mona, he mea i hanga nei kahore ona wehi.

<span id="an_41:34">41:34</span> E titiro ana ia ki nga mea tiketike
katoa: he kingi ia mo nga tama katoa a te whakapehapeha.

<span id="an_42:1">42:1</span> ¶ A no ra ko Hopa ki a Ihowa; i mea ia,

<span id="an_42:2">42:2</span> E mohio ana ahau e taea e koe nga mea
katoa, a e kore tetahi whakaaro ou e taea te pehi.

<span id="an_42:3">42:3</span> Ko wai tenei e huna nei i te whakaaro, a
kahore nei he matauranga? No reira korerotia ana e ahau he mea kihai i
mohiotia e ahau, he mea whakamiharo rawa, e kore nei e taea e ahau, a
kihai i mohiotia e ahau.

<span id="an_42:4">42:4</span> Tena ra, whakarongo, a ka korero ahau; ka
ui ahau ki a koe, a mau e whakaatu mai ki ahau.

<span id="an_42:5">42:5</span> I rongo ahau ki a koe, he rongo na te
taringa; tena ko tenei, ka kite a kanohi nei ahau i a koe,

<span id="an_42:6">42:6</span> Na whakarihariha ana ahau ki ahau ano, a
ka ripeneta i roto i te puehu, i te pungarehu.

<span id="an_42:7">42:7</span> ¶ Heoi i te mutunga o ta Ihowa korero i
enei kupu ki a Hopa, na ka mea a Ihowa ki a Eripata Temani, Kua mura
toku riri ki a koe, ki a koutou ko ou hoa tokorua: no te mea kihai
koutou i korero i te mea tika moku, kihai i rite ki ta taku pononga, ki
ta Hopa.

<span id="an_42:8">42:8</span> Na tikina etahi puru ma koutou kia whitu,
kia whitu hoki nga hipi toa, a ka haere ki taku pononga, ki a Hopa, ka
whakaeke ai i etahi tahunga tinana ma koutou; a ma taku pononga, ma
Hopa, e inoi mo koutou; ka manako hoki ahau ki a ia, kia kore ai ahau e
mea ki a koutou kia rite ki ta koutou mahi wairangi; kihai hoki koutou i
korero i te mea tika moku, kihai i rite ki ta taku pononga, ki to Hopa.

<span id="an_42:9">42:9</span> Heoi haere ana a Eripata Temani, a
Pirirara Huhi, a Topara Naamati, a meatia ana e ratou ta Ihowa i korero
ai ki a ratou. A ka manako a Ihowa ki a Hopa.

<span id="an_42:10">42:10</span> ¶ A whakahokia ana a Hopa e Ihowa i te
whakarau, i a ia i inoi ra mo ona hoa. Na, ko nga mea katoa i a Hopa i
mua, whakanekehia ake ana e Ihowa kia pera atu ano te maha.

<span id="an_42:11">42:11</span> Katahi ka haere mai ona tuakana, ona
teina katoa, ratou ko ona tuahine katoa, me te hunga katoa i mohio ki a
ia i mua, hei hoa mona, ki te kai taro i roto i tona whare: tangi ana ki
a ia, whakamarie ana i a ia mo te he katoa i whakaekea nei e Ih owa ki a
ia; a homai ana ki a ia e tenei, e tenei, tetahi moni me tetahi whakakai
koura.

<span id="an_42:12">42:12</span> Heoi manaakitia ana a Hopa e Ihowa i te
whakamutunga, nui atu i to te timatanga; a kotahi tekau ma wha mano ana
hipi, e ono mano nga kamera, kotahi mano topu nga kau, kotahi mano nga
kaihe uha.

<span id="an_42:13">42:13</span> Tokowhitu ano ana tama, tokotoru nga
tamahine.

<span id="an_42:14">42:14</span> A tapa iho e ia te ingoa o te tuatahi
ko Hemaima, ko te ingoa o te tuarua ko Ketia, a ko te ingoa o te tuatoru
ko Kerenehapuku.

<span id="an_42:15">42:15</span> A kihai i kitea he wahine hei rite mo
nga tamahine a Hopa te ataahua i te whenua katoa; a i hoatu hoki e to
ratou papa he wahi mo ratou i waenganui i o ratou tungane.

<span id="an_42:16">42:16</span> A i ora a Hopa i muri i tenei kotahi
rau e wha tekau nga tau, i kite ano ia i ana tamariki, i nga tamariki
ano hoki a ana tamariki, e wha nga whakatupuranga.

<span id="an_42:17">42:17</span> Heoi ka mate a Hopa, he koreheke, he
maha hoki ona ra.

------------------------------------------------------------------------

[Next: Psalms](psa.md)
