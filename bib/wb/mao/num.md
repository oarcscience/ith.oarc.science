[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](lev)  [Next](deu) 

------------------------------------------------------------------------

### Maori Bible: Numbers

<span id="an_1:1">1:1</span> ¶ A i korero a Ihowa ki a Mohi i te koraha
o Hinai i roto i te tapenakara o te whakaminenga, i te ra tuatahi o te
rua o nga marama, i te rua o nga tau o to ratou haerenga mai i te whenua
o Ihipa, i mea,

<span id="an_1:2">1:2</span> Tirohia te tokomaha o te whakaminenga katoa
o nga tama a Iharaira, i o ratou hapu, i nga whare o o ratou matua,
tatau rawa i nga ingoa o nga tane katoa, tenei pane, tenei pane o ratou;

<span id="an_1:3">1:3</span> Ko nga mea e rua tekau, he maha atu ranei
nga tau, ko nga mea hoki e kaha ana i roto i a Iharaira ki te haere ki
te whawhai, ma korua ko Arona ratou e tatau, tenei ope, tenei ope.

<span id="an_1:4">1:4</span> Kia kotahi hoki te tangata o tenei iwi, o
tenei iwi, hei hoa mo korua; ara ko nga upoko o tenei whare, o tenei
whare o o ratou matua.

<span id="an_1:5">1:5</span> Ko nga ingoa hoki enei o nga tangata e tu
tahi me korua: no Reupena; ko Erituru, tama a Hereuru.

<span id="an_1:6">1:6</span> No Himiona; ko Herumiere, tama a Turiharai.

<span id="an_1:7">1:7</span> No Hura; ko Nahahona, tama a Aminarapa.

<span id="an_1:8">1:8</span> No Ihakara; ko Netaneere, tama a Tuara.

<span id="an_1:9">1:9</span> No Hepurona; ko Eriapa, tama a Herona.

<span id="an_1:10">1:10</span> No nga tama a Hohepa: no Eparaima; ko
Erihama, tama a Amihuru: no Manahi; ko Kamariere, tama a Peraturu.

<span id="an_1:11">1:11</span> No Pineamine; ko Apirana, tama a Kirioni.

<span id="an_1:12">1:12</span> No Rana; ko Ahietere, tama a Amiharai.

<span id="an_1:13">1:13</span> No Ahera; ko Pakiere, tama a Okorana.

<span id="an_1:14">1:14</span> No Kara; ko Eriahapa, tama a Teuere.

<span id="an_1:15">1:15</span> No Napatari; ko Ahira, tama a Enana.

<span id="an_1:16">1:16</span> Ko nga mea whai ingoa enei o te
whakaminenga, ko nga ariki o nga iwi o o ratou matua; ko ratou nga upoko
o nga mano i roto i a Iharaira.

<span id="an_1:17">1:17</span> ¶ Na ka tikina e Mohi raua ko Arona enei
tangata no ratou nga ingoa kua whakahuatia nei:

<span id="an_1:18">1:18</span> A huihuia ana e ratou te whakaminenga
katoa i te ra tuatahi o te rua o nga marama: a ka whakaaturia e ratou o
ratou whakapapa, tenei hapu, tenei hapu, me nga whare o o ratou matua,
tatau rawa nga ingoa, he pane, he pane, nga mea e rua tekau, he maha atu
ranei o ratou tau.

<span id="an_1:19">1:19</span> Rite tonu ki ta Ihowa i whakahau ai ki a
Mohi tana tauanga i a ratou i te koraha o Hinai.

<span id="an_1:20">1:20</span> A ko nga tama a Reupena, matamua a
Iharaira, i o ratou toronga, i o ratou hapu, i nga whare o o ratou
matua, tatau rawa nga ingoa, he pane, he pane, o nga tane katoa e rua
tekau, he maha atu ranei nga tau, o nga mea katoa i kaha ki te haere ki
t e whawhai;

<span id="an_1:21">1:21</span> Ko nga mea o ratou, o te iwi o Reupena, i
taua, e wha tekau ma ono mano e rima rau.

<span id="an_1:22">1:22</span> No nga tama a Himiona, i o ratou toronga,
i o ratou hapu, i nga whare o o ratou matua, ko nga mea o ratou i taua,
tatau rawa nga ingoa, he pane, he pane, o nga tane katoa e rua tekau, he
maha atu ranei nga tau, o nga mea katoa i kaha ki te haere ki te
whawhai;

<span id="an_1:23">1:23</span> Ko nga mea i taua o ratou, o te iwi o
Himiona, e rima tekau ma iwa mano e toru rau.

<span id="an_1:24">1:24</span> No nga tama a Kara, i o ratou toronga, i
o ratou hapu, i nga whare o o ratou matua, tatau rawa nga ingoa o nga
mea e rua tekau, he maha atu ranei nga tau, o nga mea katoa i kaha ki te
haere ki te whawhai;

<span id="an_1:25">1:25</span> Ko nga mea i taua o ratou, o te iwi o
Kara, e wha tekau ma rima mano e ono rau e rima tekau.

<span id="an_1:26">1:26</span> No nga tama a Hura, i o ratou toronga, i
o ratou hapu, i nga whare o o ratou matua, tatau rawa nga ingoa o nga
mea e rua tekau, he maha atu ranei o ratou tau, o nga mea katoa i kaha
ki te haere ki te whawhai;

<span id="an_1:27">1:27</span> Ko nga mea i taua o ratou, o te iwi o
Hura, e whitu tekau ma wha mano e ono rau.

<span id="an_1:28">1:28</span> No nga tama a Ihakara, i o ratou toronga,
i o ratou hapu, i nga whare o o ratou matua, tatau rawa nga ingoa o nga
mea e rua tekau, he maha atu ranei o ratou tau, o nga mea katoa i kaha
ki te haere ki te whawhai;

<span id="an_1:29">1:29</span> Ko nga mea i taua o ratou, o te iwi o
Ihakara, e rima tekau ma wha mano e wha rau.

<span id="an_1:30">1:30</span> No nga tama a Hepurona, i o ratou
toronga, i o ratou hapu, i nga whare o o ratou matua, tatau rawa nga
ingoa o nga mea e rua tekau, he maha atu ranei o ratou tau, o nga mea
katoa i kaha ki te haere ki te whawhai;

<span id="an_1:31">1:31</span> Ko nga mea i taua o ratou, o te iwi o
Hepurona, e rima tekau ma whitu mano e wha rau.

<span id="an_1:32">1:32</span> No nga tama a Hohepa, ara no nga tama a
Eparaima, i o ratou toronga, i o ratou hapu, i nga whare o o ratou
matua, tatau rawa nga ingoa o nga mea e rua tekau, he maha atu ranei o
ratou tau, o nga mea katoa i kaha ki te haere ki te whawhai;

<span id="an_1:33">1:33</span> Ko nga mea i taua o ratou, o te iwi o
Eparaima, e wha tekau mano e rima rau.

<span id="an_1:34">1:34</span> No nga tama a Manahi, i o ratou toronga,
i o ratou hapu, i nga whare o o ratou matua, tatau rawa nga ingoa o nga
mea e rua tekau, he maha atu ranei o ratou tau, o nga mea katoa i kaha
ki te haere ki te whawhai;

<span id="an_1:35">1:35</span> Ko nga mea i taua o ratou, o te iwi o
Manahi, e toru tekau ma rua mano e rua rau.

<span id="an_1:36">1:36</span> No nga tama a Pineamine, i o ratou
toronga, i o ratou hapu, i nga whare o o ratou matua, tatau rawa nga
ingoa o nga mea e rua tekau, he maha atu ranei o ratou tau, o nga mea
katoa i kaha ki te haere ki te whawhai;

<span id="an_1:37">1:37</span> Ko nga mea i taua o ratou, o te iwi o
Pineamine, e toru tekau ma rima mano e wha rau.

<span id="an_1:38">1:38</span> No nga tama a Rana, i o ratou toronga, i
o ratou hapu, i nga whare o o ratou matua, tatau rawa nga ingoa o nga
mea e rua tekau, he maha atu ranei o ratou tau, o nga mea katoa i kaha
ki te haere ki te whawhai;

<span id="an_1:39">1:39</span> Ko nga mea i taua o ratou, o te iwi o
Rana, e ono tekau ma rua mano e whitu rau.

<span id="an_1:40">1:40</span> No nga tama a Ahera, i o ratou toronga, i
o ratou hapu, i nga whare o o ratou matua, tatau rawa nga ingoa o nga
mea e rua tekau, he maha atu ranei o ratou tau, o nga mea katoa i kaha
ki te haere ki te whawhai;

<span id="an_1:41">1:41</span> Ko nga mea i taua o ratou, o te iwi o
Ahera, e wha tekau ma tahi mano e rima rau.

<span id="an_1:42">1:42</span> No nga tama a Napatari, i o ratou
toronga, i o ratou hapu, i nga whare o o ratou matua, tatau rawa nga
ingoa o nga mea e rua tekau, he maha atu ranei o ratou tau, o nga mea
katoa i kaha ki te haere ki te whawhai;

<span id="an_1:43">1:43</span> Ko nga mea i taua o ratou, o te iwi o
Napatari, e rima tekau ma toru mano e wha rua.

<span id="an_1:44">1:44</span> ¶ Ko nga mea enei i taua nei e Mohi, e
Arona ratou ko nga ariki kotahi tekau ma rua o Iharaira; takikotahi te
tangata o ratou ki te whare o ona matua.

<span id="an_1:45">1:45</span> A, ko aua tangata i taua o nga tama a
Iharaira, i nga whare o o ratou matua, nga mea e rua tekau, he maha atu
ranei o ratou tau i roto i a Iharaira i kaha ki te haere ki te whawhai;

<span id="an_1:46">1:46</span> Ko aua tangata katoa i taua e ono rau e
toru mano e rima rau e rima tekau.

<span id="an_1:47">1:47</span> ¶ Ko nga Riwaiti ia, i te iwi o o ratou
matua, kihai i taua i roto i a ratou.

<span id="an_1:48">1:48</span> Na Ihowa hoki i korero ki a Mohi, i mea,

<span id="an_1:49">1:49</span> Otiia kaua e taua te iwi o Riwai, kaua
ano e tirohia to ratou tokomaha i roto i nga tama a Iharaira:

<span id="an_1:50">1:50</span> Engari me whakarite nga Riwaiti mo te
tapenakara o te whakaaturanga, mo ona oko katoa, mo ona mea katoa hoki:
ma ratou te tapenakara e amo, me ona oko katoa; a me mahi ki reira, me
noho hoki ki tetahi taha, ki tetahi taha o te tapenakara.

<span id="an_1:51">1:51</span> A, ka maunu atu te tapenakara, ma nga
Riwaiti e wahi iho; ka whakaturia ano hoki te tapenakara, ma nga Riwaiti
e whakatu: a, ko te tangata ke e whakatata atu, ka whakamatea.

<span id="an_1:52">1:52</span> Me whakatu ano o ratou teneti e nga tama
a Iharaira ki tona puni, ki tona puni, ki tona kara, ki tona kara, puta
noa i o ratou ope.

<span id="an_1:53">1:53</span> Ko nga Riwaiti ia, me whakatu o ratou ki
tetahi taha, ki tetahi taha o te tapenakara o te whakaaturanga, kei puta
he riri ki te whakaminenga o nga tama a Iharaira: a ma nga Riwaiti e
tiaki te tapenakara o te whakaaturanga.

<span id="an_1:54">1:54</span> Na i pera nga tama a Iharaira; rite tonu
ki ta Ihowa katoa i whakahau ai ki a Mohi ta ratou mahi.

<span id="an_2:1">2:1</span> ¶ I korero ano a Ihowa ki a Mohi raua ko
Arona, i mea,

<span id="an_2:2">2:2</span> Me whakatu tona teneti e nga tama a
Iharaira, ki te taha o tona kara, o tona kara, ki nga tohu o nga whare o
o ratou matua: he te takiwa atu ki te tapenakara o te whakaminenga te
turanga o o ratou teneti a tawhio noa.

<span id="an_2:3">2:3</span> ¶ Ki te taha ki te rawhiti, ara ki te
putanga mai o te ra, whakatu ai nga tangata o te kara o te puni o Hura,
me o ratou ope: ko Nahahona tama a Aminarapa hei rangatira mo nga tama a
Hura.

<span id="an_2:4">2:4</span> A, ko tona ope, ko nga mea o ratou i taua,
e whitu tekau ma wha mano e ono rau.

<span id="an_2:5">2:5</span> Na ko nga mea e whakatu teneti ki tua atu i
a ia ko te iwi o Ihakara: a ko Netaneere tama a Tuara hei rangatira mo
nga tama a Ihakara:

<span id="an_2:6">2:6</span> Ko tona ope, ko nga mea o ratou i taua, e
rima tekau ma wha mano e wha rau:

<span id="an_2:7">2:7</span> A ko te iwi o Hepurona: a ko Eriapa tama a
Herona, hei rangatira mo nga tama a Hepurona:

<span id="an_2:8">2:8</span> A, ko tona ope, ko nga mea o ratou i taua,
e rima tekau ma whitu mano e wha rau.

<span id="an_2:9">2:9</span> Ko nga tangata katoa i taua o te puni o
Hura kotahi rau e waru tekau ma ono mano e wha rau, i o ratou ope. Ko
enei e haere wawe.

<span id="an_2:10">2:10</span> Hei te taha ki te tonga te kara o te puni
o Reupena, me o ratou ope: a ko Erituru tama a Hereuru, hei rangatira mo
nga tama a Reupena.

<span id="an_2:11">2:11</span> A, ko tona ope, ko nga mea o ratou i
taua, e wha tekau ma ono mano e rima rau.

<span id="an_2:12">2:12</span> A, me whakatu ki tona taha ko te iwi o
Himiona: a ko Herumiere tama a Turiharai, hei rangatira mo nga tama a
Himiona.

<span id="an_2:13">2:13</span> Ko tona ope, ko nga mea o ratou i taua, e
rima tekau ma iwa mano e toru rau.

<span id="an_2:14">2:14</span> Ko reira te iwi o Kara: a ko Eriahapa
tama a Reuere, hei rangatira mo nga tama a Kara.

<span id="an_2:15">2:15</span> A, ko tona ope, ko nga mea o ratou i
taua, e wha tekau ma rima mano e ono rau e rima tekau.

<span id="an_2:16">2:16</span> Ko nga tangata katoa i taua o te puni o
Reupena kotahi rau e rima tekau ma tahi mano e wha rau e rima tekau, i o
ratou ope. Me haere ratou hei tuarua mo nga matua.

<span id="an_2:17">2:17</span> Ko reira manunu atu ai te tapenakara o te
whakaminenga, ko te puni o nga Riwaiti ki waenganui o nga puni: kia rite
to ratou haerenga ki to ratou nohoanga iho, ia tangata ki tona wahi, i
te taha ano o o ratou kara.

<span id="an_2:18">2:18</span> Hei te taha ki te hauauru te kara o te
puni o Eparaima, me o ratou ope: a ko te rangatira mo nga tama a
Eparaima, ko Erihama tama a Amihuru.

<span id="an_2:19">2:19</span> A, ko tona ope, ko nga mea o ratou i
taua, e wha tekau mano e rima rau.

<span id="an_2:20">2:20</span> A ki tona taha ko te iwi o Manahi: a, ko
te rangatira mo nga tama a Manahi ko Kamariere, tama a Peraturu.

<span id="an_2:21">2:21</span> A, ko tona ope, ko nga mea o ratu i taua,
e toru tekau ma rua mano e rua rau.

<span id="an_2:22">2:22</span> Ko reira te iwi o Pineamine: a ko te
rangatira mo nga tama a Pineamine ko Apirana tama a Kirioni.

<span id="an_2:23">2:23</span> A, ko tona ope, ko nga mea o ratou i
taua, e toru tekau ma rima mano e wha rau.

<span id="an_2:24">2:24</span> Ko nga tangata katoa i taua o te puni o
Eparaima kotahi rau e waru mano, kotahi rau, i o ratou ope. A ka
hapainga ratou hei tuatoru mo nga matua.

<span id="an_2:25">2:25</span> Hei te taha ki te raki te kara o te puni
o Rana, me o ratou ope: a ko te rangatira mo nga tama a Rana ko Ahietere
tama a Amiharai.

<span id="an_2:26">2:26</span> A, ko tona ope, ko nga mea o ratou i
taua, e ono tekau ma rua mano e whitu rau.

<span id="an_2:27">2:27</span> Na me whakatu ki tona taha ko te iwi o
Ahera: a, ko te rangatira mo nga tama a Ahera ko Pakiere tama a Okorana.

<span id="an_2:28">2:28</span> A, ko tona ope, ko nga mea o ratou i
taua, e wha tekau ma tahi mano e rima rau.

<span id="an_2:29">2:29</span> Ko reira te iwi o Napatari: a, ko te
rangatira mo nga tama a Napatari ko Ahira tama a Enana.

<span id="an_2:30">2:30</span> A, ko tona ope, ko nga mea o ratou i
taua, e rima tekau ma toru mano e wha rau.

<span id="an_2:31">2:31</span> Ko nga mea katoa i taua o te puni o Rana
kotahi rau e rima tekau ma whitu mano e ono rau. Hei muri rawa ratou
haere ai, me o ratou kara.

<span id="an_2:32">2:32</span> Ko enei o nga tama a Iharaira i taua, i
nga whare o o ratou matua: taua ake o nga puni, i o ratou ope, e ono rau
e toru mano e rima rau e rima tekau.

<span id="an_2:33">2:33</span> Ko nga Riwaiti ia, kihai i taua i roto i
nga tama a Iharaira; ko ta Ihowa hoki tena i whakahau ai ki a Mohi.

<span id="an_2:34">2:34</span> Na ka peratia e nga tama a Iharaira; ka
peratia katoatia i ta Ihowa i whakahau ai ki a Mohi, ta ratou whakanoho
ki te taha o a ratou kara, to ratou hapainga atu, tenei, tenei, i roto i
tona hapu ano, rite tonu ki nga whare o o ratou matua.

<span id="an_3:1">3:1</span> ¶ Na ko nga whakatupuranga ano hoki enei a
Arona raua ko Mohi i te ra i korero ai a Ihowa ki a Mohi i Maunga Hinai.

<span id="an_3:2">3:2</span> Ko nga ingoa hoki enei o nga tama a Arona:
ko Natapa, ko te matamua, ratou ko Apihu, ko Ereatara, ko Itamara.

<span id="an_3:3">3:3</span> Ko nga ingoa enei o nga tama a Arona, o nga
tohunga i whakawahia, i whakatohungatia nei e ia hei tohunga,

<span id="an_3:4">3:4</span> I mate hoki a Natapa raua ko Apihu ki te
aroaro o Ihowa, i ta raua whakaherenga i te ahi ke ki te aroaro o Ihowa,
ki te koraha o Hinai, kahore ano hoki a raua tamariki: a i mahi a
Ereatara raua ko Itamara i nga mahi a te tohunga i te tirohanga ma i a
to raua papa, a Arona.

<span id="an_3:5">3:5</span> A i korero a Ihowa ki a Mohi, i mea,

<span id="an_3:6">3:6</span> Whakatataia mai te iwi o Riwai, whakaturia
hoki ki te aroaro o Arona tohunga, kia mahi aia ratou ki a ia.

<span id="an_3:7">3:7</span> A ma ratou e tiaki nga mea hei tiakanga
mana, hei tiakanga hoki ma te whakaminenga katoa, ki mua i te tapenakara
o te whakaminenga, e mahi hoki nga mahi o te tapenakara.

<span id="an_3:8">3:8</span> Ma ratou ano e tiaki nga mea katoa o te
tapenakara o te whakaminenga, me nga mea hei tiakanga ma nga tama a
Iharaira, kia mahi ai hoki nga mahi o te tapenakara.

<span id="an_3:9">3:9</span> A me hoatu e koe nga Riwaiti ki a Arona
ratou ko ana tama: e hoatutia katoatia ana ratou ki a ia mo nga tama a
Iharaira.

<span id="an_3:10">3:10</span> Me whakarite ano e koe a Arona ratou ko
ana tama, a ka u ratou ki ta ratou mahi tohunga: ko te tangata ke e
whakatata mai ka whakamatea.

<span id="an_3:11">3:11</span> I korero ano a Ihowa ki a Mohi, i mea,

<span id="an_3:12">3:12</span> Ko ahau nei, nana, kua tango ahau i nga
Riwaiti i roto i nga tama a Iharaira hei utu mo nga matamua katoa e
oroko puta mai ana i te kopu i roto i nga tama a Iharaira: maku hoki nga
Riwaiti;

<span id="an_3:13">3:13</span> No te mea, naku nga matamua katoa; no te
ra ano i patu ai ahau i nga matamua katoa o te whenua o Ihipa taku
whakatapunga i nga matamua katoa a Iharaira maku, i a te tangata, i a te
kararehe: maku era: ko Ihowa ahau.

<span id="an_3:14">3:14</span> ¶ I korero ano a Ihowa ki a Mohi, i te
koraha o Hinai, i mea,

<span id="an_3:15">3:15</span> Taua nga tama a Riwai, tenei whare, tenei
whare o o ratou matua, tenei hapu, tenei hapu o ratou: me tatau ratou e
koe, nga tane katoa kotahi nei te marama, ahu atu.

<span id="an_3:16">3:16</span> Na ka taua ratou e Mohi ka peratia me ta
Ihowa i ki ai, i whakahau ai.

<span id="an_3:17">3:17</span> A ko nga tama enei a Riwai me o ratou
ingoa; ko Kerehona, ko Kohata, ko Merari.

<span id="an_3:18">3:18</span> A ko nga ingoa enei o nga tama a
Kerehona, o tenei hapu, o tenei hapu o ratou; ko Ripini raua ko Himei.

<span id="an_3:19">3:19</span> Me nga tama a Kohata, o tenei hapu, o
tenei hapu o ratou; ko Amarama, ko Itihara, ko Heperona, ko Utiere.

<span id="an_3:20">3:20</span> Me nga tama a Merari, o tenei hapu, o
tenei hapu o ratou: ko Mahari, ko Muhi. Ko nga hapu enei o nga Riwaiti,
o tenei whare, o tenei whare o o ratou matua.

<span id="an_3:21">3:21</span> Na Kerehona te hapu o nga Ripini, me te
hapu o nga Himei: ko nga hapu enei o nga Kerehoni.

<span id="an_3:22">3:22</span> Ko nga mea o ratou i taua, ko te tokomaha
o nga tane katoa, kotahi nei te marama ahu atu, ko nga mea o ratou i
taua e whitu mano e rima rau.

<span id="an_3:23">3:23</span> Hei muri i te tapenakara, hei te taha ki
te hauauru, te puni o nga Kerehoni.

<span id="an_3:24">3:24</span> Ko Eriahapa hoki, ko te tama a Raere, hei
ariki mo te whare o te matua o nga Kerehoni.

<span id="an_3:25">3:25</span> A, ko ta nga tama a Kerehona e tiaki ai i
roto i te tapenakara o te whakaminenga, ko te tapenakara, ko te teneti,
me tona hipoki, ko te pa o te whatitoka o te tapenakara o te
whakaminenga,

<span id="an_3:26">3:26</span> Me nga pa o te marae, me te pa o te
whatitoka o te marae, o tera i te tapenakara, i te aata hoki a tawhio
noa, me ona aho hoki mo ona meatanga katoa.

<span id="an_3:27">3:27</span> Na Kohata hoki te hapu o nga Amarami, me
te hapu o nga Itihari, me te hapu o nga Heperoni, me te hapu o nga
Utieri: ko ng hapu enei o nga Kohati.

<span id="an_3:28">3:28</span> Ko te tokomaha o nga tana katoa, kotahi
nei te marama, ahu atu, e waru mano e ono rau, ko ratou nga kaitiaki o
te wahi tapu.

<span id="an_3:29">3:29</span> Hei te taha whaka te tonga o te
tapenakara he puni mo nga hapu o nga tama a Kohata.

<span id="an_3:30">3:30</span> A ko Eritapana, tama a Utiere, hei ariki
mo te whare o te matua o nga hapu o nga Kohati.

<span id="an_3:31">3:31</span> A, ko ta ratou e tiaki ai ko te aaka, ko
te tepu, ko te turanga rama, ko nga aata, ko nga oko o te whai tapu, ara
ko nga mea e minita ai ratou, me te pa arai, me nga mea katoa o ena
mahinga.

<span id="an_3:32">3:32</span> A ko Ereatara tama a Arona tohunga hei
ariki mo nga ariki o nga Riwaiti, mana hoki e tirotiro nga kaitiaki e
tiaki ana i te wahi tapu.

<span id="an_3:33">3:33</span> Na Merari te hapu o nga Mahari, me te
hapu o nga Muhi: ko nga hapu enei o Merari.

<span id="an_3:34">3:34</span> A, ko nga mea o ratou i taua, ko te
tokomaha o nga tane katoa, kotahi nei te marama ahu atu, e ono mano e
rua rau.

<span id="an_3:35">3:35</span> A ko Turiere, ko te tama a Apihaira hei
ariki mo te whare o te matua o nga hapu o Merari: hei te taha ki te raki
o te tapenakara he puni mo enei.

<span id="an_3:36">3:36</span> Ko ta nga tama hoki a Merari e tupato ai,
e tiaki ai, ko nga papa o te tapenakara, me ona kaho, me ona pou, me nga
turanga pou, me nga mea katoa o aua mea, me nga mea katoa o ena mahinga;

<span id="an_3:37">3:37</span> Me nga pou o te marae a tawhio noa, me
nga turanga, me nga titi, me nga aho.

<span id="an_3:38">3:38</span> A ko enei e noho ki mua i te tapenakara,
ki te rawhiti, ki mua i te tapenakara o te whakaminenga, ki te putanga
mai o te ra, ko Mohi ratou ko Arona, ko ana tama, hei tiaki i te wahi
tapu, i nga mea hei tiakanga ma nga tama a Iharaira; a, ko te t angata
ke e whakatata mai, ka whakamatea.

<span id="an_3:39">3:39</span> Ko nga Riwaiti katoa i taua, ko era i
taua ra e Mohi raua ko Arona, i ta Ihowa whakahau, i o ratou hapu, ko
nga tane katoa kotahi nei te marama ahu atu, e rua tekau ma rua mano.

<span id="an_3:40">3:40</span> ¶ A i mea a Ihowa ki a Mohi, Taua nga
tane matamua katoa o nga tama a Iharaira, nga mea kotahi nei te marama,
me nga mea i maha atu, tuhituhia hoki te maha o o ratou ingoa.

<span id="an_3:41">3:41</span> A me tango nga Riwaiti maku; ko Ihowa
ahau; hei utu mo nga matamua katoa o nga tama a Iharaira; me nga
kararehe a nga Riwaiti hei utu mo nga matamua katoa i roto i nga
kararehe o nga tama a Iharaira.

<span id="an_3:42">3:42</span> Na ka taua e Mohi, ka peratia me ta Ihowa
i whakahau ai ki a ia, nga matamua katoa i roto i nga tama a Iharaira.

<span id="an_3:43">3:43</span> A, ko nga tane matamua katoa, ko te maha
o nga ingoa, kotahi nei te marama a ahu atu, ko nga mea o ratou i taua,
e rua tekau ma rua mano e rua rau e whitu tekau ma toru.

<span id="an_3:44">3:44</span> A i korero a Ihowa ki a Mohi, i mea,

<span id="an_3:45">3:45</span> Tangohia nga Riwaiti hei utu mo nga tane
matamua katoa i roto i nga tama a Iharaira, me nga kararehe a nga
Riwaiti hei utu mo a ratou kararehe; a maku nga Riwaiti: ko Ihowa ahau.

<span id="an_3:46">3:46</span> Na, hei whakahoki atu, hei utu mo te rua
rau e whitu tekau ma toru, mo nga matamua o nga tama a Iharaira i hira
ake i te tokomaha o nga Riwaiti;

<span id="an_3:47">3:47</span> Me tango e koe kia rima hekere mo tenei
pane, mo tenei pane; kia rite ki te hekere o te wahi tapu au e tango ai:
e rua tekau nga kera o te hekere kotahi:

<span id="an_3:48">3:48</span> Me hoatu te moni e utua ai nga tuhene o
ratou ki a Arona ratou ko ana tama.

<span id="an_3:49">3:49</span> Na ka tango a Mohi i te moni whakahoki i
nga tangata i hira ake i era i utua ki nga Riwaiti:

<span id="an_3:50">3:50</span> I tangohia e ia te moni i nga matamua a
nga tama a Iharaira; kotahi mano e toru rau e ono tekau ma rima hekere;
he pera me te hekere o te wahi tapu:

<span id="an_3:51">3:51</span> A i hoatu e Mohi te moni a te hunga i
utua ki a Arona ratou ko ana tama, i pera me ta Ihowa i ki ai, me ta
Ihowa i whakahau ai ki a Mohi.

<span id="an_4:1">4:1</span> ¶ I korero ano a Ihowa ki a Mohi raua ko
Arona, i mea,

<span id="an_4:2">4:2</span> Taua nga tama a Kohata, i roto i nga tama a
Riwai, tenei hapu, tenei hapu o ratou, i nga whare o o ratou matua,

<span id="an_4:3">4:3</span> Nga mea e toru tekau, he maha atu ranei o
ratou tau, a tae noa ki nga mea e rima tekau o ratou tau, nga mea katoa
e uru ana ki te mahi, ki te mea i nga mea o te tapenakara o te
whakaminenga.

<span id="an_4:4">4:4</span> Ko te mahi tenei ma nga tama a Kohata i
roto i te tapenakara o te whakaminenga, ko nga mea tino tapu:

<span id="an_4:5">4:5</span> A ka maunu te puni, me haere a Arona ki
roto, ratou ko ana tama, ka tuku i te arai hipoki ki raro, a ka hipoki
iho ki te aaka o te whakaaturanga:

<span id="an_4:6">4:6</span> Na ka maka iho te hipoki ki runga, ara nga
hiako pateri, a ka uhi iho i tetahi kakahu ki runga, he mea puru katoa,
ka kuhu i nga amo.

<span id="an_4:7">4:7</span> Me uhi ano ki te kakahu puru te tepu taro
aroaro, ka whakatakoto ai i nga rihi ki runga, me nga koko, me nga
peihana, me nga kapu hei ringihanga: hei runga ano hoki te taro pumau
takoto ai:

<span id="an_4:8">4:8</span> Ka uhi ki te kakahu ngangana, ka hipoki ai
ki te hiako pateri hei hipoki mo runga, ka kuhu i ona amo.

<span id="an_4:9">4:9</span> Na ka mau ratou ki tetahi kakahu puru, ka
hipoki ai i te turanga whakamarama, i ona rama hoki, i ona kuku, i ona
oko ngarahu, i ona oko hinu katoa, i nga mea e minita ai ratou ki reira:

<span id="an_4:10">4:10</span> Ka hoatu ai me ona mea katoa ki roto ki
te takai, hei te mea hiako pateri, ka whakaeke ai ki runga ki te amo.

<span id="an_4:11">4:11</span> A me uhi iho e ratou he kakahu puru ki
runga ki te aata koura, ka hipoki ai ki tetahi hipoki hiako pateri, ka
kuhu ai i ona amo:

<span id="an_4:12">4:12</span> Na ka mau ki nga mea e minita ai ratou i
te wahi tapu, ka hoatu ki roto ki te kakahu puru, ka hipoki ki tetahi
hipoki hiako pateri, ka whakaeke ki te amo:

<span id="an_4:13">4:13</span> Na ka tahi atu ratou i nga pungarehu o te
aata, ka hipoki ai ki te kakahu papaura:

<span id="an_4:14">4:14</span> Me whakatakoto ano ki runga ona oko katoa
e minita ai ratou ki reira, nga tahu kakara, nga marau kikokiko, nga
koko pungarehu, nga peihana, nga mea katoa o te aata; ka hipoki ai ki te
hipoki hiako pateri, ka kuhu ai i ona amo.

<span id="an_4:15">4:15</span> A ka oti i a Arona ratou ko ana tama te
hipoki te wahi tapu, me nga mea katoa o te wahi tapu, ina tata te puni
te maunu; ka mutu, na ka haere mai nga tama a Kohata ki te kauhoa: otiia
kaua ratou e pa ki tetahi mea tapu kei mate ratou. Ko enei ng a mea a
nga tama a Kohata e mau ai o te tapenakara o te whakaminenga.

<span id="an_4:16">4:16</span> A, ko ta Ereatara, ko ta te tama a te
tohunga, a Arona, e whakaaro ai, ko te hinu mo te whakamarama, ko te
whakakakara reka, ko te whakahere totokore o tenei ra, o tenei ra, ko te
hinu whakawahi, me te tirotiro i te tapenakara katoa, i nga mea k atoa
hoki o reira, i te wahi tapu, i ona mea hoki.

<span id="an_4:17">4:17</span> I korero ano a Ihowa ki a Mohi raua ko
Arona, i mea,

<span id="an_4:18">4:18</span> Kei hatepea atu e koutou te iwi o nga
hapu o nga Kohati i roto i nga Riwaiti:

<span id="an_4:19">4:19</span> Engari ko tenei ta koutou e mea ai ki a
ratou, kia ora ai ratou, kei mate, ina whakatata ki nga mea tino tapu:
me haere a Arona ratou ko ana tama ki roto, ka whakarite ai i a ratou ki
tana mahi, ki tana mahi, ki tana amohanga, ki tana amohanga:

<span id="an_4:20">4:20</span> Otiia kaua ratou e haere ki roto ki te
matakitaki i te wahi tapu ahakoa he wa poto, kei mate ratou.

<span id="an_4:21">4:21</span> ¶ I korero ano a Ihowa ki a Mohi, i mea,

<span id="an_4:22">4:22</span> Taua hoki nga tama a Kerehona, i nga
whare o o ratou matua, i o ratou hapu:

<span id="an_4:23">4:23</span> Ko nga mea e toru tekau, he maha atu
ranei nga tau, a tae noa ki nga mea e rima tekau o ratou tau, au e tatau
ai; ko nga mea katoa hoki e uru ana ki te mahi i nga mahi o te
tapenakara o te whakaminenga.

<span id="an_4:24">4:24</span> Ko te mahi tenei ma nga hapu o nga
Kerehoni, ko te mahi, ko te amo:

<span id="an_4:25">4:25</span> Ma ratou hoki e amo nga pa o te
tapenakara, te tapenakara hoki o te whakaminenga, tona hipoki, me te
hipoki hiako pateri i waho ake, me te pa o te whatitoka o te tapenakara
o te whakaminenga;

<span id="an_4:26">4:26</span> Me nga pa o te marae, me te pa mo te
whatitoka o te kuwaha o te marae, o tera i te tapenakara, i te aata a
tawhio noa, me nga aho, me nga mea katoa mo te mahinga o aua mea, me nga
mea katoa i hanga mo aua mea: ko ta ratou mahi tena.

<span id="an_4:27">4:27</span> Kei a Arona ratou ko ana tama te tikanga
mo nga mahi katoa a nga tama a nga Kerehoni, mo a ratou amohanga katoa,
mo a ratou mahi katoa: ma koutou hoki e whakarite ki a ratou te tikanga
mo nga mea katoa e amo ai ratou.

<span id="an_4:28">4:28</span> Ko te mahi tenei ma nga hapu o nga tama a
Kerehona i te tapenakara o te whakaminenga: a, ko nga tikanga ma ratou
kei a Itamara tama a te tohunga, a Arona.

<span id="an_4:29">4:29</span> Ko nga tama a Merari, me tatau ratou e
koe i o ratou hapu, i nga whare o o ratou matua;

<span id="an_4:30">4:30</span> Ko nga mea e toru tekau, he maha atu
ranei o ratou tau, a tae noa ki nga mea e rima tekau o ratou tau, au e
tatau ai, ko nga tangata katoa e uru ana ki te mahi, ki te mahi i te
mahi o te tapenakara o te whakaminenga.

<span id="an_4:31">4:31</span> A ko te tikanga ano tenei mo ta ratou e
amo ai, i a ratou mahinga katoa i te tapenakara o te whakaminenga; ko
nga papa o te tapenakara, me ona kaho, me ona pou, me ona turanga pou;

<span id="an_4:32">4:32</span> Me nga pou o te marae a tawhio noa, me
nga turanga pou, me nga titi, me nga aho, me nga mea katoa o aua mea, me
nga mea katoa o ena mahinga: me tatau a ingoa nga mea kei a ratou nei te
tikanga mo te amo.

<span id="an_4:33">4:33</span> Ko te mahi tenei a nga hapu o nga tama a
Merari, i a ratou mahinga katoa i te tapenakara o te whakaminenga, i
raro i te ringa o Itamara tama a te tohunga, a Arona.

<span id="an_4:34">4:34</span> ¶ Na ka taua e Mohi ratou ko Arona, ko
nga ariki o te whakaminenga, nga tama a nga Kohati, i o ratou hapu, i
nga whare ano o o ratou matua,

<span id="an_4:35">4:35</span> Nga mea e toru tekau, he maha atu ranei o
ratou tau, a tae noa ki nga mea e rima tekau o ratou tau, nga tangata
katoa i uruki te mahi, ki te mahi i te tapenakara o te whakaminenga:

<span id="an_4:36">4:36</span> A taua ake o ratou, i o ratou hapu, e rua
mano e whitu rau e rima tekau.

<span id="an_4:37">4:37</span> Ko enei i taua o nga hapu o nga Kohati,
ko nga tangata hei mahi i te tapenakara o te whakaminenga, i taua nei e
Mohi raua ko Arona, pera me ta Ihowai whakahau ai, na te ringa o Mohi.

<span id="an_4:38">4:38</span> Ataua ake o nga tama a Kerehona i o ratou
hapu, i nga whare o o ratou matua,

<span id="an_4:39">4:39</span> Nga mea e toru tekau, he maha atu ranei o
ratou tau, a tae noa ki nga mea e rima tekau o ratou tau, nga mea katoa
i uru ki te mahi, ki te mahi i te tapenakara o te whakaminenga,

<span id="an_4:40">4:40</span> Taua ake o ratou i o ratou hapu, i nga
whare o o ratou matua, e rua mano e ono rau e toru tekau.

<span id="an_4:41">4:41</span> Ko enei i taua o nga hapu o nga tama a
Kerehona, o nga tangata katoa hei mahi i te tapenakara o te
whakaminenga, i taua nei e Mohi raua ko Arona, pera me ta Ihowa i
whakahau ai.

<span id="an_4:42">4:42</span> A taua ake o nga hapu o nga tama a
Merari, i o ratou hapu, i nga whare o o ratou matua,

<span id="an_4:43">4:43</span> Nga mea hoki e toru tekau, he maha atu
ranei o ratou tau, a tae noa ki nga mea e rima tekau o ratou tau, nga
tangata katoa i uru ki te mahi, hei mahi i te tapenakara o te
whakaminenga,

<span id="an_4:44">4:44</span> Taua ake o ratou i o ratou hapu, e toru
mano e rua rau.

<span id="an_4:45">4:45</span> Ko enei i taua o nga hapu o nga tama a
Merari, i taua nei e Mohi raua ko Arona, pera me ta Ihowa i whakahau ai,
na te ringa o Mohi.

<span id="an_4:46">4:46</span> Ko nga tangata katoa o nga Riwaiti i
taua, a Mohi ratou ko Arona, ko nga ariki o Iharaira i tatau ai, i o
ratou hapu, i nga whare o o ratou matua,

<span id="an_4:47">4:47</span> Ko nga mea hoki e toru tekau, he maha atu
ranei o ratou tau, a tae noa ki nga mea e rima tekau o ratou tau, ko nga
tangata katoa i uru ki te mahi i nga mahi e mahia ana, ki te mahi hoki,
ki te amoamo i roto i te tapenakara o te whakaminenga;

<span id="an_4:48">4:48</span> Taua ake o ratou e waru mano e rima rau e
waru tekau.

<span id="an_4:49">4:49</span> Rite tonu ki ta Ihowa i whakahau ai te
tauanga o ratou e te ringa o Mohi, tenei, tenei, me tana mahi, me tana
amo: na poto ake ratou te tatau e ia, te pera me ta Ihowa i whakahau ai
ki a Mohi.

<span id="an_5:1">5:1</span> ¶ I korero ano a Ihowa ki a Mohi, i mea,

<span id="an_5:2">5:2</span> Whakahaua nga tama a Iharaira kia motuhia
ketia atu nga repera katoa i roto i te puni, nga tangata katoa e rere
ana te pirau, me nga tangata katoa e poke ana i te tupapaku.

<span id="an_5:3">5:3</span> Ko te tane, ko te wahine, me ngare atu, me
ngare e koutou ki waho o te puni: kei poke i a ratou o ratou puni e
nohoia nei e ahau.

<span id="an_5:4">5:4</span> Na peratia ana e nga tama a Iharaira, a
motuhia ketia ana ratou i roto i te puni: rite tonu ki ta Ihowa i korero
ai ki a Mohi ta nga tama a Iharaira i mea ai.

<span id="an_5:5">5:5</span> I korero ano a Ihowa ki a Mohi, i mea,

<span id="an_5:6">5:6</span> Mea atu ki nga tama a Iharaira, Ki te mahia
e te tangata, e te wahine ranei, tetahi mea e hara ai te tangata, hei
mahi i te kino ki a Ihowa, a ka he taua wairua;

<span id="an_5:7">5:7</span> Na me whaki to ratou hara i hara ai: me
whakahoki e ia te mea i he ai ia, te tino mea, me tapiri ano ki tona
whakarima, ka hoatu ai ki te tangata i hara nei ia ki a ia.

<span id="an_5:8">5:8</span> Otiia ki te kahore he whanaunga o taua
tangata hei hoatutanga mo te utu, me hoatu te utu mo te hara ki a Ihowa,
ara ki te tohunga; hei tapiri mo te hipi whakamarie hei whakamarie mona.

<span id="an_5:9">5:9</span> Na, ko nga whakahere hapahapai katoa o nga
mea tapu katoa a nga tama a Iharaira, e kawea ana ki te tohunga, mana
era.

<span id="an_5:10">5:10</span> Mana ake nga mea tapu a te tangata: ko ta
te tangata e hoatu ai ki te tohunga, mana tena.

<span id="an_5:11">5:11</span> ¶ I korero ano a Ihowa ki a Mohi, i mea,

<span id="an_5:12">5:12</span> Korero ki nga tama a Iharaira, mea atu ki
a ratou, Ki te peka ke te wahine a tetahi tangata, a ka hara ki a ia,

<span id="an_5:13">5:13</span> A ka takoto, ka puremu tetahi ki a ia, a
ka ngaro i nga kanohi o tana tahu, ka huna, a ka poke te wahine, kahore
ano hoki he kaiwhakaatu mo tona he, kahore ano ia i mau rawa;

<span id="an_5:14">5:14</span> A ka tau ki a ia te wairua hae, a ka hae
ia ki tana wahine, a ka poke te wahine: ki te tau ranei ki a ia te
wairua hae, a ka hae ia ki tana wahine kihai nei i poke;

<span id="an_5:15">5:15</span> Katahi ka kawe taua tangata i tana wahine
ki te tohunga, me kawe ano e ia ta te wahine whakahere hei mea mona, te
whakatekau epa paraoa parei; kaua he hinu e ringihia ki runga, kaua ano
he parakihe e hoatu ki runga; he whakahere totokore hoki mo te hae, he
whakahere whakamahara, hei whakamahara ki te kino.

<span id="an_5:16">5:16</span> Na ka nekehia mai ia e te tohunga, a ka
whakaturia ki te aroaro o Ihowa:

<span id="an_5:17">5:17</span> A ka mau te tohunga ki te wai tapu i te
oko oneone; ka mau ano te tohunga ki tetahi wahi o te puehu o te papa o
te tapenakara, ka maka ai ki te wai:

<span id="an_5:18">5:18</span> Na ka whakaturia e te tohunga te wahine
ki te aroaro o Ihowa, a ka tuku i nga makawe o te wahine kia mahora noa,
ka hoatu ai i te whakahere whakamahara ki ona ringa, ara i te whakahere
totokore mo te hae: hei te ringa ia o te tohunga te wai kawa e tau ai te
kanga:

<span id="an_5:19">5:19</span> Na ka whakaoati te tohunga i a ia, a ka
mea ki te wahine, Ki te mea kahore ano tetahi tangata i takoto ki a koe,
ki te kahore ano hoki koe i peka atu, i poke, i te mea i raro koe i tau
tane, kia ora koe i tenei wai kawa e tau ai te kanga:

<span id="an_5:20">5:20</span> Ki te mea ia kua peka ke koe, i te mea i
raro koe i tau tane, a kua poke koe, a kua takoto ki a koe tetahi
tangata ehara nei i te tane nau:

<span id="an_5:21">5:21</span> Katahi ka whakaoati te tohunga i te
wahine ki te oati kanga, a ka mea te tohunga ki te wahine, Ma Ihowa koe
e mea hei kanga, hei oati i roto i tou iwi, ina mea a Ihowa kia pirau
tou huha, kia pupuhi hoki tou puku;

<span id="an_5:22">5:22</span> A ka tae ki roto ki ou whekau tenei wai e
tau ai te kanga, e pupuhi ai tou puku, e pirau ai tou huha: me ki te
wahine, Amine, Amine.

<span id="an_5:23">5:23</span> A me tuhituhi enei kanga e te tohunga ki
te pukapuka, ka horoi atu ano e ia ki roto ki te wai kawa:

<span id="an_5:24">5:24</span> Na ka whakainumia e ia te wahine ki te
wai kawa e tau ai te kanga, a ka tae te wai e tau ai te kanga ki roto ki
a ia, ka kawa.

<span id="an_5:25">5:25</span> Me tango hoki e te tohunga te whakahere
mo te hae i te ringa o te wahine, a ka poipoia te whakahere ki te aroaro
o Ihowa, ka whakaherea ki runga ki te aata:

<span id="an_5:26">5:26</span> Na ka aohia e te tohunga tetahi wahi o te
whakahere, kia ki te ringa, ko tona whakamaharatanga hoki, a ka tahuna
ki runga ki te aata, a muri iho ka whakainumia te wahine ki te wai.

<span id="an_5:27">5:27</span> A ka oti ia te whakainu ki te wai, na ki
te mea kua poke ia, kua hara ki tana tahu, na ka tae ki roto ki a ia te
wai e tau ai te kanga, ka kawa, a ka pupuhi tona puku, ka pirau hoki
tona huha: a hei mea kanga tena wahine i roto i tona iwi.

<span id="an_5:28">5:28</span> A ki te mea kihai i poke te wahine, a e
ma ana; na ka ora, a ka whai tamariki.

<span id="an_5:29">5:29</span> Ko te ture tenei mo nga hae, mehemea te
wahine, kei raro nei ia i tana tane, ka peka ke, a ka poke;

<span id="an_5:30">5:30</span> Ina tau iho ranei te wairua hae ki
tetahi, a ka hae ia ki tana wahine; na me whakatu taua wahine e ia ki te
aroaro o Ihowa; na ka mahia e te tohunga tenei ture katoa ki a ia.

<span id="an_5:31">5:31</span> Na ka kore he he mo te tangata, a ka waha
e taua wahine tona kino.

<span id="an_6:1">6:1</span> ¶ I korero ano a Ihowa ki a Mohi, i mea,

<span id="an_6:2">6:2</span> Korero ki nga tama a Iharaira, mea atu ki a
ratou, E momotu te tangata, te wahine ranei i a ia, he ki taurangi na te
Natari, mona kia wehea ma Ihowa:

<span id="an_6:3">6:3</span> Me wehe ia i a ia kei tata ki te waina, i
te wai whakahaurangi ranei, kaua hoki ia e inu i te winika waina, i te
winika whakahaurangi, kaua hoki e inu i te wai karepe, a kaua e kai i te
karepe hou, maroke ranei.

<span id="an_6:4">6:4</span> I nga ra katoa e wehea ai ia kaua ia e kai
i tetahi mea no te waina te mea i hanga ai, ahakoa nganga, ahakoa peha.

<span id="an_6:5">6:5</span> I nga ra katoa o tanga ki taurangi wehe i a
ia, kaua te heu e pa ki tona matenga: kia tutuki ra ano nga ra e wehea
ai ia ki a Ihowa, ka tapu ia, a me tuku e ia nga makawe o tona matenga
kia tupu, kia roroa.

<span id="an_6:6">6:6</span> I nga ra katoa i wehe ai ia i a ia ki a
Ihowa kaua ia e whakatata ki te tupapaku.

<span id="an_6:7">6:7</span> Kaua ia e whakapoke i a ia mo tona papa, mo
tona whaea, mo tona tuakana, teina ranei, mo tona tuahine, ina mate
ratou; no te mea kei runga i tona matenga te wehenga a tona Atua.

<span id="an_6:8">6:8</span> Ka tapu ia ki a Ihowa i nga ra katoa e wehe
ai ia.

<span id="an_6:9">6:9</span> A ki te mate tetahi tangata ki tona taha,
he mea pa whakarere, a kua poke i a ia tona matenga i wehea nei; na me
heu e ia tona matenga i te ra e purea ai ia, me heu e ia i te whitu o
nga ra.

<span id="an_6:10">6:10</span> A i te waru o nga ra me kawe mai e ia he
kukupa kia rua, he pi kikupa ranei kia rua, ki te tohunga, ki te
whatitoka o te tapenakara o te whakaminenga:

<span id="an_6:11">6:11</span> A me whakahere tetahi e te tohunga hei
whakahere hara, me tetahi hei tahunga tinana, a ka whakamarie mona, nona
hoki i whai hara i te tupapaku, ka whakatapua ano tona matenga i taua ra
ano.

<span id="an_6:12">6:12</span> A me whakatapu e ia ki a Ihowa nga ra o
tona wehenga, me kawe mai ano he reme toa, he tau tahi, hei whakahere mo
te he: ko nga ra ia o mua ka whakataka, no te mea kua poke tona wehenga.

<span id="an_6:13">6:13</span> A ko te ture tenei mo te Natari, ina rite
nga ra e wehea ai ia: me kawe ia ki te whatitoka o te tapenakara o te
whakaminenga:

<span id="an_6:14">6:14</span> A me whakahere e ia tana whakahere ki a
Ihowa, kia kotahi te reme toa tau tahi, hei te mea kohakore, hei tahunga
tinana, me tetahi reme uha tau tahi, hei te mea kohakore, hei whakahere
hara, me teahi hipi toa kohakore, hei whakahere mo te pai,

<span id="an_6:15">6:15</span> Me tetahi kete taro rewenakore, me nga
keke paraoa pai i konatunatua ki te hinu, me etahi me angiangi ano hoki,
hei nga mea rewenakore i pania ki te hinu, me te whakahere totokore, me
nga ringihanga o aua mea.

<span id="an_6:16">6:16</span> A me kawe aua mea e te tohunga ki te
aroaro o Ihowa, a ka whakaherea tana whakahere hara, me tana tahunga
tinana:

<span id="an_6:17">6:17</span> Me whakahere ano e ia te hipi toa, hei
patunga mo te pai ki a Ihowa, me te kete taro rewenakore: me whakahere
ano e te tohunga tana whakahere totokore, me tana ringihanga.

<span id="an_6:18">6:18</span> A me heu e te Natari tona matenga, i
wehea nei, ki te whatitoka o te tapenakara o te whakaminenga, ka tango
ai i nga makawe o tona matenga i wehea nei, a ka maka ki te ahi, ki tera
i raro i te patunga mo te pai.

<span id="an_6:19">6:19</span> A me tango e te tohunga te peke o te hipi
toa, ina oti te kohua, me tetahi o nga keke rewenakore i te kete, me
tetahi o nga keke angiangi, o nga mea rewenakore, a ka hoatu e ia ki nga
ringa o te Natari, i muri i te heunga o ona makawe i wehea ne i.

<span id="an_6:20">6:20</span> Na ka poipoia e te tohunga hei whakahere
poipoi ki te aroaro o Ihowa: ka tapu tenei ma te tohunga, me te uma
poipoi, me te huha hapahapai: a, muri iho ka inu waina te Natari.

<span id="an_6:21">6:21</span> Ko te ture tenei mo te Natari, nana te ki
wehe, mo tana whakahere hoki ki a Ihowa ina wehea, hei tapiri mo ta tona
ringa i whiwhi ai: kia rite ki tana ki i ki ai; kei te ture o tona
wehenga te tikanga mo tana e mea ai.

<span id="an_6:22">6:22</span> ¶ I korero ano a Ihowa ki a Mohi, i mea,

<span id="an_6:23">6:23</span> Korero ki a Arona ratou ko ana tama, mea
atu, Kia penei ta koutou manaaki i nga tama a iharaira; mea atu ki a
ratou,

<span id="an_6:24">6:24</span> Ma Ihowa koe e manaaki, mana koe e tiaki:

<span id="an_6:25">6:25</span> Ma Ihowa e mea kia tiaho tona mata ki a
koe, mana ano hoki koe e atawhai:

<span id="an_6:26">6:26</span> Ma Ihowa tona kanohi e whakaara ki a koe,
mana ano e tuku te rangimarie ki a koe.

<span id="an_6:27">6:27</span> A ka karangatia e ratou toku ingoa ki
runga ki nga tama a Iharaira; a maku ratou e manaaki.

<span id="an_7:1">7:1</span> ¶ A, i te ra i oti ai a Mohi te tapenakara
te whakaara, i whakawahia ai, i whakatapua ai hoki te tapenakara me ona
mea katoa, te aata, me ona mea katoa, a ka oti te whakawahi, te
whakatapu:

<span id="an_7:2">7:2</span> Na ka whakahere nga ariki o Iharaira, nga
upoko o nga whare o o ratou matua; ko ratou nga ariki o nga iwi, i a
ratou hoki nga tikanga mo te hunga i taua:

<span id="an_7:3">7:3</span> A ka kawea mai e ratou ta ratou whakahere
ki te aroaro o Ihowa, e ono nga kaata whai taupoki, kotahi tekau ma rua
nga kau; tokorua nga ariki kotahi ano te kaata, kotahi ano hoki te puru
a tetahi, a tetahi: a whakatuturia ana e ratou ki te aronga o te
tapenakara.

<span id="an_7:4">7:4</span> A i korero a Ihowa ki a Mohi, i mea,

<span id="an_7:5">7:5</span> Tangohia ta ratou, hei mea mo te mahi o te
tapenakara o te whakaminenga; a me hoatu e koe ki nga Riwaiti, kia rite
ki te mahi a tenei, a tenei.

<span id="an_7:6">7:6</span> Na tangohia ana e Mohi nga kaata me nga
kau, a hoatu ana e ia ki nga Riwaiti.

<span id="an_7:7">7:7</span> E rua nga kaata, e wha nga kau i hoatu e ia
ki nga tama a Kerehona, he mea whakarite ki ta ratou mahi:

<span id="an_7:8">7:8</span> E wha nga kaata, e waru nga kau i hoatu e
ia ki nga tama a Merari, he mea whakarite ki ta ratou mahi, i te ringa o
Itamara tama a te tohunga, a Arona.

<span id="an_7:9">7:9</span> Ki nga tama ia a Kohata, kihai i hoatu e
ia: no te mea ko te mahi o te wahi tapu ma ratou ko te kauhoa i runga i
o ratou pokohiwi.

<span id="an_7:10">7:10</span> ¶ A i whakahere ano nga ariki hei tainga
kawa mo te aata i te ra i whakawahia ai, i whakahere nga ariki i a ratou
whakahere ki mua i te aata.

<span id="an_7:11">7:11</span> Na ka mea a Ihowa ki a Mohi, Me hoatu e
ratou a ratou whakahere, tena ariki i tona ra, tena ariki i tona ra, hei
tainga kawa mo te aata.

<span id="an_7:12">7:12</span> Na, ko te tangata nana te whakahere i te
ra tuatahi, ko Nahahona tama a Aminarapa, no te iwi o Hura:

<span id="an_7:13">7:13</span> A, ko tana whakahere, he rihi hiriwa,
kotahi rau e toru tekau hekere te taimaha, he peihana hiriwa, e whitu
tekau ona hekere, he hekere wahi tapu; ki tonu raua i te paraoa pai i
konatunatua ki te hinu hei whakahere totokore:

<span id="an_7:14">7:14</span> Kotahi koko koura, tekau ona hekere, ki
tonu i te whakakakara:

<span id="an_7:15">7:15</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:16">7:16</span> Kotahi koati toa hei whakahere hara:

<span id="an_7:17">7:17</span> E rua hoki nga puru hei patunga mo te
pai, e rima hipi toa, e rima koati toa, e rima reme toa, he tau tahi: ko
te whakahere tenei a Nahahona tama a Aminarapa.

<span id="an_7:18">7:18</span> I te ra tuarua na Netaneere te whakahere;
he tama ia na Tuara, he ariki no Ihakara:

<span id="an_7:19">7:19</span> Ko tana whakahere i whakahere ai, he rihi
hiriwa, kotahi rau e toru tekau hekere te taimaha, he peihana hiriwa, e
whitu tekau ona hekere, he hekere wahi tapu; ki tonu aua mea e rua i te
paraoa pai i konatunatua ki te hinu hei whakahere totokore:

<span id="an_7:20">7:20</span> He koko koura, tekau ona hekere, ki tonu
i te whakakakara:

<span id="an_7:21">7:21</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:22">7:22</span> Kotahi koati toa hei whakahere hara:

<span id="an_7:23">7:23</span> E rua hoki nga puru hei patunga mo te
pai, e rima hipi toa, e rima koati toa, e rima reme toa, he tau tahi: ko
te whakahere tenei a Netaneere tama a Tuara.

<span id="an_7:24">7:24</span> I te ra tuatoru na Eriapa, na te tama a
Herona, he ariki no nga tama a Hepurona:

<span id="an_7:25">7:25</span> Ko tana whakahere he rihi hiriwa, kotahi
rau e toru tekau hekere te taimaha, he peihana hiriwa, e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu hei whakahere totokore:

<span id="an_7:26">7:26</span> Kotahi koko koura, tekau ona hekere, ki
tonu i te whakakakara;

<span id="an_7:27">7:27</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:28">7:28</span> Kotahi koati toa hei whakahere hara:

<span id="an_7:29">7:29</span> E rua hoki nga puru hei patunga mo te
pai, e rima nga hipi toa, e rima koati toa, e rima reme toa, he tau
tahi: ko te whakahere tenei a Eriapa tama a Herona.

<span id="an_7:30">7:30</span> I te ra tuawha na Erituru, na te tama a
Hereuru, he ariki no nga tama a Reupena:

<span id="an_7:31">7:31</span> Ko tana whakahere he rihi hiriwa, kotahi
rau e toru tekau hekere te taimaha, he peihana hiriwa, e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu, hei whakahere totokore.

<span id="an_7:32">7:32</span> He koko koura, tekau ona hekere, ki tonu
i te whakakakara.

<span id="an_7:33">7:33</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:34">7:34</span> Kotahi koati toa hei whakahere hara:

<span id="an_7:35">7:35</span> E rua nga puru hei patunga mo te pai, e
rima nga hipi toa, e rima koati toa, e rima reme toa, he tau tahi: ko te
whakahere tenei a Erituru tama a Hereuru.

<span id="an_7:36">7:36</span> I te ra tuarima, na Herumiere, na te tama
a Turihararai, he ariki no nga tama a Himiona:

<span id="an_7:37">7:37</span> He rihi hiriwa tana whakahere, kotahi rau
e toru tekau hekere tona taimaha, he peihana hiriwa, e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu hei whakahere totokore:

<span id="an_7:38">7:38</span> Kotahi koko koura, tekau ona hekere, ki
tonu i te whakakakara:

<span id="an_7:39">7:39</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:40">7:40</span> Kotahi koati toa hei whakahere hara:

<span id="an_7:41">7:41</span> E rua hoki nga puru hei patunga mo te
pai, e rima hipi toa, e rima koati toa, e rima reme toa, he tau tahi: ko
te whakahere tenei a Herumiere tama a Turiharai.

<span id="an_7:42">7:42</span> I te ra tuaono na Eriahapa, tama a
Teuere, he ariki no nga tama a Kara:

<span id="an_7:43">7:43</span> He rihi hiriwa tana whakahere, kotahi rau
e toru tekau hekere te taimaha, he peihana hiriwa, e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu hei whakahere totokore:

<span id="an_7:44">7:44</span> He koko koura, tekau ona hekere, ki tonu
i te whakakakara:

<span id="an_7:45">7:45</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:46">7:46</span> Kotahi koati toa hei whakahere hara:

<span id="an_7:47">7:47</span> E rua hoki nga puru hei patunga mo te
pai, e rima nga hipi toa, e rima koati toa, e rima reme toa, he tau
tahi: ko te whakahere tenei a Eriahapa tama a Teuere.

<span id="an_7:48">7:48</span> I te ra tuawhitu na Erihama; tama a
Amihuru, he ariki no nga tama a Eparaima:

<span id="an_7:49">7:49</span> He rihi hiriwa tana whakahere, kotahi rau
e toru tekau hekere te taimaha, he peihana hiriwa, e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu hei whakahere totokore:

<span id="an_7:50">7:50</span> Kotahi koko koura, tekau ona hekere, ki
tonu i te whakakakara:

<span id="an_7:51">7:51</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:52">7:52</span> Kotahi koati toa hei whakahere hara:

<span id="an_7:53">7:53</span> E rua hoki nga puru hei patunga mo te
pai, e rima nga hipi toa, e rima koati toa, e rima reme toa, he tau
tahi: ko te whakahere tenei a Erihama tama a Amihuru.

<span id="an_7:54">7:54</span> I te ra tuawaru na Kamariere, tama a
Perahuru, he ariki no nga tama a Manahi:

<span id="an_7:55">7:55</span> He rihi hiriwa tana whakahere, kotahi rau
e toru tekau hekere te taimaha, he peihana hiriwa e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu hei whakahere totokore:

<span id="an_7:56">7:56</span> Kotahi koko koura, tekau ona hekere, ki
tonu i te whakakakara:

<span id="an_7:57">7:57</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:58">7:58</span> Kotahi koati toa hei whakahere hara:

<span id="an_7:59">7:59</span> E rua hoki nga puru hei patunga mo te
pai, e rima nga hipi toa, e rima koati toa, e rima reme toa, he tau
tahi: ko te whakahere tenei a Kamariere tama a Perahuru.

<span id="an_7:60">7:60</span> I te ra tuaiwa na Apirana, tama a
Kirioni, he ariki no nga tama a Pineamine:

<span id="an_7:61">7:61</span> He rihi hiriwa tana whakahere, kotahi rau
e toru tekau hekere te taimaha, he peihana hiriwa, e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu hei whakahere totokore:

<span id="an_7:62">7:62</span> He koko koura, tekau ona hekere, ki tonu
i te whakakakara:

<span id="an_7:63">7:63</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:64">7:64</span> Kotahi koati toa hei whakahere hara:

<span id="an_7:65">7:65</span> E rua hoki nga puru hei patunga mo te
pai, e rima nga hipi toa, e rima koati toa, e rima reme toa, he tau
tahi: ko te whakahere tenei a Apirana tama a Kirioni.

<span id="an_7:66">7:66</span> I te tekau o nga ra na Ahietere, tama a
Amiharai, he ariki no nga tama a Rana:

<span id="an_7:67">7:67</span> He rihi hiriwa tana whakahere, kotahi rau
e toru tekau hekere te taimaha, he peihana hiriwa, e whitu tekau ona
hekere, he hekere wahi tapu: ki tonu raua i te paraoa pai i konatunatua
ki te hinu hei whakahere totokore:

<span id="an_7:68">7:68</span> Kotahi koko koura, tekau ona hekere, ki
tonu i te whakakakara:

<span id="an_7:69">7:69</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:70">7:70</span> Kotahi koati toa hei whakahere hara:

<span id="an_7:71">7:71</span> E rua hoki nga puru hei patunga mo te
pai, e rima nga hipi toa, e rima koati toa, e rima reme toa, he tau
tahi: ko te whakahere tenei a Ahietere tama a Amiharai.

<span id="an_7:72">7:72</span> I te tekau ma tahi o nga ra na Pakiere,
tama a Okorana, he ariki no nga tama a Ahera:

<span id="an_7:73">7:73</span> He rihi hiriwa tana whakahere, kotahi rau
e toru tekau hekere te taimaha, he peihana hiriwa, e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu hei whakahere totokore:

<span id="an_7:74">7:74</span> Kotahi koko koura, tekau ona hekere, ki
tonu i te whakakakara:

<span id="an_7:75">7:75</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:76">7:76</span> Kotahi koati toa hei whakahere hara:

<span id="an_7:77">7:77</span> E rua hoki nga puru hei patunga mo te
pai, e rima nga hipi toa, e rima koati toa, e rima reme toa, he tau
tahi: ko te whakahere tenei a Pakiere tama a Okorana.

<span id="an_7:78">7:78</span> I te tekau ma rua o nga ra na Ahira, tama
a Enana, he ariki no nga tama a Napatari:

<span id="an_7:79">7:79</span> He rihi hiriwa tana whakahere, kotahi rau
e toru tekau hekere te taimaha, he peihana hiriwa, e whitu tekau ona
hekere, he hekere wahi tapu; ki tonu raua i te paraoa pai i konatunatua
ki te hinu hei whakahere totokore:

<span id="an_7:80">7:80</span> Kotahi koko koura, tekau ona hekere, ki
tonu i te whakakakara:

<span id="an_7:81">7:81</span> Kotahi puru, he kuao, kotahi hipi toa,
kotahi reme toa, he tau tahi, hei tahunga tinana:

<span id="an_7:82">7:82</span> Kotahi koati toa he whakahere hara;

<span id="an_7:83">7:83</span> E rua hoki nga puru hei patunga mo te
pai, e rima nga hipi toa, e rima koati toa, e rima reme toa, he tau
tahi: ko te whakahere tenei a Ahira tama a Enana.

<span id="an_7:84">7:84</span> Ko ta nga ariki a Iharaira tainga kawa
tenei mo te aata, i te ra i whakawahia ai: tekau ma rua nga rihi hiriwa,
tekau ma rua nga peihana hiriwa, tekau ma rua nga koko koura:

<span id="an_7:85">7:85</span> Kotahi rau e toru tekau nga hekere o te
rihi hiriwa kotahi, e whitu tekau hoki o te peihana kotahi: e rua mano e
wha rau nga hekere o nga oko hiriwa katoa, he hekere wahi tapu:

<span id="an_7:86">7:86</span> Tekau ma rua nga koko koura, ki tonu i te
whakakakara, tekau nga hekere o tetahi, o tetahi, he hekere wahi rapu:
kotahi rau e rua tekau hekere te koura katoa o nga koko.

<span id="an_7:87">7:87</span> Ko nga kau katoa mo te tahunga tinana
tekau ma rua nga puru, kotahi tekau ma rua nga hipi toa, tekau ma rua
nga reme toa tau tahi, me o ratou whakahere totokore: tekau ma rua ano
nga kuao koati hei whakahere hara.

<span id="an_7:88">7:88</span> Ko nga kau katoa hoki mo te patunga mo te
pai, e rua tekau ma wha nga puru, e ono tekau nga hipi toa, e ono tekau
hoki nga koati toa, e ono tekau nga reme toa tau tahi. Ko te tainga kawa
tenei o te aata i muri i tona whakawahine.

<span id="an_7:89">7:89</span> A, i te haerenga o Mohi ki roto ki te
tapenakara o te whakaminenga ki te korero ki a ia, na ka rongo ia ki te
reo o tetahi e korero ana ki a ia i runga i te taupoki, i tera i runga i
te aaka o te whakaaturanga, i waenganui i nga kerupima e rua: a ka
korero ki a ia.

<span id="an_8:1">8:1</span> ¶ I korero ano a Ihowa ki a Mohi, i mea,

<span id="an_8:2">8:2</span> Korero ki a Arona, mea atu ki a ia, Ka
tahuna e koe nga rama, kia marama i nga rama e whitu te wahi i mua o
taua turanga rama.

<span id="an_8:3">8:3</span> I pera ano a Arona; i meinga e ia kia ka
nga rama ki te wahi i mua o te turanga rama; i pera ia me ta Ihowa i
whakahau ai ki a Mohi.

<span id="an_8:4">8:4</span> A ko te mahinga tenei o te turanga rama, he
mea patu te koura; ko tona take, ko ona puawai, he mea patu; ko tana
hanga i te turanga rama rite tonu ki te tauira i whakakitea e Ihowa ki a
Mohi.

<span id="an_8:5">8:5</span> ¶ I korero ano a Ihowa ki a Mohi, i mea,

<span id="an_8:6">8:6</span> Tangohia nga Riwaiti i roto i nga tama a
Iharaira, ka pure i a ratou.

<span id="an_8:7">8:7</span> Ko tenei tau e mea ai ki a ratou, hei pure
i a ratou: tauhiuhia ki a ratou he wai hei pure, kia heua o ratou tinana
katoa, a me horoi e ratou o ratou kakahu, kia ma ai.

<span id="an_8:8">8:8</span> Katahi ratou ka mau ki tetahi puru kuao, me
tona whakahere totokore, ara te paraoa pai i konatunatua ki te hinu; me
tango ano e koe tetahi atu puru kuao hei whakahere hara.

<span id="an_8:9">8:9</span> Na ka kawe koe i nga Riwaiti ki mua i te
tapenakara o te whakaminenga, ka tawhiu mai ai i te huihui katoa o nga
tama a Iharaira:

<span id="an_8:10">8:10</span> Na ka kawe koe i nga Riwaiti ki te aroaro
o Ihowa: a ka popoki nga ringa o nga tama a Iharaira ki nga Riwaiti:

<span id="an_8:11">8:11</span> A me whakahere e Arona nga Riwaiti ki te
aroaro o Ihowa, hei whakahere poipoi ma nga tama a Iharaira, a ka waiho
ratou hei mahi i te mahi a Ihowa.

<span id="an_8:12">8:12</span> Na ka popoki nga ringa o nga Riwaiti ki
runga ki nga matenga o nga puru: a me tuku tetahi e koe hei whakahere
hara, tetahi hoki hei tahunga tinana ki a Ihowa, hei whakamarie mo nga
Riwaiti.

<span id="an_8:13">8:13</span> Na ka whakatu koe i nga Riwaiti ki te
aroaro o Arona, ki te aroaro ano o ana tama, ka whakahere ai hei
whakahere poipoi ki a Ihowa.

<span id="an_8:14">8:14</span> Na me momotu e koe nga Riwaiti i roto i
nga tama a Iharaira, a maku nga Riwaiti.

<span id="an_8:15">8:15</span> A, muri iho, ka haere nga Riwaiti ki
roto, ki te mahi i te mahi o te tapenakara o te whakaminenga: a me pure
ratou e koe, me whakahere hoki hei whakahere poipoi.

<span id="an_8:16">8:16</span> Ka tukua rawatia mai hoki ratou ki ahau i
roto i nga tama a Iharaira: hei utu mo nga mea katoa e oroko puta mai
ana i te kopu, ara mo nga matamua o nga tama katoa a Iharaira i tangohia
ai ratou e ahau maku.

<span id="an_8:17">8:17</span> Naku hoki nga matamua katoa o nga tama a
Iharaira, nga tangata me nga kararehe: no te ra i patua ai e ahau nga
matamua katoa o te whenua o Ihipa taku whakatapunga i a ratou maku.

<span id="an_8:18">8:18</span> Na ka tangohia nei e ahau nga Riwaiti hei
utu mo nga matamua katoa o nga tama a Iharaira.

<span id="an_8:19">8:19</span> He mea hoatu naku nga Riwaiti i roto i
nga tama a Iharaira ki a Arona ratou ko ana tama, hei mahi i nga mahi a
nga tama a Iharaira, i te tapenakara o te whakaminenga, hei whakamarie
mo nga tama a Iharaira: kei pa te whiu ki nga tama a Iharaira, ina
whakatata nga tama a Iharaira ki te wahi tapu.

<span id="an_8:20">8:20</span> Na, ko ta Mohi ratou ko Arona, ko te
whakaminenga katoa o nga tama a Iharaira i mea ai ki nga Riwaiti, pera
tonu me nga mea katoa i whakahau ai a Ihowa ki a Mohi mo nga Riwaiti; i
pera tonu nga tama a Iharaira ki a ratou.

<span id="an_8:21">8:21</span> Na ka horohoroa nga Riwaiti, a ka horoia
o ratou kakahu; a whakaherea ana ratou e Arona hei whakahere poipoi ki
te aroaro o Ihowa; a ka whakamarie a Arona mo ratou hei pure mo ratou.

<span id="an_8:22">8:22</span> A ka mutu tera, ka tomo nga Riwaiti ki te
mahi i a ratou mahi i te tapenakara o te whakaminenga, i te aroaro o
Arona, i te aroaro ano hoki o ana tama: pera tonu me ta Ihowa i whakahau
ai ki a Mohi mo nga Riwaiti ra ratou i mea ai ki a ratou.

<span id="an_8:23">8:23</span> I korero ana a Ihowa ki a Mohi, i mea,

<span id="an_8:24">8:24</span> Ko te mea tenei ma nga Riwaiti; ka rua
tekau ma rima o ratou tau, ka maha ake ranei, me tomo ratou ki te mahi i
nga mahi o te tapenakara o te whakaminenga:

<span id="an_8:25">8:25</span> Ka maha ake o ratou tau i te rima tekau,
me whakamutu ta ratou mahi i nga mahi o reira, kaua ano hoki he mahi ma
ratou i muri iho:

<span id="an_8:26">8:26</span> Engari me minita tahi me o ratou tuakana
i te tapenakara o te whakaminenga, me tiaki i nga mea e tiakina ana,
kaua hoki e mahi i tetahi mahi. Ko tenei tau e mea ai ki nga Riwaiti,
ina tiaki ratou.

<span id="an_9:1">9:1</span> ¶ I korero ano a Ihowa ki a Mohi i te
koraha o Hinai, i te rua o nga tau o to ratou haerenga mai i te whenua o
Ihipa, i te tahi o nga marama, i mea,

<span id="an_9:2">9:2</span> Me mahi ano te kapenga e nga tama a
Iharaira i tona wa ano.

<span id="an_9:3">9:3</span> Me mahi i te tekau ma wha o nga ra o tenei
marama, i te ahiahi, i tona wa ano: kia rite ki ona tikanga katoa, ki
ona ritenga katoa, ta koutou meatanga.

<span id="an_9:4">9:4</span> Na ka korero a Mohi ki nga tama a Iharaira
kia mahia te kapenga.

<span id="an_9:5">9:5</span> A ka mahia e ratou te kapenga i te tekau ma
wha o nga ra o te marama tuatahi, i te ahiahi, i te koraha o Hinai: rite
tonu ki nga mea katoa i whakahau ai a Ihowa ki a Mohi ta nga tama a
Iharaira i mea ai.

<span id="an_9:6">9:6</span> Na tera etahi tangata i poke i te tupapaku,
i kore ai e ahei te mahi i te kapenga i taua ra: na ka haere ratou ki te
aroaro o Mohi raua ko Arona i taua ra;

<span id="an_9:7">9:7</span> A ka mea aua tangata ki a ia, Kua poke
matou i te tupapaku: he aha matou te tukua ai ki te whakahere i te
whakahere ma Ihowa i tona wa i rite ai, i roto i nga tama a Iharaira?

<span id="an_9:8">9:8</span> Na ka mea a Mohi ki a ratou, E tu koutou, a
me whakarongo atu ahau ki to Ihowa e whakahau ai mo koutou.

<span id="an_9:9">9:9</span> A i korero a Ihowa ki a Mohi, i mea,

<span id="an_9:10">9:10</span> Korero ki nga tama a Iharaira, mea atu,
Ki te poke i te tupapaku tetahi o koutou, o o koutou uri ranei, ki te
mea ranei kei tawhiti e haere ana, me mahi ano e ia te kapenga ki a
Ihowa.

<span id="an_9:11">9:11</span> Me mahi e ratou i te rua o nga marama, i
te tekau ma wha o nga ra, i te ahiahi, me kinaki ki te taro rewenakore,
ki nga puwha kawa:

<span id="an_9:12">9:12</span> Kaua tetahi wahi o tena mea e whakatoea e
ratou mo te ata, kaua ano hoki e whatiia tetahi o ona wheua; kia rite ki
nga tikanga katoa o te kapenga ta ratou mahinga i tena mahi.

<span id="an_9:13">9:13</span> Ko te tangata ia kahore ona poke, a
kahore ano i te haere, a e mangere ana ki te mahi i te kapenga, ina, ka
hatepea atu taua wairua i roto i tona iwi: kahore nei hoki i kawea e ia
te whakahere ma Ihowa i tona wa i rite ai, ka waha e taua tangata tona
hara.

<span id="an_9:14">9:14</span> A ki te noho he manene i roto i a koutou,
a ka mea ki te mahi i te kapenga ki a Ihowa; kia rite ki nga tikanga o
te kapenga, ki nga ritenga ano o taua mahi, tana e mea ai: kia kotahi
ano ta koutou tikanga mo te manene raua ko te tangata whenua.

<span id="an_9:15">9:15</span> ¶ A i te ra i whakaarahia ai te
tapenakara, ka taupokina te tapenakara e te kapua, ara te teneti o te
whakaaturanga: a i te ahiahi i rite a runga o te tapenakara ki te ahua
ahi, taea noatia te ata.

<span id="an_9:16">9:16</span> I pera tonu: i taupokina e te kapua i te
awatea, e te ahua ahi hoki i te po.

<span id="an_9:17">9:17</span> Ka riro ake hoki te kapua i runga i te
tapenakara, na, muri iho, ka haere nga tama a Iharaira: a i te wahi i
tau ai te kapua ka whakaturia e nga tama a Iharaira o ratou teneti ki
reira.

<span id="an_9:18">9:18</span> Na ko nga haerenga o nga tama a Iharaira
na te whakahau a Ihowa, a ko o ratou nohoanga iho na te whakahau ano a
Ihowa: i noho ano ratou i nga ra katoa i tau ai te kapua ki runga ki te
tapenakara.

<span id="an_9:19">9:19</span> A ka maha nga ra i roa ai te kapua ki
runga ki te tapenakara, na ka rite i nga tama a Iharaira ta Ihowa i
whakarite ai, a kihai i haere.

<span id="an_9:20">9:20</span> A he wa ano i torutoru nga ra o te kapua
ki runga ki te tapenakara; heoi na te whakahau a Ihowa ka noho ratou i o
ratou teneti, a na te whakahau ano a Ihowa ka haere ratou.

<span id="an_9:21">9:21</span> A i etahi wa i tuturu te kapua i te
ahiahi taea noatia te ata; a ka riro ake te kapua i te ata, na ka haere
ratou: ahakoa he ao, he po ranei, i riro ake ai te kapua, i haere ano
ratou.

<span id="an_9:22">9:22</span> Ahakoa e rua nga ra, kotahi marama ranei,
kotahi tau ranei, i roa ai te kapua ki runga ki te tapenakara, i mau ai
ki reira, na noho a puni tonu iho nga tama a Iharaira, kahore hoki i
haere: tona rironga ake ki runga, na ka haere ratou.

<span id="an_9:23">9:23</span> Na te whakahau a Ihowa ta ratou noho, na
te whakahau hoki a Ihowa ta ratou haere: i rite i a ratou ta Ihowa i
whakarite ai, ta Ihowa i whakahau ai, i korerotia ai e Mohi.

<span id="an_10:1">10:1</span> ¶ I korero ano a Ihowa ki a Mohi, i mea,

<span id="an_10:2">10:2</span> Hanga etahi tetere hiriwa mau, kia rua;
me patupatu to raua hanganga, ina hanga e koe; hei tawhiunga mau i te
hiu, mo nga maunutanga ano hoki o nga puni.

<span id="an_10:3">10:3</span> A ka whakatangihia aua mea, me huihui te
whakaminenga katoa ki a koe, ki te whatitoka o te tapenakara o te
whakaminenga.

<span id="an_10:4">10:4</span> A ki te mea kotahi ano e whakatangihia,
na me huihui ki a koe nga ariki, nga upoko o nga mano o Iharaira.

<span id="an_10:5">10:5</span> Ka whakatangihia he whakaoho e koutou, na
ka hapainga nga puni e noho ana ki te taha ki te rawhiti.

<span id="an_10:6">10:6</span> A, i te rua o a koutou whakatangihanga o
te whakaoho, na ka hapainga nga puni e noho ana ki te taha ki te tonga:
me whakatangi he whakaoho e ratou mo o ratou maunutanga.

<span id="an_10:7">10:7</span> Otiia, ka meatia kia huihuia te
whakaminenga, me whakatangi e koutou, engari kaua e whakatangihia he
whakaoho.

<span id="an_10:8">10:8</span> A ma nga tama a Arona, ma nga tohunga, e
whakatangi nga tetere a hei tikanga tena ki a koutou ake ake, i o koutou
whakatupuranga.

<span id="an_10:9">10:9</span> A ki te anga koutou ki te whawhai i to
koutou whenua ki te hoariri e whakatupu kino ana i a koutou, na me
whakatangi he whakaoho ki nga tetere; a ka maharatia koutou e Ihowa, e
to koutou Atua, ka whakaorangia hoki i o koutou hoariri.

<span id="an_10:10">10:10</span> I te ra ano e hari ai, i o koutou ra
nunui hoki, i nga timatanga o o koutou marama, me whakatangi nga tetere
ki a koutou tahunga tinana, ki a koutou patunga mo te pai; a hei
whakamahara ena ki a koutou ki te aroaro o to koutou Atua: ko Ihowa aha
u, ko to koutou Atua.

<span id="an_10:11">10:11</span> ¶ A i te rua tekau o te rua o nga
marama, i te rua o nga tau, kua riro ake te kapua i runga i te
tapenakara o te whakaaturanga.

<span id="an_10:12">10:12</span> Na ka hapainga e nga tama a Iharaira i
te koraha o Hinai; a ka tau te kapua ki te koraha o Parana.

<span id="an_10:13">10:13</span> A rite tonu ta ratou hapainga mataati
ki te kupu a Ihowa i korerotia e Mohi.

<span id="an_10:14">10:14</span> Ko te tuatahi i maunu, ko te kara o te
puni o nga tama a Hura, me o ratou ropu: a ko te kaiwhakahaere o tana
ope ko Nahahona tama a Aminarapa.

<span id="an_10:15">10:15</span> A ko te kaiwhakahaere o te ope o te iwi
o nga tama a Ihakara ko Netaneere tama a Tuara.

<span id="an_10:16">10:16</span> Ko te kaiwhakahaere hoki o te ope o te
iwi o nga tama a Hepurona ko Eriapa tama a Herona.

<span id="an_10:17">10:17</span> Na ka wahia te tapenakara; a ka turia
atu e nga tama a Kerehona, ratou ko nga tama a Merari, ko ratou ki te
amo i te tapenakara.

<span id="an_10:18">10:18</span> Na ka maunu ko te kara o te puni o
Reupena, me o ratou ropu: ko te kaiwhakahaere o tana ope ko Erituru tama
a Hereuru.

<span id="an_10:19">10:19</span> A ko te kaiwhakahaere o te ope o te iwi
o nga tama a Himiona ko Herumiere tama a Turiharai.

<span id="an_10:20">10:20</span> A ko te kaiwhakahaere o te ope o te iwi
o nga tama a Kara ko Eriahapa tama a Teuere.

<span id="an_10:21">10:21</span> Na ka turia atu e nga Kohati me te amo
i te nohoanga tapu: a tae rawa atu ratou kua tu te tapenakara i etahi.

<span id="an_10:22">10:22</span> Na ka maunu atu ko te kara o te puni o
nga tama a Eparaima, me o ratou ropu: a ko te kaiwhakahaere o tana ope
ko Erihama tama a Amihuru.

<span id="an_10:23">10:23</span> A ko te kaiwhakahaere o te ope o te iwi
o nga tama a Manahi ko Kamariere tama a Peraturu.

<span id="an_10:24">10:24</span> A ko te kaiwhakahaere o te ope o te iwi
o nga tama a Pineamine ko Apirana tama a Kirioni.

<span id="an_10:25">10:25</span> Na ka maunu ko te kara o te puni o nga
tama a Rana, ko te hiku tena o nga puni katoa, puta noa i o ratou ope: a
ko te kaiwhakahaere o tana ope ko Ahietere tama a Amiharai.

<span id="an_10:26">10:26</span> A ko te kaiwhakahaere o te ope o te iwi
o nga tama a Ahera ko Pakiere tama a Okorana.

<span id="an_10:27">10:27</span> A ko te kaiwhakahaere o te ope o te iwi
o nga tama a Napatari ko Ahira tama a Enana.

<span id="an_10:28">10:28</span> Ko nga maunutanga enei o nga tama a
Iharaira, me o ratou ope, i o ratou whakatikanga atu.

<span id="an_10:29">10:29</span> ¶ Na ka mea a Mohi ki a Hopapa, tama a
Reuere Miriani, a te hungawahi o Mohi, E haere ana matou ki te wahi i
mea nei a Ihowa, Ka hoatu a reira e ahau ki a koutou: haere mai tatou, a
ka pai ta matou mahi ki a koe: he pai hoki te korero a Ihowa mo I
haraira.

<span id="an_10:30">10:30</span> A ka mea tera ki a ia, E kore ahau e
haere: engari me haere ahau ki toku whenua, ki oku whanaunga.

<span id="an_10:31">10:31</span> A ka mea ia, Kaua ra matou e
whakarerea; e mohio ana hoki koe ki nga puni mo matou i te koraha, a ka
ai koe hei kanohi mo matou.

<span id="an_10:32">10:32</span> Na, tenei ake, ki te haere koe i a
matou, ina, tenei ake ko te pai e meatia mai e Ihowa ki a matou ka
meatia hoki e matou ki a koe.

<span id="an_10:33">10:33</span> Na ka turia atu e ratou i te maunga o
Ihowa, e toru nga ra i haere ai: a i haere te aaka o te kawenata o Ihowa
i mua i a ratou, i nga ra e toru i haere ai, ki te titiro okiokinga mo
ratou.

<span id="an_10:34">10:34</span> A i runga i a ratou te kapua o Ihowa i
te awatea, i to ratou whakatikanga atu i te puni.

<span id="an_10:35">10:35</span> A ka maunu te aaka, na, ka mea a Mohi,
Whakatika, e Ihowa, a kia marara ou hoariri; kia rere hoki i tou; aroaro
te hunga e kino ana ki a koe.

<span id="an_10:36">10:36</span> A ka tu te aaka, na ka mea ia, Hoki
mai, e Ihowa, ki nga mano tini o Iharaira.

<span id="an_11:1">11:1</span> ¶ A ka takiamuamu te iwi, ka korero kino
ki nga taringa o Ihowa: a, no te rongonga o Ihowa, ka mura tona riri; a
ka ka te ahi a Ihowa i roto i a ratou, a pau ake te hunga i nga pito ki
waho o te puni.

<span id="an_11:2">11:2</span> Na ka tangi te iwi ki a Mohi; a ka inoi a
Mohi ki a Ihowa, na, ka mate te ahi.

<span id="an_11:3">11:3</span> A huaina iho te ingoa o tena wahi ko
Tapera: no te kaanga hoki o te ahi a Ihowa i roto i a ratou.

<span id="an_11:4">11:4</span> ¶ Na ka minamina nga whakauru i roto i a
ratou: me nga tama hoki a Iharaira i tangi ano, i mea, Ma wai e homai he
kikokiko hei kai ma tatou?

<span id="an_11:5">11:5</span> E mahara ana tatou ki nga ika i kainga
noatia e tatou ki Ihipa; ki nga kukama, ki nga merengi, ki nga riki, ki
nga aniana, me te karika:

<span id="an_11:6">11:6</span> Ko tenei ia, kua maroke o tatou wairua;
kahore rawa nei tetahi mea: kahore he mea ke hei tirohanga ma tatou ko
tenei mana anake.

<span id="an_11:7">11:7</span> Na ko te rite o te mana kei te pua
korianara; ko tona kara kei te kara teriuma.

<span id="an_11:8">11:8</span> I kopikopiko te iwi ki te kohi, a hurihia
ana e ratou ki nga mira, i tukia ranei ki te kumete, a tunua ana e ratou
ki te kohua, hanga ana hoki hei keke: ko tona reka kei to te hinu hou.

<span id="an_11:9">11:9</span> A, i te taunga iho o te haunui ki te puni
i te po, i tau ano te mana ki runga.

<span id="an_11:10">11:10</span> A i rongo a Mohi i te iwi e tangi ana,
puta noa i o ratou hapu, tenei, tenei, i te whatitoka o tona teneti: a
he nui te muranga o te riri o Ihowa; a i kino hoki ki ta Mohi.

<span id="an_11:11">11:11</span> Na ka mea a Mohi ki a Ihowa, He aha koe
i whakatupu kino ai i tau pononga? he aha ahau te manakohia ai e koe, i
whakawaha ai e koe tenei iwi katoa ki ahau?

<span id="an_11:12">11:12</span> He uri ianei noku tenei iwi katoa? i
whanau ranei ratou i ahau, i mea ai koe ki ahau, Hikitia ki tou uma, kia
rite ki ta te matu atawhai, ki tana hiki i te potiki, ki te whenua i
oatitia e koe ki o ratou matua?

<span id="an_11:13">11:13</span> No hea aku kikokiko hei hoatutanga maku
ki tenei iwi katoa? e tangi mai ana hoki ratou ki ahau, e mea mai ana,
Homai he kikokiko ki matou hei kai ma matou.

<span id="an_11:14">11:14</span> E kore tenei iwi katoa e taea e ahau
anake te waha, he taimaha rawa maku.

<span id="an_11:15">11:15</span> A ki te penei tau mahi ki ahau, tena,
whakamatea rawatia ahau, ki te mea kua manakohia mai ahau e koe; kaua
hoki ahau e kite i te he moku.

<span id="an_11:16">11:16</span> ¶ Na ka mea a Ihowa ki a Mohi, Huihuia
mai ki ahau kia whitu tekau o nga kaumatua o Iharaira, au i mohio ai he
kaumatua no te iwi, he rangatira no ratou; me kawe mai ratou ki te
tapenakara o te whakaminenga, me tu tahi koutou ki reira.

<span id="an_11:17">11:17</span> A maku e haere iho, e korero ki a koe
ki reira: me tongo ano e ahau tetahi wahi o te wairua i runga i a koe,
ka hoatu ki runga ki a ratou; a ko ratou hei hoa mou ki te waha i te
pikaunga, ara i te iwi; kei waha e koe anake.

<span id="an_11:18">11:18</span> Me ki atu hoki e koe ki te iwi,
Whakatapu i a koutou mo apopo a ka kai kikokiko koutou: kua tangi na
hoki koutou ki nga taringa o Ihowa, kua mea, Ma wai e homai he kikokiko
hei kai ma matou? he pai hoki nga mea i a matou i Ihipa: mo reira ka hom
ai e Ihowa he kikokiko ki a koutou, a ka kai koutou.

<span id="an_11:19">11:19</span> E kore e kotahi te ra e kai ai koutou,
e kore ano hoki e rua nga ra, e kore e rima nga ra, e kore e tekau nga
ra, e kore e rua tekau nga ra;

<span id="an_11:20">11:20</span> Engari kia pau te marama, a puta noa i
o koutou ihu, a ngaruru iho koutou: mo koutou i whakahawea ki a Ihowa e
noho nei i waenganui i a koutou, i tangi hoki ki tona aroaro, i mea, He
aha tatou i haere mai ai i Ihipa?

<span id="an_11:21">11:21</span> Ko te iwi kei roto nei ahau i a ratou e
ono rau mano, he hunga haere raro, a kua mea mai nei koe, Ka hoatu e
ahau he kikokiko ki a ratou, a kia kotahi tino marama e kai ai ratou.

<span id="an_11:22">11:22</span> Me patu ranei nga hipi me nga kau ma
ratou, kia rato ai ratou? me kohi mai ranei nga ika katoa o te moana ma
ratou, kia rato ai ratou?

<span id="an_11:23">11:23</span> Ano ra ko Ihowa ki a Mohi, Kua mutua
ranei te ringa o Ihowa? ka kite koe aianei he pono ranei taku kupu ki a
koe, kahore ranei.

<span id="an_11:24">11:24</span> ¶ Na ka puta a Mohi ki waho, a
korerotia ana e ia nga kupu a Ihowa ki te iwi, a huihuia ana e ia e
whitu tekau o nga kaumatua o te iwi, a whakaturia ana ki tetahi taha, ki
tetahi taha o te tapenakara.

<span id="an_11:25">11:25</span> Na ko te hekenga iho o Ihowa i roto i
te kapua, ko te korerotanga hoki ki a ia, na ka tangohia e ia tetahi
wahi o te wairua i runga i a ia, a hoatu ana ki nga kaumatua e whitu
tekau: a i te taunga iho o te wairua ki a ratou, ka poropiti ratou, a
kore ake i pera i muri.

<span id="an_11:26">11:26</span> A tokorua i mahue ki te puni, ko
Ererara te ingoa o tetahi, ko Merara te ingoa o tetahi: na ko te taunga
iho o te wairua ki runga ki a raua; no te hunga hoki raua i tuhituhia,
otiia kihai i haere ki te tapenakara: na ka poropiti raua i roto i te
puni.

<span id="an_11:27">11:27</span> Na ka oma tetahi taitama ki te korero
ki a Mohi, a ka mea, Kei te poropiti a Ererara raua ko Merara i roto i
te puni.

<span id="an_11:28">11:28</span> Na ko te ohonga o te tangata a Mohi, o
Hohua tama a Nunu, ko tetahi hoki ia o ana taitamariki, ka mea, E toku
ariki, e Mohi, riria raua.

<span id="an_11:29">11:29</span> Ano ra ko Mohi ki a ia, He whakaaro ki
ahau i hae ai koe? he oranga ngakau ra me i poropiti katoa te iwi o
Ihowa, me i tukua iho hoki e Ihowa tona wairua ki a ratou.

<span id="an_11:30">11:30</span> Na ka haere a Mohi ki roto ki te puni,
a ia me nga kaumatua o Iharaira.

<span id="an_11:31">11:31</span> ¶ Na ka puta he hau i a Ihowa, a kawea
ana mai nga koitareke i te moana, kua maka ki te taha o te puni, kia
kotahi pea te ra e haere ai i tetahi taha, kia kotahi pea hoki te ra e
haere ai i tera taha, a tawhio noa te puni, me te mea ano e rua what
ianga te teitei i runga i te mata o te whenua.

<span id="an_11:32">11:32</span> Na ka tu te iwi a pau katoa taua ra,
taua po katoa hoki, me te ra katoa hoki i te aonga ake, ki te kohikohi i
nga koitareke: kotahi tekau nga homa a te tangata nana te kohinga iti: a
horahorangia noatia atu ana e ratou hei kai ma ratou, a tawhio noa te
puni.

<span id="an_11:33">11:33</span> A, i te mea kei o ratou niho ano te
kokokiko, i te mea kahore ano i ngaua noatia, na ka mura te riri o Ihowa
ki te iwi, a whiua ana te iwi e Ihowa ki tetahi whiu nui rawa atu.

<span id="an_11:34">11:34</span> Na huaina iho e ia te ingoa o taua wahi
ko Kipiroto Hataawa; no te mea i tanumia e ratou ki reira te hunga i
minamina.

<span id="an_11:35">11:35</span> Na ka turia atu e te iwi i Kipiroto
Hataawa ki Hateroto; a noho ana i Hateroto.

<span id="an_12:1">12:1</span> ¶ Na ka whakahe a Miriama rau ko Arona ki
a Mohi mo te wahine Kuhi i marenatia e ia: he wahine Kuhi hoki tana i
marena ai.

<span id="an_12:2">12:2</span> A ka mea raua, Koia ranei i a Mohi anake
nga korero a Ihowa? kahore ranei ana korero hoki i a maua? A ka rongo a
Ihowa.

<span id="an_12:3">12:3</span> Na, he tangata mahaki rawa a Mohi i nga
tangata katoa o te mata o te whenua.

<span id="an_12:4">12:4</span> ¶ Na i ohorere tunu te korerotanga a
Ihowa ki a Mohi ratou ko Arona, ko Miriama, Puta mai koutou tokotoru ki
te tapenakara o te whakaminenga. A ka puta atu ratu tokotoru.

<span id="an_12:5">12:5</span> Na ka heke iho a Ihowa i roto i te pou
kapua, a ka tu ki te whatitoka o te tapenakara, ka karanga hoki ki a
Arona raua ko Miriama: a ka puta raua.

<span id="an_12:6">12:6</span> A ka mea ia, Tena, whakarongo ki aku
korero: ki te mea he poropiti kei a koutou, ka whakaatu atu ahau, a
Ihowa i ahau ki a ia, he mea whakakite, he korero moemoea ki a ia.

<span id="an_12:7">12:7</span> Ehara taku pononga, a Mohi i te pera; he
pono ia i toku whare katoa:

<span id="an_12:8">12:8</span> Ka korero ahau ki a ia, he mangai, he
mangai, he korero mata nui, kahore hoki he kupu ngaro; a e kite ano ia i
te ahua o Ihowa: he aha ra korua te wehi ai ki te whakahe mo taku
pononga, mo Mohi?

<span id="an_12:9">12:9</span> Na ka mutu te riri o Ihowa ki a raua, a
haere ana ia.

<span id="an_12:10">12:10</span> ¶ Na ka riro atu te kapua i runga i te
tapenakara: na! he repera a Miriama, kua rite ki te hukarere: a ka
titiro a Arona ki a Miriama, e! he repera.

<span id="an_12:11">12:11</span> Na ka mea a Arona ki a Mohi, Aue, e
toku ariki, kaua e utaina ki a maua tenei hara i poauau nei, i hara nei
maua.

<span id="an_12:12">12:12</span> Kei rite ia ki te mea kua mate, ki te
mea kua pau tetahi wahi o ona kikokiko i te putanga mai i te kopu o tona
whaea.

<span id="an_12:13">12:13</span> Na ka karanga atu a Mohi ki a Ihowa, ka
mea, E te Atua, tena ra, whakaorangia ia.

<span id="an_12:14">12:14</span> Na ka mea a Ihowa, ki a Mohi, Me i
tuwha kau tona papa ki tona mata e kore ianei ia e whakama, a whitu noa
nga ra? kia whitu nga ra e tutakina atu ai ia ki waho o te puni, a muri
iho ka mauria mai ano.

<span id="an_12:15">12:15</span> Na tutakina atu ana a Miriama ki waho o
te puni, e whitu nga ra; kihai ano hoki te iwi i haere, kia whakahokia
mai ra ano a Miriama.

<span id="an_12:16">12:16</span> A muri iho ka turia e te iwi i
Hateroto, a noho ana i te koraha o Parana.

<span id="an_13:1">13:1</span> ¶ I korero ano a Ihowa ki a Mohi, i mea,

<span id="an_13:2">13:2</span> Me unga e koe etahi tangata hei tutei mo
te whenua o Kanaana, mo tera e hoatu nei e ahau ki nga tama a Iharaira:
kia kotahi o tenei iwi, o tenei iwi o o ratou matua e tonoa e koutou,
hei te rangatira anake.

<span id="an_13:3">13:3</span> Na ka unga a Mohi i ratou i te koraha o
Parana, ka pera me ta Ihowa i ki ai; he upoko katoa enei tangata no nga
tama a Iharaira.

<span id="an_13:4">13:4</span> Ko o ratou ingoa enei; no te iwi o
Reupena, ko Hamua tama a Takuru.

<span id="an_13:5">13:5</span> No te iwi o Himiona, ko Hapata tama a
Hori.

<span id="an_13:6">13:6</span> No te iwi o Hura, ko Karepe tama a
Iepune.

<span id="an_13:7">13:7</span> No te iwi o Ikara, ko Ikara tama a
Hohepa.

<span id="an_13:8">13:8</span> No te iwi o Eparaima, ko Hohea tama a
Nunu.

<span id="an_13:9">13:9</span> No te iwi o Pineamine, ko Parati tama a
Rapu.

<span id="an_13:10">13:10</span> No te iwi o Hepurona, ko Kariere tama a
Hori.

<span id="an_13:11">13:11</span> No te iwi o Hohepa, ara no te iwi o
Manahi, ko Kari tama a Huhi.

<span id="an_13:12">13:12</span> No te iwi o Rana, ko Amiere tama a
Kemari.

<span id="an_13:13">13:13</span> No te iwi o Ahera, ko Heturu tama a
Mikaere.

<span id="an_13:14">13:14</span> No te iwi o Napatari, ko Nahapi tama a
Wopohi.

<span id="an_13:15">13:15</span> No te iwi o Kara, ko Keuere tama a
Maki.

<span id="an_13:16">13:16</span> Ko nga ingoa enei o nga tangata i unga
nei e Mohi hei tutei mo te whenua. A huaina iho e Mohi a Hohea tama a
Nunu ko Hohua.

<span id="an_13:17">13:17</span> Na ka unga ratou e Mohi hei tutei mo te
whenua o Kanaana, ka mea ia ki a ratou, Haere atu ki runga na konei, na
te tonga, ka kake ki te maunga:

<span id="an_13:18">13:18</span> Ka titiro ai i te whenua, he aha ranei;
i te iwi ano hoki e noho ana i reira, he kaha ranei, he kahakore ranei,
he tokoouou ranei, he tokomaha ranei;

<span id="an_13:19">13:19</span> He pehea te whenua e nohoia ana e
ratou, he pai ranei, he kino ranei; he pehea hoki nga pa e nohoia ana e
ratou, he teneti ranei, he mea taiepa ranei;

<span id="an_13:20">13:20</span> He pehea hoki te whenua, he momona
ranei, he kikokore ranei, he rakau ranei to reira, kahore ranei. Kia
maia hoki, maua mai ano etahi o nga hua o te whenua. Na, ko taua wa ko
te wa o nga karepe matamua.

<span id="an_13:21">13:21</span> ¶ Na ko to ratou haerenga ki runga,
tuteia ana e ratou te whenua i te koraha o Hini, a tae noa ki Rehopo, ki
te haerenga atu ki Hamata.

<span id="an_13:22">13:22</span> A i haere ratou na te tonga, ka tae ki
Heperona; a i reira a Ahimana, a Hehai, a Taramai, nga tama a Anaka. Na
ko Heperona, ko tona hanganga, e whitu nga tau i mua i to Toana i Ihipa.

<span id="an_13:23">13:23</span> A ka tae iho ratou ki te awaawa ki
Ehekora, ka tapahia i reira he manga karepe, kotahi te tautau, ka amohia
e te tokorua i runga i te tokotoko; i mauria mai ano etahi pamekaranete,
me etahi piki.

<span id="an_13:24">13:24</span> A huaina iho taua wahi ko te raorao o
Ehekora, no te tautau karepe i tapahia e nga tama a Iharaira i reira.

<span id="an_13:25">13:25</span> No te paunga o nga ra e wha tekau ka
hoki mai ratou i te tutei i te whenua.

<span id="an_13:26">13:26</span> ¶ Na haere ana, a ka tae ki a Mohi
ratou ko Arona, ko te whakaminenga katoa o nga tama a Iharaira, ki te
koraha o Parana, ki Karehe; ki te whakahoki i te korero ki a ratou ko te
whakaminenga katoa, a whakakitea ana e ratou nga hua o te whenua ki a
ratou.

<span id="an_13:27">13:27</span> A ka korero ki a ia, ka mea, I tae
matou ki te whenua i unga nei matou e koe, na he pono e rerengia ana e
te waiu, e te honi; ko ona hua tenei.

<span id="an_13:28">13:28</span> Otiia he kaha te iwi e noho ana i taua
whenua, he mea taiepa hoki nga pa, he nunui rawa: i kite ano matou i nga
tama a Anaka ki reira.

<span id="an_13:29">13:29</span> E noho ana nga Amareki i te whenua ki
te tonga: ko nga Hiti, ko nga Iepuhi, ko nga Amori, e noho ana i nga
maunga: kei te taha o te moana nga Kanaani e noho ana, kei te taha ano o
Horano.

<span id="an_13:30">13:30</span> Na ka whakamarietia te iwi e Karepe i
te aroaro o Mohi, a ka mea ia, Kia hohoro ta tatou haere ki te tango i
reira; e taea hoki e tatou.

<span id="an_13:31">13:31</span> Ko nga tangata ia i haere tahi me ia ki
runga, i mea, E kore e ahei i a tatou te haere ki runga, ki taua iwi; he
kaha ake hoki ratou i a tatou.

<span id="an_13:32">13:32</span> Na ka kawea e ratou he korero kino mo
te whenua i tuteia e ratou ki nga tama a Iharaira, i mea ratou, Ko taua
whenua i haerea ra e matou, i tuteia, he whenua e ngau ana i ona
tangata; he tangata nunui rawa hoki te hunga katoa i kitea e matou ki
reira.

<span id="an_13:33">13:33</span> He nunui rawa hoki nga tangata i kitea
e matou ki reira, he tama na Anaka, he uri no nga tangata roroa: a ki ta
matou titiro, me he mawhitiwhiti matou: he pera ano matou ki ta ratou
titiro.

<span id="an_14:1">14:1</span> ¶ Na ka hamama te reo o te whakaminenga
katoa; a ka tangi te iwi i taua po.

<span id="an_14:2">14:2</span> A amuamu ana nga tama katoa a Iharaira ki
a Mohi raua ko Arona: a ka mea te whakaminenga katoa ki a raua, Aue, me
i mate tatou ki te whenua o Ihipa! aue, me i mate ranei tatou ki tenei
koraha!

<span id="an_14:3">14:3</span> He aha tatou i kawea mai ai e Ihowa ki
tenei whenua, kia hinga i te hoari: ka waiho a tatou wahine, a tatou
tamariki hei taonga parau: ehara ianei te hoki ki Ihipa i te mea pai mo
tatou?

<span id="an_14:4">14:4</span> A ka mea ratou tetahi ki tetahi, Me
whakatu he upoko mo tatou, ka hoki ki Ihipa.

<span id="an_14:5">14:5</span> ¶ Na ka tapapa a Mohi raua ko Arona ki te
aroaro o te huihui katoa o te whakaminenga o nga tama a Iharaira.

<span id="an_14:6">14:6</span> A ka haehae a Hohua, tama a Nunu, raua ko
Karepe, tama a Iepune, i o raua kakahu; ko raua hoki etahi o nga
kaitutei o te whenua:

<span id="an_14:7">14:7</span> A ka korero raua ki te whakaminenga katoa
o nga tama a Iharaira, ka mea, He whenua pai rawa te whenua i haerea
nei, i tuteia nei e matou.

<span id="an_14:8">14:8</span> Ki te aro mai a Ihowa ki a tatou, ka
kawea tatou e ia ki taua whenua, ka homai ano e ia ki a tatou; he whenua
e rerengia ana e te waiu, e te honi.

<span id="an_14:9">14:9</span> Kaua raia koutou e tutu ki a Ihowa, kaua
hoki e wehi i nga tangata o taua whenua, he taro hoki ratou ma tatou:
kua mahue ratou i to ratou whakamarumaru, a kei a tatou a Ihowa: kaua e
wehi i a ratou.

<span id="an_14:10">14:10</span> Heoi ko ta te whakaminenga katoa ki, me
aki raua ki te kohatu. Na ko te putanga mai o te kororia o Ihowa i runga
i te tapenakara o te whakaminenga ki te aroaro o nga tama katoa a
Iharaira.

<span id="an_14:11">14:11</span> ¶ Na ka mea a Ihowa ki a Mohi, Kia
pehea ake te roa o te whakahawea a tenei iwi ki ahau? ahea ranei ratou
whakapono ai ki ahau, he maha nei hoki aku tohu i whakakitea i roto i a
ratou?

<span id="an_14:12">14:12</span> Ka patua ratou e ahau ki te mate uruta,
ka peia atu, a ka meinga koe hei iwi nui atu, kaha atu, i a ratou.

<span id="an_14:13">14:13</span> Ano ra ko Mohi ki a Ihowa, Akuanei ka
rongo nga Ihipiana; nau hoki tenei iwi i whakaputa mai i runga i tou
kaha i roto i a ratou;

<span id="an_14:14">14:14</span> Na ka korero ratou ki nga tangata o
tenei whenua: kua rongo hoki ratou kei roto koe, e Ihowa, i tenei iwi: e
kitea ana ano koe e Ihowa, titiro atu, titiro mai, e tu ana hoki tou
kapua i runga i a ratou, e haere ana hoki koe i mua i a ratou i rot o i
te pou kapua i te awatea, i roto hoki i te pou ahi i te po.

<span id="an_14:15">14:15</span> Na ki te whakamatea e koe tenei iwi,
ano he tangata kotahi, katahi nga iwi i rongo nei ki tou rongo ka whai
kupu, ka mea,

<span id="an_14:16">14:16</span> No te mea kihai i kaha a Ihowa ki te
kawe i tenei iwi ki te whenua i oati ai ia ki a ratou, koia i whakamatea
ai ratou e ia ki te koraha.

<span id="an_14:17">14:17</span> Na kia nui ra te kaha o toku Ariki, kia
rite ki tau i korero ai, i mea ai,

<span id="an_14:18">14:18</span> He puhoi a Ihowa ki te riri, he nui
tona atawhai, e muru ana i te kino, i te tutu, e kore rawa ano e tuku
noa i te hunga he; e mea ana i te kino o nga matua kia tau ki nga
tamariki, a te toru, te wha ra ano, o nga whakatupuranga.

<span id="an_14:19">14:19</span> Tena, murua te kino o tenei iwi, kia
rite ki te nui o tou atawhai, ki tau muru hoki i nga hara o tenei iwi, o
Ihipa mai ano, a taea noatia a konei.

<span id="an_14:20">14:20</span> ¶ Na ka mea a Ihowa, Kua murua e ahau,
kua peratia me tau i ki mai na:

<span id="an_14:21">14:21</span> Otiia, e ora nei ahau, a ka kapi te
whenua katoa i te kororia o Ihowa;

<span id="an_14:22">14:22</span> Na, i te mea ko enei tangata katoa, i
kite nei i toku kororia, i aku merekara hoki i meinga ki Ihipa, ki te
koraha, a ka tekau nei a ratou whakamatautauranga i ahau, kahore ano i
whakarongo ki toku reo;

<span id="an_14:23">14:23</span> Ina, e kore rawa ratou e kite i te
whenua i oati ai ahau ki o ratou matua, e kore ano tetahi o te hunga i
whakahawea nei ki ahau e kite i reira:

<span id="an_14:24">14:24</span> Engari taku pononga a Karepe, he wairua
ke hoki tona, a kua tino whai ia i ahau; e kawea ia e ahau ki te whenua
i haere atu na ia; a ka riro a reira i ona uri.

<span id="an_14:25">14:25</span> Na kei te raorao nga Amareki me nga
Kanaani e noho ana. Tahuri atu koutou apopo, haere atu ki te koraha, na
te huarahi ki te Moana Whero.

<span id="an_14:26">14:26</span> I korero ano a Ihowa ki a Mohi raua ko
Arona, i mea,

<span id="an_14:27">14:27</span> Kia pehea ake te roa o taku
whakamanawanui ki tenei whakaminenga kino, e amuamu nei ki ahau? Kua
rongona e ahau nga amuamu a nga tama a Iharaira, e amuamu nei ratou ki
ahau.

<span id="an_14:28">14:28</span> Mea atu ki a ratou, E ora ana ahau, e
ai ta Ihowa, ko ta koutou i korero mai ai ki oku taringa, he pono, ko
taku tena e mea ai ki a koutou,

<span id="an_14:29">14:29</span> Ka hinga o koutou tinana ki tenei
koraha; a ko koutou katoa i taua, puta noa atu i to koutou tokomaha, nga
mea e rua tekau, he maha ake hoki, o ratou tau, te hunga hoki i amuamu
nei ki ahau,

<span id="an_14:30">14:30</span> E kore koutou e tae ki te whenua i oati
ai ahau ka whakanohoia koutou ki reira, heoi ano ko Karepe tama o
Iepune, raua ko Hohua tama a Nunu.

<span id="an_14:31">14:31</span> Otiia ko a koutou potiki, i mea na
koutou ka waiho hei taonga parau, ka kawea e ahau ki reira, a ka mohio
ratou ki te whenua i whakahaweatia nei e koutou.

<span id="an_14:32">14:32</span> Ko koutou ia, ka hinga o koutou tinana
ki tenei koraha.

<span id="an_14:33">14:33</span> A ka kopikopiko noa a koutou tamariki i
te koraha, e wha tekau nga tau, ma ratou hoki e waha a koutou
puremutanga, kia poto ra ano o koutou tinana ki te koraha.

<span id="an_14:34">14:34</span> Kia rite ra ano ki te maha o nga ra, ki
nga ra e wha tekau, i tuteia ai e koutou te whenua, he tau he ra, he tau
he ra; e wha tekau nga tau e waha ai e koutou o koutou kino, a ka mohio
koutou ki te takanga o taku kupu.

<span id="an_14:35">14:35</span> Naku, na Ihowa te kupu, ina, ka meatia
tenei e ahau ki tenei whakaminenga kino katoa, kua huihui nei ki te
whakahe ki ahau: ka poto ratou ki tenei koraha, ka mate ano hoki ki
konei.

<span id="an_14:36">14:36</span> ¶ Na, ko nga tangata i unga e Mohi hei
tutei mo te whenua, i hoki mai nei, i mea nei kia amuamutia ia e te
whakaminenga katoa, i ta ratou kawenga mai i te korero kino mo te
whenua,

<span id="an_14:37">14:37</span> Ko aua tangata, na ratou nei i kawe mai
te korero kino mo te whenua, i mate ratou i te whiu ki te aroaro o
Ihowa.

<span id="an_14:38">14:38</span> Ko Hohua ia, tama a Nunu, raua ko
Karepe, tama a Iepune, ko raua i ora o nga tangata i haere ki te tutei i
te whenua.

<span id="an_14:39">14:39</span> Na korerotia ana e Mohi enei kupu katoa
ki nga tama katoa a Iharaira: a ka pouri rawa te iwi.

<span id="an_14:40">14:40</span> Na ka maranga wawe ratou i te ata, a ka
haere ki te tihi o te maunga, me te ki ano, Tenei matou, a ka haere
matou ki runga, ki te wahi i korerotia mai e Ihowa: kua hara hoki matou.

<span id="an_14:41">14:41</span> Na ka mea a Mohi, He aha koutou i
takahi ai i te kupu a Ihowa, i te mea kahore e whai wahi?

<span id="an_14:42">14:42</span> Kaua e haere, kahore na hoki a Ihowa i
a koutou, kei patua koutou ki te aroaro o o koutou hoariri.

<span id="an_14:43">14:43</span> Kei reira hoki nga Amareki ratou ko nga
Kanaani, kei mua i a koutou, a ka hinga koutou i te hoari: mo koutou kua
tahuri atu i te whai i a Ihowa, koia a Ihowa te piri ai ki a koutou.

<span id="an_14:44">14:44</span> Heoi ka pokanoa ratou ki te piki ki te
tihi o te maunga: otiia kihai te aaka o te kawenata a Ihowa, me Mohi
hoki, i hiki atu i te puni.

<span id="an_14:45">14:45</span> Na ka heke iho nga Amareki ratou ko nga
Kanaani e noho ana i taua maunga, a patua ana ratou, tukituki rawa, a
taea noatia a Horema.

<span id="an_15:1">15:1</span> ¶ I korero ano a Ihowa, ki a Mohi, i mea,

<span id="an_15:2">15:2</span> Korero ki nga tama a Iharaira, mea atu ki
a ratou, E tae koutou ki te whenua e noho ai koutou, ki taku e hoatu ai
ki a koutou,

<span id="an_15:3">15:3</span> A ka mea i te whakahere ahi ki a Ihowa, i
te tahunga tinana, i te patunga tapu ranei hei whakamana mo te ki
taurangi, i te whakahere tuku noa ranei, i a koutou hakari nunui ranei,
hei whakakakara reka ki a Ihowa, he mea no nga kau, no nga hipi ra nei:

<span id="an_15:4">15:4</span> Na me kawe mai tana whakahere e te
kaiwhakahere ki a Ihowa he whakahere totokore, ko te whakatekau o te epa
o te paraoa pai, he mea konatunatu ki te whakawha o te hine hinu:

<span id="an_15:5">15:5</span> Kia rite mai ano i a koe te whakawha o te
hine waina, hei ringihanga, hei kinaki mo te tahunga tinana, mo te
patunga tapu ranei, mo te reme kotahi.

<span id="an_15:6">15:6</span> Ki te mea he hipi toa, kia rite i a koe
hei whakahere totokore nga whakatekau e rua o te epa o te paraoa pai, he
mea konatunatu ki te whakatoru o te hine nihu.

<span id="an_15:7">15:7</span> Me whakahere ano e koe te whakatoru o te
hine waina hei ringihanga, hei kakara reka ki a Ihowa.

<span id="an_15:8">15:8</span> A ka mea koe i te puru hei tahunga
tinana, hei patunga tapu ranei, hei whakamana i te kupu taurangi, hei
whakahere ranei mo te pai ki a Ihowa:

<span id="an_15:9">15:9</span> Na me kawe tahi ano e ia me te puru, hei
whakahere totokore, kia toru nga whakatekau o te epa o te paraoa pai, he
mea konatunatu ki te hawhe o te hine hinu.

<span id="an_15:10">15:10</span> Me kawe ano e koe te hawhe o te hine
waina hei ringihanga, hei whakahere ahi, hei kakara reka ki a Ihowa.

<span id="an_15:11">15:11</span> Kia penei te meatanga mo te puru
kotahi, mo te hipi toa kotahi, mo te reme toa, mo te kuao koati.

<span id="an_15:12">15:12</span> Kia rite ki te maha o a koutou e tuku
ai ta koutou e mea ai ki te tahi, ki tetahi, kia rite tonu ki te maha o
ratou.

<span id="an_15:13">15:13</span> Kia penei te meatanga a nga tangata
whenua katoa i enei mea, ina whakahere i te whakahere ahi, hei kakara
reka ki a Ihowa.

<span id="an_15:14">15:14</span> A, ki te noho i a koe tetahi manene,
tetahi noa atu ranei, i roto i a koutou i o koutou whakatupuranga, a ka
mea kia whakahere i te whakahere ahi, i te kakara reka ki a Ihowa; kia
rite tana e mea ai ki ta koutou e mea ai.

<span id="an_15:15">15:15</span> Mo te whakaminenga kia kotahi te
tikanga mo koutou, mo te manene hoki e noho tahi ana me koutou, hei
tikanga pumau i o koutou whakatupuranga: kia pera ano me koutou te
manene i te aroaro o Ihowa.

<span id="an_15:16">15:16</span> Kia kotahi ano te ture, kia kotahi ano
te ritenga mo koutou, mo te manene hoki e noho ana i a koutou.

<span id="an_15:17">15:17</span> I korero ano a Ihowa ki a Mohi, i mea,

<span id="an_15:18">15:18</span> Korero ki nga tama a Iharaira, mea atu
ki a ratou, E tae koutou ki te whenua e kawea nei koutou e ahau ki
reira,

<span id="an_15:19">15:19</span> Na e kai koutou i te taro o te whenua,
me whakahere he whakahere hapahapai ki a Ihowa.

<span id="an_15:20">15:20</span> Me whakahere he keke no ta koutou
paraoa pokepoke mataati hei whakahere hapahapai: kia rite ki te
whakahere hapahapai o te patunga witi ta koutou hapahapai.

<span id="an_15:21">15:21</span> Me hoatu tetahi wahi o ta koutou
pokepokenga mataati ki a Ihowa, hei whakahere hapahapai, puta noa i o
koutou whakatupuranga.

<span id="an_15:22">15:22</span> ¶ A ki te mea kua pohehe koutou, a
kihai i rite enei whakahau katoa i korerotia nei e Ihowa ki a Mohi,

<span id="an_15:23">15:23</span> Ara nga mea katoa i whakahaua ai koutou
e Ihowa, i korerotia e Mohi, o te ra ano i whakahau ai a Ihowa a tuku
iho ki o koutou whakatupuranga;

<span id="an_15:24">15:24</span> Ko reira, ki te meatia tetahi mea, he
pohehe hoki, e ngaro ana i nga kanohi o te whakaminenga, na me whakahere
e te whakaminenga katoa tetahi puru kuao hei tahunga tinana, hei kakara
reka ki a Ihowa, me tona whakahere totokore, me tona ringihang a; kia
rite ki te tikanga, kia kotahi hoki koati toa hei whakahere hara.

<span id="an_15:25">15:25</span> A ka whakamarie te tohunga mo te
whakaminenga katoa o nga tama a Iharaira, a ka murua to ratou he; he
pohehe hoki: a me kawe ta ratou whakahere, hei whakahere ahi ki a Ihowa,
me ta ratou whakahere hara ki te aroaro o Ihowa, mo to ratou pohehe:

<span id="an_15:26">15:26</span> A ka murua taua he o te whakaminenga
katoa o nga tama a Iharaira, o te manene ano e noho ana i a ratou: no te
mea i pohehe katoa te iwi.

<span id="an_15:27">15:27</span> Ki te pohehe ano tetahi wairua, a ka
hara, na me kawe mai e ia he koati uha, hei te tau tahi, hei whakahere
hara.

<span id="an_15:28">15:28</span> A me whakamarie te tohunga mo te wairua
i hara pohehe, ina hara pohehe ia, ki te aroaro o Ihowa, hei whakamarie
mona; a ka murua tana.

<span id="an_15:29">15:29</span> Kia kotahi ano ta koutou ture mo te
tangata i hara pohehe, mo te tangata whenua o nga tama a Iharaira raua
ko te manene e noho ana i a ratou.

<span id="an_15:30">15:30</span> ¶ Ko te wairua ia i whakakake, ahakoa
tangata whenua, manene ranei, he kohukohu tana i a Ihowa; a ka hatepea
atu taua wairua i roto i tona iwi.

<span id="an_15:31">15:31</span> I whakahawea ia ki te kupu a Ihowa, i
whakataka hoki i tana whakahau; ka tino hatepea atu taua wairua; ka mau
tona kino ki a ia.

<span id="an_15:32">15:32</span> A, i nga tama a Iharaira i te koraha,
ka kitea tetahi tangata e kohikohi rakau ana i te ra hapati.

<span id="an_15:33">15:33</span> Na ka kawea ia e nga tangata, i kite ra
i a ia e kohikohi ana i nga rakau, ki a Mohi raua ko Arona, a ki te
whakaminenga katoa.

<span id="an_15:34">15:34</span> Na hoatu ana ia e ratou kia tiakina, no
te mea kahore ano i whakaaturia me aha ia.

<span id="an_15:35">15:35</span> A ka mea a Ihowa ki a Mohi, me
whakamate rawa tena tangata: ma te whakaminenga katoa ia e aki ki te
kohatu ki waho o te puni.

<span id="an_15:36">15:36</span> Na kawea ana ia e te whakaminenga katoa
ki waho o te puni, a akina ana ki te kohatu, a ka mate: pera me ta Ihowa
i whakahau ai ki a Mohi.

<span id="an_15:37">15:37</span> ¶ I korero ano a Ihowa ki a Mohi, i
mea,

<span id="an_15:38">15:38</span> Koreroki nga tama a Iharaira, mea atu
ki a ratou kia hanga etahi taniko mo ratou, mo nga taha o o ratou
kakahu, puta noa i o ratou whakatupuranga, kia karapitia hoki te taniko
o te pito ki te miro puru:

<span id="an_15:39">15:39</span> A hei taniko tena mo koutou, hei titiro
iho ma koutou, na ka mahara ki nga whakahau katoa a Ihowa, a ka mahi;
kei rapu koutou i ta o koutou ngakau, i ta o koutou kanohi, ara i nga
mea e whaia atu nei, e puremutia atu nei e koutou:

<span id="an_15:40">15:40</span> Kia mahara ai koutou ki te mahi i aku
whakahau katoa, kia tapu ai hoki ki to koutou Atua.

<span id="an_15:41">15:41</span> Ko Ihowa ahau, ko to koutou Atua i kawe
mai nei a koutou i te whenua o Ihipa, kia waiho ai ahau hei Atua mo
koutou: ko Ihowa ahau, ko to koutou Atua.

<span id="an_16:1">16:1</span> ¶ Na ka tango tangata a Koraha tama a
Itihara, tama a Kohata, tama a Riwai, ratou ko Ratana, ko Apirama, tama
a Eriapa, ko Ono hoki, tama a Perete, he tama na Reupena;

<span id="an_16:2">16:2</span> A ka whakatika ratou kite aroaro o Mohi,
me etahi o nga tama a Iharaira, e rua rau e rima tekau, he rangatira no
te whakaminenga, e rangona ana i roto i te huihui, he hunga whai ingoa:

<span id="an_16:3">16:3</span> Ka whakahuihui ratou i a ratou ki a Mohi
raua ko Arona, ka mea ki a raua, He kaha rawa ta korua tango tikanga, he
tapu kau nei te whakaminenga katoa, kei waenganui ano hoki a Ihowa i a
ratou: he aha ra korua i whakanui aia i a korua ki runga ake i te
whakaminenga a Ihowa?

<span id="an_16:4">16:4</span> A, no te rongonga o Mohi, ka hinga tapapa
iho ia:

<span id="an_16:5">16:5</span> A ka korero ki a Koraha ratou ko tana hui
katoa, ka mea, A te ata ka whakaaturia mai e Ihowa ko wai tana, ko wai
te mea tapu; ka meinga ano e ia kia whakatata ki a ia: ko tana i
whiriwhiri ai, ko ia tana e mea ai kia whakatata ki a ia.

<span id="an_16:6">16:6</span> Ko tenei ta koutou e mea ai, Tikina etahi
tahu kakara ma koutou, e Koraha ratou ko tana hui katoa;

<span id="an_16:7">16:7</span> Ka maka hoki he ahi ki roto, ka mea ai i
te whakakakara ki runga, ki te aroaro o Ihowa apopo, a, ko te tangata e
whiriwhiri ai a Ihowa, ko ia te mea tapu: kati ta koutou, e nga tama a
Riwai.

<span id="an_16:8">16:8</span> I mea ano a Mohi ki a Koraha, Na,
whakarongo mai, e nga tama a Riwai:

<span id="an_16:9">16:9</span> He mea iti ianei ki ta koutou kia wehea
koutou e te Atua o Iharaira i roto i te huihui o Iharaira, kia meinga
kia whakatata ki a ia, kia mahi i te mahi o te tapenakara o Ihowa, kia
tu hoki ki te aroaro o te hui, hei minita ma ratou?

<span id="an_16:10">16:10</span> Kua meinga ano koe e ia kia tata,
koutou tahi ko ou teina katoa, ko nga tama a Riwai: na, me whai ano hoki
e koutou te tohungatanga?

<span id="an_16:11">16:11</span> Koia koutou ko tau hui katoa ka huihui
nei ki a Ihowa: ko Arona hoki, he ha ia, i amauamu ai koutou ki a ia?

<span id="an_16:12">16:12</span> ¶ Na ka tono tangata a Mohi hei karanga
i a Ratana raua ko Apirama, i nga tama a Eriapa: a ka mea raua, E kore
maua e hare atu:

<span id="an_16:13">16:13</span> He mea iti ianei tau kawe mai i a matou
i te whenua e rerengia ana e te waiu, e te honi kia mate ai matou ki te
koraha, a ka mea rawa hoki koe i a koe. hei rangatira ki runga i a
matou?

<span id="an_16:14">16:14</span> Kahore ano hoki koe i kawe i a matou i
te whenua e rerengia ana e te waiu, e tona honi, i homai ranei i nga
mara, i nga kari, hei kainga: ka pokaia ranei e koe nga kanohi o nga
tangata nei: e kore matou e haere atu.

<span id="an_16:15">16:15</span> Na ko te tino riringa o Mohi, ka mea ki
a Ihowa, Kaua e tahuri ki ta ratou whakahere: kahore ano kia kotahi te
kaihe i tangohia e ahau i a ratou, kahore ano ahau i kino noa ki tetahi
o ratou.

<span id="an_16:16">16:16</span> Na ka mea a Mohi ki a Koraha, Puta mai
koutou ko tau hui katoa ki te aroaro o Ihowa apopo, a koe, me ratou ko
Arona, apopo:

<span id="an_16:17">16:17</span> A me mau e tenei, e tenei o koutou tana
tahu kakara, ka mea he whakakakara ki runga, ka kawe ai tena i tana tahu
kakara, i tana ki te aroaro o Ihowa, kia rua rau kia rima tekau nga tahu
kakara: a koe me tau tahu kakara, a Arona hoki me tana.

<span id="an_16:18">16:18</span> Na ka mau ratou ki tana tahu kakara, ki
tana tahu kakara, a hoatu ana he ahi ki roto, meatia ana hoki he
whakakakara ki runga, a ka tu tahi me Mohi raua ko Arona ki te whatitoka
o te tapenakara o te whakaminenga.

<span id="an_16:19">16:19</span> Na ka tawhiua e Koraha te whakaminenga
katoa ki a raua ki te whatitoka o te tapenakara o te whakaminenga: a ka
puta mai te kororia o Ihowa ki te whakaminenga katoa.

<span id="an_16:20">16:20</span> Na ka korero a Ihowa ki a Mohi raua ko
Arona, ka mea,

<span id="an_16:21">16:21</span> Wehea atu korua i roto i tenei
whakaminenga, e kore hoki e aha ka pau ratou i ahau.

<span id="an_16:22">16:22</span> Na ka tapapa raua, ka mea, E te Atua, e
te Atua o nga wairua o nga kikokiko katoa, kia hara ranei te tangata
kotahi, a ka riri koe ki te whakaminenga katoa?

<span id="an_16:23">16:23</span> ¶ Na ka korero a Ihowa ki a Mohi, ka
mea,

<span id="an_16:24">16:24</span> Korero ki te whakaminenga, mea atu,
Whakatika i te tapenakara o Koraha, o Ratana, o Apirama.

<span id="an_16:25">16:25</span> Na ka whakatika a Mohi, ka haere ki a
Ratana raua ko Apirama: me te whai tahi ano nga kaumatua o Iharaira i a
ia.

<span id="an_16:26">16:26</span> Na ka korero ia ki te whakaminenga, ka
mea, Tena, mawehe mai i nga teneti o enei tangata kikino, kaua hoki e pa
ki te tahi mea a ratou, kei ngaro koutou i roto i o ratou hara katoa.

<span id="an_16:27">16:27</span> Na ka whakatika ratou i nga taha katoa
o te tapenakara o Koraha, o Ratana, o Apirama: a ka puta a Ratana raua
ko Apirama, ka tu ki nga whatitoka o o raua teneti, ratou ko a ratou
wahine, ko a ratou tama, ko a ratou kohungahunga hoki.

<span id="an_16:28">16:28</span> Na ka mea a Mohi, Ma tenei e mohio ai
koutou na Ihowa ahau i unga mai ki te mahi i enei mahi katoa; a ehara i
te mea whakaaro noa ake naku.

<span id="an_16:29">16:29</span> Ki te mea ko te mate o nga tangata
katoa te mate mo enei, ko te whiu ranei o nga tangata katoa te whiu mo
ratou, kahore ahau i unga mai e Ihowa.

<span id="an_16:30">16:30</span> Tena ko tenei, ka pokaia houtia e Ihowa
he mahi hou, a ka hamama te waha o te oneone, a ka horomia ratou me a
ratou me katoa, a ka heke ora ratou ki te rua; katahi koutou ka mohio i
whakahawea enei tangata ki a Ihowa.

<span id="an_16:31">16:31</span> A mutu kau tana korero i enei korero
katoa, ko te tino kowheratanga o te oneone i raro i a ratou:

<span id="an_16:32">16:32</span> Na hamama ana te waha o te whenua,
horomia ake hoki ratou me o ratou whare, me nga tangata katoa o Koraha,
me o ratou rawa katoa.

<span id="an_16:33">16:33</span> A heke ora ana ratou me a ratou mea
katoa ki te rua, na ka taupokina iho ratou i te whenua: a ngaro iho
ratou i roto i te whakaminenga.

<span id="an_16:34">16:34</span> Na rere ana a Iharaira katoa i nga taha
katoa o ratou i to ratou aue; i mea hoki, Kei horomia hoki tatou e te
whenua.

<span id="an_16:35">16:35</span> ¶ Na a puta mai he ahi i a Ihowa, a pau
ake nga tangata e rua rau e rima tekau i whakahere nei i te whakakakara.

<span id="an_16:36">16:36</span> Na ka korero a Ihowa ki a Mohi, ka mea,

<span id="an_16:37">16:37</span> Mea atu ki a Eratara tama a te tohunga,
a Arona, kia tangohia ake e ia nga tahu kakara i roto i te tahunga, a
rukerukea atu hoki e koe te ahi ki ko; he tapu hoki ena;

<span id="an_16:38">16:38</span> Ko nga tahu kakara ano a taua hunga i
hara ra ki o ratou wairua, me hanga hei papa paraharaha, hei kopaki mo
te aata: i tapaea hoki ki te aroaro o Ihowa, koia i tapu ai: a ka waiho
hei tohu ki nga tama a Iharaira.

<span id="an_16:39">16:39</span> Na tikina atu ana e te tohunga, e
Ereatara, nga tahu kakara parahi i tapaea e te hunga i tahuna ra, a ka
hanga hei papa paraharaha, hei kopaki mo te aata:

<span id="an_16:40">16:40</span> Hei whakamahara mo nga tama a Iharaira,
kei whakatata he tangata ke, ehara nei i te uri no Arona, ki te tahu
whakakakara ki te aroaro o Ihowa: kei rite ki a Koraha ratou ko tana
hui: ko ta Ihowa tenei i korerotia e Mohi ki a ia.

<span id="an_16:41">16:41</span> ¶ Otiia i te aonga ake ka amuamu te
whakaminenga katoa o nga tama a Iharaira ki a Mohi raua ko Arona, ka
mea, Na korua i mate ai te iwi a Ihowa.

<span id="an_16:42">16:42</span> A, i te huihuinga o te whakaminenga
katoa ki a Mohi raua ko Arona, i to ratou tahuritanga ake ki te
tapenakara o te whakaminenga, e! kua taupokina e te kapua, a ka kitea te
kororia o Ihowa.

<span id="an_16:43">16:43</span> Na ka haere a Mohi raua ko Arona ki mua
i te tapenakara o te whakaminenga.

<span id="an_16:44">16:44</span> A ka korero a Ihowa ki a Mohi, ka mea,

<span id="an_16:45">16:45</span> Whakatika atu korua i roto i tenei
whakaminenga, e kore e aha ka pau ratou i ahau. Na ka tapapa iho raua.

<span id="an_16:46">16:46</span> Na ka mea a Mohi ki a Arona, E mau ki
te tahu kakara, meatia iho hoki he ahi i te aata, ka hoatu ai i te
whakakakara ki runga, a kia hohoro te haere ki te whakaminenga, te
whakamarie mo ratou: kua puta he riri i te aroaro o Ihowa; kua timata te
whiu.

<span id="an_16:47">16:47</span> Na tikina ana e Arona, peratia ana me
ta Mohi i ki ai, a rere ana ia ki waenganui o te whakaminenga; na kua
timata tena te whiu i roto i te iwi: na ka maka iho e ia he whakakakara,
a ka whakamarie mo te iwi.

<span id="an_16:48">16:48</span> Na tu ana ia i waenganui o te hunga
mate, o te hunga ora; a ka mutu te whiu.

<span id="an_16:49">16:49</span> Na ko nga tangata i mate i te whiu,
kotahi tekau ma wha mano e whitu rau, haunga era i mate i to Koraha ra.

<span id="an_16:50">16:50</span> Na hoki ana a Arona ki a Mohi, ki te
whatitoka o te tapenakara o te whakaminenga, a mutu iho te whiu.

<span id="an_17:1">17:1</span> ¶ I korero ano a Ihowa ki a Mohi, i mea,

<span id="an_17:2">17:2</span> Korero ki nga tama a Iharaira, tangohia
mai ano he tokotoko i tenei, i tenei, o ratou, i nga whare o o ratou
matua, i nga ariki katoa o nga whare o o ratou matua, kia kotahi tekau
ma rua nga tokotoko: me tuhituhi te ingoa o tenei, o tenei, ki tan a
tokotoko.

<span id="an_17:3">17:3</span> Me tuhituhi ano hoki te ingoa o Arona ki
te tokotoko a Riwai: a kia kotahi te tokotoko ma ia upoko o te whare o o
ratou matua.

<span id="an_17:4">17:4</span> A me whakatakoto e koe ki roto ki te
tapenakara o te whakaminenga ki mua o te whakaaturanga, ki te wahi e
tutaki ai ahau ki a koutou.

<span id="an_17:5">17:5</span> Na, ko te tangata e whiriwhiri ai ahau,
ka pihi tana tokotoko, a ka pehia atu e ahau te amuamu a nga tama a
Iharaira, e amuamu nei ki a korua.

<span id="an_17:6">17:6</span> Na ka korero a Mohi ki nga tama a
Iharaira, a homai ana e o ratou ariki katoa ki a ia, he tokotoko e tenei
ariki, he tokotoko e tenei ariki, e nga whare o o ratou matua, kotahi
tekau ma rua nga tokotoko: i roto ano i a ratou tokotoko te tokotoko a
Arona.

<span id="an_17:7">17:7</span> A whakatakotoria ana nga tokotoko e Mohi
ki te aroaro o Ihowa ki te tapenakara o te whakaaturanga.

<span id="an_17:8">17:8</span> ¶ A i te aonga ake, na, ka haere a Mohi
ki te tapenakara o te whakaaturanga; e! kua pihi te tokotoko a Arona, ta
te whare o Riwai, kua wana, kua rapupuku, kua kohera hoki he puawai, kua
hua he aramona.

<span id="an_17:9">17:9</span> Na kawea ana e Mohi nga tokotoko katoa i
te aroaro o Ihowa ki nga tama katoa a Iharaira: a tirohia iho ana e
ratou, tangohia ana hoki e ratou tana tokotoko, tana tokotoko.

<span id="an_17:10">17:10</span> Na ka mea a Ihowa ki a Mohi, Whakahokia
mai te tokotoko a Arona ki mua i te whakaaturanga, kia tiakina, hei tohu
ki te hunga tutu; a ka kore i koe a ratou amuamu e rongo nei ahau, kei
mate ratou.

<span id="an_17:11">17:11</span> A peratia ana e Mohi, rite tonu ki ta
Ihowa i whakahau ai ki a ia tana i mea ai.

<span id="an_17:12">17:12</span> Na ka mea nga tama a Iharaira ki a
Mohi, Nana, ka mate matou, ka ngaro matou, ngaro katoa.

<span id="an_17:13">17:13</span> Ko te tangata e whakatata ana ki te
tapenakara o Ihowa, ka mate: kia poto ranei matou katoa ki te mate?

<span id="an_18:1">18:1</span> ¶ I mea ano a Ihowa ki a Arona, Mau, ma
au tama, ma koutou ko te whare o tou papa e waha te kino o te wahi tapu:
a ma koutou ko au tama e waha te kino o ta koutou mahi tohunga.

<span id="an_18:2">18:2</span> A ko ou teina hoki, o te iwi o Riwai, o
te iwi o tou papa, me whakatata tahi me koe, kia tapiritia ai ratou ki a
koe, hei minita ki a koe: ko koutou tahi ia ko au tama hei te tapenakara
o te whakaaturanga.

<span id="an_18:3">18:3</span> A ma ratou tau mahi e tiaki, me te mahi
tiaki o te tapenakara katoa: otiia kaua e whakatata ki nga oko o te wahi
tapu, ki te aata ranei, kei mate ko ratou, ko koutou ranei.

<span id="an_18:4">18:4</span> A ka tapiritia ratou ki a koe, hei tiaki
i nga mea o te tapenakara o te whakaminenga, mo nga mahi katoa o te
tapenakara: kaua hoki te tangata ke e tata ki a koutou.

<span id="an_18:5">18:5</span> Ma koutou hoki e tiaki nga mea o te wahi
tapu, me nga mea o te aata; kei puta he riri ki nga tama a Iharaira a
muri ake nei.

<span id="an_18:6">18:6</span> Me ahau hoki, nana, kua tango ahau i o
koutou teina, i nga Riwaiti i roto i nga tama a Iharaira: he mea hoatu
ki a koutou ma Ihowa, hei mahi i nga mahi o te tapenakara o te
whakaminenga.

<span id="an_18:7">18:7</span> Ko koutou ia ko au tama, kia mau ki ta
koutou mahi tohunga ki nga mea katoa o te aata, o roto atu ano hoki i te
arai, hei mahi ma koutou: he mea hoatu noa atu ta koutou mahi tohunga e
hoatu nei e ahau: a ka whakamatea te tangata ke e whakatata ma i ana.

<span id="an_18:8">18:8</span> ¶ I korero ano a Ihowa ki a Arona, Na kua
tukua atu nei e ahau ki a koe te tiaki o aku whakahere hapahapai, o nga
mea tapu katoa a nga tama a Iharaira; he mea hoatu naku ki a koutou ko
au tama, he whakaaro hoki ki te whakawahinga, he tikanga pumau.

<span id="an_18:9">18:9</span> Ko nga mea tenei mau o nga mea tino tapu
e kore nei e tukua ki te ahi: ko a ratou whakahere katoa, ko a ratou
whakahere totokore katoa, me a ratou whakahere hara katoa, me a ratou
whakahere katoa mo te he, e tapaea ki ahau; ka tino tapu ma koutou ko au
tama.

<span id="an_18:10">18:10</span> Hei te wahi tino tapu kai ai, ma nga
tane katoa e kai: he tapu tena mau.

<span id="an_18:11">18:11</span> Mau ano tenei; ko nga whakahere
hapahapai e homai ana e ratou me nga whakahere poipoi katoa a nga tama a
Iharaira: kua hoatu aua mea e ahau ki a koe, ki a koutou ko au tama, ko
au tamahine, he tikanga pumau: e kainga tena e nga mea pokekore kato a o
tou whare.

<span id="an_18:12">18:12</span> Ko nga wahi papai katoa o te hinu, me
nga wahi papai katoa o te waina, o te witi hoki, ko nga tuapora o aua
mea e homai ana ki a Ihowa, kua hoatu ena e ahau ki a koe.

<span id="an_18:13">18:13</span> Mau nga hua mataati o nga mea katoa o
te whenua, e kawea mai ana ki a Ihowa; me kai e nga mea pokekore katoa o
tou whare.

<span id="an_18:14">18:14</span> Mau nga mea katoa i oti rawa i roto i a
Iharaira.

<span id="an_18:15">18:15</span> Ko nga mea katoa e oroko puta mai ana i
te kopu o nga kikokiko katoa, ko nga mea hoki e whakaherea ana ma Ihowa,
o te tangata, o te kararehe, mau ena: otiia me tino whakahoki atu e koe
ki te utu nga matamua a te tangata, me tango utu ano mo nga matamua a te
kararehe poke.

<span id="an_18:16">18:16</span> A, ko nga mea e utua ana e whakahokia
ana, ka kotahi marama o tona whanautanga, me tango ona utu; kia rite ki
tau e whakarite ai, kia rima hekere nga moni: hei nga hekere wahi tapu,
e rua tekau nei nga kera.

<span id="an_18:17">18:17</span> Ko te matamua ia a te kau, me te
matamua a te hipi, me te matamua a te koati, kaua e whakahokia atu e
koe; he tapu ena: me tauhi e koe o ratou toto ki te aata, me tahu ano o
ratou ngako hei whakahere ahi, hei kakara reka ki a Ihowa.

<span id="an_18:18">18:18</span> A mau o ratou kikokiko, ka pera me te
uma poipoi, me te huha matau, nau hoki ena.

<span id="an_18:19">18:19</span> Ko nga whakahere hapahapai katoa o roto
o nga mea tapu e tapaea ana e nga tama a Iharaira ki a Ihowa, kua hoatu
e ahau ki a koutou ko au tama, ko au tamahine; hei tikanga pumau: hei
kawenata tote i te aroaro o Ihowa ake ake, ki a koutou tahi ko ou uri.

<span id="an_18:20">18:20</span> ¶ A i korero a Ihowa ki a Arona, Kahore
he kainga tupu mou i to ratou whenua, kahore ano hoki he wahi mou i roto
i a ratou: ko ahau te wahi mou, tou kainga tupu i roto i nga tama a
Iharaira.

<span id="an_18:21">18:21</span> Kua hoatu nei hoki e ahau ki nga tama a
Riwai nga whakatekau katoa i roto i a Iharaira hei taonga tupu, hei utu
mo ta ratou mahi e mahi ai ratou, mo te mahinga i te tapenakara o te
whakaminenga.

<span id="an_18:22">18:22</span> Kaua ano hoki nga tama a Iharaira e
whakatata a muri ake nei ki te tapenakara o te whakaminenga, kei whai
hara, kei mate.

<span id="an_18:23">18:23</span> Ma nga Riwaiti ia e mahi nga mahi o te
tapenakara o te whakaminenga, me waha ano hoki e ratou to ratou kino;
hei tikanga pumau ia ma o koutou whakatupuranga, kia kahore he kainga
tupu mo ratou i roto i nga tama a Iharaira.

<span id="an_18:24">18:24</span> Ko nga whakatekau hoki a nga tama a
Iharaira, e tapaea nei hei whakahere hapahapai ki a Ihowa, kua hoatu e
ahau hei wahi tupu ki nga Riwaiti; koia ahau i mea ai ki a ratou, e kore
ratou e whai kainga tupu i roto i nga tama a Iharaira.

<span id="an_18:25">18:25</span> I korero ano a Ihowa ki a Mohi, i mea,

<span id="an_18:26">18:26</span> Korero ano ki nga Riwaiti, mea atu ki a
ratou, Ka tangohia e koutou nga whakatekau a nga tama a Iharaira e hoatu
nei e ahau ki a koutou i roto i a ratou mea hei wahi tupu mo koutou, me
tapae he whakahere hapahapai ki a Ihowa i roto i taua mea, h e wahi
whakatekau o aua whakatekau.

<span id="an_18:27">18:27</span> A ka kiia tenei whakahere hapahapai he
mea na koutou, he pera me te witi o te patunga witi, me te purenatanga
hoki o te poka waina.

<span id="an_18:28">18:28</span> Na me tapae ano hoki e koutou he
whakahere hapahapai ki a Ihowa i roto i a koutou whakatekau katoa e
tangohia ana e koutou i nga tama a Iharaira; me homai te whakahere
hapahapai a Ihowa i roto i taua mea ki te tohunga, ki a Arona.

<span id="an_18:29">18:29</span> Me tapae nga whakahere hapahapai katoa
ma Ihowa i roto i nga mea katoa e homai ana ki a koutou, i roto i nga
mea papai katoa o ena, ara te wahi tapu o roto.

<span id="an_18:30">18:30</span> Me ki atu ki a ratou, Ka hapahapai
koutou i te wahi tino pai o taua mea, me ki tena he mea na nga Riwaiti,
he pera me te hua o te patunga witi, me te purenatanga hoki o te poka
waina.

<span id="an_18:31">18:31</span> A me kai tena e koutou ko o koutou
whare ki nga wahi katoa: ko to koutou utu hoki ia mo ta koutou mahi i te
tapenakara o te whakaminenga.

<span id="an_18:32">18:32</span> A e kore e waha e koutou he hara i
reira, ina hapahapainga tona wahi pai: kaua ano e whakapokea nga mea
tapu a nga tama a Iharaira, kei mate koutou.

<span id="an_19:1">19:1</span> ¶ I korero ano a Ihowa ki a Mohi raua ko
Arona, i mea,

<span id="an_19:2">19:2</span> Ko te tikanga tenei o te ture i whakahaua
e Ihowa; i mea ia, Korero ki nga tama a Iharaira kia tikina he kuao kau
uha, he mea whero mau, hei te mea kahore he nawe, kahore he koa, a
kahore ano hoki i utaina ki te ioka:

<span id="an_19:3">19:3</span> Me hoatu e koutou ki a Ereatara, tohunga,
mana ia e kawe ki waho o te puni, me patu hoki e tetahi ki tona aroaro:

<span id="an_19:4">19:4</span> Na ka tango a Ereatara, tohunga, i tetahi
wahi o ona toto ki tona maihao, kia whitu ana tauhiuhinga i ona toto ki
te roro tonu o te tapenakara o te whakaminenga:

<span id="an_19:5">19:5</span> Na ma tetahi e tahu te kau i tana
tirohanga atu: ko tona hiako, me ona kiko, me ona toto, me tahu tahi me
tona paru:

<span id="an_19:6">19:6</span> Na ka mau te tohunga ki te rakau hita, ki
te hihopa, ki te mea ngangana, a ka maka e ia ki waenganui o te tahunga
o te kau.

<span id="an_19:7">19:7</span> Katahi ka horoi te tohunga i ona kakahu,
ka horoi ano hoki i tona kiri ki te wai, a muri iho ka haere ki te puni,
ka poke hoki te tohunga a ahiahi noa.

<span id="an_19:8">19:8</span> Me te kaitahu ano, me horoi ona kakahu ki
te wai, me horoi ano tona kiri ki te wai, ka poke hoki ia a ahiahi noa.

<span id="an_19:9">19:9</span> A me amene nga pungarehu o te kau e
tetahi tangata pokekore, a ka waiho i waho o te puni, i te wahi
pokekore, ka tiaki ai mo te whakaminenga o nga tama a Iharaira hei wai
wehenga; hei horohoro tena mo te hara.

<span id="an_19:10">19:10</span> Me horoi ano hoki ona kakahu e te
kaiamene i nga pungarehu o te kau, ka poke hoki ia a ahiahi noa: me
waiho ano tena hei tikanga tuturu ma nga tama a Iharaira, ma te manene
hoki e noho manene ana i roto i a ratou.

<span id="an_19:11">19:11</span> ¶ Ki te pa tetahi ki te tinana mate o
tetahi tangata, ka poke ia, e whitu nga ra.

<span id="an_19:12">19:12</span> Me pure ia e ia ki taua wai i te toru o
nga ra, a i te whitu o nga ra ka kore ona poke: otiia ki te kore ia e
pure i a ia i te toru o nga ra, e kore ia e pokekore i te whitu o nga
ra.

<span id="an_19:13">19:13</span> Ki te pa tetahi ki te tinana mate o
tetahi tangata kua mate, a kahore e pure i a ia, e whakapokea ana e ia
te tapenakara o Ihowa; ka hatepea taua wairua i roto i a Iharaira; no te
mea kihai i tauhiuhia ki a ia te wai wehenga, ka poke ano ia; e m au ana
ano ki a ia tona poke.

<span id="an_19:14">19:14</span> Ko te ture tenei ina mate te tangata i
roto i te teneti: ko nga tangata katoa e tomo ana ki te teneti, me nga
tangata katoa i roto i te teneti, ka poke kia whitu nga ra.

<span id="an_19:15">19:15</span> Ko nga oko katoa ano e puare kau ana,
kahore nei i herea te taupoki, ka poke.

<span id="an_19:16">19:16</span> Ki te pa hoki tetahi ki te tangata i
patua ki te hoari ki waenga parae, ki te tupapaku ranei, ki te whenua
tangata ranei, ki te urupa ranei, ka poke ia kia whitu nga ra.

<span id="an_19:17">19:17</span> Na, mo te tangata poke, me tiki e ratou
etahi o nga pungarehu o te kau i tahunga hei horohoronga mo nga hara, ka
riringi ai ki te wai ora, ki roto ano ki te oko:

<span id="an_19:18">19:18</span> Na ka mau tetahi tangata pokekore ki te
hihopa, ka tuku ki te wai, na ka tauhiuhi i te teneti me nga oko katoa,
i nga tangata ano hoki o reira, me te tangata i pa atu nei ki te whenua,
ki te tangata ranei i patua, ki te tupapaku ranei, ki te uru pa ranei:

<span id="an_19:19">19:19</span> Me tauhuihui ano hoki e te tangata
pokekore te tangata poke i te toru o nga ra, i te whitu hoki o nga ra; a
me pure ia e ia ano i te whitu o nga ra, ka horoi ai i ona kakahu, ka
horoi ano hoki i a ia ki te wai, a i te ahiahi ka kore te poke.

<span id="an_19:20">19:20</span> A ki te poke tetahi tangata, a kahore e
pure i a ia, ka hatepea atu taua wairua i roto i te huihui, mona i
whakapoke i te wahi tapu o Ihowa: kihai te wai o te wehenga i tauhiuhia
ki a ia; he poke.

<span id="an_19:21">19:21</span> A hei tikanga tuturu tenei ma ratou, me
horoi ona kakahu e te kaitauhiuhi o te wai wehenga; ka poke ano a ahiahi
noa te tangata e pa ana ki te wai wehenga.

<span id="an_19:22">19:22</span> Ko poke ano nga mea katoa e pa ai te
tangata poke; ka poke ano a ahiahi noa te wairua e pa ana.

<span id="an_20:1">20:1</span> ¶ Na ka tae nga tama a Iharaira, ara te
whakaminenga katoa, ki te koraha o Hini i te marama tuatahi: a ka noho
te iwi ki Karehe; na ka mate a Miriama ki reira, a tanumia ana ki reira.

<span id="an_20:2">20:2</span> A kahore he wai mo te whakaminenga: a ka
huihui ki te ngangare ki a Mohi raua ko Arona.

<span id="an_20:3">20:3</span> Na ka ngangau te iwi ki a Mohi, ka
korero, ka mea, Aue, me i mate matou i te matenga o o matou tuakana i te
aroaro o Ihowa!

<span id="an_20:4">20:4</span> He aha hoki i kawea mai ai e korua te
whakaminenga a Ihowa ki tenei koraha, kia mate tahi matou me a matou
kararehe ki konei?

<span id="an_20:5">20:5</span> He aha hoki matou i meinga ai e korua kia
haere mai i Ihipa, kia kawea mai matou ki tenei wahi kino? ehara nei i
te wahi purapura, i te wahi piki, waina, pamekaranete; kahore ano hoki
he wai hei inu.

<span id="an_20:6">20:6</span> Na ka haere a Mohi raua ko Arona i te
aroaro o te whakaminenga ki te whatitoka o te tapenakara o te
whakaminenga, a ka kupapa iho o raua mata: na ko te putanga mai o te
kororia o Ihowa ki a raua.

<span id="an_20:7">20:7</span> A ka korero a Ihowa ki a Mohi, ka mea,

<span id="an_20:8">20:8</span> Maua atu te tokotoko, huihuia mai ano te
whakaminenga e korua ko tou tuakana, ko Arona, ka korero ai korua ki te
kamaka i mua i o ratou kanohi, kia tukua mai tona wai; a ka whakaputaina
mai e koe he wai mo ratou i roto i te kamaka: a ka meinga e koe te
whakaminenga me a ratou kararehe kia inu.

<span id="an_20:9">20:9</span> Na ka maua e Mohi te tokotoko i te aroaro
o Ihowa, pera ana ia me tana i whakahau ai.

<span id="an_20:10">20:10</span> I huihuia hoki te whakaminenga e Mohi
raua ko Arona ki mua o te kamaka, a ka mea ia ki a ratou, Whakarongo
mai, e te hunga tutu; me whakaputa mai ranei e maua he wai mo koutou i
roto i tenei kamaka?

<span id="an_20:11">20:11</span> Na ka ara te ringa o Mohi, a e rua ana
patunga i te kamaka ki tana tokotoko; ko te tino putanga mai o te wai,
tona nui, a inu ana te iwi me a ratou kararehe.

<span id="an_20:12">20:12</span> Na ka mea a Ihowa ki a Mohi raua ko
Arona, Kahore nei korua i whakapono ki ahau, kia whakatapu i ahau i te
tirohanga a nga tama a Iharaira, mo reira e kore korua e kawe i tenei
whakaminenga ki te whenua e hoatu nei e ahau ki a ratou.

<span id="an_20:13">20:13</span> Ko te wai tena o Meripa; i ngangau hoki
nga tama a Iharaira ki a Ihowa ki reira, a meinga ana ratou hei
whakatapu mona.

<span id="an_20:14">20:14</span> ¶ Na ka unga tangata a Mohi i Karehe ki
te kingi o Eroma, Ko te kupu tenei a tou teina, a Iharaira, E mohio ana
koe ki nga he katoa i pono mai ki a matou;

<span id="an_20:15">20:15</span> Ki te hekenga o o matou matua ki Ihipa,
ki to matou nohoanga hoki i Ihipa, a maha noa nga ra; a ka tukino nga
Ihipiana i a matou ko o matou matua:

<span id="an_20:16">20:16</span> A, i ta matou karangatanga atu ki a
Ihowa, na ka rongo ia ki to matou reo, a unga ana e ia he anahera hei
whakaputa mai i a matou i Ihipa: na, kei Karehe tenei matou, kei te pa
whakamutunga o tou rohe:

<span id="an_20:17">20:17</span> Tena, tukua atu matou ma tou whenua: e
kore matou e haere na nga mara, na nga mara waina ranei, e kore ano
matou e inu i te wai o nga puna: ka haere matou i te huanui o te kingi,
e kore matou e peka ki matau, ki maui, kia pahemo ra ano i a matou ou
rohe.

<span id="an_20:18">20:18</span> Na ka mea a Eroma ki a ia, E kore koe e
tika na toku wahi, kei haere ahau me te hoari ki te tu i a koe.

<span id="an_20:19">20:19</span> Na ka mea nga tama a Iharaira ki a ia,
Ka haere matou na te huanui: a ki te inu ahau me aku kahui i tou wai, me
utu e ahau: heoi rawa taku e mea ai, ko te haere kau o oku waewae na
kona.

<span id="an_20:20">20:20</span> Na ka mea ia, E kore koe e haere ra
konei. A ka puta a Eroma me te ope nui, me te ringa kaha, ki te tu i a
ia.

<span id="an_20:21">20:21</span> Heoi kihai a Eroma i pai ki te tuku i a
Iharaira kia haere na tona rohe: na peka ke ana a Iharaira i a ia.

<span id="an_20:22">20:22</span> ¶ Na ka turia atu e ratou i Karehe: a
ka tae nga tama a Iharaira, ara te whakaminenga katoa ki Maunga Horo.

<span id="an_20:23">20:23</span> Na ka korero a Ihowa ki a Mohi raua ko
Arona i Maunga Horo, i te rohe o te whenua o Eroma, ka mea,

<span id="an_20:24">20:24</span> Ka kohia atu a Arona ki tona iwi; e
kore hoki ia e tae ki te whenua ka hoatu nei e ahau ki nga tama a
Iharaira, mo korua i whakatoi ki taku kupu i te wai o Meripa.

<span id="an_20:25">20:25</span> Tangohia a Arona raua ko Ereatara, ko
tana tama, kawea hoki raua ki runga ki Maunga Horo:

<span id="an_20:26">20:26</span> Unuhia hoki nga kakahu o Arona, ka
whakakakahu ai ki tana tama, ki a Ereatara: a ka kohia atu a Arona ki
tona iwi, ka mate hoki ki reira.

<span id="an_20:27">20:27</span> Na ka pera a Mohi me ta Ihowa i
whakahau ai, a haere ana ratou ki runga ki Maunga Horo i te tirohanga a
te whakaminenga katoa.

<span id="an_20:28">20:28</span> Na ka unuhia e Mohi nga kakahu o Arona,
a whakakakahuria ana e ia ki tana tama, ki a Ereatara; a ka mate a Arona
ki reira, ki te tihi o te maunga: a ka heke iho a Mohi raua ko Ereatara
i runga i te maunga.

<span id="an_20:29">20:29</span> A, no te kitenga o te whakaminenga
katoa kua mate a Arona, e toru tekau nga ra i tangihia ai a Arona e
ratou, e te whare katoa o Iharaira.

<span id="an_21:1">21:1</span> ¶ A ka rongo a Kingi Arara, te Kanaani, i
noho nei ki te taha ki te tonga, e haere ana a Iharaira na te ara o
Atarimi; na ka tatau ia ki a Iharaira, a whakaraua ana etahi o ratou e
ia.

<span id="an_21:2">21:2</span> Na ka puta te ki taurangi a Iharaira ki a
Ihowa, ka mea, Ki te tukua mai e koe tenei iwi ki toku ringa ka tino
whakangaromia e ahau o ratou pa.

<span id="an_21:3">21:3</span> A i whakarongo a Ihowa ki te reo o
Iharaira, a homai ana e ia nga Kanaani; a tino whakangaromia ana ratou
me o ratou pa e ratou: a huaina iho te ingoa o taua wahi ko Horema.

<span id="an_21:4">21:4</span> ¶ Na, ka turia atu e ratou i Maunga Horo
na te ara o te Moana Whero ki te taiawhio i te whenua o Eroma: a pouri
noa iho te wairua o te iwi i te ara.

<span id="an_21:5">21:5</span> A ka whakahe te iwi i te Atua, i a Mohi
hoki, He aha i kawea mai ai matou ki runga nei i Ihipa kia mate ki te
koraha? kahore nei hoki he taro, kahore he wai; a e whakarihariha ana to
matou wairua ki tenei taro mama.

<span id="an_21:6">21:6</span> Na ka tukua mai e Ihowa he nakahi tu a
ahi ki te iwi, a ka ngaua te iwi; a he tokomaha o Iharaira i mate.

<span id="an_21:7">21:7</span> Na ka haere te iwi ki a Mohi, ka mea, Kua
hara matou i a matou i whakahe i a Ihowa, i a koe hoki; inoi ki a Ihowa
kia tangohia atu e ia nga nakahi i a matou. Na ka inoi a Mohi mo te iwi.

<span id="an_21:8">21:8</span> Na ka mea a Ihowa ki a Mohi, Hanga tetahi
nakahi tu a ahi mau, ka whakanoho ki te pou: na, mehemea kua ngaua
tetahi, a ka titiro atu ia ki reira, ka ora.

<span id="an_21:9">21:9</span> Na hanga ana e Mohi te nakahi ki te
parahi, a whakanohoia ana ki te pou; na, mehemea kua ngaua tetahi e te
nakahi, ka titiro ia ki te nakahi parahi, kua ora.

<span id="an_21:10">21:10</span> ¶ Na ka turia atu e nga tama a
Iharaira, a noho ana i Opoto.

<span id="an_21:11">21:11</span> A ka turia atu i Opoto, a noho ana i
Iteaparimi, i te koraha i te ritenga atu o Moapa, whaka te rawhiti.

<span id="an_21:12">21:12</span> A ka haere atu ratou i reira, a noho
ana i te raorao i Terete.

<span id="an_21:13">21:13</span> Na ka turia atu i reira, a noho ana i
tera taha o Aronona, o tera i te koraha e puta mai ana i nga wahi o nga
Amori: ko Aronona hoki te rohe ki a Moapa, kei waenganui o Moapa, o nga
Amori.

<span id="an_21:14">21:14</span> Koia i korerotia ai i te pukapuka o nga
whawhai a Ihowa, Ko tana i mea ai ki te Moana Whero, ki nga awa hoki o
Aronona,

<span id="an_21:15">21:15</span> Ki nga hurihanga wai ano hoki, e anga
ana ki te nohoanga i Ara, e piri nei ki te rohe o Moapa.

<span id="an_21:16">21:16</span> A i haere atu ratou i reira ki Peere:
ko te puna ia i korero ai a Ihowa ki a Mohi, Huihuia te iwi, a maku e
hoatu he wai ki a ratou.

<span id="an_21:17">21:17</span> Na ka waiatatia tenei waiata e
Iharaira, Pupuke ake, e te puna; waiatatia:

<span id="an_21:18">21:18</span> Te puna i keria e nga rangatira, i
keria e nga ariki o te iwi, ki te hepeta, a ki a ratou tokotoko. Na ka
turia atu e ratou tokotoko. Na ka turia atu e ratou i te koraha ki
Matana:

<span id="an_21:19">21:19</span> I Matana hoki ki Nahariere; a ia
Nahariere ki Pamoto:

<span id="an_21:20">21:20</span> A i Pamoto ki te raorao i te whenua o
Moapa, ki te tihi o Pihika, e titiro iho ana ki te koraha.

<span id="an_21:21">21:21</span> ¶ Na ka unga tangata a Iharaira ki a
Hihona kingi o nga Amori, hei mea,

<span id="an_21:22">21:22</span> Tukua atu ahau na tou whenua; e kore
matou e peka ki nga mara, ki nga mara waina ranei; e kore matou e inu i
te wai o nga puna: ka haere matou na te huanui o te kingi, kia pahemo ra
ano ou rohe i a matou.

<span id="an_21:23">21:23</span> Otiia kihai a Hihona i tuku i a
Iharaira kia tika na tona wahi; na huihuia ana e Hihona tona iwi katoa,
a puta mai ana ki te tu i a Iharaira ki te koraha, na ka haere ia ki
Iahata: a ka tatau ia i a Iharaira.

<span id="an_21:24">21:24</span> A patua iho ia e Iharaira ki te mata o
te hoari, tangohia ana e ratou tona whenua, o Aranona atu a tae noa ki
Iapoko, ki nga tama ra ano a Amona: he rohe hoki e kore e taea to nga
tama a Amona.

<span id="an_21:25">21:25</span> A riro ana i a Iharaira enei pa katoa:
a nohoia ana e Iharaira nga pa katoa o nga Amori, a Hehepona, me ona pa
ririki.

<span id="an_21:26">21:26</span> He pa hoki a Hehepona no Hihona kingi o
nga Amori; i whawhai hoki ia ki to mua kingi o Moapa, a tangohia ana e
ia tona whenua katoa i tona ringa a tae noa ki Aronona.

<span id="an_21:27">21:27</span> Koia te hunga korero whakatauki ka mea
ai, Haere mai ki Hehepona, kia hanga, kia whakaungia te pa o Hihoma:

<span id="an_21:28">21:28</span> Kua puta atu hoki he ahi i Hehepona, he
mura i te pa o Hihona: a pau ake a Ara o Moapa, me nga ariki o nga wahi
tiketike o Aranona.

<span id="an_21:29">21:29</span> Aue te mate mou, e Moapa! ka ngaro koe,
e te iwi o Kemoho: kua hoatu e ia ana tama i rere morehu, me ana
tamahine, hei pononga ma Hihona, ma te kingi o nga Amori.

<span id="an_21:30">21:30</span> I kopere atu matou ki a ratou; kua
ngaro a Hehepona, tae noa ki Ripono, kua huna e matou tae noa ki Nopa e
totoro atu nei ki Merepa.

<span id="an_21:31">21:31</span> Na ka noho a Iharaira ki te whenua o
nga Amori.

<span id="an_21:32">21:32</span> A ka tono tangata a Mohi ki te tutei i
Iatere, a ka riro i a ratou nga pa o reira, i pana hoki nga Amori e noho
ana i reira.

<span id="an_21:33">21:33</span> Na ka tahuri ratou, a ka haere ki runga
na te ara o Pahana: na ko te putanga mai o Oka kingi o Pahana, ki te
whakatutaki i a ratou, a ia, me tona iwi katoa ki te whawhai ki Eterei.

<span id="an_21:34">21:34</span> A ka mea a Ihowa ki a Mohi, Kei wehi i
a ia; kua hoatu hoki ia e ahau ki tou ringa, me tona iwi katoa, me tona
whenua; a ka rite tau e mea ai ki a ia ki tau i mea ai ki a Hihona kingi
o nga Amori i noho ra i Hehepona.

<span id="an_21:35">21:35</span> Na patua iho ia e ratou, me ana tama,
me tona iwi katoa, a kore noa e toe tetahi morehu ona: a tangohia ana e
ratou tona whenua.

<span id="an_22:1">22:1</span> ¶ Na ka turia atu e nga tama a Iharaira,
a ka noho ki nga mania o Moapa, ki tenei taha o Horano ki te ritenga atu
o Heriko.

<span id="an_22:2">22:2</span> A i kite a Paraka tama a Tiporo i nga mea
katoa i mea ai a Iharaira ki nga Amori.

<span id="an_22:3">22:3</span> Na nui atu te wehi o Moapa ki te iwi, no
te mea he tokomaha: a tuatea noa iho a Moapa i nga tama a Iharaira.

<span id="an_22:4">22:4</span> Na ka mea a Moapa ki nga kaumatua o
Miriana, Akuanei tenei hui horomiti ai i nga tangata katoa i nga taha
katoa o tatou, pera ai me te kau e horomiti nei i te tarutaru o te mara.
A ko Paraka tama a Tiporo te kingi o Moapa i taua wa.

<span id="an_22:5">22:5</span> Na ka tukua e ia he karere ki a Paraama
tama a Peoro ki Petoto, i te taha o te awa, ki te whenua o nga tama o
tona iwi, ki te tiki i a ia, hei mea, He iwi tenei kua puta mai i Ihipa,
na, kapi ana i a ratou te mata o te whenua; e noho nei ano rato u i toku
aroaro:

<span id="an_22:6">22:6</span> Na, tena, haere mai hei kaikanga maku i
te iwi nei; he kaha ke hoki ratou i ahau: tera pea ka toa ahau, ka patua
ratou e matou, a ka peia atu ratou i te whenua: e mohio ana hoki ahau,
ko tau e manaaki ai ka manaakitia, ko tau hoki e kanga ai ka k anga.

<span id="an_22:7">22:7</span> A ka haere nga kaumatua o Moapa ratou ko
nga kaumatua o Miriana me nga utu makutu i o ratou ringa; a ka tae ki a
Paraama, a korerotia ana e ratou nga kupu a Paraka.

<span id="an_22:8">22:8</span> Na ka mea ia ki a ratou, E noho ki konei
i tenei po, a maku e whakahoki he korero ki a koutou, ko ta Ihowa hoki e
korero ai ki ahau. Na ka noho nga rangatira o Moapa ki a Paraama.

<span id="an_22:9">22:9</span> Na ka haere te Atua ki a Paraama, ka mea,
Ko wai ena tangata i a koe na?

<span id="an_22:10">22:10</span> A ka mea a Paraama ki te Atua, Kua unga
tangata mai a Paraka tama a Tiporo, kingi o Moapa, ki ahau, hei ki mai,

<span id="an_22:11">22:11</span> He iwi tenei kua puta mai i Ihipa, a
kapi ana i a ratou te mata o te whenua: tena, haere mai hei kaikanga
maku i a ratou; tera pea e taea e ahau te whawhai ki a ratou, te pei
hoki i a ratou.

<span id="an_22:12">22:12</span> Na ka mea te Atua ki a Paraama, Kaua e
haere i a ratou; kaua e kanga tena iwi: kua oti hoki ratou te manaaki.

<span id="an_22:13">22:13</span> Na ka maranga a Paraama i te ata, ka
mea ki nga rangatira a Paraka, Haere ki to koutou whenua: e kore hoki a
Ihowa e pai ki te tuku i ahau kia haere i a koutou.

<span id="an_22:14">22:14</span> Na ka whakatika nga rangatira o Moapa,
ka haere ki a Paraka, ka mea, Kihai a Paraama i pai ki te haere tahi mai
i a matou.

<span id="an_22:15">22:15</span> ¶ Na ka tonoa e Paraka etahi atu
rangatira, he tokomaha atu, he nunui atu i era.

<span id="an_22:16">22:16</span> A ka tae ratou ki a Paraama, ka mea ki
a ia, Ko te kupu tenei a Paraka tama a Tiporo, kei puritia atu koe e
tetahi mea, haere mai ki ahau:

<span id="an_22:17">22:17</span> Ka whakanuia rawatia hoki koe e ahau,
ka meatia ano e ahau nga mea katoa e mea mai ai koe ki ahau: haere mai
ra hei kaikanga maku i tenei iwi.

<span id="an_22:18">22:18</span> Na ka utu Paraama, ka mea ki nga
tangata a Paraka, Ahakoa i ki tona whare i te hiriwa, i te koura, e
homai e Paraka ki ahau, e kore e ahei i ahau te whakawhiti ki ko atu i
te kupu a Ihowa, a toku Atua, te mea i te mea iti iho, i te mea nui ake
r anei.

<span id="an_22:19">22:19</span> Na, e noho ki konei i tenei po, kia
mohio ahau ki ta Ihowa e mea mai ai ano ki ahau.

<span id="an_22:20">22:20</span> A i puta mai te Atua ki a Paraama i te
po, a ka mea ki a ia, Ki te haere mai aua tangata ki te karanga i a koe,
whakatika, haere i a ratou: ko te kupu ia e korero ai ahau ki a koe, ko
tena tau e mea ai.

<span id="an_22:21">22:21</span> Na ka maranga a Paraama i te ata, a
whakanohoia ana e ia tana kaihe, a haere ana i nga rangatira o Moapa.

<span id="an_22:22">22:22</span> ¶ Na ka mura te riri o te Atua mona i
haere, a ka tu te anahera a Ihowa ki te ara hei hoariri mona. A i runga
ia i tona kaihe e noho ana, ko ana tangata tokorua hoki ona hoa.

<span id="an_22:23">22:23</span> A ka kite te kaihe i te anahera a Ihowa
e tu ana i te ara, me tana hoari i tona ringa, unu rawa, ka peka atu te
kaihe i te ara, a ka haere ki te parae: na ka whiua e Paraama te kaihe
kia anga ki te ara.

<span id="an_22:24">22:24</span> Katahi ka tu te anahera a Ihowa ki
tetahi huarahi whawharua o nga mara waina, he taiepa kei tenei taha, he
taiepa hoki kei tera taha.

<span id="an_22:25">22:25</span> A, no te kitenga o te kaihe i te
anahera a Ihowa, ka whakapiri ki te taiepa, a karapitia ana te waewae o
Paraama ki te taiepa: no ka whiua ano e ia.

<span id="an_22:26">22:26</span> Na ka neke ano te anahera a Ihowa, a ka
tu ki te wahi kuiti, kahore nei he ara hei pekanga ki matau, ki maui.

<span id="an_22:27">22:27</span> A, no te kitenga o te kaihe i te
anahera a Ihowa, ka takoto ki raro i a Paraama: a ka mura te riri o
Paraama, ka patua e ia te kaihe ki tana rakau.

<span id="an_22:28">22:28</span> Na ka whakahamumutia e Ihowa te waha o
te kaihe, a ka korero ki a Paraama, I aha ahau ki a koe, i toru ai enei
patunga au i ahau?

<span id="an_22:29">22:29</span> A ka mea a Paraama ki te kaihe, Mo tau
maminga ra ki ahau: me he hoari i toku ringa, ina, kua whakamatea koe e
ahau inaianei.

<span id="an_22:30">22:30</span> Na ka mea ake te kaihe ki a Paraama,
Ehara ianei ahau i tau kaihe, i ekengia nei e koe o toku rironga mai ra
ano i a koe, a tae noa mai ki tenei ra? he penei ranei taku hanga ki a
koe i mua? A ka mea ia, Kahore.

<span id="an_22:31">22:31</span> Katahi ka whakatirohia e Ihowa nga
kanohi o Paraama, a ka kite ia i te anahera a Ihowa e tu ana i te ara,
me tana hoari i tona ringa, unu rawa: na ka tuohu ia, ka piko iho tona
mata.

<span id="an_22:32">22:32</span> Na a mea te anahera a Ihowa ki a ia, Na
te aha enei patunga e toru au i tau kaihe? nana, i puta atu ahau hei
hoariri mou, no te mea e peau ke ana tou ara i toku aroaro:

<span id="an_22:33">22:33</span> A i kite te kaihe i ahau, e toru ona
pekanga ki tahaki i toku aroaro: me i kahore ia te peka atu ki tahaki i
toku aroaro, ina, kua patua tenei koe e ahau, a ko ia kua whakaorangia.

<span id="an_22:34">22:34</span> Na ka mea a Paraama ki te anahera a
Ihowa, Kua hara ahau; noku kihai i mohio ko koe te tu mai ana i te ara
ki te whakatutaki i ahau: na ki te he tenei ki tau titiro, me hoki ahau.

<span id="an_22:35">22:35</span> Na ka mea te anahera a Ihowa ki a
Paraama, Haere i aua tangata: ko te kupu ia e korero ai ahau ki a koe,
ko tena anake tau e korero ai. Na ka haere a Paraama i nga rangatira a
Paraka.

<span id="an_22:36">22:36</span> ¶ A, ko rongo a Paraka e tae mai ana a
Paraama, ka haere ia ki te whakatau i a ia ki tetahi pa o Moapa i te
rohe o Aranona, i te rohe whakamutunga.

<span id="an_22:37">22:37</span> A ka mea a Paraka ki a Paraama, Kahore
ianei ahau i ata unga ki a koe, ki te karanga i a koe? he aha koe te
haere mai ai ki ahau? he pono ranei e kore e ahei i ahau te whakanui i a
koe?

<span id="an_22:38">22:38</span> Na ka mea a Paraama ki a Paraka, Na,
kua tae mai nei ahau ki a koe: e taea ranei e ahau te korero tetahi mea,
ahakoa iti? Ko te kupu e homai e te Atua ki toku mangai, ko tena taku e
korero ai.

<span id="an_22:39">22:39</span> Na ka haere a Paraama i a Paraka, a ka
tae raua ki Kiriata Hutoto.

<span id="an_22:40">22:40</span> Na ka patua he kau, he hipi, e Paraka,
a ka unga tangata i a Paraama ratou ko ona hoa, ko nga rangatira.

<span id="an_22:41">22:41</span> A i te ata ka mau a Paraka ki a
Paraama, a kawea ana e ia ki runga ki nga wahi teitei o Paara, a ka kite
atu ia i reira i te hiku o te iwi.

<span id="an_23:1">23:1</span> ¶ Na ,a mea a Paraama ki a Paraka, Hanga
etahi aata maku kia whitu, kia rite mai hoki maku he puru kia whitu, he
hipi toa hoki kia whitu.

<span id="an_23:2">23:2</span> Na rite tonu t Paraka i mea ai ki nga mea
i korerotia e Paraama: a whakaekea ana e Paraka raua ko Paraama he puru,
he hipi, ki tetahi aata, ki tetahi aata.

<span id="an_23:3">23:3</span> Na ka mea a Paraama ki a Paraka, E tu ki
te taha o tau tahunga tinana, a ka haere ahau: tera pea a Ihowa e tupono
mai ki ahau: a me korero atu e ahau ki a koe te kupu e whakakitea mai e
ia ki ahau. Na ka haere ia ki tetahi puke hamore.

<span id="an_23:4">23:4</span> Na ka tupono a Ihowa ki a Paraama: a ka
mea ia ki a ia, Kua oti i ahau nga aata e whitu, kua whakaekea ano hoki
he puru, he hipi, ki tenei aata, ki tenei aata.

<span id="an_23:5">23:5</span> Na ka homai e Ihowa he kupu ki te waha o
Paraama, ka mea, Hoki atu ki a Paraka, a kia penei tau ki atu.

<span id="an_23:6">23:6</span> A ka hoki atu ia ki a ia, na, i te taha
ia o tana tahunga tinana e tu ana, ratou ko nga rangatira katoa o Moapa.

<span id="an_23:7">23:7</span> Na ka ara tana ki pepeha, ka mea, Na
Paraka kingi o Moapa ahau i arahi mai i Arame, i nga maunga o te
rawhiti, i mea, Haere mai hei kaikanga maku mo Hakopa, haere mai hoki
hei whakatara ki a Iharaira.

<span id="an_23:8">23:8</span> Me aha e kanga ai ahau i ta te Atua i
kore ai e kanga? me aha hoki e whakatara ai ahau ki ta Ihowa kihai i
whakatara?

<span id="an_23:9">23:9</span> Tenei hoki ahau kei te tihi o nga kamaka
e titiro atu ana ki a ia, e kite atu ana i a ia i runga i nga pukepuke:
nana, he iwi noho ko ia anake, e kore ano hoki e taua i roto i nga
tauiwi.

<span id="an_23:10">23:10</span> Ma wai e tatau te puehu o Hakopa, e
titiro ranei te maha o te whakawha o Iharaira? Hei te mate o te hunga
tika he matenga moku, kia rite hoki toku whakamutunga ki tona!

<span id="an_23:11">23:11</span> Na ka mea a Paraka, ki a Paraama, He
aha tau e mea nei ki ahau? i tikina atu koe e ahau hei kanga i oku
hoariri, na, kua manaakitia rawatia ratou e koe.

<span id="an_23:12">23:12</span> Na ka whakautua e ia, ka mea, Kaua
ranei ahau e mahara ki te whakapuaki i te kupu e homai e Ihowa ki toku
waha?

<span id="an_23:13">23:13</span> ¶ Na ka mea a Paraka ki a ia, Tena,
haere mai taua ki tetahi wahi ke atu, e kite ai koe i a ratou: ko to
ratou pito tau e kite ai; e kore hoki koe e kite i a ratou katoa: a hei
reira puaki ai i a koe taku kanga mo ratou.

<span id="an_23:14">23:14</span> Na ka kawea ia e ia ki te mara o
Topimi, ki te tihi o Pihika, a hanga ana e ia e whitu nga aata,
whakaekea atu ana hoki e ia he puru, he hipi, ki tenei aata, ki tenei
aata.

<span id="an_23:15">23:15</span> Na ka mea ia ki a Paraka, E tu ki konei
ki te taha o tau tahunga tinana, ka whakatau ahau ki ko, ki a Ihowa.

<span id="an_23:16">23:16</span> Na ka tupono a Ihowa ki a Paraama, ka
homai e ia he kupu ki tona waha, ka mea, Hoki atu ki a Paraka, kia penei
hoki tau ki atu.

<span id="an_23:17">23:17</span> A ka haere atu ia ki a ia, na, e tu ana
ia e te taha o tanga tahunga tinana, ratou ko nga rangatira o Moapa. A
ka mea a Paraka ki a ia, I pehea mai te kupu a Ihowa?

<span id="an_23:18">23:18</span> Na ka ara tana ki pepeha, ka mea,
Whakatika, e Paraka, whakarongo mai; kia whai taringa mai ki ahau, e te
tama a Tiporo:

<span id="an_23:19">23:19</span> Ehara te Atua i te tangata e teka ai; i
te tama ranei a te tangata e puta ke ai ona whakaaro. Tera ranei ia e
korero, a kore ake e mahi? e puaki ranei tana kupu, a kahore e mana?

<span id="an_23:20">23:20</span> Nana, kua riro mai i ahau te kupu
manaaki; kua oti hoki i a ia te kupu manaaki; a e kore e taea e ahau te
whakaputa ke.

<span id="an_23:21">23:21</span> Kahore i tirohia e ia he kino i a
Hakopa, kahore ano hoki i kitea he tutu i a Iharaira: kei a ia a Ihowa,
tona Atua, kei roto hoki i a ratou te hamama a te kingi.

<span id="an_23:22">23:22</span> Na Ihowa ratou i whakaputa mai i Ihipa;
kei te te unikanga tona kaha.

<span id="an_23:23">23:23</span> He pono kahore he makutu mo Hakopa,
kahore ano hoki he whaiwhaia mo Iharaira: hei tenei wa ano ka korerotia
a Hakopa, ae ra, a Iharaira, ano te mahi a te Atua!

<span id="an_23:24">23:24</span> Nana, ka whakatika te iwi ano he raiona
katua, ka ara ake ano hoki ano he raiona: e kore e takoto, kia kainga ra
ano te tupapaku, kia inumia hoki nga toto o te parekura.

<span id="an_23:25">23:25</span> Na ka mea a Paraka ki a Paraama, Kaua
rawa e kanga i a ratou, kaua rawa ranei e manaaki i a ratou.

<span id="an_23:26">23:26</span> Na ka whakautua e Paraama, ka mea ki a
Paraka, Kahore ianei ahau i korero ki a koe, i mea, Ko nga mea katoa e
korero mai ai a Ihowa, ko tena taku e mea ai?

<span id="an_23:27">23:27</span> Na ka mea a Paraka ki a Paraama, Tena,
me kawe koe e ahau ki tetahi atu wahi; tera pea e pai te Atua kia
whakapuakina e koe i reira taku kanga mo ratou.

<span id="an_23:28">23:28</span> Katahi ka kawea a Paraama e Paraka ki
te tihi o Peoro, e titiro iho ana ki te koraha.

<span id="an_23:29">23:29</span> A ka mea a Paraama ki a Paraka, hanga
he aata maku ki konei kia whitu, kia rite hoki maku ki konei he puru kia
whitu, he hipi toa kia whitu.

<span id="an_23:30">23:30</span> A rite tonu ta Paraka i mea ai ki nga
mea i korerotia e Paraama, a whakaekea ana e ia he puru, he hipi, ki
runga ki tenei aata, ki tenei aata.

<span id="an_24:1">24:1</span> ¶ A, no te kitenga o Paraama ko ta Ihowa
i pai ai he manaaki i a Iharaira, kihai ia i haere me mua ra ki te whai
i te mea makutu; engari i anga tona mata ki te koraha.

<span id="an_24:2">24:2</span> Na ka maranga nga kanohi o Paraama, a ka
kite i a Iharaira e noho ana i o ratou iwi; nga ko te putanga mai o te
wairua o te Atua ki a ia.

<span id="an_24:3">24:3</span> Na ka ara tana ki pepeha, ka mea, He ki
tenei na Paraama, tama a Peoro, he ki hoki na te tangata i kopi ra tona
kanohi:

<span id="an_24:4">24:4</span> He ki na te tangata e rongo ana i nga
kupu a te Atua, e kite ana i te whakakitenga a te Kaha Rawa, e taka iho
ana, me te titiro ano ona kanohi:

<span id="an_24:5">24:5</span> Ano te pai o ou teneti, e Hakopa, o ou
nohoanga, e Iharaira!

<span id="an_24:6">24:6</span> Ano ko nga awaawa e takoto atu ana, rite
tahi ano ki nga kari i te taha o te awa, ki nga aroe i whakatokia e
Ihowa, ki nga hita i te taha o nga wai.

<span id="an_24:7">24:7</span> Ka maringi iho he wai i ana peere, a hei
roto ana purapura i nga wai maha, ka nui ake hoki tona kingi i a Akaka,
a ka kake tona kingitanga.

<span id="an_24:8">24:8</span> Na te Atua ia i whakaputa mai i Ihipa; ko
tona kaha, rite pu ki to te unikanga: ka pau nga iwi, ona hoariri, i a
ia, ka whatiwhatiia e ia o ratou wheua, ka werohia hoki ratou ki ana
pere.

<span id="an_24:9">24:9</span> I tapapa ia, i takoto, ano he raiona, ano
he raiona katua: ma wai ia e whakaoho? ka manaakitia te tangata e
manaaki ana i a koe, ka kanga hoki te tangata e kanga ana i a koe.

<span id="an_24:10">24:10</span> ¶ Na ka mura te riri o Paraka ki a
Paraama, ka papaki ona ringa: na ka mea a paraka ki a Paraama, He kanga
i oku hoariri i karanga ai ahau i a koe, na, ka toru nei au manaakitanga
i a ratou.

<span id="an_24:11">24:11</span> Na, rere atu aianei ki tou wahi: i mea
ahau kia whakanuia rawatia koe; heoi, kua puritia nei koe e Ihowa kei
whai kororia.

<span id="an_24:12">24:12</span> Na ka mea atu a Paraama ki a Paraka,
Kahore ianei ahau i korero, i mea ki au karere i unga ake ra e koe ki
ahau,

<span id="an_24:13">24:13</span> Ahakoa i ki tona whare i te hiriwa, i
te koura, e homai e Paraka ki ahau, e kore e ahei i ahau te whakawhiti
ke i te kupu a Ihowa, te mea i te pai, i te kino ranei, i t toku ngakau
ake; ko ta Ihowa e korero ai, ko tena taku e korero ai?

<span id="an_24:14">24:14</span> Na, ka haere tenei ahau ki toku iwi:
haere mai, maku e whakaatu ki a koe ta tenei iwi e mea ai ki tou iwi i
nga ra whakamutunga.

<span id="an_24:15">24:15</span> ¶ Na ka ara tana ki pepeha, ka mea, He
ki tenei na Paraama, na te tama a Peoro, he ki hoki nga te tangata i
kopi ra tona kanohi:

<span id="an_24:16">24:16</span> He ki na te tangata, e rongo ana i nga
kupu a te Atua, e mohio ana ki nga mea a te Runga Rawa, e kite nei i te
whakakitenga mai a te Kaha Rawa, e taka iho ana, me te titiro ano ona
kanohi:

<span id="an_24:17">24:17</span> E kite ano ahau i a ia, otiia kahore
aianei: e titiro atu ahau ki a ia, otiia e kore e tata: tera e puta he
Whetu i roto i a Hakopa, ka ara ake ano hoki he Hepeta i roto i a
Iharaira, a ka patua e ia nga pito o Moapa, ka huna ano hoki e ia nga t
ama katoa a Hete.

<span id="an_24:18">24:18</span> A ka riro a Eroma, ka riro ano a Heira,
ko ona hoariri nei era; a ka maia te mahi a Iharaira.

<span id="an_24:19">24:19</span> A ka whai rangatiratanga tetahi e puta
mai i roto i a Hakopa, a ka huna e ia nga morehu o te pa.

<span id="an_24:20">24:20</span> Na, ka titiro ia ki a Amareke, a ka ara
tana ki pepeha, ka mea, Ko Amareke te timatanga o nga iwi; ko tona
whakamutunga ia he whakangaromanga.

<span id="an_24:21">24:21</span> Na, ka titiro ia ki te Keni, a ka ara
tana ki pepeha, ka mea, He kaha tou nohoanga, kua hanga ano hoki tou
ohanga ki te kamaka.

<span id="an_24:22">24:22</span> He ahakoa ra ka pau te Keni: a,
whakaraua noatia koe e Ahiria.

<span id="an_24:23">24:23</span> Na ka ara ano tana ki pepeha, ka mea,
Aue, ko wai e ora, ina meatia tenei e te Atua?

<span id="an_24:24">24:24</span> A ka u mai he kaipuke i te taha o
Kitimi, a ka tukinotia e ratou a Ahiria, ka tukinotia ano a Epere, ko ia
ano hoki ka whakangaromia.

<span id="an_24:25">24:25</span> Katahi ka whakatika a paraama, a haere
ana, hoki ana ki tona wahi; me Paraka ano hoki i haere i tona ara.

<span id="an_25:1">25:1</span> ¶ Na ka noho a Iharaira ki Hitimi, a ka
anga te iwi ka moepuku ki nga tamahine a Moapa.

<span id="an_25:2">25:2</span> Na ratou hoki i karanga te iwi ki nga
patunga tapu ma o ratou atua: na kai ana te iwi, a koropiko ana ki o
ratou atua.

<span id="an_25:3">25:3</span> Na ka whakaukia a Iharaira ki a
Paarapeoro, a ka mura te riri o Ihowa ki a Iharaira.

<span id="an_25:4">25:4</span> Na ka mea a Ihowa ki a Mohi, Tangohia nga
ariki katoa o te iwi, taronatia hoki ki te aroaro o Ihowa, i te ritenga
atu o te ra, kia tahuri atu ai i a Iharaira te riri o Ihowa e mura nei.

<span id="an_25:5">25:5</span> Na ka mea a Mohi ki nga kaiwhakawa o
Iharaira, Patua e tenei, e tenei o koutou ona tangata i whakaukia ki a
Paarapeoro.

<span id="an_25:6">25:6</span> ¶ Na, ka puta tetahi o nga tama a
Iharaira, e mau ana mai i tetahi wahine Miriani ki ona teina i te
tirohanga atu a Mohi, i te tirohanga atu ano hoki a te whakaminenga
katoa o nga tama a Iharaira, i a ratou e tangi ana i te whatitoka o te
tapenakar a o te whakaminenga.

<span id="an_25:7">25:7</span> A, no te kitenga o Pinehaha, tama a
Ereatara, tama a Arona tohunga, ka whakatika i te whakaminenga, ka hopu
i te tao ki tona ringa;

<span id="an_25:8">25:8</span> Na ka haere i muri i te tangata o
Iharaira ki te teneti, a weohia ana raua tokorua, te tangata o Iharaira,
me te wahine hoki i tona tia. A mutu iho te whiu o nga tama a Iharaira.

<span id="an_25:9">25:9</span> A ko te hunga i mate i te whiu e rua
tekau ma wha mano.

<span id="an_25:10">25:10</span> Na ka korero a Ihowa ki a Mohi, ka mea,

<span id="an_25:11">25:11</span> Na Pinehaha, tama a Ereatara, tama a
Arona tohunga, toku riri i anga ke atu ai i nga tama a Iharaira, i tona
ngakau hae penei i toku i roto i a ratou, i kore ai nga tama a Iharaira
e poto i ahau, i ahau e hae ana.

<span id="an_25:12">25:12</span> Mo reira me ki atu e koe, Nana, ka
hoatu e ahau ki a ia taku kawenata mo te rangimarie:

<span id="an_25:13">25:13</span> A ka mau ki a ia, ki ona uri hoki i
muri i a ia, hei kawenata kia mau tonu te mahi tohunga; mona i hae, he
whakaaro ki tona Atua, i mea whakamarietanga ano hoki mo nga tama a
Iharaira.

<span id="an_25:14">25:14</span> A ko te ingoa o te tangata o Iharaira i
patua, i patua tahitia ra me te wahine Miriani, ko Timiri tama a Haru,
he rangatira no tetahi whare kaumatua i roto i nga Himioni.

<span id="an_25:15">25:15</span> Ko te ingoa hoki o te wahine Miriani i
patua nei ko Kohopi, he tamahine na Turu; he rangatira ia no tetahi iwi,
no tetahi whare kaumatua o Miriana.

<span id="an_25:16">25:16</span> ¶ Na ka korero a Ihowa ki a Mohi, ka
mea,

<span id="an_25:17">25:17</span> Whakataria he pakanga ki nga Miriani,
patua hoki:

<span id="an_25:18">25:18</span> E whakatari ano hoki ratou i a koutou
ki a ratou mahi tinihanga, i tinihangatia ra koutou e ratou i te mea mo
Peoro, i te mea hoki mo Kohipi, tamahine a te rangatira o Miriana, he
tuahine no ratou, i patua ra i te ra o te whiunga mo Peoro.

<span id="an_26:1">26:1</span> ¶ A i muri iho i te whiu ka korero a
Ihowa ki a Mohi raua ko Ereatara, tama a Arona tohunga, ka mea,

<span id="an_26:2">26:2</span> Taua nga tangata o te whakaminenga katoa
o nga tama a Iharaira, nga mea e rau tekau, he maha atu ranei o ratou
tau, i nga whare o o ratou matua, nga mea katoa e kaha ana i roto i a
Iharaira ki te haere ki te whawhai.

<span id="an_26:3">26:3</span> Na ka korero a Mohi raua ko Ereatara
tohunga ki a ratou i nga mania o Moapa, i te wahi o Horano e tata ano ki
Heriko, ka mea,

<span id="an_26:4">26:4</span> Taua nga tangata e rua tekau, he maha atu
ranei o ratou tau; kia rite ki ta Ihowa i whakahau ai ki a Mohi ratou ko
nga tama a Iharaira, i puta mai i te whenua o Ihipa.

<span id="an_26:5">26:5</span> ¶ Ko Reupena matamua o Iharaira: ko nga
tama a Reupena; ko Hanoka, nana te hapu o nga Hanoki: na Paru, ko te
hapu o nga Parui:

<span id="an_26:6">26:6</span> Na Heterono, ko te hapu o nga Heteroni:
na Karami, ko te hapu o nga Karami.

<span id="an_26:7">26:7</span> Ko nga hapu enei o nga Reupeni: taua ake
o ratou e wha tekau ma toru mano e whitu rau e toru tekau.

<span id="an_26:8">26:8</span> A, ko nga tama a Paru; ko Eriapa.

<span id="an_26:9">26:9</span> A, ko nga tama a Eriapa; ko Neumuere, ko
Ratana, ko Apirama. Ko taua Ratana raua ko Apirama tnei i whai ingoa nei
i roto i whakaminenga, i whawhai nei i roto i te whakaminenga, i whawhai
nei ki a Mohi raua ko Arona i roto i te hui a Koraha, i ta ratou
whawhaitanga ki a Ihowa:

<span id="an_26:10">26:10</span> A koi te mananatanga o te mangai o te
whenua, horomia ana ratou ko Koraha, i te matenga o taua hiu; i te wa i
kainga ai e te ahi nga tangata e rua rau e rima tekau: na waiho ana
ratou hei tohu.

<span id="an_26:11">26:11</span> Kihai ia i mate nga tama a Koraha.

<span id="an_26:12">26:12</span> Ko nga tama a Himiona, i o ratou hapu:
na Nemuere, ko te hapu o nga Nemueri: na Iamini, ko te hapu o nga
Iamini: na Iakini, ko te hapu o nga Iakini:

<span id="an_26:13">26:13</span> Na Tera, ko te hapu o nga Terahi: na
Hauru, ko te hapu o nga Hauri.

<span id="an_26:14">26:14</span> Ko nga hapu enei o nga Himioni, e rua
tekau ma rua mano e rua rau.

<span id="an_26:15">26:15</span> Ko nga tama a Kara, i o ratou hapu: na
Tepono, ko te hapu o nga Teponi: na Haki, ko te hapu o nga Haki: na
Huni, ko te hapu o nga Huni.

<span id="an_26:16">26:16</span> Na Otoni, ko te hapu o nga Otoni: na
Eri, ko te hapu o nga Eri:

<span id="an_26:17">26:17</span> Na Aroro, ko te hapu o nga Arori: na
Areri, ko te hapu o nga Areri.

<span id="an_26:18">26:18</span> Ko nga hapu enei o nga tama a Kara, o
nga mea o ratou i taua, e wha tekau mano e rima rau.

<span id="an_26:19">26:19</span> Ko nga tama a Hura ko Ere raua ko
Onana: i mate hoki a Ere raua ko Onana ki te whenua o Kanaana.

<span id="an_26:20">26:20</span> A, ko nga tama a Hura, i o ratou hapu;
na Heraha, ko te hapu o nga Herani: na Parete, ko te hapu o nga Pareti:
na Tera, ko te hapu o nga Terahi.

<span id="an_26:21">26:21</span> A ko nga tama enei a Parete: na
Heterono, ko te hapu o nga Heteroni: na Hamuru, ko te hapu o nga Hamuri.

<span id="an_26:22">26:22</span> Ko nga hapu enei o Hura, ko nga mea o
ratou i taua; e whitu tekau ma ono mano e rima rau.

<span id="an_26:23">26:23</span> Ko nga tama a Ihakara, i o ratou hapu;
na Tora, ko te hapu o nga Torai: na Pua, ko te hapu o nga Puni:

<span id="an_26:24">26:24</span> Na Ihaupu, ko te hapu o nga Iahupi: na
Himirono, ko te hapu o nga Himironi.

<span id="an_26:25">26:25</span> Ko nga hapu enei o Ihakara, ko nga mea
o ratou i taua, e ono tekau ma wha mano e toru rau.

<span id="an_26:26">26:26</span> Ko nga tama a Hepurona i o ratou hapu:
na Herete, ko te hapu o nga Hereti: na Erono, ko te hapu o nga Eroni: na
Iahareere, ko te hapu o nga Iahareeri.

<span id="an_26:27">26:27</span> Ko nga hapu enei o nga Hepuroni, ko nga
mea o ratou i taua; e ono tekau mano e rima rau.

<span id="an_26:28">26:28</span> Ko nga tama a Hohepa, i o ratou hapu,
ko Manahi raua ko Eparaima.

<span id="an_26:29">26:29</span> Ko nga tama a Manahi: na Makiri, ko te
hapu o nga Makiri: a whanau ake ta Makiri ko Kireara: na Kireara, ko te
hapu o nga Kireari.

<span id="an_26:30">26:30</span> Ko nga tama enei a Kireara: na Ieetere,
ko te hapu o nga Ieeteri: na Hereke, ko te hapu o nga Hereki:

<span id="an_26:31">26:31</span> Na Ahariere, ko te hapu o nga Aharieri:
na Hekeme hoki, ko te hapu o nga Hekemi:

<span id="an_26:32">26:32</span> Na Hemira, ko te hapu o nga Hemiri: na
Hewhere, ko te hapu o nga Hewheri.

<span id="an_26:33">26:33</span> A kahore he tama a Teropehara tama a
Hewhere, engari he tamahine: a ko nga ingoa enei o nga tamahine a
Teropehara, ko Mahara, ko Noa, ko Hokora, ko Mirika, ko Tirita.

<span id="an_26:34">26:34</span> Ko nga hapu enei o Manahi, ko nga mea
hoki o ratou i taua, e rima tekau ma rua mano e whitu rau.

<span id="an_26:35">26:35</span> Ko nga tama enei a Eparaima, i o ratou
hapu: na Hutera, ko te hapu o nga Huteri: na Pekere, ko te hapu o nga
Pekeri: na Tahana, ko te hapu o nga Tahani.

<span id="an_26:36">26:36</span> Ko nga tama ano hoki enei a Hutera: na
Erana, ko te hapu o nga Erani.

<span id="an_26:37">26:37</span> Ko nga hapu enei o nga tama a Eparaima,
ko nga mea o ratou i taua, e toru tekau ma rua mano e rima rau. Ko nga
tama enei a Hohepa i o ratou hapu.

<span id="an_26:38">26:38</span> Ko nga tama a Pineamine, i o ratou
hapu: na Pera, ko te hapu o nga Perai: na Ahapere, ko te hapu o nga
Ahaperi: na Ahirama, ko te hapu o nga Ahirami:

<span id="an_26:39">26:39</span> Na Hupama, ko te hapu o nga Hupami: na
Huwhama, ko te hapu o nga Huwhami.

<span id="an_26:40">26:40</span> A, ko nga tama a Pera ko Arare raua ko
Naamana: na Arare, ko te hapu o nga Arari: na Naamana, ko te hapu o nga
Naami.

<span id="an_26:41">26:41</span> Ko nga tama enei a Pineamine, i o ratou
hapu: a ko nga mea o ratou i taua e wha tekau ma rima mano e ono rau.

<span id="an_26:42">26:42</span> Ko nga tama enei a Rana, i o ratou
hapu: na Huhama, ko te hapu o nga Huhami. Ko nga hapu enei o Rana, tenei
hapu, tenei hapu, o ratou.

<span id="an_26:43">26:43</span> Ko nga hapu katoa o nga Huhami, ko nga
mea hoki o ratou i taua, e ono tekau ma wha mano e wha rau.

<span id="an_26:44">26:44</span> Ko nga tama a Ahera, i o ratou hapu: na
Imina, ko te hapu o nga Imini: na Ihui, ko te hapu o nga Ihui: na Peria,
ko te hapu o nga Perii.

<span id="an_26:45">26:45</span> Ko nga tama a Peria: na Hepere, ko te
hapu o nga Heperi: na Marakierei, ko te hapu o nga Marakieri.

<span id="an_26:46">26:46</span> A ko te ingoa o te tamahine a Ahera ko
Hara.

<span id="an_26:47">26:47</span> Ko nga hapu enei o nga tama a Ahera, ko
nga mea o ratou i taua, e rima tekau ma toru mano e wha rau.

<span id="an_26:48">26:48</span> Ko nga tama a Napatari, i o ratou hapu:
na Iahateere, ko te hapu o nga Iahateeri: na Kuni, ko te hapu o nga
Kuni:

<span id="an_26:49">26:49</span> Na Ietere, ko te hapu o nga Ieteri: na
Hireme, ko te hapu o nga Hiremi.

<span id="an_26:50">26:50</span> Ko nga hapu enei o Napatari, i o ratou
hapu: a, ko nga mea o ratou i taua e wha tekau ma rima mano e wha rau.

<span id="an_26:51">26:51</span> Ko nga mea enei i taua o nga tama a
Iharaira, e ono rau kotahi mano, e whitu rau e toru tekau.

<span id="an_26:52">26:52</span> ¶ I korero ano a Ihowa ki a Mohi, i
mea,

<span id="an_26:53">26:53</span> Me tuwha te whenua mo enei, hei kainga
tupu; kia rite ki te maha o nga ingoa.

<span id="an_26:54">26:54</span> He tokomaha, kia nui te wahi mo ratou,
he tokotorutoru, kia iti hoki te wahi mo ratou: kia rite ki tona
tokomaha te wahi e hoatu ki tenei, ki tenei.

<span id="an_26:55">26:55</span> Otiia me rota te tuwha o te whenua kia
rite ki nga ingoa o nga iwi o o ratou matua to ratou nohoanga iho.

<span id="an_26:56">26:56</span> Kia rite ki ta te rota te tuwhanga o
nga kainga o reira mo te tokomaha, mo te tokotorutoru.

<span id="an_26:57">26:57</span> ¶ A, o nga Riwaiti, ko enei i taua, i o
ratou hapu: na Kerehona, ko te hapu o nga Kerehoni: na Kohara, ko te
hapu o nga Kohati: na Merari, ko te hapu o nga Merari.

<span id="an_26:58">26:58</span> Ko nga hapu enei o nga Riwaiti: ko te
hapu o nga Ripini, ko te hapu o nga Heperoni, ko te hapu o nga Mahari,
ko te hapu o nga Muhi, ko te hapu o nga Korati. A whanau ake ta Kohata
ko Amarama.

<span id="an_26:59">26:59</span> A ko te ingoa o ta Amarama wahine ko
Iokepete, he tamahine na Riwai, i whanau nei ma Riwai ki Ihipa: a whanau
ake a raua ko Amarama, ko Arona, ko Mohi, ko to raua tuahine hoki, ko
Miriama.

<span id="an_26:60">26:60</span> A whanau ake a Arona, ko Natapa, ko
Apihu, ko Ereatara, ko Itamara.

<span id="an_26:61">26:61</span> A i mate a Natapa raua ko Apihu i ta
raua tapaenga i te ahi ke ki te aroaro o Ihowa.

<span id="an_26:62">26:62</span> A, taua ake o ratou, e rau tekau ma
toru mano, nga tane katoa, kotahi nei te marama, maha ake ranei: kihai
hoki ratou i taua i roto i nga tama o Iharaira; no te mea kihai tetahi
kainga tupu i homai ki a ratou i roto i nga tama a Iharaira.

<span id="an_26:63">26:63</span> ¶ Ko nga mea enei i taua e Mohi raua ko
Ereatara tohunga, i ta raua tauanga i nga tama a Iharaira ki nga mania o
Moapa, ki te wahi o Horano e tata ana ki Heriko.

<span id="an_26:64">26:64</span> Kahore ano i roto i enei tetahi o te
hunga i taua e Mohi raua ko Arona tohunga, i ta raua tauanga i nga tama
a Iharaira ki te koraha o Hinai.

<span id="an_26:65">26:65</span> I kiia hoki ratou e Ihowa, Ka mate rawa
ki te koraha. A kahore tetahi o ratou i toe, ko Karepe anake tama a
Iepune, raua ko Hohua tama a Nunu.

<span id="an_27:1">27:1</span> ¶ Na ka haere mai nga tamahine a
Teropehara tama a Hewhere, he tama hoki ia na Kirera, tama a Makiri,
tama a Manahi; no nga hapu o Manahi, tama a Hohepa: a ko nga ingoa enei
o ana tamahine; ko Mahara, ko Noa, ko Hokora, ko Mirika, ko Tirita.

<span id="an_27:2">27:2</span> A ka tu ratou ki te aroaro o Mohi, ki te
aroaro hoki o Ereatara tohunga, ki te aroaro ano o nga rangatira, o te
whakaminenga katoa hoki, ki te whatitoka o te tapenakara o te
whakaminenga, a ka mea,

<span id="an_27:3">27:3</span> I mate to matou papa ki te koraha, kahore
hoki ia i roto i te hui o te hunga i huihui ki te whawhai ki a Ihowa i
roto i te hui a Koraha: engari i mate ia i runga i tona hara ake, kahore
ano hoki ana tama.

<span id="an_27:4">27:4</span> He aha i whakakorea ai te ingoa o to
matou papa i roto i tona hapu, i a ia kahore nei i whai tama? Homai he
wahi ki a matou i roto i nga teina o to matu papa.

<span id="an_27:5">27:5</span> Na ka kawea ta ratou korero e Mohi ki te
aroaro o Ihowa.

<span id="an_27:6">27:6</span> A ka korero a Ihowa ki a Mohi, ka mea,

<span id="an_27:7">27:7</span> He tika nga korero a nga tamahine a
Teropehara: me hoatu tetahi wahi ki a ratou hei kainga tupu i roto i nga
teina o to ratou papa: me whakariro ki a ratou te kainga tupu o to ratou
papa.

<span id="an_27:8">27:8</span> Me korero ano hoki e koe ki nga tama a
Iharaira, me ki atu, Ki te mate te tangata, a kahore ana tama, na me
whakariro tona kainga tupu ki tana tamahine.

<span id="an_27:9">27:9</span> A ki te kahore ana tamahine, na, me hoatu
tona kainga tupu ki ona tuakana, teina ranei.

<span id="an_27:10">27:10</span> A ki te kahore ona tuakana, teina
ranei, na, me hoatu tona kainga tupu ki te tuakana, teina ranei o tona
papa.

<span id="an_27:11">27:11</span> A ki te kahore he tuakana, teina ranei
o tona papa, na, me hoatu tona kainga tupu ki tona whanaunga o tona hapu
e tata ana ki a ia, a ka riro a reira i a ia: me waiho hoki tena hei
tikanga whakaritenga ma nga tama a Iharaira; ko ta Ihowa hoki i whakahau
ai ki a Mohi.

<span id="an_27:12">27:12</span> ¶ I mea ano a Ihowa ki a Mohi, E piki
koe ki tenei maunga, ki Aparimi, ka titiro atu ki te whenua ka hoatu nei
e ahau ki nga tama a Iharaira.

<span id="an_27:13">27:13</span> A ka kitea e koe, na ka kohia atu hoki
koe ki tou iwi, ka peratia me tou tuakana, me Arona i kohia atu nei:

<span id="an_27:14">27:14</span> Mo korua i whakatoi ki taku kupu i te
koraha o Hini, i te ngangautanga a te whakaminenga, a kihai i whakatapu
i ahau i to ratou aroaro, i te wai. Ko te wai o Meripa tena i Karehe, i
te koraha o Hini.

<span id="an_27:15">27:15</span> ¶ A i korero a Mohi ki a Ihowa, i mea,

<span id="an_27:16">27:16</span> Kia whakaritea e Ihowa, e te Atua o nga
wairua o nga kikokiko katoa, tetahi tangata mo te whakaminenga,

<span id="an_27:17">27:17</span> Hei haere atu i to ratou aroaro, hei
haere mai hoki i to ratou aroaro, hei arahi atu hoki i a ratou, hei
arahi mai ano i a ratou; kei rite hoki te whakaminenga a Ihowa ki nga
hipi kahore nei o ratou hepara.

<span id="an_27:18">27:18</span> Na ka mea a Ihowa ki a Mohi, Tangohia
mai ki a koe a Hohua tama a Nunu, he tangata kei a ia nei te wairua, ka
popoki ai ou ringa ki runga ki a ia:

<span id="an_27:19">27:19</span> Ka whakatu ai hoki i a ia ki te aroaro
o Ereatara tohunga, ki te aroaro ano hoki o te whakaminenga katoa, ka
whakahau ai i a ia i ta ratou tirohanga.

<span id="an_27:20">27:20</span> Me hoatu ano e koe tetahi wahi o tou
kororia ki runga ki a ia, kia rongo ai te whakaminenga katoa o nga tama
a Iharaira.

<span id="an_27:21">27:21</span> A ka tu ia ki te aroaro o Ereatara
tohunga, ko tera ano hei kaitono whakaaro mana, i ta te Urimi e
whakarite ai i te aroaro o Ihowa: ma tana kupu e haere atu ai, ma tana
kupu e haere mai ai ratou, i ia, me nga tama katoa a Iharaira, ara te
whaka minenga katoa.

<span id="an_27:22">27:22</span> Na pena ana a Mohi me ta Ihowa i
whakahau ai ki a ia: a tangohia mai ana e ia a Hohua, whakaturia ana ki
te aroaro o Ereatara tohunga, ki te aroaro ano o te whakaminenga katoa:

<span id="an_27:23">27:23</span> A pokia iho e ia ona ringa ki runga ki
a ia, me te whakahau ano ki a ia i ta Ihowa i korerotia e Mohi.

<span id="an_28:1">28:1</span> ¶ I korero ano a Ihowa ki a Mohi, i mea,

<span id="an_28:2">28:2</span> Whakahaua nga tama a Iharaira, mea atu ki
a ratou, Kia mau ki taku whakahere, ki taku taro mo aku whakahere ahi,
hei kakara reka ki ahau, kia tapaea mai ki ahau i tona wa ano.

<span id="an_28:3">28:3</span> Me ki atu hoki e koe ki a ratou, Ko te
whakahere ahi tenei e tapaea e koutou ki a Ihowa; kia rua nga reme toa
tau tahi, he mea kohakore, hei tahunga tinana tuturu mo ia ra.

<span id="an_28:4">28:4</span> Ko tetahi reme me tuku i te ata, ko te
rua o nga reme me tuku i te ahiahi;

<span id="an_28:5">28:5</span> Me te whakatekau o te epa paraoa, hei
whakahere totokore, he mea konatunatu ki te whakawha o te hine hinu, o
te mea i patua.

<span id="an_28:6">28:6</span> Ka tuturu tenei hei tahunga tinana, he
mea i whakaritea ki Maunga Hinai hei kakara reka, hei whakahere ahi ki a
Ihowa.

<span id="an_28:7">28:7</span> A hei te whakawha o te hine he ringihanga
mo te reme kotahi: kia ringihia te waina kaha ki te wahi tapu hei
ringihanga ki a Ihowa.

<span id="an_28:8">28:8</span> Me tuku tetahi o nga reme i te ahiahi:
kia rite ki to te whakahere totokore o te ata, ki to tona ringihanga
hoki, tau tukunga i tena hei whakahere ahi, hei kakara reka ki a Ihowa.

<span id="an_28:9">28:9</span> ¶ A i te ra hapati kia rua nga reme toa
tau tahi, he mea kohakore, kia rua hoki nga whakatekau o te epa paraoa
pai, hei whakahere totokore, hei te mea i konatunatua ki te hinu, me
tona ringihanga ano:

<span id="an_28:10">28:10</span> Ko te tahunga tinana tenei mo nga
hapati katoa: tera ano hoki te tahunga tinana, te mea tuturu, me tona
ringihanga.

<span id="an_28:11">28:11</span> A i nga timatanga ano o o koutou marama
me tapae e koutou he tahunga tinana ki a Ihowa; kia rua nga puru, hei te
kuao, kia kotahi te hipi toa, ki whitu nga reme toa tau tahi, he mea
kohakore;

<span id="an_28:12">28:12</span> Kia toru whakatekau o te epa paraoa pai
hei whakahere totokore, hei te mea i konatunatua ki te hinu, mo te puru
kotahi: kia rua whakatekau paraoa pai, hei whakahere totokore, hei te
mea i konatunatua ki te hinu, mo te hipi toa kotahi;

<span id="an_28:13">28:13</span> Me te whakatekau paraoa pai mo tenei
reme, mo tenei reme, he whakahere totokore, hei te mea i konatunatua ki
te hinu; hei tahunga tinana he reka nei te kakara, hei whakahere ahi ki
a Ihowa.

<span id="an_28:14">28:14</span> A ko nga ringihanga o aua mea kia
kotahi hawhe hine waina mo te puru kotahi, ko te whakatoru o te hine mo
te hipi toa, me te whakawha o te hine mo te reme: ko te tahunga tinana
tenei o tenei marama, o tenei marama, o nga marama o te tau.

<span id="an_28:15">28:15</span> Kia kotahi kuao koati toa ano hoki e
tukua hei whakahere hara ki a Ihowa: tera ano hoki te tahunga tinana, te
mea tuturu, me tona ringihanga ano

<span id="an_28:16">28:16</span> ¶ Kei te marama tuathi, kei te kotahi
tekau ma wha o nga ra o te marama, te kapenga a Ihowa,

<span id="an_28:17">28:17</span> Hei te tekau ma rima o nga ra o tenei
marama tetahi hakari: e whitu nga ra e kainga i te taro rewenakore.

<span id="an_28:18">28:18</span> Hei te ra tuatahi te huihuinga tapu:
kaua tetahi mahi a te kaimahi e mahia:

<span id="an_28:19">28:19</span> Engari me tapae he whakahere ahi hei
tahunga tinana ki a Ihowa; kia rua nga puru, hei te kuao, kia kotahi
hipi toa, kia whitu hoki nga reme to tau tahi: hei te mea kohakore nga
mea ma koutou.

<span id="an_28:20">28:20</span> A hei te paraoa pai i konatunatua ki te
hinu he whakahere totokore mo ena: kia toru whakatekau e tukua mo te
puru, kia rua nga whakatekau mo te hipi toa:

<span id="an_28:21">28:21</span> Me tuku e koe he whakatekau mo te reme,
mo nga reme e whitu

<span id="an_28:22">28:22</span> Kia kotahi koati toa ano hoki hei
whakahere hara, hei whakamarie mo koutou.

<span id="an_28:23">28:23</span> Hei tapiri enei e tukua nei e koutou mo
te tahunga tinana o te ata; hei tahunga tinana tuturu hoki tena.

<span id="an_28:24">28:24</span> Kia penei tonu i te ra, i nga ra e
whitu, ta koutou tukunga i te kai o te whakahere ahi, hei kakara reka ki
a Ihowa: hei tapiri mo te tahunga tinana tuturu te tukunga o tena mea me
tona ringihanga.

<span id="an_28:25">28:25</span> A kei te ra whitu he huihuinga tapu mo
koutou: kaua tetahi mahi a te kaimahi e mahia.

<span id="an_28:26">28:26</span> A, i te ra o te tuapora, ina tapaea he
whakahere totokore hou e koutou ki a Ihowa i roto i ta koutou hakari o
nga wiki, me mea huihuinga tapu mo koutou; kaua tetahi mahi a te kaimahi
e mahia:

<span id="an_28:27">28:27</span> Engari me tapae te tahunga tinana hei
kakara reka ki a Ihowa: kia rua nga puru, hei te kuao, kia kotahi hipi
toa, kia whitu nga reme toa tau tahi;

<span id="an_28:28">28:28</span> Me to ratou whakahere totokore he
paraoa pai i konatunatua ki te hinu, kia toru whakatekau mo te puru
kotahi, kia rua whakatekau mo te hipi toa kotahi,

<span id="an_28:29">28:29</span> Hei te whakatekau mo te reme, o nga
reme e whitu;

<span id="an_28:30">28:30</span> Kia kotahi koati toa hei whakamarie mo
koutou.

<span id="an_28:31">28:31</span> Ko enei a koutou e mahi me te tahunga
tinana tuturu me tona whakahere totokore, hei te mea kohakore nga mea ma
koutou, me nga ringihanga ano.

<span id="an_29:1">29:1</span> ¶ Hei te whitu o nga marama, hei te ra
tuatahi o te marama he huihuinga tapu mo koutou; kaua tetahi mahi a te
kaimahi e mahia: hei ra whakatangi tetere tena ma koutou.

<span id="an_29:2">29:2</span> Me tuku ano he tahunga tinana hei kakara
reka ki a Ihowa; kia kotahi puru, hei te kuao, kia kotahi hipi toa, kia
whitu nga reme toa tau tahi, he mea kohakore:

<span id="an_29:3">29:3</span> A hei te paraoa pai i konatunatua ki te
hinu te whakahere totokore, kia toru nga whakatekau mo te puru, kia rua
hoki nga whakatekau mo te hipi toa,

<span id="an_29:4">29:4</span> Me te whakatekau mo te reme kotahi, o nga
reme e whitu;

<span id="an_29:5">29:5</span> Kia kotahi koati toa ano hoki hei
whakahere hara, hei whakamarie mo koutou:

<span id="an_29:6">29:6</span> Ko te tahunga tinana ano o te marama, me
tona whakahere totokore, ko t tahunga tinana tuturu, me tona whakahere
totokore, me nga ringihanga o era, kia rite ki nga ritenga o te pera,
hei kakara reka, hei whakahere ahi ki a Ihowa.

<span id="an_29:7">29:7</span> A i te tekau o nga ra o tenei marama, o
te whitu, he huihuinga tapu mo koutou: me whakapouri o koutou wairua:
kaua tetahi mahi e mahia:

<span id="an_29:8">29:8</span> Engari me tapae he tahunga tinana ki a
Ihowa hei kakara reka; kia kotahi puru, hei te kuao, kia kotahi hipi
toa, kia whitu nga reme toa tau tahi; hei nga mea kohakore nga mea ma
koutou:

<span id="an_29:9">29:9</span> Hei te paraoa pai ano hoki i konatunatua
ki te hinu te whakahere totokore mo era, kia toru nga whakatekau mo te
puru, kia rua hoki nga whakatekau mo te hipi toa kotahi,

<span id="an_29:10">29:10</span> Hei te whakatekau mo te reme, puta noa
i nga reme e whitu:

<span id="an_29:11">29:11</span> Kia kotahi koati toa hei whakahere
hara; me te whakahere hara hei whakamarie, te tahunga tinana tuturu, me
tona whakahere totokore, me nga ringihanga.

<span id="an_29:12">29:12</span> ¶ A hei te tahi tekau ma rima o nga ra
o te whitu o nga marama he huihuinga tapu mo koutou; kaua tetahi mahi a
te kaimahi e mahia, a kia whitu nga ra e mea hakari ai koutou ki a
Ihowa:

<span id="an_29:13">29:13</span> Me tapae ano he tahunga tinana, he
whakahere ahi, hei kakara reka ki a Ihowa: kia kotahi tekau ma toru nga
puru, hei te kuao, kia rua nga hipi toa, kia kotahi tekau ma wha nga
reme toa tau tahi, hei nga mea kohakore:

<span id="an_29:14">29:14</span> Hei te paraoa pai ano i konatunatua ki
te hinu te whakahere totokore; kia toru nga whakatekau ki te puru, o nga
puru kotahi tekau ma toru, kia rua nga whakatekau ki te hipi toa, ara o
nga hipi toa e rua,

<span id="an_29:15">29:15</span> Me te whakatekau ki te reme, o nga reme
kotahi tekau ma wha:

<span id="an_29:16">29:16</span> Me tetahi koati toa, hei whakahere
hara; me te tahunga tinana tuturu ano, me tona whakahere totokore, me
tona ringihanga.

<span id="an_29:17">29:17</span> Me tuku hoki i te rua o nga ra nga puru
kotahi tekau ma rua, hei te kuao, kia rua nga hipi toa, kia tekau ma wha
nga reme toa tau tahi, he mea kohakore:

<span id="an_29:18">29:18</span> A, ko nga whakahere totokore o aua mea,
me nga ringihanga, ara o nga puru, o nga hipi, o nga reme, kia rite ki
te maha, kia rite ki te ritenga:

<span id="an_29:19">29:19</span> Kia kotahi koati toa ano hei whakahere
hara; tera atu ano te tahunga tinana tuturu me tona whakahere totokore,
me nga ringihanga.

<span id="an_29:20">29:20</span> A, hei te toru o nga ra, kia kotahi
tekau ma tahi nga puru, kia rua nga hipi toa, kia tekau ma wha nga reme
toa tau tahi, he mea kohakore;

<span id="an_29:21">29:21</span> A, ko nga whakahere totokore, me nga
ringihanga, ara o nga puru, o nga hipi toa, o nga reme, kia rite ki to
ratou maha, kia rite ki te ritenga:

<span id="an_29:22">29:22</span> Kia kotahi koati toa hei whakahere
hara; me te whakahere hara tuturu ano, me tona whakahere totokore, me
tona ringihanga.

<span id="an_29:23">29:23</span> A i te wha o nga ra kia kotahi tekau
nga puru, kia rua nga hipi toa, kia tekau ma wha nga reme toa tau tahi,
he mea kohakore:

<span id="an_29:24">29:24</span> Na, ko nga whakahere totokore me nga
ringihanga, ara o nga puru, o nga hipi toa, o nga reme, kia rite ki to
ratou maha, kia rite ki te ritenga:

<span id="an_29:25">29:25</span> Kia kotahi koati toa ano hoki hei
whakahere hara; me te tahunga tinana tuturu ano, me tona whakahere
totokore, me tona ringihanga.

<span id="an_29:26">29:26</span> A i te rima o nga ra kia iwa nga puru,
kia rua nga hipi toa, kia tekau ma wha nga reme toa tau tahi, he mea
kohakore:

<span id="an_29:27">29:27</span> A, ko nga whakahere totokore, me nga
ringihanga, ara o nga puru, o nga hipi toa, o nga reme, kia rite ki to
ratou maha, kia rite ki te ritenga:

<span id="an_29:28">29:28</span> Kia kotahi koati toa ano hoki hei
whakahere hara; tera ano te tahunga tinana tuturu, me tona whakahere
totokore, me tona ringihanga.

<span id="an_29:29">29:29</span> A i te ono o nga ra kia waru nga puru,
kia rua nga hipi toa, kia tekau ma wha nga reme toa tau tahi, he mea
kohakore:

<span id="an_29:30">29:30</span> A, ko nga whakahere totokore, me nga
ringihanga, ara o nga puru, o nga hipi toa, o nga reme, kia rite ki to
ratou maha, kia rite ki te ritenga:

<span id="an_29:31">29:31</span> Kia kotahi koati toa ano hoki hei
whakahere hara: tera ano te tahunga tinana tuturu, tona whakahere
totokore, me tona ringihanga.

<span id="an_29:32">29:32</span> A, i te whitu o nga ra, kia whitu nga
puru, kia rua nga hipi toa, kia tekau ma wha nga reme toa tau tahi, he
mea kohakore:

<span id="an_29:33">29:33</span> A, ko nga whakahere totokore, me o
ratou ringihanga, ara o nga puru, o nga hipi toa, o nga reme, kia rite
ki to ratou maha, kia rite ki te ritenga:

<span id="an_29:34">29:34</span> Kia kotahi koati toa ano hoki hei
whakahere hara; tera ano te tahunga tinana tuturu, tona whakahere
totokore, me tona ringihanga.

<span id="an_29:35">29:35</span> Hei te waru o nga ra he huihuinga nui
ma koutou: kaua tetahi mahi a te kaimahi e mahia.

<span id="an_29:36">29:36</span> Engari me tapae he tahunga tinana, he
whakahere ahi, he kakara reka ki a Ihowa; kia kotahi puru, kia kotahi
hipi toa, kia whitu nga reme toa tau tahi, he mea kohakore:

<span id="an_29:37">29:37</span> A, ko nga whakahere totokore, me o
ratou ringihanga, ara o te puru, o te hipi toa, o nga reme, kia rite ki
to ratou maha, kia rite ki te ritenga:

<span id="an_29:38">29:38</span> Kia kotahi koati toa ano hoki hei
whakahere hara; tena ano te tahunga tinana tuturu, me tona whakahere
totokore, me tona ringihanga.

<span id="an_29:39">29:39</span> Ko enei a koutou e mea ai ki a Ihowa i
a koutou hakari nunui, haunga a koutou ki taurangi, me a koutou tahunga
tinana, me a koutou whakahere totokore, a koutou ringihanga, me a koutou
whakahere mo te pai.

<span id="an_29:40">29:40</span> Na ka korerotia e Mohi ki nga tama a
Iharaira nga mea katoa i whakahau ai a Ihowa ki a Mohi.

<span id="an_30:1">30:1</span> ¶ Na ka korero a Mohi ki nga ariki o nga
iwi o nga tama a Iharaira, ka mea, Ko te mea tenei i whakahaua e Ihowa.

<span id="an_30:2">30:2</span> Ki te puaki i tetahi te kupu taurangi ki
a Ihowa, ki te oati ranei i te oati e mau ai tona wairua te here; kei
whakataka e ia tana kupu, kia rite tana e mea ai ki nga mea katoa i puta
mai i tona mangai.

<span id="an_30:3">30:3</span> ¶ A, mehemea he ki taurangi ta te wahine
ki a Ihowa, a ka mau tana here ki a ia, i a ia ano i te whare o tona
papa i tona tamarikitanga;

<span id="an_30:4">30:4</span> A ka rongo tona papa ki tana ki taurangi,
ki tana here hoki i herea ai tona wairua, a ka whakarongo kau tona papa
ki a ia; na, ka mau ana ki taurangi katoa, ka mau ano hoki nga here
katoa i herea ai e ia tona wairua.

<span id="an_30:5">30:5</span> Tena ia, ki te whakakahoretia e tona papa
i te ra i rongo ai ia; e kore tetahi o ana ki taurangi, o ana here hoki
e herea ai e ia tona wairua e u: a ka whakarerea noatia e Ihowa ki a ia,
no te mea kua whakakahoretia tana e tona papa.

<span id="an_30:6">30:6</span> A ki te mea he tahu tana, a ka puaki tana
ki taurangi, ka puta hohoro mai ranei i ona ngutu te mea e herea ai e ia
tona wairua;

<span id="an_30:7">30:7</span> A ka rongo tana tahu, a ka whakarongo
puku ki a ia i te ra i rongo ai; na, ka u ana ki taurangi, ka mau ano
hoki nga here i herea ai e ia tona wairua.

<span id="an_30:8">30:8</span> Tena ia, ki te whakakahoretia tana e tana
tahu i te ra i rongo ai ia; na ka taka tana ki taurangi i puaki i a ia,
me te mea i puta hohoro mai i ona ngutu, i herea ai e ia tona wairua: a
ka whakarerea noatia e Ihowa ki a ia.

<span id="an_30:9">30:9</span> Ko te ki taurangi ia a te pouaru, a te
wahine ranei i whakarerea, ara ko nga mea katoa i herea ai e ia tona
wairua, ka u ki a ia.

<span id="an_30:10">30:10</span> Ki te mea ia no te whare mai ano o tana
tahu tana ki taurangi, tana herenga ranei i te here, ara i te oati, ki
tona wairua,

<span id="an_30:11">30:11</span> A i rongo ano tana tahu, i whakarongo
puku hoki ki a ia, a kihai i whakakahore i tana: na ka mau ana ki
taurangi katoa, ka mau ano hoki nga here katoa i herea ai e ia tona
wairua.

<span id="an_30:12">30:12</span> Tena ia, mehemea i whakataka rawatia
aua mea e tana tahu i te ra i rongo ai ia; e kore e u tetahi mea i puta
mai i ona ngutu mo ana ki taurangi, mo te mea e herea ai tona wairua:
kua whakataka e tana tahu; a ka whakarerea noatia e Ihowa ki a ia.

<span id="an_30:13">30:13</span> Ko nga ki taurangi katoa, ko nga oati
here katoa hei pehi i te wairua, ma tana tahu e whakau, ma tana tahu
hoki e whakataka.

<span id="an_30:14">30:14</span> Ki te whakarongo puku tonu ia tana tahu
i tena ra, i tena ra; na e whakau ana ia i ana ki taurangi katoa, ara i
ana here katoa i mau ai ia: kua whakaungia e ia, no te mea i whakarongo
puku ia ki a ia i te ra i rongona ai.

<span id="an_30:15">30:15</span> Ki te whakataka rawatia ia e ia aua mea
i muri iho i tona rongonga; na mana e waha te kino o te wahine.

<span id="an_30:16">30:16</span> Ko nga tikanga enei i whakahaua e Ihowa
ki a Mohi ma te tangata raua ko tana wahine, ma te papa raua ko tana
tamahine i te mea he taitamahine ia, i te whare o tona papa.

<span id="an_31:1">31:1</span> ¶ I korero ano a Ihowa ki a Mohi, i mea,

<span id="an_31:2">31:2</span> Rapua he utu mo nga tama a Iharaira i nga
Miriani: hei muri iho ka kohia koe ki tou iwi.

<span id="an_31:3">31:3</span> Na ka korero a Mohi ki te iwi, ka mea,
Whitiki etahi o koutou mo te whawhai, ka haere ai ki te tu i a Miriana
ki te tohe i ta Ihowa utu i a Miriana.

<span id="an_31:4">31:4</span> Kia kotahi te mano o tenei iwi, o tenei
iwi, o nga iwi katoa o iharaira, e unga ki te whawhai.

<span id="an_31:5">31:5</span> Na ka wehea e ratou i roto i nga mano o
Iharaira, he mano no ia iwi, tekau ma rua mano, rite tonu i te patu mo
te whawhai.

<span id="an_31:6">31:6</span> Na, ka unga ratou e Mohi ki te whawhai,
he mano no tenei iwi, no tenei iwi, me Pinehaha tama a Eratara tohunga,
ki te whawhai, me nga mea tapu ano, me nga tetere i tona ringa hei
whakaoho.

<span id="an_31:7">31:7</span> ¶ Na ka whawhai ratou ki a Miriana, ka
pera me ta Ihowa i whakahau ai ki a Mohi: a patua iho e ratou nga tane
katoa.

<span id="an_31:8">31:8</span> I patua ano e ratou nga kingi o Miriana,
i roto i te parekura; a Ewi ratou ko Rekeme, ko Turu, ko Huru, ko Repa,
nga kingi tokorima o Miriana: i patua ano e ratou a Paraama, te tama a
Peoro ki te hoari.

<span id="an_31:9">31:9</span> A whakaraua ana e nga tama a Iharaira nga
wahine o Miriana, me a ratou kohungahunga; i tongohia ano a ratou
kararehe katoa, hei taonga parau, me a ratou kahui katoa, me o ratou
taonga katoa.

<span id="an_31:10">31:10</span> Tahuna ake hoki e ratou ki te ahi o
ratou pa katoa i noho ai ratou, me o ratou whare rangatira katoa.

<span id="an_31:11">31:11</span> A tangohia ana e ratou nga taonga
katoa, me nga mea parau katoa, te tangata me te kararehe.

<span id="an_31:12">31:12</span> A kawea ana e ratou ki a Mohi raua ko
Ereatara tohunga, ki te whakaminenga ano hoki o nga tama a Iharaira, nga
whakarau, me era mea parau, me nga taonga, ki te puni ki nga mania o
Moapa, ki te wahi o Horano e tata ana ki Heriko.

<span id="an_31:13">31:13</span> ¶ A ka puta a Mohi ratou ko Ereatara
tohunga, ko nga ariki katoa o te whakaminenga ki te whakatau i a ratou
ki waho o te puni;

<span id="an_31:14">31:14</span> Na ka riri a Mohi ki nga rangatira o te
ope, ki nga rangatira o nga mano, ki nga rangatira ano hoki o nga rau, i
haere mai nei i te whawhai.

<span id="an_31:15">31:15</span> Na ka mea a Mohi ki a ratou, Kua
whakaorangia e koutou nga wahine katoa?

<span id="an_31:16">31:16</span> Nana, ko nga mea enei nana i tutu ai
nga tama a Iharaira ki a Ihowa i to Peoro ra, he mea tohutohu na
Paraama, i pa ai te whiu ki te whakaminenga a Ihowa.

<span id="an_31:17">31:17</span> Na reira patua aianei nga tane katoa i
roto i nga kohungahunga, patua hoki nga wahine katoa kua mohio, kua
takoto ki te tane.

<span id="an_31:18">31:18</span> Ko nga kohungahunga wahine katoa ia,
kahore nei i mohio, i takoto ki te tane, whakaorangia ma koutou.

<span id="an_31:19">31:19</span> Ko koutou hoki, me noho ki waho o te
puni, kia whitu nga ra: ko nga tangata katoa i patu i te tangata, me nga
mea katoa hoki i pa ki te tangata i patua, me pure koutou i a koutou, me
a koutou whakarau i te toru o nga ra, i te whitu hoki o nga ra.

<span id="an_31:20">31:20</span> Me pure ano hoki nga kakahu katoa, me
nga oko hiako, me nga mea katoa i hanga ki te huruhuru koati, me nga oko
rakau katoa.

<span id="an_31:21">31:21</span> I mea ano a Ereatara tohunga ki nga
tangata whawhai, i haere ki te riri, Ko te tikanga tenei o te ture i
whakahaua e Ihowa ki a Mohi;

<span id="an_31:22">31:22</span> Ko te koura anake, me te hiriwa, ko te
parahi, ko te rino, ko te tine, me te mata,

<span id="an_31:23">31:23</span> Ko nga mea katoa e puta i te ahi, me
tuku na roto i te ahi, a ka kore te poke: otiia me pure ano ki te wai o
te wehenga: a, ko nga mea katoa e kore e puta i te ahi, me tuku na roto
i te wai.

<span id="an_31:24">31:24</span> A me horoi o koutou kakahu i te whitu o
nga ra, a ka kore o koutou poke, a hei muri iho ka tomo ki te puni.

<span id="an_31:25">31:25</span> ¶ A i korero a Ihowa ki a Mohi, i mea,

<span id="an_31:26">31:26</span> Tirohia te maha o te taonga parau i
riro mai, o te tangata, o te kararehe, e korua ko Ereatara tohunga, e
nga matua ariki ano hoki o nga whare o te whakaminenga:

<span id="an_31:27">31:27</span> Wehea hoki nga taonga parau kia rua nga
wahi; ma te hunga i hapai i te pakanga, i haere atu ki te whawhai, ma te
whakaminenga katoa ano.

<span id="an_31:28">31:28</span> Tangohia ano hoki he takoha ma Ihowa i
nga tangata i whawhai, i haere atu na ki te riri: kia kotahi wairua i
roto i nga rau e rima, o te tangata, ratou tahi ko te kau, ko te kaihe,
ko nga hipi hoki.

<span id="an_31:29">31:29</span> Me tango i roto i ta ratou hawhe, ka
hoatu ai ki a Ereatara, ki te tohunga, hei whakahere hapahapai ki a
Ihowa.

<span id="an_31:30">31:30</span> Me tango ano e koe i roto i te hawhe a
nga tama a Iharaira, kia kotahi wahi i roto i te rima tekau, o te
tangata, o te kau, o te kaihe, o te hipi, ara o nga kararehe katoa, ka
hoatu ai ma nga Riwaiti, ma nga kaitiaki o nga mea o te tapenakara o
Ihowa.

<span id="an_31:31">31:31</span> Na peratia ana e Mohi raua ko Ereatara
tohunga me ta Ihowa i whakahau ai ki a Mohi.

<span id="an_31:32">31:32</span> A ko te taonga, ko te toenga iho o nga
mea i riro parau i nga tangata i whawhai, e ono rau e whitu tekau ma
rima mano hipi,

<span id="an_31:33">31:33</span> E whitu tekau ma rua mano hoki nga kau,

<span id="an_31:34">31:34</span> E ono tekau ma tahi mano nga kaihe,

<span id="an_31:35">31:35</span> E toru tekau ma rua mano nga tangata,
ara nga wahine kahore ano i mohio noa, i takoto noa, ki te tane.

<span id="an_31:36">31:36</span> A, ko tera hawhe, ko te wahi a te hunga
i haere ki te whawhai, e toru rau e toru tekau ma whitu mano e rima rau
te maha o nga hipi:

<span id="an_31:37">31:37</span> A, ko te takoha ma Ihowa o nga hipi e
ono rau e whitu tekau ma rima.

<span id="an_31:38">31:38</span> E toru tekau ma ono mano nga kau; a, ko
te takoha ma Ihowa e whitu tekau ma rua.

<span id="an_31:39">31:39</span> E toru tekau mano e rima rau nga kaihe;
a, ko te takoha ma Ihowa e ono tekau ma tahi.

<span id="an_31:40">31:40</span> A ko nga tangata tekau ma ono mano; a,
ko te takoha ma Ihowa, e toru tekau ma rua tangata.

<span id="an_31:41">31:41</span> Na ka hoatu e Mohi te takoha, te
whakahere hapahapai ma Ihowa, ki a Ereatara tohunga, ka peratia me ta
Ihowa i whakahau ai ki a Mohi.

<span id="an_31:42">31:42</span> Na, no roto i te hawhe a nga tama a
Iharaira i wehea nei e Mohi i roto i ta te hunga i whawhai,

<span id="an_31:43">31:43</span> Ko te hawhe hoki a te whakaminenga, e
toru rau e toru tekau ma whitu mano e rima rau hipi,

<span id="an_31:44">31:44</span> E toru tekau ma ono mano nga kau,

<span id="an_31:45">31:45</span> E toru tekau mano e rima rau nga kaihe,

<span id="an_31:46">31:46</span> Kotahi tekau ma ono mano nga tangata;

<span id="an_31:47">31:47</span> I tangohia e Mohi i roto i te hawhe a
nga tama a Iharaira, kotahi wahi i roto i te rima tekau, o te tangata, o
te kararehe; a hoatu ana ki nga Riwaiti i tiaki nei i nga mea o te
tapenakara o Ihowa; i peratia ano me ta Ihowa i whakahau ai ki a Mo hi.

<span id="an_31:48">31:48</span> ¶ Na ka haere mai ki a Mohi nga
rangatira mano o te ope, nga rangatira mano ratou ko nga rangatira rau:

<span id="an_31:49">31:49</span> A ka mea ki a Mohi, Kua tirohia e au
pononga te tokomaha o nga tangata i whawhai nei i raro i o matou ringa,
a kahore i ngaro tetahi o matou.

<span id="an_31:50">31:50</span> Koia i kawea mai ai e matou he
whakahere ma Ihowa, e ia tangata, e ia tangata, tana i whiwhi ai, etahi
mea koura, etahi mekameka, poroporo, mowhiti, whakakai, heitiki hoki,
hei whakamarie mo o matou wairua ki te aroaro o Ihowa.

<span id="an_31:51">31:51</span> Na ka tangohia e Mohi raua ko Ereatara
tohunga te koura i a ratou, he mea mahi katoa.

<span id="an_31:52">31:52</span> A kotahi tekau ma ono mano e whitu rau
e rima tekau hekere o te koura katoa o te whakahere i tapaea e ratou ki
a Ihowa, o ta nga rangatira mano ratou ko nga rangatira rau.

<span id="an_31:53">31:53</span> I pahuatia hoki e nga tangata i
whakawhai etahi taonga, tena mona ake, tena mona ake.

<span id="an_31:54">31:54</span> Na tangohia ana e Mohi raua ko Ereatara
tohunga te koura a nga rangatira o nga mano, o nga rau, a kawea ana e
raua ki roto ki te tapenakara o te whakaminenga, hei whakamahara mo nga
tama a Iharaira ki te aroaro o Ihowa.

<span id="an_32:1">32:1</span> ¶ Na he tini rawa nga kahui a nga tama a
Reupena, ratou ko nga tama a Kara: a ka kite ratou i te whenua o Iatere,
i te whenua hoki o Kireara, na, he wahi pai tena wahi mo nga kahui;

<span id="an_32:2">32:2</span> Na ka haere nga tama a Kara ratou ko nga
tama a Reupena, ka korero ki a Mohi raua ko Ereatara tohunga, ki nga
rangatira ano o te whakaminenga, ka mea,

<span id="an_32:3">32:3</span> Ko Ataroto, ko Ripono, ko Iatere, ko
Nimira, ko Hehepona, ko Ereare, ko Hepama, ko Nepo, ko Peono,

<span id="an_32:4">32:4</span> Ko te whenua katoa i patua na e Ihowa i
te aroaro o te whakaminenga o Iharaira, he whenua pai tena mo nga kahui,
he kahui ano hoki a au pononga.

<span id="an_32:5">32:5</span> I mea ano ratou, Mehemea e manakohia ana
matou i tou aroaro, me homai tenei whenua hei kainga mo au pononga; kaua
matou e meatia kia whiti i Horano.

<span id="an_32:6">32:6</span> Na ka mea a Miho ki nga tama a Kara ratou
ko nga tama a Reupena, Ko o koutou teina koia kia haere ki te whawhai, a
ko koutou kia noho ki konei?

<span id="an_32:7">32:7</span> He aha koutou i pehi ai i te ngakau o nga
tama a Iharaira kia kaua e whiti ki te whenua i homai e Ihowa ki a
ratou?

<span id="an_32:8">32:8</span> I pena ano o koutou matua i taku tononga
atu i a ratou i Kareheparenea kia kite i te whenua.

<span id="an_32:9">32:9</span> I to ratou haerenga hoki ki runga ki te
awaawa o Ehekora, a, ka kite ratou i te whenua, na pehia ana e ratou nga
ngakau o nga tama a Iharaira, kia kaua e haere ki te whenua i homai nei
e Ihowa ki a ratou.

<span id="an_32:10">32:10</span> Na ko te muranga o to Ihowa riri i taua
ra, a ka oati ia, ka mea,

<span id="an_32:11">32:11</span> E kore rawa nga tangata i haere mai nei
i Ihipa, nga mea e rua tekau, he maha atu ranei o ratou tau, e kite i te
whenua i oati ai ahau ki a Aperahama, ki a Ihaka, ki a Hakopa; mo ratou
kihai i tino whai i ahau:

<span id="an_32:12">32:12</span> Heoi ano ko Karepe, ko te tama a Iepune
Keniti, raua ko Hohua, te tama a Nunu; mo raua i tino whai i a Ihowa.

<span id="an_32:13">32:13</span> Na ko te muranga o te riri o Ihowa ki a
Iharaira, a meinga ana ratou kia kopikopiko i te koraha, e wha tekau nga
tau, a poto noa taua whakapaparanga i mahi na i te kino i te tirohanga a
Ihowa.

<span id="an_32:14">32:14</span> Na, kua ara ake na koutou hei whakakapi
mo o koutou matua, he huanga tangata hara, hei whakanui atu i te mura o
to Ihowa riri ki a Iharaira.

<span id="an_32:15">32:15</span> No te mea ki te tahuri ke koutou, a
kahore e whai i a ia, ka waiho ano ratou e ia i te koraha; a ma koutou
ka ngaro ai tenei iwi katoa.

<span id="an_32:16">32:16</span> ¶ Na ka whakatata ratou ki a ia, ka
mea, Ka hanga e matou he taiepa hipi ki konei mo a matou kararehe, me
etahi pa mo a matou tamariki:

<span id="an_32:17">32:17</span> Ko matou ia ka haere me a matou patu i
mua i nga tama a Iharaira, kia kawea ra ano ratou e matou ki te wahi mo
ratou: a me noho a matou tamariki ki nga pa e whai taiepa ana, he wehi
hoki i nga tangata o tenei whenua.

<span id="an_32:18">32:18</span> E kore matou e hoki ki o matou whare,
kia riro ra ano tona kainga i tenei, i tenei o nga tama a Iharaira.

<span id="an_32:19">32:19</span> E kore hoki matou e tu tahi me ratou i
te kainga i tawahi o Horano, i tua atu ranei; no te mea ka riro mai he
kainga mo matou i tenei taha o Horano, i te taha ki te rawhiti.

<span id="an_32:20">32:20</span> Na ka mea a Mohi ki a ratou, Ki te
meatia tenei mea e koutou, ki te haere koutou me a koutou patu i te
aroaro o Ihowa ki te whawhai,

<span id="an_32:21">32:21</span> Ki te whiti katoa hoki koutou i Horano
me a koutou patu i te aroaro o Ihowa, kia peia ra ano e ia ona hoariri i
mua i a ia,

<span id="an_32:22">32:22</span> A ka taea te whenua i te aroaro o
Ihowa: katahi koutou ka hoki, a ka harakore ki te aroaro o Ihowa, ki te
aroaro ano hoki o Iharaira; a mo koutou tenei whenua hei nohoanga i te
aroaro o Ihowa.

<span id="an_32:23">32:23</span> Tena ia, ka kore koutou e pena, nana,
kua hara koutou ki a Ihowa; a kia mohio koutou, e hopukia ano koutou e
to koutou hara.

<span id="an_32:24">32:24</span> Hanga nga pa mo a koutou tamariki, me
nga taiepa mo a koutou hipi; meatia ano hoki te mea i puta mai i o
koutou mangai.

<span id="an_32:25">32:25</span> Na ka korero nga tama a Kara ratou ko
nga tama a Reupena ki a Mohi, ka mea, Ka pena au pononga me ta toku
ariki i whakahau ai.

<span id="an_32:26">32:26</span> Ko reira a matou tamariki, a matou
wahine, a matou kahui, me a matou kararehe katoa, ko nga pa o Kireara:

<span id="an_32:27">32:27</span> Ko au pononga ia me whiti katoa atu,
rite rawa i te patu mo te pakanga, whawhai ai i te aroaro o Ihowa; me
pera me ta toku ariki i ki ai.

<span id="an_32:28">32:28</span> ¶ Na ka whakahaua te tikanga mo ratou e
Mohi ki a Ereatara tohunga, ratou ko Hohua tama a Nunu, ko nga ariki
hoki o nga whare o nga matua o nga iwi o nga tama a Iharaira:

<span id="an_32:29">32:29</span> A ka mea a Mohi ki a ratou, Ki te whiti
katoa atu i roto i a koutou nga tama a Kara i Horano, ratou ko nga tama
a Reupena me a ratou patu ano, whawhai ai i te aroaro o Ihowa, a ka taea
te whenua i to koutou aroaro; na me hoatu e koutou te whenua o Kireara
kia puritia e ratou:

<span id="an_32:30">32:30</span> Ki te kahore ia ratou e whiti tahi i a
koutou, me a ratou patu, na, tena he wahi hei puritanga ma ratou i roto
i a koutou i te whenua o Kanaana.

<span id="an_32:31">32:31</span> Na ka whakautua e nga tama a Kara ratou
ko nga tama a Reupena, ka mea, Ka rite tonu ta matou e mea ai ki ta
Ihowa i korero mai ai ki au pononga.

<span id="an_32:32">32:32</span> Me whiti matou me a matou patu i te
aroaro o Ihowa ki te whenua o Kanaana, a hei puritanga ma matou to matou
kainga i tenei taha o Horano.

<span id="an_32:33">32:33</span> Na ka homai e Mohi ki a ratou, ki nga
tama a Kara, ki nga tama a Reupena ratou ko tetahi taanga o te iwi o
Manahi tama a Hohepa te kingitanga o Hihona kingi o nga Amori, me te
kingitanga o Oka kingi o Pahana, te whenua me ona pa i roto i o ratou
rohe, ara nga pa o te whenua a tawhio noa.

<span id="an_32:34">32:34</span> Na ka hanga e nga tama a Kara a Ripono,
a Ataroto, a Aroere;

<span id="an_32:35">32:35</span> Me Ateroto Hopana, me Iatere, me
Iokopeta;

<span id="an_32:36">32:36</span> Me Petenimira, me Peteharana: he pa
taiepa, me nga taiepa mo nga hipi.

<span id="an_32:37">32:37</span> A na nga tama a Reupena i hanga a
Hehepona, a Ereare, a Kiriataima;

<span id="an_32:38">32:38</span> A Nepo, a Paarameono, i whakaputaia
ketia hoki nga ingoa, me Hipima: i huaina ano hoki e ratou he ingoa ke
ki nga pa i hanga e ratou.

<span id="an_32:39">32:39</span> A i haere atu nga tama a Makiri tama a
Manahi ki Kireara, a tangohia ana e ia, peia ana hoki te Amori i reira.

<span id="an_32:40">32:40</span> A i hoatu e Mohi a Kireara ki a Makiri
tama a Manahi; a noho ana ia i reira.

<span id="an_32:41">32:41</span> A i haere a Haira tama a Manahi, a
tangohia ana e ia nga pa o reira, a huaina iho e ia, ko Hawotohaira.

<span id="an_32:42">32:42</span> A i haere a Nopaha, a tangohia ana e ia
a Kenata, me ona pa ririki, a huaina iho ki tona ingoa, ki a Nopaha.

<span id="an_33:1">33:1</span> ¶ Ko nga haerenga enei o nga tama a
Iharaira i to ratou putanga mai i te whenua o Ihipa i o ratou ropu i
raro i te ringa o Mohi raua ko Arona.

<span id="an_33:2">33:2</span> I tuhituhia hoki e Mohi o ratou haerenga
atu, o ratou whakatikanga atu, he mea ki mai na Ihowa: a ko o ratou
whakatikanga atu enei, me o ratou haerenga.

<span id="an_33:3">33:3</span> I turia atu i Ramehehe i te marama
tuatahi, i te kotahi tekau ma rima o nga ra o te marama tuatahi; no te
aonga ake o te kapenga i puta mai ai nga tama a Iharaira, i runga tonu
ano te ringa i te tirohanga a nga Ihipiana katoa;

<span id="an_33:4">33:4</span> I nga Ihipiana e tanu ana i a ratou
matamua katoa, i patua nei e Ihowa i roto i a ratou: a mahi whakawa ana
a Ihowa ki o ratou atua.

<span id="an_33:5">33:5</span> Na turia ana e nga tama a Iharaira i
Ramehehe, a noho ana i Hukota.

<span id="an_33:6">33:6</span> I turia i Hukota, a noho ana i Etama, i
te pito o te koraha.

<span id="an_33:7">33:7</span> I turia i Etama, a tahuri ana whaka
Pihahirota ki te ritenga atu o Paarahepona: a noho ana i te ritenga atu
o Mikitoro.

<span id="an_33:8">33:8</span> I turia i te ritenga atu o Pihahirota, a
tika ana na waenganui o te moana ki te koraha; a haere ana, e toru nga
ra ki te ara, i te koraha o Etama, a noho ana i Mara.

<span id="an_33:9">33:9</span> I turia i Mara, a haere ana ki Erimi:
kotahi tekau ma rua hoki nga puna wai i Erimi, e whitu tekau hoki nga
nikau; a noho ana ratou i reira.

<span id="an_33:10">33:10</span> I turia i Erimi, a noho ana i te taha o
te Moana Whero.

<span id="an_33:11">33:11</span> I turia i te Moana Whero, a noho ana i
te koraha o Hini.

<span id="an_33:12">33:12</span> I turia i te koraha o Hini, a noho ana
i Ropoka.

<span id="an_33:13">33:13</span> I turia i Ropoka, a noho ana i Aruhu.

<span id="an_33:14">33:14</span> I turia i Aruhu, a noho ana i Repirimi,
i te wahi kahore nei he wai hei inu ma te iwi.

<span id="an_33:15">33:15</span> I turia i Repirimi, a noho ana i te
koraha o Hinai.

<span id="an_33:16">33:16</span> I turia i te koraha o Hinai, a noho ana
i Kipiroto Hataawa.

<span id="an_33:17">33:17</span> I turia i Kipiroto Hataawa, a noho ana
i Hateroto.

<span id="an_33:18">33:18</span> I turia i Hateroto, a noho ana i
Ritima.

<span id="an_33:19">33:19</span> I turia i Ritima, a noho ana i Rimono
Parehe.

<span id="an_33:20">33:20</span> I turia i Rimono Parehe a noho ana i
Ripina.

<span id="an_33:21">33:21</span> I turia i Ripina, a noho ana i Ritaha.

<span id="an_33:22">33:22</span> I turia i Ritaha, a noho ana i
Keherataha.

<span id="an_33:23">33:23</span> I turia i Keherataha, a noho ana i
Maunga Hapere.

<span id="an_33:24">33:24</span> I turia i Maunga Hapere, a noho ana i
Harataha.

<span id="an_33:25">33:25</span> I turia i Harataha, a noho ana i
Makaheroto.

<span id="an_33:26">33:26</span> I turia i Makaheroto, a noho ana i
Tahata.

<span id="an_33:27">33:27</span> I turia i Tahata, a noho ana Taraha.

<span id="an_33:28">33:28</span> I turia i Taraha, a noho ana Mitikia

<span id="an_33:29">33:29</span> I turia i Mitika, a noho ana i
Hahamona.

<span id="an_33:30">33:30</span> I turia i Hahamona, a noho ana i
Moheroto.

<span id="an_33:31">33:31</span> I turia i Moheroto, a noho ana i
Peneiaakana.

<span id="an_33:32">33:32</span> I turia i Peneiaakana, a noho ana i
Horo Hakirikara.

<span id="an_33:33">33:33</span> I turia i Horo Hakirikara, a noho ana i
Iotopata.

<span id="an_33:34">33:34</span> I turia i Iotopata, a noho ana i
Eperona.

<span id="an_33:35">33:35</span> I turia i Eperona, a noho ana i Ehiono
Kepere.

<span id="an_33:36">33:36</span> I turia i Ehiono Kepere, a noho ana i
te koraha o Hini, ara o Karehe.

<span id="an_33:37">33:37</span> I turia i Karehe, a noho ana i Maunga
Horo, i te pito o te whenua o Eroma.

<span id="an_33:38">33:38</span> A i kake a Arona tohunga ki Maunga
Horo, he mea ki mai na Ihowa, a mate iho ki reira, i te wha tekau o nga
tau o te putanga mai o nga tama a Iharaira i te whenua o Ihipa, i te ra
tuatahi o te rima o nga marama.

<span id="an_33:39">33:39</span> A kotahi rau e rua tekau ma toru nga
tau o Arona i tona matenga ki Maunga Horo.

<span id="an_33:40">33:40</span> A i rongo te kingi o Arara, te Kanaani,
i noho nei i te whenua o Kanaana, i te taha ki te tonga, ki te taenga
mai o nga tama a Iharaira.

<span id="an_33:41">33:41</span> A i turia e ratou i Maunga Horo, a noho
ana i Taramona.

<span id="an_33:42">33:42</span> I turia i Taramona, a noho ana i
Punono.

<span id="an_33:43">33:43</span> I turia i Punono, a noho ana i Opoto.

<span id="an_33:44">33:44</span> I turia i Opoto, a noho ana i
Iteaparimi, i nga rohe o Moapa.

<span id="an_33:45">33:45</span> I turia i Iimi, a noho ana i
Riponokara.

<span id="an_33:46">33:46</span> I turia i Riponokara, a noho ana i
Aramono Ripirataima.

<span id="an_33:47">33:47</span> I turia i Aramono Ripirataima, a noho
ana i nga maunga o Aparimi, i te ritenga atu o Nepo.

<span id="an_33:48">33:48</span> I turia i nga maunga o Aparimi, a noho
ana i nga mania o Moapa, i te wahi o Horano e tata ana ki Heriko.

<span id="an_33:49">33:49</span> Na ka noho ratou ki te taha o Horano ki
Peteietimoto, tae noa ki Aperehitimi, ki nga mania o Moapa.

<span id="an_33:50">33:50</span> ¶ I korero ano a Ihowa ki a Mohi i nga
mania o Moapa, i te wahi o Horano e tata ana ki Heriko, i mea,

<span id="an_33:51">33:51</span> Korero ki nga tama a Iharaira, mea atu
ki a ratou, E whiti koutou i Horano ki te whenua o Kanaana;

<span id="an_33:52">33:52</span> Na me pei nga tangata whenua katoa i to
koutou aroaro, me whakamoti a ratou ahua kohatu, me whakamoti katoa ano
hoki a ratou whakapakoko whakarewa, ka whakakahore ano hoki i a ratou
wahi teitei katoa:

<span id="an_33:53">33:53</span> A ka tangohia te whenua e koutou, ka
nohoia hoki: kua hoatu nei hoki e ahau te whenua kia nohoia e koutou.

<span id="an_33:54">33:54</span> Me rota ta koutou tuwha i te whenua hei
kainga mo o koutou hapu: he nui, kia nui tona wahi, he iti, kia iti tona
wahi: hei te wahi i tika ai tona rota te wahi mo tenei, mo tenei; kia
rite ki nga iwi o o koutou matua te tuwhanga o o koutou wahi.

<span id="an_33:55">33:55</span> Ko tenei, ki te kahore e peia e koutou
nga tangata whenua i to koutou aroaro; na hei koikoi i roto i o koutou
kanohi nga mea o ratou e whakatoea e koutou, hei tumatakuru ano i o
koutou kaokao, a ka whakatoi ratou i a koutou ki te whenua e noho a i
koutou.

<span id="an_33:56">33:56</span> Na, ko nga mea i whakaaro ahau hei
meatanga ki a ratou, ka meatia e ahau ki a koutou.

<span id="an_34:1">34:1</span> ¶ I korero ano a Ihowa ki a Mohi, i mea,

<span id="an_34:2">34:2</span> Whakahaua nga tama a Iharaira, mea atu ki
a ratou, E tae koutou ki te whenua o Kanaana; ko te whenua tenei e riro
i a koutou hei kainga tupu, ara te whenua o Kanaana, me ona rohe:

<span id="an_34:3">34:3</span> Na kei te koraha o Hini te taha ki a
koutou whaka te tonga, haere tonu i te rohe o Eroma; a hei rohe ki a
koutou ki te tonga te pito rawa o te moana Tote, whaka te rawhiti:

<span id="an_34:4">34:4</span> Na ka piko to koutou rohe i te tonga ki
te pikitanga o Akarapimi, a whiti tonu ki Hini: na, ka rere i te tonga,
a Kareheparenga, haere, a Hataraarara, whiti tonu atu ki Atamono:

<span id="an_34:5">34:5</span> Na ka piko te rohe i Atamono, a te awa o
Ihipa, a marere atu ki te moana.

<span id="an_34:6">34:6</span> Na, ko te rohe ki te hauauru, ko te moana
nui me tona rohe; ko to koutou rohe ki te hauauru tenei.

<span id="an_34:7">34:7</span> A ko tenei to koutou rohe ki te raki: me
whakatakoto e koutou i te moana nui ki Maunga Horo:

<span id="an_34:8">34:8</span> Me whakatakoto ano hoki i Maunga Horo ki
te haerenga atu ki Hamata; a kei Terara nga putanga atu o te rohe:

<span id="an_34:9">34:9</span> A ka tae te rohe ki Tipirono, a kei
Hataraenana ona putanga atu; ko te rohe tenei ki a koutou whaka te raki.

<span id="an_34:10">34:10</span> Me whakatakoto ano to koutou rohe ki te
rawhiti i Hataraenana ki Hepama:

<span id="an_34:11">34:11</span> A ka haere te rohe ki raro i Hepama ki
Ripira, ki te taha ki te rawhiti o Aina; a ka haere tonu te rohe ki
raro, a ka tae ki te taha o te moana o Kinereta whaka te rawhiti:

<span id="an_34:12">34:12</span> A ka haere te rohe ki Horano, a kei te
moana tote ona putanga: ko te whenua tenei mo koutou, me ona rohe a
tawhio noa.

<span id="an_34:13">34:13</span> Na ka whakahau a Mohi i nga tama a
Iharaira, ka mea, Ko te whenua tenei e rotarotatia hei kainga pumau mo
koutou, ko ta Ihowa i whakahau ai kia hoatu ki nga iwi e iwa, ki tetahi
taanga hoki o tetahi iwi:

<span id="an_34:14">34:14</span> Kua whiwhi hoki te iwi o nga tama a
Reupena, nga whare o o ratou matua, me te iwi o nga tama a Kara, nga
whare o o ratou matua; kua whiwhi ano tetahi taanga o te iwi o Manahi ki
to ratou wahi:

<span id="an_34:15">34:15</span> Kua whiwhi nga iwi e rua me tetahi
taanga o tetahi iwi ki to ratou wahi i tenei taha o Horano, e anga ana
ki Heriko whaka te rawhiti, ki te putanga mai o te ra.

<span id="an_34:16">34:16</span> ¶ I korero ano a Ihowa ki a Mohi, i
mea,

<span id="an_34:17">34:17</span> Ko nga ingoa enei o nga kaituwha i te
whenua mo koutou: ko Ereatara tohunga raua ko Hohua tama a Nunu.

<span id="an_34:18">34:18</span> Me tango ano tetahi rangatira o tenei
iwi, o tenei iwi, hei tuwha mo te whenua.

<span id="an_34:19">34:19</span> A ko nga ingoa o aua tangata: ko Karepe
tama a Iepune o te iwi o Hura.

<span id="an_34:20">34:20</span> A, ko to te iwi o nga tama a Himiona,
ko Hemuere tama a Amihuru.

<span id="an_34:21">34:21</span> Ko to te iwi o Pineamine, ko Erirara
tama a Kihirono.

<span id="an_34:22">34:22</span> Ko te rangatira hoki o te iwi o nga
tama a Rana, ko Puki tama a Iokiri.

<span id="an_34:23">34:23</span> Ko te rangatira o nga tama a Hohepa,
ara o te iwi o nga tama a Manahi, ko Haniere tama a Epora.

<span id="an_34:24">34:24</span> Ko te rangatira o te iwi o nga tama a
Eparaima, ko Kemuere tama a Hipitana.

<span id="an_34:25">34:25</span> Ko te rangatira o te iwi o nga tama a
Hepurona, ko Eritapana tama a Paranaka.

<span id="an_34:26">34:26</span> Ko te rangatira o te iwi o nga tama a
Ihakara, ko Paratiere tama a Atana.

<span id="an_34:27">34:27</span> Ko te rangatira o te iwi o nga tama a
Ahera, ko Ahihuru tama a Heromi.

<span id="an_34:28">34:28</span> Ko te rangatira o te iwi o nga tama a
Napatari, ko Perahere tama a Amihuru.

<span id="an_34:29">34:29</span> Ko enei a Ihowa i whakahau ai hei tuwha
i te kainga mo nga tama a Iharaira i te whenua o Kanaana.

<span id="an_35:1">35:1</span> ¶ I korero ano a Ihowa ki a Mohi i nga
mania o Moapa, i te wahi o Horano, ki Heriko, i mea,

<span id="an_35:2">35:2</span> Whakahaua nga tama a Iharaira kia homai
ki nga Riwaiti etahi pa o o ratou kainga ka riro nei i a ratou hei
nohoanga; me hoatu ano ki nga Riwaiti nga wahi o waho o aua pa a tawhio
noa.

<span id="an_35:3">35:3</span> A ko nga pa hei nohoanga mo ratou; ko nga
wahi hoki o waho ake mo a ratou kararehe, mo o ratou taonga, mo a ratou
kirehe katoa.

<span id="an_35:4">35:4</span> A, ko nga wahi o waho o nga pa, e hoatu e
koutou ki nga Riwaiti, kia kotahi mano nga whatianga i te taiepa atu ano
o te pa, a haere whakawaho a tawhio noa.

<span id="an_35:5">35:5</span> Me ruri ano e koutou i waho o te pa, i te
taha ki te rawhiti kia rua mano whatianga, i te taha ki te tonga kia rua
mano whatianga, i te taha ki te hauauru kia rua mano whatianga, i te
taha hoki ki te raki kia rua mano whatianga, a hei waenganui t e pa: ko
nga wahi tenei mo ratou o waho i nga pa.

<span id="an_35:6">35:6</span> A kia ono nga pa whakaora i roto i nga pa
e hoatu e koutou ki nga Riwaiti; me hoatu hei rerenga atu mo te
kaiwhakamate: kia wha tekau ma rua hoki nga pa e tapiritia e koutou ki
ena.

<span id="an_35:7">35:7</span> Ko nga pa katoa e hoatu e koutou ki nga
Riwaiti, kia wha tekau ma waru: era, me nga wahi o waho ake.

<span id="an_35:8">35:8</span> A hei roto i te wahi tuturu o nga tama a
Iharaira nga pa e hoatu e koutou; kia maha i roto i nga mea maha, kia
ouou hoki i roto i nga mea ouou, kia rite ki tona kainga e riro i a ia
ona pa e hoatu e tera, e tera, ki nga Riwaiti.

<span id="an_35:9">35:9</span> ¶ I korero ano a Ihowa ki a Mohi, i mea,

<span id="an_35:10">35:10</span> Korero ki nga tama a Iharaira, mea atu
ki a ratou, E whiti koutou i Horano ki te whenua o Kanaana;

<span id="an_35:11">35:11</span> Na ka whakarite i etahi pa mo koutou
hei pa whakaora, hei rerenga atu mo te tangata whakamate, i whakamate
nei i te tangata, otiia ehara i te mea ata whakaaro.

<span id="an_35:12">35:12</span> A ka waiho e koutou hei pa whakaora kei
mate i te kaitakitaki; kei mate te tangata whakamate, kia tu ra ano ia
ki te aroaro o te whakaminenga, kia whakawakia.

<span id="an_35:13">35:13</span> A kia ono nga pa e waiho hei whakaora,
o nga pa e hoatu nei e koutou.

<span id="an_35:14">35:14</span> Kia toru nga pa e hoatu e koutou i
tenei taha o Horano, kia toru hoki nga pa e hoatu e koutou i te whenua o
Kanaana; me waiho hei pa whakaora.

<span id="an_35:15">35:15</span> Hei whakaora enei pa e ono mo nga tama
a Iharaira, mo te manene, mo te nohonoa i roto i a koutou: hei rerenga
atu mo nga tangata i mate ai tetahi, otiia ehara i te mea ata whakaaro.

<span id="an_35:16">35:16</span> Otiia ki te patu ia i a ia ki te mea
rino, a ka mate, he kaikohuru ia: kia mate rawa te kaikohuru.

<span id="an_35:17">35:17</span> Ki te patu ano hoki ia i a ia ki te
kohatu i whiua e ia kia mate rawa ai, a ka mate, he kaikohuru ia: kia
mate rawa te kaikohuru.

<span id="an_35:18">35:18</span> Ki te patu ranei ia i a ia ki te mea
rakau a te ringa kia mate ai, a ka mate, he kaikohuru ia: kia mate rawa
te kaikohuru.

<span id="an_35:19">35:19</span> Ma te kaitakitaki toto ake ano e
whakamate te kaikohuhu; e whakamate ia i a ia ina tutaki ki a ia.

<span id="an_35:20">35:20</span> Ki te mea he ngakau kino tona, a ka
wero ia i a ia; ki te whanga atu ranei ia, a ka epaina atu ia kia mate;

<span id="an_35:21">35:21</span> Ki te mauahara ranei ia, a ka patu i a
ia ki tona ringa e mate ai ia; kia mate rawa te kaipatu, he kaikohuru
ia: e whakamatea te kaikohuru e te kaitakitaki toto, ina tutaki ki a ia.

<span id="an_35:22">35:22</span> Tena ia, mehemea he oho noa ake tana
wero i a ia, ehara i te mea mauahara; ki te epaina ranei ia ki tetahi
mea, a kihai i whakanga atu;

<span id="an_35:23">35:23</span> Ki te kohatu ranei, ki te mea e mate
ai, a kihai i kitea atu, na kua u ki a ia, a ka mate, kahore ano hoki
ona mauahara ki a ia, kihai ano hoki i rapu i te he mona;

<span id="an_35:24">35:24</span> Katahi ka whakarite te whakaminenga i
ta te kaipatu, i ta te kaitakitaki toto; kia rite ki enei ritenga:

<span id="an_35:25">35:25</span> A ka whakaorangia e te whakaminenga te
kaiwhakamate i roto i te ringa o te kaitakitaki toto, me whakahoki ano
ia e te whakaminenga ki tona pa whakaora, i rere atu ai ia: a ka noho ia
ki reira a mate noa te tino tohunga i whakawahia ki te hinu ta pu.

<span id="an_35:26">35:26</span> Ki te puta kau atu te kawhakamate ki
waho o te rohe o tona pa whakaora i rere atu nei ia;

<span id="an_35:27">35:27</span> A ka pono ki a ia te kaitakitaki toto
ki waho o te rohe o tona pa whakaora, a ka patua te kaiwhakamate e te
kaitakitaki toto, e kore e whakairia he toto ki a ia:

<span id="an_35:28">35:28</span> Me noho hoki ia i roto i tona pa
whakaora, kia mate ra ano te tino tohunga; a, muri iho i te matenga o te
tino tohunga ka hoki te kaiwhakamate ki tona whenua tupu.

<span id="an_35:29">35:29</span> Na hei tikanga whakawa enei ma koutou,
i o koutou whakatupuranga, i o koutou nohoanga katoa.

<span id="an_35:30">35:30</span> Ki te patu tetahi i te tangata, ma te
mangai o nga kaiwhakaatu e whakamatea ai te kaikohuru: kaua ano te
kaiwhakaatu kotahi e whakatau he ki tetahi, e mate ai.

<span id="an_35:31">35:31</span> Kaua ano hoki e tangohia he utu mo te
kaikohuru kia ora, ki te mea he hara tona e mate ai: engari kia mate
rawa ia.

<span id="an_35:32">35:32</span> Kaua ano e tango utu mo te tangata i
rere ki tona pa whakaora, kia hoki ai ia ki te whenua noho ai; kia mate
ra ano te tohunga.

<span id="an_35:33">35:33</span> Kia kore ai e whakapokea e koutou te
whenua kei reira nei koutou: ma nga toto hoki e poke ai te whenua: heoi
ano hoki te mea hei pure i nga toto i whakahekea ki te whenua, ko nga
toto o te kaiwhakaheke.

<span id="an_35:34">35:34</span> Kaua e whakapokea te whenua e noho ai
koutou, e noho ai ahau: no te mea e noho ana ahau, a Ihowa, i waenganui
i nga tama a Iharaira.

<span id="an_36:1">36:1</span> ¶ Na ka whakatata nga ariki o nga whare o
nga matua o nga hapu o nga tama a Kireara tama a Makiri, tama a Manahi,
no nga hapu o nga tama a Hohepa, ka korero ki te aroaro o Mohi, ki te
aroaro ano o nga rangatira, o nga ariki o nga whare o nga matua o nga
tama a Iharaira:

<span id="an_36:2">36:2</span> Ka mea, I whakahau a Ihowa i toku ariki
kia hoatu te whenua hei kainga tupu mo nga tama a Iharaira, he mea rota:
i whakahaua ano toku ariki e Ihowa kia hoatu te wahi o Teropehara, o to
matou teina ki ana tamahine.

<span id="an_36:3">36:3</span> Na ki te marenatia ratou ki etahi atu o
nga tama o era iwi o nga tama a Iharaira, na ka titorehia to ratou wahi
i te wahi o o matou matua, a ka tapiritia ki te wahi o te iwi e riro atu
ai ratou, a ka titorehia i te wahi i meatia hei kainga tupu m o matou.

<span id="an_36:4">36:4</span> A, i te takanga hoki o te tiupiri a nga
tama a Iharaira, na ka tapiritia atu to ratou wahi ki te wahi o te iwi e
riro atu ai ratou, a ka titorehia to ratou kainga i te kainga o te iwi o
o matou matua.

<span id="an_36:5">36:5</span> ¶ Na ka whakahau a Mohi ki nga tama a
Iharaira, he mea ki mai na Ihowa, a ka mea, He tika nga kupu a te iwi o
nga tama a Hohepa.

<span id="an_36:6">36:6</span> Ko ta Ihowa tenei i whakahau ai mo nga
tamahine a Teropehara; e mea ana, Me marena ratou ki a ratou e pai ai;
otiia me marena ki te hapu o te iwi o to ratou papa.

<span id="an_36:7">36:7</span> A e kore e riro ke te kainga tupu o
tetahi iwi i tetahi iwi atu i roto i nga tama a Iharaira: ka whai hoki
nga tama a Iharaira, tera, tera, ki te kainga o te iwi o o ratou matua.

<span id="an_36:8">36:8</span> Me marena ano nga tamahine katoa, i a
ratou nei tetahi kainga o tetahi o nga iwi o nga tama a Iharaira, ki
tetahi o te hapu o te iwi o o ratou papa; kia mau ai te kainga tupu o
ona matua i tenei, i tenei, o nga tama a Iharaira.

<span id="an_36:9">36:9</span> Kei riro ke hoki te kainga tupu o tetahi
iwi i tetahi atu iwi; engari me whai nga iwi o nga tama a Iharaira, ia
tangata, ia tangata, ki o ratou kainga ake.

<span id="an_36:10">36:10</span> Rite tonu ki ta Ihowa i whakahau ai ki
a Mohi, i pera ta nga tamahine a Teropehara:

<span id="an_36:11">36:11</span> Ka riro hoki a Mahara, a Tirita, a
Hokora, a Mirika, a Noa, nga tamahine a Teropehara, hei wahine ma nga
tama a nga teina o to ratou papa.

<span id="an_36:12">36:12</span> I marenatia hoki ki nga hapu o nga tama
a Manahi, tama a Hohepa, a i mau to ratou kainga tupu ki te iwi o te
hapu o to ratou papa.

<span id="an_36:13">36:13</span> Ko nga whakahau enei me nga
whakaritenga a Ihowa i whakahaua e Mohi ki nga tama a Iharaira i nga
mania o Moapa i te wahi o Horano, ki Heriko.

------------------------------------------------------------------------

[Next: Deuteronomy](deu)
