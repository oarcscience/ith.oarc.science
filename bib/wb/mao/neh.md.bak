[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](ezr)  [Next](est.md) 

------------------------------------------------------------------------

### Maori Bible: Nehemiah

<span id="an_1:1">1:1</span> ¶ Ko nga kupu a Nehemia tama a Hakaria. Na,
i te marama Kihireu, i te rua tekau o nga tau, i ahau i Huhana, i te
whare kingi,

<span id="an_1:2">1:2</span> Ka tae mai a Hanani, tetahi o oku teina,
ratou ko etahi tangata o Hura; a ka ui ahau ki a ratou ki nga Hurai i
mawhiti, i mahue o nga whakarau, ki Hiruharama hoki.

<span id="an_1:3">1:3</span> A ka mea ratou ki ahau, Ko nga oranga i
mahue o nga whakarau i reira i taua kawanatanga he nui te he, te
whakahaweatia: kua pakaru hoki te taiepa o Hiruharama, a kua wera ona
keti i te ahi.

<span id="an_1:4">1:4</span> A, no toku rongonga i enei kupu, ka noho
ahau, ka tangi, ka pouri hoki a taka noa etahi ra; na nohopuku ana ahau,
inoi ana hoki ki te aroaro o te Atua o nga rangi,

<span id="an_1:5">1:5</span> ¶ A ka mea ahau, Aue, e Ihowa, e te Atua o
te rangi, ko te Atua nui ia e wehingia ana, e pupuri ana i te kawenata,
i te atawhai mo te hunga e aroha ana ki a ia, e pupuri ana i ana
whakahau:

<span id="an_1:6">1:6</span> Tena, kia tahuri mai tou taringa, kia
titiro mai ano ou kanohi, kia whakarongo mai ai koe ki te inoi a tau
pononga, e inoi atu nei ki tou aroaro i te ao, i te po, mo au pononga,
mo nga tama a Iharaira, i ahau e whaki nei i nga hara o nga tama a I
haraira i hara ai matou ki a koe; ae ra, kua hara ahau me te whare o
toku papa.

<span id="an_1:7">1:7</span> He rawa ta matou mahi ki a koe, kihai hoki
i pupuri i nga whakahau, i nga tikanga, i nga whakaritenga i whakahaua e
koe ki tau pononga ki a Mohi.

<span id="an_1:8">1:8</span> Tena, maharatia te kupu i whakahaua e koe
ki tau pononga, ki a Mohi, i mea ra koe, Ki te poka ke ta koutou, ka
whakamararatia atu koutou e ahau ki roto ki nga iwi;

<span id="an_1:9">1:9</span> Otiia ki te tahuri mai ano koutou ki ahau,
a ka pupuri, ka mahi i aku whakahau, ahakoa i peia etahi o koutou ki te
pito whakamutunga o te rangi, ka kohikohia mai ratou e ahau i reira, ka
kawea mai ano ki te wahi i whiriwhiria e ahau kia noho toku ingoa ki
reira.

<span id="an_1:10">1:10</span> Na ko au pononga enei, ko tau iwi i
hokona e koe, ara e tou kaha nui, e tou ringa kaha.

<span id="an_1:11">1:11</span> Tena, e te Ariki, tahuri mai tou taringa
ki te inoi a tau pononga, ki te inoi hoki a au pononga e mea nei kia
wehi i tou ingoa: kia tika ra ta tau pononga aianei, homai hoki ki a ia
kia atawhaitia e tenei tangata. Ko ahau hoki te kaiwhakainu a t e kingi.

<span id="an_2:1">2:1</span> ¶ Heoi i te marama Nihana i te rua tekau o
nga tau o Kingi Arataherehe, i te mea he waina i tona aroaro, ka
hapainga ake e ahau te waina, hoatu ana ki te kingi. Kahore hoki ahau i
pouri i mua atu i tona aroaro.

<span id="an_2:2">2:2</span> Na ka mea te kingi ki ahau, He aha tou
kanohi i pouri ai; kahore nei hoki ou mate? ehara tenei i te mea ke atu
i te pouri o te ngakau. Na nui atu toku wehi.

<span id="an_2:3">2:3</span> Ano ra ko ahau ki te kingi, Kia ora tonu te
kingi: he aha toku mata i kore ai e pouri, i te mea kua ururuatia te pa,
te whare o nga tanumanga o oku matua, a kua pau ona keti i te ahi?

<span id="an_2:4">2:4</span> Ano ra ko te kingi ki ahau, He aha te mea
ka tonoa nei e koe? Heoi ko taku inoinga ki te Atua o te rangi.

<span id="an_2:5">2:5</span> Na ka ki atu ahau ki te kingi, Ki te pai te
kingi, ki te mea hoki e paingia ana tau pononga i tou aroaro, kia unga
ahau e koe ki Hura, ki te pa o nga tanumanga o oku matua, kia hanga ai e
ahau.

<span id="an_2:6">2:6</span> Na ka mea te kingi ki ahau, i tona taha ano
hoki te kuini e noho ana, Kia pehea te roa ou ka haere nei; a hei a hea
koe hoki mai ai? Na kua pai ki te kingi kia unga ahau: a whakaritea ana
e ahau he wa ki a ia.

<span id="an_2:7">2:7</span> I mea ano ahau ki te kingi, Ki te pai te
kingi, me homai he pukapuka ki ahau ki nga kawana i tawahi o te awa, kia
tukua ahau e ratou kia puta atu a tae noa ki Hura;

<span id="an_2:8">2:8</span> He pukapuka ano hoki ki a Ahapa, kaitiaki o
te ngahere a te kingi, kia homai e ia etahi rakau ki ahau hei hanga mo
nga kurupae o nga keti o te nohoanga rangatira i te whare, mo te taiepa
hoki o te pa, mo te whare hoki e haere atu ai ahau. Na ka h omai e te
kingi ki ahau: i rite tonu ki ta te ringa pai o toku Atua i runga i
ahau.

<span id="an_2:9">2:9</span> ¶ Katahi ka haere ahau ki nga kawana i tera
taha o te awa; hoatu ana e ahau nga pukapuka, a te kingi ki a ratou. I
unga ano e te kingi etahi rangatira hoia, me etahi hoia eke hoiho hei
hoa moku.

<span id="an_2:10">2:10</span> A, no te rongonga o Hanaparata Horoni
raua ko te pononga, ko Topia Amoni, nui rawa te kino i kino ai ki a
raua; no te mea kua tae he tangata hei rapu i te pai mo nga tama a
Iharaira.

<span id="an_2:11">2:11</span> Heoi kua tae ahau ki Hiruharama, a e toru
oku ra ki reira.

<span id="an_2:12">2:12</span> Na ka maranga ahau i te po, matou ko
etahi tangata torutoru hei hoa moku: kihai hoki i korerotia e ahau ki
tetahi ta toku Atua i homai ai ki toku ngakau kia meatia ki Hiruharama:
kahore hoki oku kararehe; heoi ano ko te kararehe i eke ai ahau.

<span id="an_2:13">2:13</span> I haere ano ahau i te po i te kuwaha o te
raorao, ki te ritenga o te puna tarakona, ki te kuwaha paru ano hoki, a
tirotirohia iho e ahau nga taiepa o Hiruharama kua pakaru nei me ona
keti kua pau nei i te ahi.

<span id="an_2:14">2:14</span> Katahi ahau ka haere ki te kuwaha o te
puna, ki te poka wai ano a te kingi; heoi kahore he wahi e haere atu ai
te kararehe e waha ana i ahau.

<span id="an_2:15">2:15</span> Na piki ana ahau i te awaawa i te po,
tirotirohia ana e ahau te taiepa. Na tahuri ana ahau, tomo ana na te
kuwaha o te raorao, hoki ana.

<span id="an_2:16">2:16</span> Heoi kihai nga rangatira i mohio e haere
ana ranei ahau ki hea, he aha ranei taku e mea nei; kahore ano kia
korerotia noatia e ahau ki nga Hurai, ki nga tohunga, ki nga tino
tangata, ki nga rangatira, ki tera atu hunga ranei i mahi nei i nga mah
i.

<span id="an_2:17">2:17</span> Katahi ka mea ahau ki a ratou, Ka kite
koutou i te nui o to tatou aitua, ko Hiruharama kua ururuatia, ko ona
keti kua wera i te ahi. Haere mai, tatou ka hanga i te taiepa o
Hiruharama; kei waiho tonu tatou hei tawainga.

<span id="an_2:18">2:18</span> Na ka korerotia e ahau ki a ratou te
ringa o toku Atua i pai nei ki runga i ahau, me nga kupu a te kingi i
korerotia ki ahau. Na ka mea ratou, Tatou ka whakatika, ka hanga. Heoi
kei te whakakaha ratou i o ratou ringa mo tenei mahi pai.

<span id="an_2:19">2:19</span> I te rongonga ia o Hanaparata Horoni,
ratou ko te pononga, ko Topia Amoni, ko Keheme Arapi, ka whakahi mai
ratou ki a matou, ka whakahawea ki a matou, ka mea, He aha tenei mea ka
meatia nei e koutou? ka whakakeke ranei koutou ki te kingi?

<span id="an_2:20">2:20</span> Katahi ka whakahoki ahau ki a ratou, ka
mea ki a ratou, Ko te Atua o te rangi, mana e tika ai ta matou. Na ka
whakatika matou, ana tangata, ka hanga. Ko koutou ia, kahore he wahi, he
tikanga, he maharatanga ranei, i Hiruharama.

<span id="an_3:1">3:1</span> ¶ Katahi ka whakatika a Eriahipi, tino
tohunga, ratou ko ona teina ko nga tohunga, kei te hanga i te kuwaha
hipi; whakatapua ana e ratou, whakaturia ana e ratou ona tatau tae noa
ki te pourewa o Meaha, whakatapua ana e ratou tae noa ki te pourewa o
Hananeere.

<span id="an_3:2">3:2</span> I tona taha ko nga tangata o Heriko e hanga
ana; a i te taha o era ko Takuru tama a Imiri.

<span id="an_3:3">3:3</span> Na, ko te kuwaha ika, na nga tama a Hahenaa
i hanga; na ratou i whakanoho ona rakau, i whakatu hoki ona tatau, ona
raka, me ona tutaki.

<span id="an_3:4">3:4</span> I ko atu i a ratou ko Meremoto tama a Uria,
tama a Koto ki te hanga. A i ko atu i a ratou ko Mehurama tama a
Perekia, tama a Mehetapeere ki te hanga. A i ko atu i ena ko Haroko tama
a Paana ki te hanga.

<span id="an_3:5">3:5</span> I to ratou taha ko nga Tekoi ki te hanga;
otira kihai o ratou tangata nunui i tuku i o ratou kaki ki te mahi a to
ratou Ariki.

<span id="an_3:6">3:6</span> Na ko te kuwaha tawhito i hanga e Ioiara
tama a Pahea, raua ko Mehurama tama a Pehoreia: na raua ona rakau i
whakanoho, na raua ano i whakatu ona tatau, me ona raka, me ona tutaki.

<span id="an_3:7">3:7</span> I to raua taha e hanga ana a Meratia
Kipeoni, a Tarono Meronoti, me nga tangata o Kipeono, o Mihipa, he wahi
era no te torona o te kawana o tera taha o te awa.

<span id="an_3:8">3:8</span> I tona taha e hanga ana a Utiere tama a
Harahaia, no nga kaimahi koura. I tona taha e hanga ana a Hanania tama a
tetahi kaiwhakaranu. Na oti ake i a ratou a Hiruharama, tae noa ki te
taiepa nui.

<span id="an_3:9">3:9</span> I to ratou taha e hanga ana a Repaia tama a
Huru, rangatira o te hawhe o nga wahi o Hiruharama.

<span id="an_3:10">3:10</span> I to ratou taha e hanga ana a Ieraia tama
a Harumapa, ki te ritenga atu ano o tona whare. I tona taha e hanga ana
a Hatuhu tama a Hahapania.

<span id="an_3:11">3:11</span> Ko Marakia tama a Harimi, ko Hahupu tama
a Pahata Moapa, ki te hanga i tera atu wahi, i te pourewa ano hoki i nga
oumu.

<span id="an_3:12">3:12</span> I tona taha e hanga ana a Harumu tama a
Harohehe rangatira o te hawhe o nga wahi o Hiruharama, a ia me ana
tamahine.

<span id="an_3:13">3:13</span> Ko te kuwaha o te raorao he mea hanga na
Hanunu ratou ko nga tangata o Tanoa. Na ratou i hanga, na ratou ano i
whakatu ona tatau, ona rakau, me ona tutaki, kotahi mano ano hoki nga
whatianga o te taiepa, a tae noa ki te kuwaha paru.

<span id="an_3:14">3:14</span> Ko te kuwaha paru na Marakia tama a
Rekapa rangatira o tetahi wahi o Petehakereme i hanga: nana i hanga,
nana ano i whakatu ona tatau, ona raka, me ona tutaki.

<span id="an_3:15">3:15</span> Ko te kuwaha i te puna, he mea hanga tera
na Harunu tama a Korohote rangatira o tetahi wahi o Mihipa; nana i
hanga, nana ano i hipoki, nana i whakatu ona tatau, ona raka, ona
tutaki, me te taiepa i te poka wai i Hiroa i te taha o te kari a te ki
ngi, a tae noa ki nga kaupae e heke iho ana i te pa o Rawiri.

<span id="an_3:16">3:16</span> I muri i a ia e hanga ana a Nehemia tama
a Atapuku, rangatira o te hawhe o nga wahi o Peteturu, tae noa ki te
ritenga o nga tanumanga o Rawiri, ki te poka wai i hanga, ki te whare
ano o te hunga nunui.

<span id="an_3:17">3:17</span> I muri i a ia ka hanga ko nga Riwaiti, ko
Rehumu tama a Pani. I tona taha e hanga ana a Hahapia rangatira o te
hawhe o nga wahi o Keira, i tona wahi ano.

<span id="an_3:18">3:18</span> I muri i a ia e hanga ana o ratou teina,
ko Pawai tama a Henarara, rangatira o te hawhe o nga wahi o Keira.

<span id="an_3:19">3:19</span> I tona taha e hanga ana a Etere tama a
Hehua, rangatira o Mihipa, i tetahi wahi i te ritenga atu o te haerenga
ki runga ki te takotoranga mea whawhai i te koki o te taiepa.

<span id="an_3:20">3:20</span> I muri i a ia ko Paruku tama a Tapai,
uaua rawa tana hanga i tetahi atu wahi, i te koki o te taiepa, a tae noa
ki te tatau o te whare o Eriahipi, o te tino tohunga.

<span id="an_3:21">3:21</span> I muri i a ia ka hanga ko Meremoto, tama
a Uria, tama a Koto, i tetahi atu wahi, i te tatau atu ano o te whare o
Eriahipi, a tae noa ki te pito o te whare o Eriahipi.

<span id="an_3:22">3:22</span> I muri i a ia ka hanga ko nga tohunga, ko
nga tangata o te mania.

<span id="an_3:23">3:23</span> I muri i a ia e hanga ana a Pineamine
raua ko Hahupu, i te ritenga mai ano o to raua whare. I muri i a ia e
hanga ana a Ataria tama a Maaheia tama a Anania i te taha ano ki tona
whare.

<span id="an_3:24">3:24</span> I muri i a ia ka hanga ko Pinui tama a
Henarara i tetahi atu wahi, i te whare atu ano o Ataria, a tae noa ki te
koki o te taiepa, a ki te pikonga.

<span id="an_3:25">3:25</span> Ko Parara tama a Utai i te ritenga atu o
te koki o te taiepa, o te pourewa hoki e kokiri ana ki waho i te whare o
te kingi i runga, i te taha o te marae o te whare herehere. I muri i a
ia ko Peraia tama a Paroho.

<span id="an_3:26">3:26</span> A i noho nga Netinimi ki Opere, a tae noa
ki te ritenga atu o te kuwaha wai, whaka te rawhiti, ki te pourewa ano
hoki e uaki ana ki waho.

<span id="an_3:27">3:27</span> I muri i a ia ka hanga ko nga Tekoi i
tetahi atu wahi, i te ritenga ano o te pourewa nui e kokiri ana ki waho,
a tae noa ki te taiepa o Opere.

<span id="an_3:28">3:28</span> Ko to runga ake o te kuwaha hoiho ta nga
tohunga i hanga ai, i te ritenga ano o te whare o tenei tangata, o tenei
tangata.

<span id="an_3:29">3:29</span> I muri i a ratou ka hanga ko Haroko tama
a Imere i te ritenga ano o tona whare. I muri ano hoki i a ia ka hanga
ko Hemaia tama a Hekania, kaitiaki o te kuwaha ki te rawhiti.

<span id="an_3:30">3:30</span> I muri i a ia ka hanga ko Hanania tama a
Heremia, raua ko Hanunu, ko te tama tuaono a Tarapa, i tetahi atu wahi.
I muri i a ia ka hanga ko Mehurama tama a Perekia i te ritenga ano o
tona ruma.

<span id="an_3:31">3:31</span> I muri i a ia ka hanga ko Marakia tetahi
o nga kaimahi koura, a tae noa ki te wahi i nga Netinimi, i nga
kaihokohoko, i te ritenga atu ano o te kuwaha Mipikara, ki te pikitanga
atu ano hoki i te koki.

<span id="an_3:32">3:32</span> Na, ko te takiwa o te pikitanga i te koki
tae noa ki te kuwaha hipi, he mea hanga tera na nga kaimahi koura, na
nga kaihokohoko.

<span id="an_4:1">4:1</span> ¶ No te rongonga ia o Hanaparata kei te
hanga matou i te taiepa, ka riri, nui atu te riri, ka whakahi ki nga
Hurai.

<span id="an_4:2">4:2</span> Na ka korero ia i te aroaro o ona teina, o
te ope ano o Hamaria, ka mea, E aha ana enei Hurai ngoikore? e hanga pa
ranei ratou? e mea patunga tapu ranei ratou? e oti ranei i a ratou i te
ra kotahi? e whakaorangia ake ranei e ratou nga kohatu i ro to i nga
puranga paru kua oti na te tahu?

<span id="an_4:3">4:3</span> Na i tona taha a Topia Amoni, a ka mea ia,
Ko taua mea e hanga na e ratou, ki te piki atu he pokiha, ka pakaru ta
ratou taiepa kohatu.

<span id="an_4:4">4:4</span> Whakarongo, e to matou Atua, e
whakahaweatia ana hoki matou; whakahokia iho ano ta ratou taunu ki runga
ki to ratou upoko; hoatu hoki ratou hei taonga parakete ki te whenua e
whakaraua ai;

<span id="an_4:5">4:5</span> A kei hipokina to ratou he, kaua ano to
ratou hara e murua i tou aroaro; mo ratou i whakapataritari i a koe i te
aroaro o nga kaihanga.

<span id="an_4:6">4:6</span> Na hanga ana e matou te taiepa; a ka honoa
te taiepa katoa, kia tae ki te hawhe ano o tona tiketike: he ngakau hoki
to te iwi ki te mahi.

<span id="an_4:7">4:7</span> ¶ I te rongonga ia o Hanaparata, o Topia, o
nga Arapi, o nga Amoni, o nga Aharori, kua neke haere te hanga o nga
taiepa o Hiruharama, a kua timata nga wahi pakaru te kapi, na nui atu to
ratou riri.

<span id="an_4:8">4:8</span> Na ka whakatupu ngatahi ratou katoa i te
he, kia haere mai ki te whawhai ki Hiruharama, whakaware ai.

<span id="an_4:9">4:9</span> Heoi inoi ana matou ki to matou Atua,
whakaturia ana e matou he atiati mo ratou, i te ao, i te po, i te wehi
hoki i a ratou.

<span id="an_4:10">4:10</span> Na ka mea a Hura, Kua hemo te kaha o nga
kaipikau, e nui ana hoki te paru; na e kore matou e kaha ki te hanga i
te taiepa.

<span id="an_4:11">4:11</span> I mea ano o matou hoariri, E kore ratou e
mohio, e kore e kite, kia tae atu ra ano tatou ki waenganui i a ratou,
ko reira tatou tukituki ai i a ratou, whakamutu ai hoki i te mahi.

<span id="an_4:12">4:12</span> A, no te taenga mai o nga Hurai e noho
ana i to ratou taha, tekau a ratou meatanga mai ki a matou i nga wahi
katoa, Me hoki mai koutou ki a matou.

<span id="an_4:13">4:13</span> Na reira i whakaturia ai e ahau ki nga
wahi o raro, ki tua mai o te taiepa, ki nga wahi tuwhera ano hoki,
whakaturia ana e ahau te iwi, tenei hapu, tenei hapu, o ratou, i a ratou
ano a ratou hoari, a ratou tao, a ratou kopere.

<span id="an_4:14">4:14</span> Na ka titiro ahau, ka whakatika ki runga,
ka mea ki nga rangatira, ki nga tangata nunui, ki era atu ano o te iwi,
Kaua e wehi ki a ratou. Kia mahara ki te Ariki, ki te mea nui e wehingia
ana, ka whawhai kia ora ai o koutou tuakana, teina, a kout ou tama, a
koutou tamahine, a koutou wahine, me o koutou whare.

<span id="an_4:15">4:15</span> A, ka rongo o matou hoariri ka mohiotia
tera e matou, a kua whakataka nei e te Atua o ratou whakaaro, na hoki
ana matou katoa ki te taiepa ki tana mahi, ki tana mahi.

<span id="an_4:16">4:16</span> ¶ No taua ra ano ko tetahi tanga o aku
tangata hei mahi i te mahi, a ko tetahi tanga o ratou hei pupuri i nga
tao, i nga whakangungu rakau, i nga kopere, i nga pukupuku; ko nga
rangatira, i muri ratou i te whare katoa o Hura.

<span id="an_4:17">4:17</span> Ko nga kaihanga i te taiepa, me nga
kaiwaha i nga pikaunga, whakawaha ana ratou, a kotahi te ringa o tenei,
o tenei, ki te mahi i te mahi, kotahi hei pupuri i te patu.

<span id="an_4:18">4:18</span> Na, ko nga kaihanga, whitiki rawa tana
hoari ki tona taha, ki tona taha: na hanga ana ratou: i toku taha ano
hoki ko te kaiwhakatangi tetere.

<span id="an_4:19">4:19</span> I mea ano ahau ki nga rangatira, ki nga
tangata nunui, ki era atu ano o te iwi, He nui te mahi, he tatahi, kua
tohatoha noa atu ano tatou ki te taiepa, matara noa tetahi i tetahi;

<span id="an_4:20">4:20</span> Ko te wahi e rongo ai koutou i te tangi o
te tetere, me huihui ki a matou ki reira: ma to tatou Atua ta tatou
pakanga.

<span id="an_4:21">4:21</span> Heoi mahia ana e matou te mahi; na ko
tetahi tanga ki te pupuri tao, no te haukanga ake ano o te ata a puta
noa nga whetu.

<span id="an_4:22">4:22</span> I mea ano ahau ki te iwi i taua wa, Kia
moe tenei tangata, tenei tangata, me tana pononga ano, ki roto ki
Hiruharama, a ka ai ratou hei kaitiaki mo tatou i te po, hei mahi ano i
te awatea.

<span id="an_4:23">4:23</span> Heoi ko ahau, ko oku teina, ko aku
pononga, me nga kaitiaki i whai mai nei i ahau, kihai i whakarerea atu o
matou kakahu. Mau tonu te patu a tenei, a tenei, i te haerenga ki te
wai.

<span id="an_5:1">5:1</span> ¶ Katahi ka nui atu te karanga a te iwi,
ratou ko a ratou wahine, he whakahe mo o ratou tuakana, teina, mo nga
Hurai.

<span id="an_5:2">5:2</span> I reira hoki etahi e mea ana, Ko matou, ko
a matou tama, me a matou tamahine, he tokomaha; tatou ki te hoko witi,
kia kai ai tatou, kia ora ai.

<span id="an_5:3">5:3</span> I reira hoki etahi e ki ana, Kua waiho o
matou whenua, a matou mara waina, o matou whare hei taunaha; tatou ki te
hoko witi mo te matekai.

<span id="an_5:4">5:4</span> Me etahi hoki e ki ana, Kua riro mai he
moni tarewa i a matou hei takoha me te kingi; ko o matou whenua, ko a
matou mara waina te tarewatanga.

<span id="an_5:5">5:5</span> Na rite tonu o matou kikokiko ki nga
kikokiko o o matou tuakana; rite tonu a matou tamariki ki a ratou
tamariki: nana, e whakaponongatia ana e matou a matou tama me a matou
tamahine, hei pononga, kua oti ano etahi o a matou tamahine te mea hei
po nonga, kahore hoki a matou mea hei whakahoki mai; no te mea kei nga
tangata ke o matou whenua, a matou mara waina.

<span id="an_5:6">5:6</span> ¶ Na nui atu toku riri i toku rongonga i ta
ratou karanga, i enei kupu.

<span id="an_5:7">5:7</span> Katahi ka whakaaroaroa e toku ngakau i roto
i ahau, a ka totohe ahau ki nga rangatira me nga tangata rarahi; i ki
atu hoki ahau ki a ratou, E tangohia ana e koutou he moni whakatupu i
tona teina, i tona teina. Na tu ana i ahau he hui nui hei whak ahe mo
ratou.

<span id="an_5:8">5:8</span> I mea ano ahau ki a ratou, Kua poto ta
matou hei whakahoki mai i o tatou teina, i nga Hurai, kua oti nei te
hoko ki nga tauiwi, a ka hokona atu ano ranei e koutou o koutou tuakana,
teina? ka hokona ranei ratou ki a tatou? Katahi ka whakarongo kau ratou,
kihai hoki i kitea he kupu ma ratou.

<span id="an_5:9">5:9</span> I mea ano ahau, Ehara tena i te mea pai e
mea na koutou; kaua ianei koutou e haere i runga i te wehi ki to tatou
Atua? kaua ranei e whakaaro ki te tawai mai a o tatou hoariri, a nga
tauiwi?

<span id="an_5:10">5:10</span> Na, ko ahau, ko oku teina, me aku
tangata, e tuku ana he moni, he witi ki a ratou mo te moni whakatupu.
Tena ra, kia whakarerea atu e tatou tenei mahi tango i te moni
whakatupu.

<span id="an_5:11">5:11</span> Tena, whakahokia atu ki a ratou i tenei
ra nei ano o ratou whenua, a ratou mara waina, mara oriwa, me o ratou
whare me te wahi whakarau o te moni, o te witi, o te waina, o te hinu, e
tangohia nei e koutou i a ratou.

<span id="an_5:12">5:12</span> Katahi ratou ka ki mai, Me whakahoki atu
e matou, e kore ano e tonoa e matou he mea i a ratou: ka rite ta matou e
mea ai ki tau i ki mai na. Katahi ka karangatia e ahau nga tohunga, a ka
meinga e ahau kia oati, mo tenei kupu kia mahia.

<span id="an_5:13">5:13</span> I ruperupea ano e ahau te uma o toku, me
taku ki ano, Ko te tangata e kore e whakamana i tenei kupu, kia penei ta
Ihowa ruperupe i a ia i roto i tona whare, i tana mahi; kia rite ano ia
ki tenei te ruperupe, te takoto kau. A ka ki mai te huihui katoa, Amine;
ka whakamoemiti ano ratou ki a Ihowa. Na pera tonu te mahi a te iwi.

<span id="an_5:14">5:14</span> ¶ No te ra ano i kiia ai ahau hei kawana
mo ratou ki te whenua o Hura, no te rua tekau o nga tau, a tae noa ki te
toru tekau ma rua o nga tau o Kingi Arataherehe, ara kotahi tekau ma rua
tau, kahore ahau, oku teina ranei, i kai i te taro kawana.

<span id="an_5:15">5:15</span> Otiia ko nga kawana o mua, ko era i mua i
ahau, he taimaha ta ratou ki te iwi: i tangohia hoki e ratou he taro, he
waina, i a ratou, me etahi hekere hiriwa e wha tekau; ae ra, i whakatupu
rangatira ano a ratou tangata ki te iwi: kihai ia ahau i pera, i wehi
hoki ki te Atua.

<span id="an_5:16">5:16</span> I uaua tonu ano ahau ki te mahi i tenei
taiepa, kihai hoki matou i hoko whenua mo matou; i huihuia atu ano hoki
aku tangata katoa ki reira ki te mahi.

<span id="an_5:17">5:17</span> Na, kotahi rau e rima tekau i taku tepu,
no nga Hurai, no nga rangatira, haunga era atu i haere mai nei ki a
matou i roto i nga iwi i tetahi taha o matou, i tetahi taha.

<span id="an_5:18">5:18</span> Na, ko nga mea i taka maku i te ra
kotahi, kotahi puru, e ono hipi, he mea pai; i taka ano etahi manu naku,
a, kotahi i roto i nga ra kotahi tekau, ko nga tu waina katoa, tona nui;
na ahakoa ko tenei katoa kihai ahau i mea ki te taro kawana, no te mea
he taimaha rawa te hereherenga o tenei iwi.

<span id="an_5:19">5:19</span> Kia mahara mai ki ahau, e toku Atua, mo
te pai, kia rite ki aku mea katoa i mea ai ahau ki tenei iwi.

<span id="an_6:1">6:1</span> ¶ A, no te rongonga o Hanaparata, o Topia,
o Keheme Arapi, o era atu o o matou hoariri, kua hanga e ahau te taiepa,
kahore hoki he wahi pakaru i mahue: kahore ano ia kia oti noa i ahau nga
tatau te whakatu ki nga kuwaha:

<span id="an_6:2">6:2</span> Na ka unga tangata mai a Hanaparata raua ko
Keheme ki ahau, ka mea, Haere mai, tatou ka runanga ki tetahi o nga pa
ririki i te mania i Ono. Otiia i whakaaro raua ki te mahi kino ki ahau.

<span id="an_6:3">6:3</span> Na ka unga tangata ahau ki a raua hei ki
atu, He nui te mahi e mahi nei ahau; e kore e ahei kia heke atu. Kia
whakamutua hei aha te mahi? ka whakarerea nei hoki e ahau, ki te heke
atu ahau ki a korua.

<span id="an_6:4">6:4</span> Na e wha a raua tononga tangata mai ki
ahau, ko taua tikanga ano; heoi whakahokia ana e ahau ko aua kupu ra
ano.

<span id="an_6:5">6:5</span> Katahi a Hanaparata ka unga mai i tana
tangata ki ahau, ko te rima o nga ngarenga mai, ko taua tikanga ano, he
pukapuka tuwhera i tona ringa.

<span id="an_6:6">6:6</span> Ko te mea tenei tuhituhia ki reira, Kua
paku te rongo ki nga tauiwi, e ki ana ano hoki a Kahamu, tenei koutou ko
nga Hurai te mea nei kia whakakeke: koia i hanga ai e koe te taiepa; a e
mea ana koe ko koe hei kingi mo ratou; ko ta nga korero hoki tenei.

<span id="an_6:7">6:7</span> Kua whakaturia ano e koe etahi poropiti hei
karanga mou ki Hiruharama, hei ki, Kua whai kingi a Hura. Na ka
whakaaturia enei kupu ki te kingi. Heoi, haere mai, kia korerorero taua.

<span id="an_6:8">6:8</span> Katahi ahau ka unga tangata ki a ia, hei ki
atu, Ehara kau enei mea e korero nei koe; he mea tito noa hoki na tou
ngakau ake.

<span id="an_6:9">6:9</span> Ko ta ratou katoa hoki, he whakawehi i a
matou; i mea ratou, Tera o ratou ringa e whakawarea ki te mahi, e kore
ai e mahia. Tena, e te Atua, whakakahangia oku ringa.

<span id="an_6:10">6:10</span> ¶ Katahi ahau ka haere ki te whare o
Hemaia tama a Teraia tama a Mehetapeere, he mea tutaki hoki ia ki roto;
a ka mea ia, Me runanga tatou ki te whare o te Atua, ki roto ki te
temepara, me tutaki hoki e tatou nga tatau o te temepara; tera hoki rat
ou e haere mai ki te patu i a koe; ina, ko a te po ratou haere mai ai ki
te patu i a koe.

<span id="an_6:11">6:11</span> Na ka mea ahau, Me oma ranei te tangata
penei i ahau nei? ko wai te tangata o toku rite e haere ki roto ki te
temepara kia ora ai? E kore ahau e haere ki roto.

<span id="an_6:12">6:12</span> Na ka mahara ahau ehara ia i te mea unga
mai na te Atua; heoi hei he moku tana kupu i poropiti ai: he mea utu
hoki ia na Topia raua ko Hanaparata.

<span id="an_6:13">6:13</span> I utua ai ia, kia wehi ai ahau, kia mahi
pera a ka hara; kia whai mea ai ratou hei whakaingoa kino, hei tawai ma
ratou ki ahau.

<span id="an_6:14">6:14</span> Kia mahara, e toku Atua, ki a Topia raua
ko Hanaparata, ki enei mahi a raua, ki a Noaria poropiti wahine, ki era
atu ano o nga poropiti i mea nei ki te whakawehi i ahau.

<span id="an_6:15">6:15</span> ¶ Heoi kua oti te taiepa i te rua tekau
ma rima o nga ra o te marama o Eruru; e rima tekau ma rua nga ra.

<span id="an_6:16">6:16</span> A, i te rongonga o o matou hoariri katoa,
i taua mea, ka wehi nga tauiwi katoa i tetahi taha o matou, i tetahi
taha, a ko te tino hokinga iho o o ratou whakaaro; i kite hoki ratou he
mea mahi tenei mahi e to matou Atua.

<span id="an_6:17">6:17</span> He tini ano nga pukapuka a nga rangatira
o Hura i aua ra i tae ki a Topia, me a Topia hoki i tae ki a ratou.

<span id="an_6:18">6:18</span> He tokomaha hoki o Hura i oati ki a ia,
he hunaonga hoki ia na Hekania tama a Araha; i tango ano tana tama a
Iehohanana i te tamahine a Mehurama tama a Perekia hei wahine.

<span id="an_6:19">6:19</span> I korerotia ano e ratou ana mahi pai ki
toku aroaro: i kawea ano e ratou aku kupu ki a ia. Heoi tukua mai ana e
Topia etahi pukapuka hei whakawehi i ahau.

<span id="an_7:1">7:1</span> ¶ Nawai a kua oti te taiepa te hanga, kua
whakaturia nga tatau, kua whakaritea ano nga kaitiaki kuwaha, nga
kaiwaiata, me nga Riwaiti.

<span id="an_7:2">7:2</span> Na ka tukua e ahau nga tikanga mo
Hiruharama ki toku teina, ki a Hanani raua ko Hanania rangatira o te
whare rangatira: he tangata pono hoki ia, a nui atu i to te tokomaha
tona wehi ki te Atua.

<span id="an_7:3">7:3</span> I ki atu ahau ki a raua, Kaua e
whakatuwheratia nga kuwaha o Hiruharama, kia mahana ra ano te ra; i a
raua e tu ana, e tiaki ana, me tutaki e raua nga tatau, ka whakau hoki.
Me whakatu ano he kaitiaki i roto i nga tangata o Hiruharama, ki tana wa
hi e tiaki ai, ki te ritenga o tona whare, o tona whare.

<span id="an_7:4">7:4</span> Na he wharahi, he nui te pa, he torutoru ia
nga tangata o roto; kahore hoki nga whare kia hanga.

<span id="an_7:5">7:5</span> ¶ Na ka homai e toku Atua ki roto ki toku
ngakau kia huihuia nga rangatira, me nga tangata rarahi, me te iwi, kia
whakapapa ai ratou. I kitea hoki e ahau te pukapuka whakapapa o te hunga
i haere mai i te timatanga; i kitea ano kua tuhituhia ki roto,

<span id="an_7:6">7:6</span> Ko nga tama enei o te kawanatanga i haere
mai i te whakarau, no te hunga i whakahekea, no era i whakahekea atu e
Nepukaneha kingi o Papurona, a hoki ana ki Hiruharama, ki Hura; ki tona
pa, ki tona pa;

<span id="an_7:7">7:7</span> I haere mai ratou ko Herupapera, ko Hehua,
ko Nehemia, ko Ataria, ko Raamia, ko Nahamani, ko Mororekai, ko
Pirihana, ko Mihiperete, ko Pikiwai, ko Nehumu, ko Paana. Ko te tokomaha
tenei o nga tangata o te iwi o Iharaira:

<span id="an_7:8">7:8</span> Ko nga tama a Paroho, e rua mano kotahi rau
e whitu tekau ma rua.

<span id="an_7:9">7:9</span> Ko nga tama a Hepatia, e toru rau e whitu
tekau ma rua.

<span id="an_7:10">7:10</span> Ko nga tama a Araha, e ono rau e rima
tekau ma rua.

<span id="an_7:11">7:11</span> Ko nga tama a Pahata Moapa, no nga tama a
Henue raua ko Ioapa, e rua mano e waru rau kotahi tekau ma waru.

<span id="an_7:12">7:12</span> Ko nga tama a Erama, kotahi mano e rua
rau e rima tekau ma wha.

<span id="an_7:13">7:13</span> Ko nga tama a Tatu, e waru rau e wha
tekau ma rima.

<span id="an_7:14">7:14</span> Ko nga tama a Takai, e whitu rau e ono
tekau.

<span id="an_7:15">7:15</span> Ko nga tama a Pinui, e ono rau e wha
tekau ma waru.

<span id="an_7:16">7:16</span> Ko nga tama a Pepai, e ono rau e rua
tekau ma waru.

<span id="an_7:17">7:17</span> Ko nga tama a Atakara, e rua mano e toru
rau e rua tekau ma rua.

<span id="an_7:18">7:18</span> Ko nga tama a Aronikama, e ono rau e ono
tekau ma whitu.

<span id="an_7:19">7:19</span> Ko nga tama a Pikiwai, e rua mano e ono
tekau ma whitu.

<span id="an_7:20">7:20</span> Ko nga tama a Arini, e ono rau e rima
tekau ma rima.

<span id="an_7:21">7:21</span> Ko nga tama a Atere, a Hetekia, e iwa
tekau ma waru.

<span id="an_7:22">7:22</span> Ko nga tama a Hahumu, e toru rau e rua
tekau ma waru.

<span id="an_7:23">7:23</span> Ko nga tama a Petai, e toru rau e rua
tekau ma wha.

<span id="an_7:24">7:24</span> Ko nga tama a Haripi, kotahi rau kotahi
tekau ma rua.

<span id="an_7:25">7:25</span> Ko nga tama a Kipeono, e iwa tekau ma
rima.

<span id="an_7:26">7:26</span> Ko nga tangata o Peterehema, o Netopa,
kotahi rau e waru tekau ma waru.

<span id="an_7:27">7:27</span> Ko nga tangata o Anatoto, kotahi rau e
rua tekau ma waru.

<span id="an_7:28">7:28</span> Ko nga tangata o Pete Atamawete, e wha
tekau ma rua.

<span id="an_7:29">7:29</span> Ko nga tangata o Kiriata Tearimi, o
Kepira, o Peeroto, e whitu rau e wha tekau ma toru.

<span id="an_7:30">7:30</span> Ko nga tangata o Rama, o Kapa, e ono rau
e rua tekau me tahi.

<span id="an_7:31">7:31</span> Ko nga tangata o Mikimaha, kotahi rau e
rua tekau ma rua.

<span id="an_7:32">7:32</span> Ko nga tangata o Peteere, o Hai, kotahi
rau e rua tekau ma toru.

<span id="an_7:33">7:33</span> Ko nga tangata o tera atu Nepo, e rima
tekau ma rua.

<span id="an_7:34">7:34</span> Ko nga tama a tera atu Erama, kotahi mano
e rua rau e rima tekau ma wha.

<span id="an_7:35">7:35</span> Ko nga tama a Harimi, e toru rau e rua
tekau.

<span id="an_7:36">7:36</span> Ko nga tama a Heriko, e toru rau e wha
tekau ma rima.

<span id="an_7:37">7:37</span> Ko nga tama a Roro, a Hariri, a Ono, e
whitu rau e rua tekau ma tahi.

<span id="an_7:38">7:38</span> Ko nga tama a Henaa, e toru mano e iwa
rau e toru tekau.

<span id="an_7:39">7:39</span> Ko nga tohunga: ko nga tama a Ieraia, no
te whare o Hehua, e iwa rua e whitu tekau ma toru.

<span id="an_7:40">7:40</span> Ko nga tama a Imere, kotahi mano e rima
tekau ma rua.

<span id="an_7:41">7:41</span> Ko nga tama a Pahuru, kotahi mano e rua
rau e wha tekau ma whitu.

<span id="an_7:42">7:42</span> Ko nga tama a Harimi, kotahi mano kotahi
tekau ma whitu.

<span id="an_7:43">7:43</span> Ko nga Riwaiti: ko nga tama a Henua, a
Karamiere, no nga tama ano hoki a Horewa, e whitu tekau ma wha.

<span id="an_7:44">7:44</span> Ko nga kaiwaiata: ko nga tama a Ahapa,
kotahi rau e wha tekau ma waru.

<span id="an_7:45">7:45</span> Ko nga kaitiaki kuwaha: ko nga tama a
Harumu, ko nga tama a Atere, ko nga tama a Taramono, ko nga tama a
Akupu, ko nga tama a Hatita, ko nga tama a Hopai, kotahi rau e toru
tekau ma waru.

<span id="an_7:46">7:46</span> Ko nga Netinimi: ko nga tama a Tiha, ko
nga tama a Hahupa, ko nga tama a Tapaoto,

<span id="an_7:47">7:47</span> Ko nga tama a Keroho, ko nga tama a Hia,
ko nga tama a Parono,

<span id="an_7:48">7:48</span> Ko nga tama a Repana, ko nga tama a
Hakapa, ko nga tama a Haramai,

<span id="an_7:49">7:49</span> Ko nga tama a Hanana, ko nga tama a
Kirere, ko nga tama a Kahara,

<span id="an_7:50">7:50</span> Ko nga tama a Reaia, ko nga tama a
Retini, ko nga tama a Nekora,

<span id="an_7:51">7:51</span> Ko nga tama a Katama, ko nga tama a Uha,
ko nga tama a Pahea,

<span id="an_7:52">7:52</span> Ko nga tama a Pehia, ko nga tama a
Meunimi, ko nga tama a Nepihehimi,

<span id="an_7:53">7:53</span> Ko nga tama a Pakapuku, ko nga tama a
Hakupa, ko nga tama a Harahuru,

<span id="an_7:54">7:54</span> Ko nga tama a Patariti, ko nga tama a
Mehira, ko nga tama a Haraha,

<span id="an_7:55">7:55</span> Ko nga tama a Parakoho, ko nga tama a
Hihera, ko nga tama a Tamaha,

<span id="an_7:56">7:56</span> Ko nga tama a Netia, ko nga tama a
Hatipa.

<span id="an_7:57">7:57</span> Ko nga tama a nga pononga a Horomona: ko
nga tama a Hotai, ko nga tama a Hoperete, ko nga tama a Perira,

<span id="an_7:58">7:58</span> Ko nga tama a Taara, ko nga tama a
Tarakono, ko nga tama a Kirere,

<span id="an_7:59">7:59</span> Ko nga tama a Hepatia, ko nga tama a
Hatiri, ko nga tama a Pokerete o Tepaimi, ko nga tama a Amono.

<span id="an_7:60">7:60</span> Ko nga Netinimi katoa, ratou ko nga tama
a nga pononga a Horomona, e toru rau e iwa tekau ma rua.

<span id="an_7:61">7:61</span> Ko enei i haere mai i Teremera, i
Terehareha, i Kerupu, i Arono, i Imere: otiia kihai i taea e ratou te
whakaatu te whare o o ratou papa, to ratou kawei, no Iharaira ranei
ratou;

<span id="an_7:62">7:62</span> Ara ko nga tama a Teraia, ko nga tama a
Topia, ko nga tama a Nekora, e ono rau e wha tekau ma rua.

<span id="an_7:63">7:63</span> O nga tohunga hoki: ko nga tama a Hapaia,
ko nga tama a Koto, ko nga tama a Paratirai, i tango nei i tetahi o nga
tamahine a Paratirai Kireari hei wahine mana, a ka huaina to ratou ingoa
ki a ia.

<span id="an_7:64">7:64</span> I rapua e enei te whakapapa o o ratou
tupuna i roto i te hunga kua oti te whakapapa; heoi kihai i kitea: na
reira i kiia ai ratou he poke, i mutu ake ai to ratou tohungatanga.

<span id="an_7:65">7:65</span> Na ka mea te kawana ki a ratou, kia kaua
ratou e kai i nga mea tapu rawa, kia ara ake ra ano tetahi tohunga, kei
a ia nga Urimi me nga Tumime.

<span id="an_7:66">7:66</span> Ko te whakaminenga katoa, ki te huihuia,
e wha tekau ma rua mano, e toru rau e ono tekau,

<span id="an_7:67">7:67</span> Haunga a ratou pononga tane, a ratou
pononga wahine, e whitu mano o enei e toru rau e toru tekau ma whitu: i
a ratou ano he kaiwaiata, he tane, he wahine, e rua rau e wha tekau ma
rima.

<span id="an_7:68">7:68</span> Ko o ratou hoiho, e whitu rau e toru
tekau ma ono: ko o ratou muera, e rua rau e wha tekau ma rima.

<span id="an_7:69">7:69</span> E wha rau e toru tekau ma rima nga
kamera: ko nga kaihe, e ono mano e whitu rau e rua tekau.

<span id="an_7:70">7:70</span> Na i homai ano e etahi o nga ariki o nga
whare o nga matua he mea mo te mahi. Ta te kawana i homai ai ki roto ki
nga taonga, kotahi mano tarami koura, e rima tekau peihana, e rima rau e
toru tekau kakahu tohunga.

<span id="an_7:71">7:71</span> I homai ano e etahi o nga ariki o nga
whare o nga matua ki roto ki nga taonga mo te mahi e rua tekau mano
tarami koura, e rua mano e rua rau pauna hiriwa.

<span id="an_7:72">7:72</span> Na, ko nga mea i homai e te nuinga o te
iwi, e rua tekau mano tarami koura, e rua mano pauna hiriwa, e ono tekau
ma whitu kakahu tohunga.

<span id="an_7:73">7:73</span> Heoi noho ana nga tohunga i o ratou pa,
me nga Riwaiti ano, ratou ko nga kaitiaki kuwaha, ko nga kaiwaiata, ko
etahi o te iwi, ko nga Netinimi, ko Iharaira katoa. A, i te takanga mai
o te whitu o nga marama, e noho ana nga tama a Iharaira i o ra tou pa.

<span id="an_8:1">8:1</span> ¶ Na ka huihui te iwi katoa, ano he tangata
kotahi, ki te marae i te kuwaha wai, a ka mea ki a Etera karaipi kia
mauria mai te pukapuka o te ture a Mohi, o tera i whakahaua e Ihowa ki a
Iharaira.

<span id="an_8:2">8:2</span> Na ka mauria mai e Etera tohunga te ture ki
te aroaro o te whakaminenga, o te tane, o te wahine, o te hunga katoa e
mohio ana ki te whakarongo, i te ra tuatahi o te whitu o nga marama.

<span id="an_8:3">8:3</span> A ka korerotia e ia i te marae i te kuwaha
wai, i te ata iho a taea noatia a waenganui o te ra, i te aroaro o nga
tane, o nga wahine, o te hunga whai whakaaro; na tau tonu mai nga
taringa o te iwi katoa ki te pukapuka o te ture.

<span id="an_8:4">8:4</span> I tu ano a Etera karaipi i runga i te
turanga rakau i hanga nei hei mea pera, me te tu ano a Matitia, a Hema,
a Anaia, a Uria, a Hirikia, a Maaheia ki tona taha ki matau, a ki tona
taha ki maui ko Peraia, ko Mihaera, ko Marakia, ko Hahumu, ko Hah
aparana, ko Hakaraia, ko Mehurama.

<span id="an_8:5">8:5</span> Na wherahia ana e Etera te pukapuka i te
aroaro o te iwi katoa; i runga ake hoki ia i te iwi katoa; a i tana
wherahanga, tu ana te iwi katoa.

<span id="an_8:6">8:6</span> Na ka whakapai a Etera ki a Ihowa, ki te
Atua nui; a ka whakahokia e te iwi katoa, Amine, Amine, me te ara ano o
ratou ringa: na tuohu ana ratou, koropiko ana ki a Ihowa, me te ahu ano
nga kanohi ki te whenua.

<span id="an_8:7">8:7</span> Ko Hehua ano, ko Pani, ko Herepia, ko
Iamini, ko Akupu, ko Hapetai, ko Horiia, ko Maaheia, ko Kerita, ko
Ataria, ko Iotapara, ko Hanana, ko Peraia, me nga Riwaiti, kei te
whakamarama i te iwi ki te ture: tu tonu hoki tera te iwi.

<span id="an_8:8">8:8</span> A marama tonu ta ratou korero i te pukapuka
o te ture, me te whakaatu ano i nga tikanga, me te whakamarama ano i a
ratou i te korerotanga.

<span id="an_8:9">8:9</span> ¶ Na ka mea a Nehemia, ko ia nei te kawana,
a Etera tohunga, te karaipi, me nga Riwaiti i whakaako nei i te iwi, ki
te iwi katoa, He ra tapu tenei na Ihowa, na to koutou Atua; kaua e
tangi, kaua e pouri. I te tangi hoki te iwi katoa i to ratou rong onga i
nga kupu o te ture.

<span id="an_8:10">8:10</span> Katahi ia ka mea ki a ratou, Haere,
kainga nga mea momona, inumia nga mea reka, hoatu ano etahi wahi kia
kawea ma te hunga kahore nei i taka he mea ma ratou; he ra tapu hoki
tenei na to tatou Ariki; kaua hoki e pouri; kei te koa hoki ki a Ihowa
he kaha mo koutou.

<span id="an_8:11">8:11</span> Heoi i whakamarie nga Riwaiti i te iwi
katoa, i mea, Whakarongoa; he tapu hoki te ra nei, kaua hoki e pouri.

<span id="an_8:12">8:12</span> Na haere ana te iwi katoa ki te kai, ki
te inu, ki te hoatu i etahi wahi ma etahi, ki te whakanui i te hari, no
ratou ka mohio ki nga kupu i whakapuakina nei ki a ratou.

<span id="an_8:13">8:13</span> ¶ Na i te rua o nga ra ka huihui nga
ariki o nga whare o nga matua o te iwi katoa, ratou ko nga tohunga, ko
nga Riwaiti, ki a Etera karaipi, kia mohiotia ai nga kupu o te ture.

<span id="an_8:14">8:14</span> Na ka kitea he mea i tuhituhia ki te ture
i whakahaua e Ihowa, ara e Mohi, mo nga tama a Iharaira kia noho ki nga
tihokahoka i te hakari i te whitu o nga marama;

<span id="an_8:15">8:15</span> Kia karanga nui hoki, kia paku te reo ki
o ratou pa katoa, ki Hiruharama hoki, kia mea, Haere ki te maunga,
tikina he rau oriwa, he rau rakau hinu, he rau ramarama, he rau nikau,
he rau rakau rau maha, hei hanga mo nga tihokahoka, kia rite ai ki te
mea i tuhituhia.

<span id="an_8:16">8:16</span> Heoi kua puta te iwi ki waho, kei te
tiki, hanga ana e ratou he tihokahoka mo ratou ki te tuanui o te whare o
tenei, o tenei, ki o ratou marae, ki nga marae ano o te whare o te Atua,
ki te marae i te kuwaha wai, ki te marae i te kuwaha o Eparaim a.

<span id="an_8:17">8:17</span> Na kua hanga he tihokahoka e te
whakaminenga katoa o te hunga i hoki mai i te whakarau, a noho ana i
raro i nga tihokahoka; kihai hoki nga tama a Iharaira i pera, o nga ra
ano i a Hohua tama a Nunu a taea noatia taua ra. A nui atu te koa.

<span id="an_8:18">8:18</span> I korerotia ano e ia te pukapuka o te
ture a te Atua i tenei ra, i tenei ra, i te ra tuatahi a tae noa ki te
ra whakamutunga. Na e whitu nga ra i mahi ai ratou i te hakari, a i te
waru o nga ra, ko te huihuinga nui, ko te mea i whakaritea.

<span id="an_9:1">9:1</span> ¶ I te rua tekau ma wha o nga ra o tenei
marama ka huihui nga tama a Iharaira, nohopuku ana, he taratara ano nga
kakahu, he oneone kei runga i a ratou.

<span id="an_9:2">9:2</span> Na ka wehea nga uri o Iharaira i roto i nga
tangata ke katoa: tu ana ratou, whakina ana e ratou o ratou hara, me nga
kino o o ratou matua.

<span id="an_9:3">9:3</span> Tu ana ratou i to ratou wahi; a i tetahi o
nga wehenga e wha o te ra ka korerotia te pukapuka o te ture a Ihowa, a
to ratou Atua; a i tetahi o nga wehenga e wha o te ra ka whaki, ka
koropiko ki a Ihowa, ki to ratou Atua.

<span id="an_9:4">9:4</span> ¶ Na ka tu ki runga ki te pikinga o nga
Riwaiti, a Hehua, a Pani, a Karamiere, a Hepania, a Puni, a Herepia, a
Pani, a Kenani; nui atu to ratou reo ki te karanga ki a Ihowa, ki to
ratou Atua.

<span id="an_9:5">9:5</span> Katahi ka mea nga Riwaiti, a Hehua, a
Karamiere, a Pani, a Hahapania, a Herepia, a Horiia, a Hepania, a
Petahia, Whakatika, whakapai ki a Ihowa, ki to koutou Atua a ake ake:
kia whakapaingia ano tou ingoa kororia e whakanuia nei ki runga ake i ng
a whakapai, i nga whakamoemiti katoa.

<span id="an_9:6">9:6</span> Ko koe, ina, ko koe anake a Ihowa; nau i
hanga te rangi, te rangi o nga rangi, me o reira tini mea, te whenua, me
nga mea katoa i runga, nga moana, me nga mea katoa i roto, ko koe hoki
te kaiwhakaora o aua mea katoa; e koropiko ana hoki te ope o te rangi ki
a koe.

<span id="an_9:7">9:7</span> Ko Ihowa koe, ko te Atua; nau i whiriwhiri
a Aperama, a kawea mai ana e koe i Uru o nga Karari, huaina iho e koe
tona ingoa ko Aperahama;

<span id="an_9:8">9:8</span> I kitea hoki e koe he ngakau pono tona ki
tou aroaro, na whakaritea ana e koe he kawenata ki a ia, he mea kia
homai te whenua o nga Kanaani, o nga Hiti, o nga Amori, o nga Perihi, o
nga Iepuhi, o nga Kirikahi, kia homai ki ona uri, Na kua mana ne i i a
koe au kupu; he tika hoki koe.

<span id="an_9:9">9:9</span> I kitea ano e koe te tukinotanga o o matou
matua i Ihipa, i rongo ano ki ta ratou karanga i te Moana Whero:

<span id="an_9:10">9:10</span> Na homai ana e koe he tohu, he merekara,
ki a Parao, ki ana tangata katoa, ki te iwi katoa o tona whenua: i mohio
hoki koe ki ta ratou whakakake ki a ratou. Na kua whai ingoa koe; koia
ano tenei inaianei.

<span id="an_9:11">9:11</span> I wahia ano e koe te moana ki to ratou
aroaro, a whiti ana ratou i te wahi maroke, i waenganui o te moana. Tena
ko nga kaiaru i a ratou, maka ana e koe ki nga rire, ano he kohatu ki
roto ki nga wai kaha.

<span id="an_9:12">9:12</span> A arahina ana ratou e koe ki te pou kapua
i te awatea; ki te pou ahi i te po, hei whakamarama i to ratou ara e
haere ai ratou.

<span id="an_9:13">9:13</span> I heke iho ano koe ki Maunga Hinai, a
korero ana ki a ratou i runga i te rangi; homai ana e koe ki a ratou he
whakaritenga tika, he ture pono, he tikanga pai, he whakahau.

<span id="an_9:14">9:14</span> Ko tou hapati tapu nau i whakaatu ki a
ratou; me nga whakahau, me nga tikanga, me te ture, nau i whakahau ki a
ratou, ara na tau pononga, na Mohi.

<span id="an_9:15">9:15</span> I homai ano e koe he taro i te rangi mo
to ratou matekai; i whakaputaina he wai i te kohatu mo to ratou matewai;
i ki ano ki a ratou kia haere ki te tango i te whenua i oati ai koe ka
hoatu ki a ratou.

<span id="an_9:16">9:16</span> Otiia ka whakakake ratou ko o matou
matua, ka whakapakeke i o ratou kaki, kihai hoki i rongo ki au whakahau,

<span id="an_9:17">9:17</span> Kihai i whakaae kia rongo, kihai i mahara
ki au merekara i mahia e koe i roto i a ratou; otiia kua pakeke o ratou
kaki, whakakeke ana ratou, whakaritea ana e ratou he rangatira, kia hoki
ai ratou ki ta ratou mahi pononga. Ko koe ia he Atua muru hara, he tohu
tangata, he atawhai, he puhoi ki te riri, he nui te aroha, a kihai i
whakarere i a ratou.

<span id="an_9:18">9:18</span> Ae ra, i ta ratou hanganga ano i te kuao
kau, i te mea whakarewa, i ta ratou kianga, Ko tou Atua tenei i kawea
mai ai koe i Ihipa, a nui atu a ratou whakapataritaringa;

<span id="an_9:19">9:19</span> Otiia, i te maha o au mahi aroha, kihai
koe i whakarere i a ratou i te koraha; kihai ratou i mahue i te pou
kapua i te awatea, hei arahi i a ratou i te ara, i te pou ahi i te po,
hei whakamarama i a ratou, i te ara ano e haere ai ratou.

<span id="an_9:20">9:20</span> I homai ano e koe tou wairua pai hei
whakaako i a ratou, kihai hoki tau mana i kaiponuhia ki o ratou mangai:
i homai ano e koe he wai ki a ratou mo to ratou matewai.

<span id="an_9:21">9:21</span> Ae ra, e wha tekau nga tau i atawhaitia
ai ratou e koe i te koraha, a kihai i hapa ki tetahi mea; kihai o ratou
kakahu i tawhitotia, kihai ano o ratou waewae i pupuhi.

<span id="an_9:22">9:22</span> I homai ano e koe nga kingitanga me nga
iwi ki a ratou, a wehewehea ana ratou ki nga wahi mo ratou: heoi kua
riro i a ratou te whenua o Hehepona, me te whenua o Oka kingi o Pahana.

<span id="an_9:23">9:23</span> I whakanuia ano e koe a ratou tamariki
kia rite ki nga whetu o te rangi, a kawea mai ana ratou ki te whenua i
ki ai koe ki o ratou matua ka haere ratou ki reira tango ai.

<span id="an_9:24">9:24</span> Heoi haere ana nga tamariki, riro ana te
whenua i a ratou, a pehia ana e koe ki to ratou aroaro nga tangata
whenua, nga Kanaani, homai ana e koe ki o ratou ringa, ratou, o ratou
kingi, me nga iwi o te whenua, kia meatia ki a ratou ta ratou i pai ai.

<span id="an_9:25">9:25</span> Na kua riro i a ratou nga pa kaha, me te
oneone momona, kua whiwhi ano ki nga whare e ki tonu ana i nga mea papai
katoa, ki nga poka wai kua oti te keri, ki nga mara waina, oriwa, ki nga
rakau hei kai, tona tini; a kai ana ratou, ka makona, kua whai kiko, a
koa ana ratou ki te nui o au mea pai.

<span id="an_9:26">9:26</span> Otiia ka tutu ratou, a ka whakakeke ki a
koe, maka ana e ratou tau ture ki muri ki o ratou tuara, patua iho e
ratou au poropiti i whakaatu tikanga nei ki a ratou, kia tahuri ai ratou
ki a koe; nui atu a ratou whakapataritaringa.

<span id="an_9:27">9:27</span> Na reira i hoatu ai ratou e koe ki te
ringa o o ratou hoariri, a whakatoia iho ratou e ratou; heoi i nga wa i
mate ai ratou, ka karanga ratou ki a koe, ka whakarongo koe i te rangi,
a, i te maha o au mahi aroha, homai ana e koe he kaiwhakaora ki a ratou,
i ora ai ratou i te ringa o o ratou hoariri.

<span id="an_9:28">9:28</span> Otiia ka whai tanga manawa, nei ratou,
kei te mahi ano ratou i te kino ki tou aroaro: na whakarerea atu ana
ratou e koe ki te ringa o o ratou hoariri, a ko era hei rangatira mo
ratou. Na, ka hoki ratou, a ka karanga ki a koe, ka whakarongo koe i te
rangi; he maha nga wa i whakaorangia ai ratou e koe, rite tonu ki au
mahi aroha;

<span id="an_9:29">9:29</span> I whakaatu tikanga ano koe ki a ratou,
kia hoki ai ki tau ture; otiia whakakake ana ratou, kihai hoki i rongo
ki au whakahau, na ka hara ki au whakaritenga, he mea hoki enei e ora ai
te tangata, ki te mahia e ia; whakahokia ana e ratou te pokohi wi,
whakapakeketia ana o ratou kaki, kihai hoki i rongo.

<span id="an_9:30">9:30</span> He maha ano nga tau i kukume roa ai koe
ki a ratou, i whakaatu tikanga ai ki a ratou, he mea na tou wairua i
roto i au poropiti: heoi kihai i tahuri o ratou taringa: na hoatu ana
ratou e koe ki te ringa o nga iwi o nga whenua.

<span id="an_9:31">9:31</span> He nui ia no tou aroha, te whakapotoa
rawatia ai ratou e koe, te whakarerea ai ratou; he Atua atawhai hoki
koe, he Atua aroha.

<span id="an_9:32">9:32</span> Na, tena, e to matou Atua, e te Atua nui,
e te Atua kaha, e wehingia ana, e pupuri nei i te kawenata, i tae mahi
tohu, kei iti ki tau titiro te he katoa i pa mai nei ki a matou, ki o
matou kingi, ki o matou rangatira, ki o matou tohunga, ki o ma tou
poropiti, ki o matou matua, ki tau iwi katoa, o nga ra o nga kingi o
Ahiria a tae noa mai ki tenei ra.

<span id="an_9:33">9:33</span> Otira tika tonu tau i nga mea katoa i
takina mai nei ki a matou; he pono hoki tau mahi, ko ta matou ia he
kino:

<span id="an_9:34">9:34</span> Ko o matou kingi, ko o matou rangatira,
ko o matou tohunga, ko o matou matua, kihai i mahia e ratou tau ture,
kihai hoki i tahuri ki au whakahau, ki au whakaatauranga i whakaaturia e
koe ki a ratou.

<span id="an_9:35">9:35</span> Kihai ratou i mahi ki a koe i to ratou
kingitanga, a i tau pai nui i homai e koe ki a ratou, me te whenua nui,
whenua momona, i homai e koe ki to ratou aroaro, kihai ratou i tahuri i
a ratou mahi kino.

<span id="an_9:36">9:36</span> Nana, he pononga matou i tenei ra; na, ko
te whenua i homai nei e koe ki o matou matua, kia kainga ona hua, ona
pai, nana, he pononga matou i reira.

<span id="an_9:37">9:37</span> Nui atu hoki ona hua ma nga kingi i
meinga nei e koe hei kingi mo matou, no te mea i hara matou; kei ta
ratou i pai ai te tikanga mo o matou tinana, mo a matou kararehe, a he
nui atu te he i a matou nei.

<span id="an_9:38">9:38</span> Ahakoa tenei katoa, ka whakarite matou i
te kawenata pono, tuhituhi rawa; ka hiritia iho e o matou rangatira, e o
matou Riwaiti, e o matou tohunga.

<span id="an_10:1">10:1</span> ¶ Na, ko te hunga nana i hiri, ko te
kawana, ko Nehemia tama a Hakaria, ko Terekia,

<span id="an_10:2">10:2</span> Ko Heraia, ko Ataria, ko Heremaia,

<span id="an_10:3">10:3</span> Ko Pahuru, ko Amaria, ko Marakia,

<span id="an_10:4">10:4</span> Ko Hatuhu, ko Hepania, ko Maruku,

<span id="an_10:5">10:5</span> Ko Harimi, ko Meremoto, ko Oparia,

<span id="an_10:6">10:6</span> Ko Raniera, ko Kinetono, ko Paruku,

<span id="an_10:7">10:7</span> Ko Mehurama, ko Apia, ko Miiamini,

<span id="an_10:8">10:8</span> Ko Maatia, ko Pirikai, ko Hemaia: ko nga
tohunga enei.

<span id="an_10:9">10:9</span> Me nga Riwaiti; ko Hehua tama a Atania,
ko Pinui, no nga tama a Henarara, ko Karamiere;

<span id="an_10:10">10:10</span> Me o ratou teina; ko Hepania, ko
Horiia, ko Kerita, ko Peraia, ko Hanana,

<span id="an_10:11">10:11</span> Ko Mika, ko Rehopo, ko Hahapia,

<span id="an_10:12">10:12</span> Ko Takuru, ko Herepia, ko Hepania,

<span id="an_10:13">10:13</span> Ko Horiia, ko Pani, ko Peninu.

<span id="an_10:14">10:14</span> Ko nga rangatira o te iwi; ko Paroho,
ko Pahata Moapa, ko Erama, ko Tatu, ko Pani,

<span id="an_10:15">10:15</span> Ko Puni, ko Atakara, ko Pepai,

<span id="an_10:16">10:16</span> Ko Aronia, ko Pikiwai, ko Arini,

<span id="an_10:17">10:17</span> Ko Atere, ko Hetekia, ko Aturu,

<span id="an_10:18">10:18</span> Ko Horiia, ko Hahumu, ko Petai,

<span id="an_10:19">10:19</span> Ko Haripi, ko Anatoto, ko Nepai,

<span id="an_10:20">10:20</span> Ko Makapiaha, ko Mehurama, ko Hetiri,

<span id="an_10:21">10:21</span> Ko Mehetapeere, ko Haroko, ko Tarua,

<span id="an_10:22">10:22</span> Ko Peratia, ko Hanana, ko Anaia,

<span id="an_10:23">10:23</span> Ko Hohea, ko Hanania, ko Hahupu,

<span id="an_10:24">10:24</span> Ko Harohehe, ko Pireha, ko Hopeke,

<span id="an_10:25">10:25</span> Ko Rehumu, ko Hahapana, ko Maaheia,

<span id="an_10:26">10:26</span> Ko Ahia, ko Hanana, ko Anana,

<span id="an_10:27">10:27</span> Ko Maruku, ko Harimi, ko Paana.

<span id="an_10:28">10:28</span> Na, ko era atu o te iwi, ko nga
tohunga, ko nga Riwaiti, ko nga kaitiaki kuwaha, ko nga kaiwaiata, ko
nga Netinimi, me te hunga katoa i wehea i roto i nga iwi o nga whenua ki
te ture a te Atua, ko a ratou wahine, ko a ratou tama, ko a ratou tama
hine, ko te hunga katoa i mohio, i whai whakaaro;

<span id="an_10:29">10:29</span> Piri tonu ratou ki o ratou tuakana,
teina, ki o ratou rangatira, a uru ana ki te kanga, ki te oati, kia
haere i runga i te ture a te Atua i homai nei e ia, ara e Mohi, e te
pononga a te Atua, kia puritia hoki, kia mahia nga whakahau katoa a Ihow
a, a to matou Ariki, ana whakaritenga, me ana tikanga;

<span id="an_10:30">10:30</span> Kia kaua hoki e hoatu a matou tamahine
ma nga iwi o te whenua, kia kaua e tangohia a ratou tamahine ma a matou
tama:

<span id="an_10:31">10:31</span> A, ki te kawea mai e nga iwi o te
whenua etahi taonga, tetahi kai ranei i te ra hapati hei hoko, kia kaua
e hokona ta ratou mea i te hapati, i te ra tapu ranei; a me whakarere
noa iho te whitu o nga tau, kaua hoki e tohea te moni tarewa.

<span id="an_10:32">10:32</span> ¶ I hanga ano e matou he tikanga ma
matou kia hoatu e matou te toru o nga wahi o te hekere i te tau mo te
mahi o te whare o to matou Atua;

<span id="an_10:33">10:33</span> Mo te taro aroaro, mo te whakahere
totokore tuturu, mo nga tahunga tinana tuturu o nga hapati, o nga
kowhititanga marama, mo nga hakari tuturu, mo nga mea tapu, mo nga
whakahere hara, hei whakamarie mo Iharaira; mo te mahi katoa ano o te
whare o to matou Atua.

<span id="an_10:34">10:34</span> I maka rota ano matou, nga tohunga, nga
Riwaiti, te iwi, mo te whakahere rakau kia kawea ki te whare o to matou
Atua i runga i nga whare o o matou matua, i nga wa i whakaritea o tenei
tau, o tenei tau, hei tahu ki runga ki te aata a Ihowa, a to matou Atua,
kia rite ai ki te mea i tuhituhia ki te ture;

<span id="an_10:35">10:35</span> Mo nga matamua o to matou oneone, mo
nga matamua ano o nga hua katoa o nga rakau katoa, kia kawea i tenei
tau, i tenei tau, ki te whare o Ihowa;

<span id="an_10:36">10:36</span> Mo nga matamua ano o a matou tama, o a
matou kararehe, kia peratia me te mea i tuhituhia ki te ture, mo nga
matamua ano o a matou kau, o a matou hipi, kia kawea ki te whare o to
matou Atua, ki nga tohunga e minita nei i te whare o to matou Atua:

<span id="an_10:37">10:37</span> Kia kawea ano e matou nga matamua o a
matou paraoa pokepoke, me a matou whakahere hapahapai, me nga hua o nga
rakau katoa, o te waina, o te hinu, ki nga tohunga, ki nga ruma o te
whare o to matou Atua; me nga whakatekau o nga hua o to matou oneo ne ki
nga Riwaiti, e riro ana hoki i a ratou, i nga Riwaiti nga whakatekau i
nga pa katoa e ngaki ai matou.

<span id="an_10:38">10:38</span> Na ko te tohunga, ko te tama a Arona,
hei hoa mo nga Riwaiti, ina tango nga Riwaiti i nga whakataekau; a me
mau e nga Riwaiti nga whakatekau o nga whakatekau ki te whare o to matou
Atua, ki nga ruma, ki te whare taonga.

<span id="an_10:39">10:39</span> Me mau hoki e nga tama a Iharaira, e
nga tama a Riwai, nga whakahere hapahapai, ara te witi, te waina, te
hinu, ki nga ruma; kei reira hoki nga oko o te wahi tapu, me nga tohunga
hei minita, me nga kaitiaki kuwaha, me nga kaiwaiata; e kore hoki e
whakarerea e matou te whare o to matou Atua.

<span id="an_11:1">11:1</span> ¶ Na i noho nga rangatira o te iwi ki
Hiruharama: a i maka rota te nuinga atu o te iwi mo te tangata
takikotahi i te tekau kia kawea ki Hiruharama, ki te pa tapu, noho ai, a
ko te tokoiwa ki era atu pa.

<span id="an_11:2">11:2</span> A he moa manaaki na te iwi nga tangata
katoa i hihiko noa ake ki te noho ki Hiruharama.

<span id="an_11:3">11:3</span> Na ko nga ariki enei o te kawanatanga i
noho ki Hiruharama: i nga pa ia o Hura i noho ratou i tona wahi, i tona
wahi, i o ratou pa, ara a Iharaira, nga tohunga, nga Riwaiti, nga
Netinimi, ratou ko nga tama a nga pononga a Horomona.

<span id="an_11:4">11:4</span> Na i noho ki Hiruharama etahi o nga tama
a Hura, o nga tama ano a Pineamine. No nga tama a Hura; ko Ataia tama a
Utia, tama a Hakaraia, tama a Amaria, tama a Hepatia, tama a
Maharareere, no nga tamariki a Perete;

<span id="an_11:5">11:5</span> Ko Maaheia tama a Paruku, tama a
Korohote, tama a Hataia, tama a Araia, tama a Toiaripi, tama a Hakaraia,
tama a te Hironi.

<span id="an_11:6">11:6</span> Ko nga tama katoa a Perete i noho ki
Hiruharama e wha rau e ono tekau ma waru, he hunga maia.

<span id="an_11:7">11:7</span> Na ko nga tama enei a Pineamine; ko Haru
tama a Mehurama, tama a Toere, tama a Peraia, tama a Koraia, tama a
Maaheia, tama a Itiere, tama a Ihaia.

<span id="an_11:8">11:8</span> Na i muri i a ia, ko Kapai, ko Harai, e
iwa rau e rua tekau ma waru.

<span id="an_11:9">11:9</span> Na ko Hoera tama a Tikiri to ratou
kaitirotiro; ko Hura hoki tama a Henua te tuarua o nga rangatira o te
pa.

<span id="an_11:10">11:10</span> O nga tohunga: ko Ieraia tama a
Toiaripi, ko Iakini;

<span id="an_11:11">11:11</span> Ko Heraia tama a Hirikia, tama a
Mehurama, tama a Haroko, tama a Mereioto, tama a Ahitupu, te rangatira
mo te whare o te Atua,

<span id="an_11:12">11:12</span> Me o ratou teina i mahi nei i te mahi o
te whare, e waru rau e rua tekau ma rua: me Araia ano tama a Ierohama,
tama a Peraria, tama a Amati, tama a Hakaraia, tama a Pahuru, tama a
Marakia,

<span id="an_11:13">11:13</span> Me ona teina, me nga ariki o nga whare
o nga matua; e rua rau e wha tekau ma rua: ko Amahai tama a Atareere,
tama a Ahatai, tama a Mehiremoto, tama a Imere,

<span id="an_11:14">11:14</span> Me o ratou teina, he marohirohi, he
maia, kotahi rau e rua tekau ma waru: a ko to ratou kaitirotiro, ko
Tapariere tama a Haketorimi.

<span id="an_11:15">11:15</span> O nga Riwaiti ano: ko Hemaia tama a
Huhupu, tama a Atarikama, tama a Hahapia, tama a Puni;

<span id="an_11:16">11:16</span> Ko Hapetai, ko Itopara, no nga ariki o
nga Riwaiti, nga kaitirotiro o te mahi i waho o te whare o te Atua,

<span id="an_11:17">11:17</span> Ko Matania tama a Mika, tama a Tapari,
tama a Ahapa, te tino tangata hei timata i te whakamoemiti i te mea e
karakia ana: ko Pakapukia ano hoki ko te tuarua i roto i ona teina; ko
Apara tama a Hamua, tama a Karara, tama a Ierutunu.

<span id="an_11:18">11:18</span> Ko nga Riwaiti katoa i te pa tapu, e
rua rau e waru tekau ma wha.

<span id="an_11:19">11:19</span> Ko nga kaitiaki kuwaha hoki, ko Akupu,
ko Taramono, me o ratou teina i tiakina ai nga kuwaha, kotahi rau e
whitu tekau ma rua.

<span id="an_11:20">11:20</span> ¶ Na, ko era atu o Iharaira, o nga
tohunga, o nga Riwaiti, kei nga pa katoa ratou o Hura, kei tona wahi,
kei tona wahi.

<span id="an_11:21">11:21</span> I noho ia nga Netinimi ki Opere: ko
Tiha hoki raua ko Kihipa nga kaitirotiro o nga Netinimi.

<span id="an_11:22">11:22</span> Ko te kaitirotiro hoki o nga Riwaiti i
Hiruharama, ko Uti tama a Pani, tama a Hahapia, tama a Matania, tama a
Mika, o nga tama a Ahapa nga kaiwaiata, mo te mahi i te whare o te Atua.

<span id="an_11:23">11:23</span> Na te kingi hoki te tikanga mo ratou,
kia tuturu te wahi ma nga kaiwaiata, he mea tatau a rangi tonu.

<span id="an_11:24">11:24</span> Na ko Petahia tama a Mehetapeere, no
nga tama a Tera, tama a Hura, i to te kingi taha ia i nga mea katoa a te
iwi.

<span id="an_11:25">11:25</span> Na, ko nga kainga me o ratou mara, i
noho etahi o nga tama a Hura ki Kiriata Arapa, ki ona pa ririki, ki
Ripono, ki ona pa ririki, ki Tekapateere, ki ona kainga koraha,

<span id="an_11:26">11:26</span> Ki Hehua, ki Morara, ki Peteparete,

<span id="an_11:27">11:27</span> Ki Hatarahuara, ki Peerehepa, ki ona pa
ririki,

<span id="an_11:28">11:28</span> Ki Tikiraka, ki Mekona, ki ona pa
ririki,

<span id="an_11:29">11:29</span> Ki Enerimono, ki Toraha, ki Iaramuta;

<span id="an_11:30">11:30</span> Ko Tanoa, ko Aturama me o raua kainga,
ko Rakihi, me o reira mara, ko Ateka, me ona pa ririki. Na, ko to ratou
nohoanga, kei Peerehepa, a tae noa ki te raorao o Hinomo.

<span id="an_11:31">11:31</span> Ko nga tama hoki a Pineamine, ko era i
Kepa, i noho ratou ki Mikimaha, ki Aiia, ki Peteere, ki o ratou pa
ririki;

<span id="an_11:32">11:32</span> Ki Anatoto, ki Nopo, ki Anania,

<span id="an_11:33">11:33</span> Ki Hatoro, ki Rama, ki Kitaima,

<span id="an_11:34">11:34</span> Ki Hariri, ki Tepoimi, ki Neparata,

<span id="an_11:35">11:35</span> Ki Roro, ki Ono, ki te raorao o nga
tohunga mahi.

<span id="an_11:36">11:36</span> Na kei a Hura, kei a Pineamine, etahi
tanga o nga Riwaiti.

<span id="an_12:1">12:1</span> ¶ Na ko nga tohunga enei, me nga Riwaiti,
i haere tahi i a Herupapera tama a Haratiera raua ko Hehua: ara ko
Heraia, ko Heremaia, ko Etera,

<span id="an_12:2">12:2</span> Ko Amaria, ko Maruku, ko Hatuhu,

<span id="an_12:3">12:3</span> Ko Hekania, ko Rehumu, ko Meremoto,

<span id="an_12:4">12:4</span> Ko Iro, ko Kinetoto, ko Apia,

<span id="an_12:5">12:5</span> Ko Miamini, ko Maaria, ko Pirika,

<span id="an_12:6">12:6</span> Ko hemaia, ko Toiaripi, ko Ieraia,

<span id="an_12:7">12:7</span> Ko Haru, ko Amoko, ko Hirikia, ko Ieraia.
Ko nga ariki enei o nga tohunga, o o ratou teina hoki, i nga ra o Hehua.

<span id="an_12:8">12:8</span> Na, ko nga Riwaiti; ko Hehua, ko Pinui,
ko Karamiere, ko Herepia, ko Hura, ko Matania, kei a ia nei te tikanga
mo te whakawhetai, kei a ia, ratou ko ona teina.

<span id="an_12:9">12:9</span> Na ko Pakapukia raua ko Uni, o ratou
teina, kei to ratou aroaro i nga tiakanga.

<span id="an_12:10">12:10</span> Na ka whanau ake ta Hehua; ko Ioiakimi;
whanau ake ta Ioiakimi, ko Eriahipi; whanau ake ta Eriahipi, ko Ioiara.

<span id="an_12:11">12:11</span> Whanau ake ta Ioiara, ko Honatana;
whanau ake ta Honatana, ko Tarua;

<span id="an_12:12">12:12</span> Na, i nga ra o Ioiakimi, tera nga
tohunga, ko nga ariki o nga whare o nga matua; ta Heraia, ko Meraia; ta
Heremaia, ko Hanania;

<span id="an_12:13">12:13</span> Ta Etera, ko Mehurama; ta Amaria, ko
Iehohanana;

<span id="an_12:14">12:14</span> Ta Meriku, ko Honatana; ta Hepania, ko
Hohepa;

<span id="an_12:15">12:15</span> Ta Harimi, ko Arana, ta Meraioto, ko
Herekai;

<span id="an_12:16">12:16</span> Ta Iro, ko Hakaraia; ta Kinetono, ko
Mehurama;

<span id="an_12:17">12:17</span> Ta Apia, ko Tikiri; ta Miniamini, ta
Moaria, ko Piritai;

<span id="an_12:18">12:18</span> Ta Pirika, ko Hamua; ta Hemaia, ko
Honatana;

<span id="an_12:19">12:19</span> Ta Toiaripi, ko Matenai; ta Ieraia, ko
Uti;

<span id="an_12:20">12:20</span> Ta Harai, ko Karai; ta Amoko, ko Epere;

<span id="an_12:21">12:21</span> Ta Hirikia, ko Hahapia; ta Ieraia, ko
Netaneere.

<span id="an_12:22">12:22</span> Ko nga Riwaiti i nga ra i a Eriahipi, i
a Ioiara, i a Iohanana, i a Tarua, he mea tuhituhi hei ariki mo nga
whare o nga matua: me nga tohunga ano i te wa e kingi ana a Tariuha o
Pahia.

<span id="an_12:23">12:23</span> Ko nga tama a Riwai, ko nga ariki o nga
whare o nga matua, he mea tuhituhi ki te pukapuka o nga ra, a tae noa ki
nga ra o Iohanana tama a Eriahipi.

<span id="an_12:24">12:24</span> A ko nga ariki o nga Riwaiti; ko
Hahapia, ko Herepia, ko Hehua tama a Karamiere, me o ratou teina ano i
te ritenga mai o ratou, hei whakamoemiti, hei whakawhetai; ko te mea
hoki ia i whakahaua e ta te Atua tangata, e Rawiri, tenei tiakanga i te
ritenga mai o tenei tiakanga.

<span id="an_12:25">12:25</span> Ko Matania, ko Pakapukia, ko Oparia, ko
Mehurama, ko Taramono, ko Akupu nga kaitiaki kuwaha, hei tiaki i nga
whare taonga i nga kuwaha.

<span id="an_12:26">12:26</span> No nga ra enei i a Ioiakimi tama a
Hehua tama a Iohereke, no nga ra ano hoki i a Nehemia kawana, i a Etera
tohunga, i te karaipi ra.

<span id="an_12:27">12:27</span> ¶ Na, i te tainga o te kawa o te taiepa
o Hiruharama, i rapua nga Riwaiti i o ratou wahi katoa, i meatia kia
kawea ki Hiruharama, kia taia hoki te kawa i runga i te koa, i te
whakawhetai, i te waiata, i te himipora, i te hatere, i te hapa.

<span id="an_12:28">12:28</span> I huihui mai ano nga tama a nga
kaiwaiata i te mania i nga taha katoa o Hiruharama, i nga kainga ano
hoki o nga Netopati;

<span id="an_12:29">12:29</span> I Petekirikara ano, i nga mara hoki o
Kepa, o Atamawete; i hanga hoki e nga kaiwaiata he kainga mo ratou ki
nga taha katoa o Hiruharama.

<span id="an_12:30">12:30</span> Na kei te pure nga tohunga ratou ko nga
Riwaiti i a ratou; kei te pure hoki i te iwi, i nga kuwaha, i te taiepa.

<span id="an_12:31">12:31</span> Katahi ka kawea e ahau nga rangatira o
Hura ki runga ki te taiepa, a whakaritea ana e ahau kia rua nga ropu nui
hei whakawhetai, kotahi hei haere ki matau i runga i te taiepa whaka te
keti paranga paru:

<span id="an_12:32">12:32</span> A i muri i a ratou ka haere ko Hohaia
me tetahi tanga o nga rangatira o Hura,

<span id="an_12:33">12:33</span> A Ataria, a Etera, a Mehurama,

<span id="an_12:34">12:34</span> A Hura, a Pineamine, a Hemaia, a
Heremaia,

<span id="an_12:35">12:35</span> Me etahi o nga tama a nga tohunga e mau
tetere ana; me Hakaraia tama a Honatana, tama a Hemaia, tama a Matania,
tama a Mikaia, tama a Takuru, tama a Ahapa:

<span id="an_12:36">12:36</span> Me ona teina, ara a Hemaia, a Atareere,
a Mirarai, a Kirarai, a Maai, a Netaneere, a Hura, a Hanani, e mau ana i
nga mea whakatangi a ta te Atua tangata, a Rawiri: a ko Etera karaipi
kei to ratou aroaro.

<span id="an_12:37">12:37</span> Na i te keti o te puna wai, i te
ritenga mai ano o ratou, ka haere atu ratou i nga kaupae o te pa o
Rawiri, i te pinakitanga o te taiepa i runga i te whare o Rawiri, tae
noa ki te keti wai ki te rawhiti.

<span id="an_12:38">12:38</span> Na, ko tera atu ropu o nga
kaiwhakawhetai i haere ki te whakatutaki i a ratou, me ahau i muri i a
ratou, me tetahi tanga o te iwi i runga i te taiepa, i runga o te
taumaihi oumu tae noa ki te taiepa whanui:

<span id="an_12:39">12:39</span> I runga hoki i te keti o Eparaima, i te
keti tawhito, i te keti ika, i te taumaihi o Hananeere, i te taumaihi
ano o Meaha tae noa ki te keti hipi: a tu tonu ratou ki te keti i te
whare herehere.

<span id="an_12:40">12:40</span> Na tu ana nga ropu e rua o nga
kaiwhakawhetai ki te whare o te Atua, matou tahi ko tetahi tanga o nga
rangatira,

<span id="an_12:41">12:41</span> Ko nga tohunga; ko Eriakimi, ko
Maaheia, ko Miniamini, ko Mikaia, ko Erioenai, ko Hakaraia, ko Hanania,
e mau tetere ana;

<span id="an_12:42">12:42</span> Ko Maaheia, ko Hemaia, ko Ereatara, ko
Uti, ko Iehohanana, ko Marakia, ko Erama, ko Etere. Na nui atu te waiata
a nga kaiwaiata ratou ko Itirahia, ko te kaitohutohu.

<span id="an_12:43">12:43</span> He nui ano nga patunga tapu i patua e
ratou i taua rangi, a koa ana ratou: he nui hoki te koa i meinga ai
ratou e te Atua kia koa. I koa hoki nga wahine me nga tamariki, no ka
rangona mai te koa o Hiruharama i tawhiti.

<span id="an_12:44">12:44</span> ¶ I whakaritea ano i taua wa etahi
kaitirotiro i nga ruma mo nga taonga, mo nga whakahere hapahapai, mo nga
hua matamua, mo nga whakatekau; ma ratou e kohikohi ki reira i nga mara
o nga pa, nga wahi i whakaritea e te ture ma nga tohunga ratou ko n ga
Riwaiti: i koa hoki a Hura ki nga tohunga, ki nga Riwaiti, ki nga mea e
minita ana.

<span id="an_12:45">12:45</span> Na kei te tiaki ratou i nga mea o to
ratou Atua, kei te tiaki hoki i te purenga, a i pera ano nga kaiwaiata,
me nga kaitiaki kuwaha; rite tonu ki te whakahau a Rawiri raua ko tana
tama, ko Horomona.

<span id="an_12:46">12:46</span> No nga ra hoki o Rawiri raua ko Ahapa,
nonamata iho, tera ano te rangatira mo nga kaiwaiata, me nga waiata
whakamoemiti, me nga whakawhetai ki te Atua.

<span id="an_12:47">12:47</span> I nga ra hoki i a Herupapera, i nga ra
ano i a Nehemia, i homai e Iharaira katoa nga wahi ma nga kaiwaiata, ma
nga kaitiaki kuwaha, te wahi mo tenei ra, mo tenei ra: i whakatapua ano
e ratou nga mea tapu ma nga Riwaiti; a ko nga Riwaiti hei whak atapu ma
nga tama a Arona.

<span id="an_13:1">13:1</span> ¶ I taua ra i korerotia i te pukapuka a
Mohi, me te whakarongo ano te iwi, a ka kitea te mea i tuhituhia ki
reira kia kaua te Amoni me te Moapi e tapoko ki te whakaminenga a te
Atua a ake ake;

<span id="an_13:2">13:2</span> No te mea kihai i maua mai e ratou he
taro, he wai, hei tukunga mai mo nga tama a Iharaira: engari, utua ana e
ratou a Paraama hei hoariri mo ratou, hei kanga mo ratou: heoi
whakaputaina ketia ake e to tatou Atua te kanga hei manaaki.

<span id="an_13:3">13:3</span> Na, i to ratou rongonga i te ture, ka
wehea atu e ratou nga whakauru katoa i roto i a Iharaira.

<span id="an_13:4">13:4</span> Na, i mua ake o tenei ko Eriahipi,
tohunga, kaitiaki i nga ruma o te whare o to tatou Atua, he whanaunga no
Topia.

<span id="an_13:5">13:5</span> Whakapaia ana e tenei he ruma nui mona,
ko te wahi i whakatakotoria nei i mua nga whakahere totokore, te
parakihe, nga oko, me te whakatekau o te witi, o te waina hou, o te
hinu, ko te mea i kiia iho ma nga Riwaiti, ratou ko nga kaiwaiata, ko
nga kaitiaki tatau, me nga whakahere hapahapai ma nga tohunga.

<span id="an_13:6">13:6</span> Otiia i tenei wa katoa kahore ahau i
Hiruharama; no te toru tekau ma rua nei hoki o nga tau o Arataherehe
kingi o Papurona i tae ai ahau ki te kingi, a maha noa nga ra, ka
inoitia e ahau i te kingi:

<span id="an_13:7">13:7</span> Na ka tae mai ahau ki Hiruharama, a ka
mohio ki ta Eriahipi mahi kino, ki tana mo Topia, i a ia i whakapai i
tetahi ruma mona i nga marae o te whare o te Atua;

<span id="an_13:8">13:8</span> Na kino rawa ki ahau; akiritia atu ana e
ahau nga mea katoa o te whare o Topia i roto i taua ruma.

<span id="an_13:9">13:9</span> Katahi ahau ka korero; a tahia ana e
ratou nga ruma. Na whakahokia ana e ahau ki reira nga oko o te whare o
te Atua, nga whakahere totokore me te parakihe.

<span id="an_13:10">13:10</span> ¶ I kite ano ahau kihai nga wahi ma nga
Riwaiti i hoatu, na oma ana ratou ki tana mara, ki tana mara, nga
Riwaiti, nga kaiwaiata i mahia ai te mahi.

<span id="an_13:11">13:11</span> Katahi ka whawhaitia e ahau nga
rangatira; i mea ahau, He aha i whakarerea ai te whare o te Atua? Na
huihuia ana ratou e ahau, whakaturia ana ki to ratou turanga.

<span id="an_13:12">13:12</span> Katahi ka kawea mai e Hura katoa nga
whakatekau o te witi, o te waina hou o te hinu, ki nga whare taonga.

<span id="an_13:13">13:13</span> Na ka whakaritea e ahau he kaitiaki mo
nga taonga, ko Heremia tohunga, ko Haroko karaipi, a o nga Riwaiti ko
Peraia; i to ratou taha ko Hanana tama a Takuru tama a Matania: i kiia
hoki ratou he hunga pono; a ko ta ratou, he tuwha ma o ratou tuak ana,
teina.

<span id="an_13:14">13:14</span> Kia mahara, e toku Atua, ki tenei mea
aku, kaua hoki e horoia atu tenei tikanga pai aku i puta nei ki te whare
o toku Atua, ki nga ritenga mahi ano mo reira.

<span id="an_13:15">13:15</span> ¶ I aua ra ka kitea e ahau etahi i roto
i a Hura e takahi ana i nga takahanga waina i te hapati, e kawe ana mai
i nga paihere witi, e whakawaha ana i nga kaihe; me te waina ano, me nga
karepe, me nga piki, me nga pikaunga katoa, e kawea mai ana e ratou ki
Hiruharama i te ra o te hapati. Na whakaaturia ana e ahau to ratou he i
te ra i hoko ai ratou i te kai.

<span id="an_13:16">13:16</span> I reira ano e noho ana etahi tangata o
Taira, he ika te kawenga, me nga mea hoko katoa, a hokona ana e ratou i
te hapati ki nga tama a Hura, i roto ano i Hiruharama.

<span id="an_13:17">13:17</span> Katahi ka whawhaitia e ahau nga
rangatira o Hura. I mea ahau ki a ratou, He aha tenei mea kino e mea nei
koutou, i a koutou ka whakapoke nei i te ra hapati?

<span id="an_13:18">13:18</span> Kahore ianei o koutou matua i penei, a
kawea mai ana e to tatou Atua tenei kino katoa ki runga ki a tatou, ki
runga ano i tenei pa? Na ko koutou hei whakaneke ake i te riri mo
Iharaira, i te mea ka whakapokea nei te hapati.

<span id="an_13:19">13:19</span> Na pouriuri kau nga kuwaha o Hiruharama
i mua ake o te hapati, ka mea ahau, kia tutakina nga keti. I mea ano
ahau kia kaua e whakatuwheratia, kia taka ra ano te hapati: i whakaturia
ano e ahau etahi o aku: tangata ki nga kuwaha, kei kawea mai ki roto he
pikaunga i te ra o te hapati.

<span id="an_13:20">13:20</span> Heoi kotahi, e rua nga moenga i waho o
Hiruharama, o nga tangata i nga taonga, o nga kaihoko i nga tini mea.

<span id="an_13:21">13:21</span> Katahi ahau ka whakaatu i to ratou he,
a ka mea ki a ratou, He aha koutou i moe ai i te aronga o te taiepa? Ki
te pena ano koutou, ka totoro atu toku ringa ki a koutou. No taua ra ano
i kore ai to ratou haere mai i te hapati.

<span id="an_13:22">13:22</span> I ki atu ano ahau ki nga Riwaiti kia
purea ratou, kia haere hoki ki te tiaki i nga kuwaha hei whakatapu mo te
ra hapati. Maharatia ano tenei aku e toku Atua; tohungia hoki ahau, kia
rite ki te nui o tou atawhai.

<span id="an_13:23">13:23</span> ¶ I aua ra ano ka kite ahau i nga Hurai
kei a ratou e noho ana etahi wahine o Aharoro, o Amona, o Moapa.

<span id="an_13:24">13:24</span> Ko a ratou tama hoki, ko tetahi wahi o
te reo no Aharoro, kihai ratou i mohio ki to nga Hurai reo; heoi i rite
ki te reo o tetahi iwi, o tetahi iwi.

<span id="an_13:25">13:25</span> Na, whawhaitia iho e ahau, kanga iho,
patua ana etahi o ratou, hutihutia ana o ratou makawe, whakaoatitia ana
ki te Atua, Kaua e hoatu a koutou tamahine ki a ratou tama, kaua ano
hoki e tangohia mai a ratou tamahine ma a koutou tama, ma koutou r anei.

<span id="an_13:26">13:26</span> He teka ianei na enei mea i hara ai a
Horomona kingi o Iharaira? he maha nga iwi, kahore rawa o ratou kingi
hei rite mona, he mea aroha ia na tona Atua, a meinga ana e te Atua hei
kingi mo Iharaira katoa: ahakoa ko ia, i meinga ia e nga wahine k e kia
hara.

<span id="an_13:27">13:27</span> Na kia rongo ranei matou ki a koutou,
kia mahi i tenei he nui katoa, kia tutu ki to tatou Atua, kia marena ki
nga wahine ke?

<span id="an_13:28">13:28</span> Na he hunaonga na Hanaparata Horoni
tetahi o nga tama a Ioiara tama a Eriahipi tino tohunga; na peia ana ia
e ahau i toku taha.

<span id="an_13:29">13:29</span> Kia mahara ki a ratou, e toku Atua, mo
ratou i whakapoke i te tohungatanga, i te kawenata ano o te
tohungatanga, o nga Riwaiti ano hoki.

<span id="an_13:30">13:30</span> Heoi kua ma ratou i ahau i te poke o
nga tangata ke, whakaritea ana hoki e ahau te mahi tiaki a nga tohunga,
a nga Riwaiti, te mahi a tenei, a tenei,

<span id="an_13:31">13:31</span> Me te tikanga ano mo te whakahere wahie
i nga wa i whakaritea; mo nga matamua ano. Maharatia ahau e toku Atua mo
te pai.

------------------------------------------------------------------------

[Next: Esther](est.md)
