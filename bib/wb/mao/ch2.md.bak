[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](ch1)  [Next](ezr.md) 

------------------------------------------------------------------------

### Maori Bible: 2 Chronicles

<span id="an_1:1">1:1</span> ¶ Na kua u a Horomona tama a Rawiri ki tona
rangatiratanga; i a ia ano a Ihowa, tona Atua, a whakanuia rawatia ana
ia e ia.

<span id="an_1:2">1:2</span> Katahi a Horomona ka korero ki a Iharaira
katoa, ki nga rangatira o nga mano, o nga rau, ki nga kaiwhakawa, ki nga
kawana katoa o Iharaira katoa, ki nga upoko hoki o nga whare o nga
matua.

<span id="an_1:3">1:3</span> Heoi haere ana a Horomona ratou ko te
whakaminenga katoa ki te wahi tiketike i Kipeono; i reira hoki te
tapenakara o te whakaminenga a te Atua, i hanga nei e Mohi pononga a te
Atua ki te koraha.

<span id="an_1:4">1:4</span> Ko te aaka ia a te Atua, i mauria mai tera
e Rawiri i Kiriata Tearimi, ki te wahi i whakapaia e Rawiri: kua
whakaturia hoki e ia he teneti mo taua aaka ki Hiruharama.

<span id="an_1:5">1:5</span> Ko te aata parahi ano hoki i hanga e
Petareere tama a Uri, tama a Huru, i reira tera i mua i te tapenakara o
Ihowa: a rapua ana he tikanga i reira e Horomona ratou ko te
whakaminenga.

<span id="an_1:6">1:6</span> Na haere ana a Horomona ki reira ki te aata
parahi i te aroaro o Ihowa, ki tera i te tapenakara o te whakaminenga, a
whakaekea ana e ia ki reira kotahi mano nga tahunga tinana.

<span id="an_1:7">1:7</span> I taua po ka puta te Atua ki a Horomona, a
ka mea ki a ia, Inoi mai ki ahau ko te aha kia hoatu e ahau ki a koe.

<span id="an_1:8">1:8</span> Na ka mea a Horomona ki te Atua, Nui atu te
aroha i whakaputaina e koe ki toku papa, ki a Rawiri; a meinga ana ahau
e koe hei kingi i muri i a ia.

<span id="an_1:9">1:9</span> Heoi, e Ihowa, e te Atua, whakamana tau
kupu ki toku papa, ki a a Rawiri; kua meinga nei hoki ahau e koe hei
kingi mo te iwi e rite ano ki te onepu o te whenua te tini.

<span id="an_1:10">1:10</span> Na homai ki ahau he ngakau mahara, he
mohio, mo toku haere atu, haere mai, i te aroaro o tenei iwi: ko wai
hoki hei whakarite mo tenei iwi nui au?

<span id="an_1:11">1:11</span> Ano ra ko te Atua ki a Horomona, Na, i te
mea ko ta tou ngakau tenei, kihai hoki koe i tono ki te taonga mou, ki
te rawa, ki te kororia, ki ou hoariri ranei kia mate, kihai hoki koe i
tono kia maha ou ra; heoi tau i tono ai, he ngakau mahara, he mohio, kia
whakarite ai koe mo taku iwi, kua oti na koe te mea e ahau hei kingi mo
ratou:

<span id="an_1:12">1:12</span> Tenei ka hoatu nei ki a koe he ngakau
mahara, he mohio; a ka hoatu e ahau ki a koe he taonga, he rawa, he
kororia, kahore i rite o nga kingi i mua i a koe, e kore ano e rite i
muri i a koe.

<span id="an_1:13">1:13</span> ¶ Heoi ka tae a Horomona i tana haere ki
te wahi tiketike i Kipeono, i mua te te tapenakara o te whakaminenga, ki
Hiruharama, a kingi ana ki a Iharaira.

<span id="an_1:14">1:14</span> Na ka huihuia he hariata e Horomona, he
kaieke hoiho; kotahi mano e wha rau ana hariata, kotahi tekau ma rua
mano ana kaieke hoiho, waiho iho e ia ki nga pa hariata, ki te kingi ano
ki Hiruharama.

<span id="an_1:15">1:15</span> Na ka meinga e te kingi te hiriwa me te
koura o Hiruharama kia rite ki te kohatu, i meinga ano e ia nga hita kia
rite ki te hikamora i te raorao; te tini.

<span id="an_1:16">1:16</span> Ko nga hoiho i a Horomona he mea mau ake
i Ihipa; i riro ropu mai i nga kaihoko a te kingi, he ropu me tona utu.

<span id="an_1:17">1:17</span> Na e ono rau nga hekere hiriwa i riro mai
ai te hariata, i puta mai ai i Ihipa, kotahi rau e rima tekau i riro ai
te hoiho. Ko ratou ano hei kawe hoiho mo nga kingi katoa o nga Hiti mo
nga kingi ano o Hiria.

<span id="an_2:1">2:1</span> ¶ Na ka mea a Horomona kia hanga he whare
mo te ingoa o Ihowa, he whare hoki mo tona kingitanga.

<span id="an_2:2">2:2</span> Na ka taua e Horomona e whitu tekau mano
tangata hei kaipikau, e waru tekau mano hoki hei tua i runga i te
maunga, me nga kaitirotiro i a ratou e toru mano e ono rau.

<span id="an_2:3">2:3</span> Na ka tuku tangata a Horomona ki a Hurama
kingi o Taira hei ki atu, Kia rite ki tau i mea ai ki toku papa, ki a
Rawiri; i tukua mai hoki e koe he hita kia kawea mai mana, hei hanga i
tetahi whare mona hei nohoanga, kia pera hoki tau ki ahau.

<span id="an_2:4">2:4</span> Nana, ka hanga e ahau he whare mo te ingoa
o Ihowa, o toku Atua, ka whakatapua mona, hei tahunga mo te whakakakara
reka ki tona aroaro, mo te taro aroaro tuturu, mo nga tahunga tinana o
te ata, o te ahiahi, o nga hapati, o nga kowhititanga marama, o nga
hakari o Ihowa, o to matou Atua. He tikanga tenei ake ake ma Iharaira.

<span id="an_2:5">2:5</span> Na he nui te whare ka hanga nei e ahau; he
nui hoki to matou Atua i nga atua katoa.

<span id="an_2:6">2:6</span> Otira ko wai e ahei te hanga whare mona?
kahore nei hoki e nui te rangi me te rangi o nga rangi hei nohoanga
mona. Ko wai koai ahau hei hanga whare mona, heoi nei hei tahu
whakakakara ki tona aroaro?

<span id="an_2:7">2:7</span> Tena, unga mai ki ahau tetahi tangata e
mohio ana ki te mahi i te koura, i te hiriwa, i te parahi, i te rino, i
te mea papura, whero, puru, e mohio ana ki te mahi i nga ahau whakairo
katoa, hei hoa mo te hunga mohio i ahau nei, i a Hura, i Hiruha rama, mo
te hunga i whakatuturia e toku papa, e Rawiri.

<span id="an_2:8">2:8</span> Tukua mai ano hoki ki ahau he rakau hita,
he kauri, he aramuka i Repanona: e matau ana hoki ahau he hunga mohio au
tangata ki te tapahi rakau i Repanona. Na ko aku tangata hei hoa mo au
tangata,

<span id="an_2:9">2:9</span> Hei whakapai rakau maku, kia maha; no te
mea he nui te whare ka hanga nei e ahau, he mea ka miharotia.

<span id="an_2:10">2:10</span> Nana, ko taku e hoatu ai ki au tangata,
ki nga kaitarai, ki nga kaitapahi i nga rakau, he witi, he mea patu, e
rua tekau mano mehua, he parei e rua tekau mano mehua, he waina e rua
tekau mano pati, he hinu e rua tekau mano pati.

<span id="an_2:11">2:11</span> ¶ Na ka whakautua e Hurama kingi o Taira,
he mea tuhituhi, tukua ai e ia ki a Horomona, He aroha no Ihowa ki tana
iwi i homai ai koe e ia hei kingi mo ratou.

<span id="an_2:12">2:12</span> I mea ano a Hurama, Kia whakapaingia a
Ihowa, te Atua o Iharaira, nana nei i hanga te rangi me te whenua, nana
hoki i homai ki a Kingi Rawiri he tama ngarahu tika, e hua ana ona
whakaaro, tona mohio, hei hanga i te whare mo Ihowa, i te whare ano mo
tona kingitanga.

<span id="an_2:13">2:13</span> Na kua unga atu nei e ahau tetahi tangata
whakaaro, e hua ana tona mohio, na toku papa, na Hurama,

<span id="an_2:14">2:14</span> He tama na tetahi wahine o nga tamahine a
Rana, ko tona papa he tangata no Taira, he mohio ki te mahi koura,
hiriwa, parahi, rino, kohatu, rakau, papaura, puru, rinena pai, whero;
ki te whakairo hoki i nga whakairo katoa, ki te whakatauria i nga
whakaaro katoa e hoatu ki a ia; hei hoa mo au mea mohio, mo nga mea
mohio ano hoki a toku ariki, a Rawiri, a tou papa.

<span id="an_2:15">2:15</span> Na, ko te witi, ko te parei, ko te hinu,
ko te waina, i korerotia mai na e toku ariki, mana e homai ki ana
pononga;

<span id="an_2:16">2:16</span> A ma matou e tapahi he rakau i Repanona,
kia rite ki au e mea ai mau: ka whakatere atu ai ki a koe i te moana ki
Hopa, a mau e taritari ki Hiruharama.

<span id="an_2:17">2:17</span> Na ka taua e Horomona nga tangata iwi ke
i te whenua o Iharaira i muri i te tauanga i taua ai e tona papa e
Rawiri; a ka kitea kotahi rau e rima tekau ma toru mano e ono rau.

<span id="an_2:18">2:18</span> A ka meinga etahi o ratou, e whitu tekau
mano, hei kaipikau, e waru tekau mano ano hei tarai i runga i te maunga,
e toru mano e ono rau hei kaitirotiro, hei whakamahi i te iwi.

<span id="an_3:1">3:1</span> ¶ Katahi ka timata a Horomona te hanga i te
whare o Ihowa ki Hiruharama, ki Maunga Moria, ki te wahi i puta ai a
Ihowa ki tona papa, ki a Rawiri, ki te wahi i whakapaia e Rawiri ki te
patunga witi a Oronana Iepuhi.

<span id="an_3:2">3:2</span> No te rua o nga ra o te rua o nga marama i
timata ai ia te hanga, no te wha o nga tau o tona kingitanga.

<span id="an_3:3">3:3</span> Na ko nga turanga enei i whakatakotoria e
Horomona mo te hanganga i te whare o te Atua. Ko te roa, i nga whatianga
i muri o te ruri tuatahi, e ono tekau whatianga, a koe te whanui e rua
tekau whatianga.

<span id="an_3:4">3:4</span> A, ko te whakamahau i te aronga ki mua o te
whare, ko tona roa i te ahua o te whanui o te whare e rua tekau
whatianga, a ko te tiketike kotahi rau e rua tekau: a he mea
whakakikorua e ia a roto ki te koura parakore.

<span id="an_3:5">3:5</span> Na, ko te whare nui, he mea hipoki nana ki
te rakau, ki te kauri, whakakikoruatia ana e ia ki te koura pai, mahia
iho hoki e ia ki runga he nikau, he mekameka.

<span id="an_3:6">3:6</span> He mea whakapaipai hoki nana te whare ki te
kohatu utu nui, kia ataahua ai. He koura hoki; no Parawaima te koura.

<span id="an_3:7">3:7</span> I whakakikoruatia ano e ia te whare, nga
kurupae, nga pou, ona taha, me ona tatau, ki te koura; i whakairoa ano
he kerupima ki nga taha.

<span id="an_3:8">3:8</span> I hanga ano e ia te whare tapu rawa; ko te
roa, ko te whanui o te whare, e rua tekau whatianga; ko tona whanui e
rua tekau whatianga. Whakakikoruatia iho ki te koura pai, e ono rau
taranata.

<span id="an_3:9">3:9</span> Na, ko te taimaha o nga whao, e rima tekau
hekere koura. A i whakakikoruatia nga uma o runga ki te koura.

<span id="an_3:10">3:10</span> ¶ I hanga ano e ia i roto i te whare tino
tapu e rua nga kerupima, he mea whakairo; whakakikoruatia iho ki te
koura.

<span id="an_3:11">3:11</span> Ko nga parirau hoki o nga kerupima, e rua
tekau whatianga te roa: ko te parirau o tetahi, e rima whatianga, pa
tonu ki te taha o te whare; ko tetahi parirau, e rima whatianga, pa tonu
ki te parirau o tera kerupa.

<span id="an_3:12">3:12</span> Na ko te parirau o tera kerupa, e rima
whatianga, pa tonu ki te taha o te whare: ko tetahi parirau, e rima ano
hoki whatianga, he mea ungutu ano ki te parirau o tera kerupa.

<span id="an_3:13">3:13</span> Na roha tonu nga parirau o enei kerupima,
e rua tekau whatianga. Tu ana o raua waewae ki runga; ko o raua kanohi i
anga ki te whare.

<span id="an_3:14">3:14</span> I hanga ano e ia te arai ki te mea puru,
papura, whero, ki te rinena pai; mahia iho hoki e ia ki te kerupa.

<span id="an_3:15">3:15</span> I hanga ano e ia etahi pou e rua ki mua i
te whare, e toru tekau ma rima whatianga te roa, e rima whatianga o te
whakapaipai i runga i tetahi, i tetahi.

<span id="an_3:16">3:16</span> I hanga ano e ia he mekameka ki te
ahurewa, whakanohoia iho ki nga pito ki runga o nga pou. I hanga ano e
ia etahi pamekaranete kotahi rau, whakanohoia iho ki nga mekameka.

<span id="an_3:17">3:17</span> Whakaturia ana e ia aua pou ki mua o te
temepara, kotahi ki matau, kotahi ki maui, a huaina iho e ia te ingoa o
tera ki matau ko Iakini, te ingoa hoki o tera ki maui ko Poaha.

<span id="an_4:1">4:1</span> ¶ I hanga ano e ia te aata parahi, e rua
tekau whatianga te roa, e rua tekau whatianga te whanui, kotahi tekau
hoki whatianga te tiketike.

<span id="an_4:2">4:2</span> I hanga ano te moana, he mea whakarewa,
tekau nga whatianga o tetahi pareparenga ki tetahi pareparenga, he mea
porotaka, e rima whatianga tona tiketike: e toru tekau whatianga o te
aho i paea ai.

<span id="an_4:3">4:3</span> I raro ko etahi mea e rite ana ki te kau, a
taka noa, kotahi tekau nga whatianga, i te taha o te moana, a taka noa.
E rua rarangi o nga kau i whakarewaina i tona whakarewanga.

<span id="an_4:4">4:4</span> I runga i nga kau kotahi tekau ma rua taua
moana e tu ana, e toru e anga ana ki te raki, e toru e anga ana ki te
hauauru, e toru e anga ana ki te tonga, e toru e anga ana ki te rawhiti:
i runga hoki ko te moana; i anga whakaroto a muri katoa o ra tou.

<span id="an_4:5">4:5</span> He whanuitanga ringa te matotoru; rite tonu
te hanganga o tona niao ki to te niao o te kapu, ki te puawai
rengarenga; e toru mano pati o roto o taua moana ina ki.

<span id="an_4:6">4:6</span> A i hanga e ia etahi oko koroi kotahi
tekau, a whakaturia ana e rima ki matau, e rima ki maui, hei horoinga.
Ko nga mea i whakaekea hei tahunga tinana i horoia ki reira; ko te moana
ia hei horoinga mo nga tohunga.

<span id="an_4:7">4:7</span> Na i hanga e ia nga turanga rama koura
kotahi tekau, ki te ahau i whakaritea mo era mea; whakaturia ana e ia ki
te temepara; e rima ki matau, e rima ki maui.

<span id="an_4:8">4:8</span> I hanga ano e ia nga tepu kotahi tekau,
whakaturia ana ki te temepara, e rima ki matau, e rima ki maui. I hanga
ano nga peihana koura kotahi rau.

<span id="an_4:9">4:9</span> I hanga ano e ia te marae o nga tohunga, me
te marae nui, me nga tatau mo te marae; i whakakikoruatia nga tatau o
aua wahi ki te parahi.

<span id="an_4:10">4:10</span> Na, ko te moana, whakatakotoria ana ki
matau o te pito ki te rawhiti, whaka te tonga.

<span id="an_4:11">4:11</span> ¶ I hanga ano e Hurama nga pata, nga koko
pungarehu, nga peihana. Na kua oti i a Hurama te mahi i mahia e ia ma
Kingi Horomona i te whare o te Atua;

<span id="an_4:12">4:12</span> Nga pou e rua, nga peihana, nga
whakapaipai e rua i te pito ki runga o nga pou e rua, nga kupenga e rua
hei kopaki mo nga peihana e rua o nga whakapaipai i te pito ki runga o
nga pou;

<span id="an_4:13">4:13</span> Me nga pamekaranete e wha rau mo nga
kupenga e rua; e rua rarangi pamekaranete mo tetahi kupenga hei kopaki
mo nga peihana e rua o nga whakapaipai i nga pou.

<span id="an_4:14">4:14</span> I hanga ano e ia nga turanga; i hanga ano
nga oko horoi i runga i nga turanga.

<span id="an_4:15">4:15</span> Kotahi te moana, tekau ma rua nga kau i
raro i taua moana.

<span id="an_4:16">4:16</span> Ko nga pata, me nga koko pungarehu, me
nga marau, me o ratou mea katoa, i hanga era e tona papa, e Hurama, ma
Kingi Horomona mo te whare o Ihowa, kanapa tonu te parahi.

<span id="an_4:17">4:17</span> I whakarewaina aua mea e te kingi ki te
mania o Horano, ki te wahi onematua i te takiwa o Hukota, o Tereata.

<span id="an_4:18">4:18</span> Heoi hanga ana e Horomona enei oko katoa,
he tini noa iho; kihai hoki i kitea te taimaha o te parahi.

<span id="an_4:19">4:19</span> I hanga ano e Horomona nga oko katoa mo
te whare o te Atua, me te aata koura, me nga tepu hei takotoranga mo te
taro aroaro;

<span id="an_4:20">4:20</span> Me nga turanga rama, me o reira rama e
tahuna nei ki mua i te ahurewa, ko te tikanga hoki tena; he mea parakore
te koura;

<span id="an_4:21">4:21</span> Ko nga puawai, ko nga rama, ko nga
kokopi, he mea koura, he koura pai rawa;

<span id="an_4:22">4:22</span> Me nga kuku, me nga peihana, me nga koko,
me nga tahu kakara, he parakore te koura; me te tapokoranga ki te whare,
me ona tatau o roto ki te wahi tino tapu, me nga tatau o te whare, ara o
te temepara, he koura.

<span id="an_5:1">5:1</span> ¶ Na kua oti katoa te mahi i mahia e
Horomona mo te whare o Ihowa. A ka kawea mai e Horomona nga mea i
whakatapua e tona papa, e Rawiri: te hiriwa, te koura, nga oko katoa,
hoatu ana e ia ki roto ki nga taonga o te whare o te Atua.

<span id="an_5:2">5:2</span> Katahi ka huihuia e Horomona nga kaumatua o
Iharaira, me nga upoko katoa o nga iwi, nga rangatira o nga whare o nga
matua o nga tama a Iharaira, ki Hiruharama, ki te mau ake i te aaka o te
kawenata a Ihowa i roto i te pa o Rawiri, ara i Hiona.

<span id="an_5:3">5:3</span> Na ka huihuia ki te kingi nga tangata katoa
o Iharaira, ki te hakari, i te whitu o nga marama.

<span id="an_5:4">5:4</span> Na ka haere mai nga kaumatua katoa o
Iharaira, a ka hapainga ake te aaka e nga Riwaiti.

<span id="an_5:5">5:5</span> Kawea ana e ratou te aaka, me te tapenakara
o te whakaminenga, me nga oko tapu katoa i roto i te tapenakara; kawea
ana e nga tohunga, e nga Riwaiti.

<span id="an_5:6">5:6</span> Katahi a Kingi Horomona me te huihui katoa
o Iharaira i huihui mai nei ki a ia ki mua i te aaka, ka patu i te hipi,
i te kau, e kore nei e taea te korero, te tatau ranei, i te tini.

<span id="an_5:7">5:7</span> Na nga tohunga hoki i mau te aaka o te
kawenata a Ihowa ki tona wahi, ki te ahurewa o te whare, ki te wahi tino
tapu, ki raro i nga parirau o nga kerupima.

<span id="an_5:8">5:8</span> I roha tonu hoki nga parirau o nga kerupima
ki runga i te wahi i te aaka, a hipokina iho ana a runga o te aaka, me
ona amo, e nga kerupima.

<span id="an_5:9">5:9</span> Na, i te roroa o nga amo, kitea ai nga pito
o nga amo i te aaka, i te ritenga atu o te ahurewa; otiia kihai i kitea
ki waho; na kei reira tonu a tae noa ki tenei ra.

<span id="an_5:10">5:10</span> Kahore he mea i roto i te aaka, ko nga
papa e rua anake i whaowhina nei ki reira e Mohi i Horepa i ta Ihowa
whakaritenga kawenata ki nga tama a Iharaira i to ratou putanga mai i
Ihipa.

<span id="an_5:11">5:11</span> ¶ A, i te putanga o nga tohunga i te wahi
tapu; i whakatapua hoki nga tohunga katoa i kitea ki reira; kihai hoki
nga tikanga mo nga wehenga i mau i taua ra;

<span id="an_5:12">5:12</span> Ko nga Riwaiti hoki, ko nga kaiwaiata, ko
ratou katoa, ara ko Ahapa, ko Hemana, ko Ierutunu, me a ratou tama, me o
ratou teina, he rinena ma o ratou kakahu; he himipora ano a ratou, he
hatere, he hapa; tu ana ratou ki te taha ki te rawhiti o te aata, me nga
tohunga kotahi rau e rua tekau e whakatangi ana i nga tetere:

<span id="an_5:13">5:13</span> Na reira, kia hui nga kaiwhakatangi
tetere me nga kaiwaiata, kia kotahi tonu te reo i rangona, hei
whakamoemiti; hei whakawhetai ki a Ihowa; kia whakarewa tahi ratou i o
ratou reo me to nga tetere, me to nga himipora, me to nga mea rangi
waiata, he whakamoemiti ki a Ihowa, me te mea, No te mea he pai ia: mau
tonu hoki tana mahi tohu ake ake: hei reira kua ki te whare i te kapua,
ara te whare o Ihowa,

<span id="an_5:14">5:14</span> Na kihai nga tohunga i ahei te tu ki te
minita, i te kapua hoki; kua ki hoki te whare o te Atua i te kororia o
Ihowa.

<span id="an_6:1">6:1</span> ¶ Na ka mea a Horomona, I mea a Ihowa, ka
noho ia ki te pouri nui.

<span id="an_6:2">6:2</span> Otiia kua oti i ahau te hanga he whare hei
nohoanga mou, he kainga pumau mou mo ake tonu atu.

<span id="an_6:3">6:3</span> Na ka tahuri te aroaro o te kingi a
manaakitia ana e ia te huihui katoa o Iharaira, me te tu ano tera te
huihui katoa o Iharaira.

<span id="an_6:4">6:4</span> I mea ia, Kia whakapaingia a Ihowa, te Atua
o Iharaira, na tona mangai nei te kupu ki toku papa, ki a Rawiri, a kua
rite nei i tona ringa; i mea hoki ia,

<span id="an_6:5">6:5</span> Mai o te ra i whakaputaina mai ai e ahau
taku iwi i te whenua o Ihipa, kihai i whiriwhiria e ahau he pa i roto i
nga iwi katoa o Iharaira e hanga ai he whare hei waihotanga iho mo toku
ingoa ki reira; kihai hoki i whiriwhiria e ahau tetahi tangat a hei
rangatira mo taku iwi, mo Iharaira:

<span id="an_6:6">6:6</span> Otiia kua whiriwhiria nei e ahau a
Hiruharama hei waihotanga iho mo toku ingoa; kua whiriwhiria ano e ahau
a Rawiri hei rangatira mo taku iwi, mo Iharaira.

<span id="an_6:7">6:7</span> Na i whai ngakau toku papa, a Rawiri, ki te
hanga whare mo te ingoa o Ihowa, o te Atua o Iharaira.

<span id="an_6:8">6:8</span> Otiia i mea a Ihowa ki a Rawiri, ki toku
papa, I te mea i roto i tou ngakau kia hanga he whare mo toku ingoa, he
pai tau, ara te whakaaro a tou ngakau:

<span id="an_6:9">6:9</span> Otiia e kore taua whare e hanga e koe:
engari tau tama e puta mai i tou hope, mana e hanga te whare mo toku
ingoa.

<span id="an_6:10">6:10</span> Na kua mana nei i a Ihowa tana kupu i
korero ai ia; a kua ara tenei ahau i muri i a Rawiri, i toku papa, a
noho ana i runga i te torona o Iharaira, pera ana me ta Ihowa i korero
ai, a hanga ana e ahau he whare mo te ingoa o Ihowa, o te Atua o Ih
araira.

<span id="an_6:11">6:11</span> Na kua whakatakotoria e ahau ki reira te
aaka, kei roto nei ta Ihowa kawenata, i whakaritea e ia ki nga tama a
Iharaira.

<span id="an_6:12">6:12</span> ¶ Na ka tu ia ki mua i te aata a Ihowa, i
te aroaro o te huihui katoa o Iharaira, a wherahia ana ona ringa:

<span id="an_6:13">6:13</span> Kua hanga hoki e Horomona he turanga
parahi, e rima whatianga te roa, e rima whatianga te whanui, e toru
whatianga te tiketike, a kua whakaturia e ia ki waenganui o te marae; tu
ana ia ki runga ki taua turanga, na kua tuturi ona turi i te aroaro o te
whakaminenga katoa o Iharaira, wherahia ana ona ringa whaka te rangi:

<span id="an_6:14">6:14</span> Na ka mea ia, E Ihowa, e te Atua o
Iharaira, kahore he Atua hei rite mou i te rangi, i te whenua; e pupuri
nei i te kawenata, i te aroha ki au pononga, ina whakapaua o ratou
ngakau ki te haere i tou aroaro:

<span id="an_6:15">6:15</span> I mau tonu ra i a koe nga mea i korerotia
e koe ki tau pononga, ki toku papa, ki a Rawiri; ae ra, i korerotia e
tou mangai, a kua rite nei i tou ringa; koia ano tenei inaianei

<span id="an_6:16">6:16</span> Na kia mau, e Ihowa, e te Atua o
Iharaira, aianei tau i korero ai ki tau pononga, ki toku papa, ki a
Rawiri, i a koe i ki ra, E kore e whakakorea he tangata mau i toku
aroaro hei noho ki te torona o Iharaira; ki te mahara raia au tama ki to
rato u ara, ki te haere i runga i taku ture, ki te pera me koe i haere
na i toku aroaro.

<span id="an_6:17">6:17</span> Na kia mana aianei, e Ihowa, e te Atua o
Iharaira, au kupu i korero ai koe ki tau pononga, ki a Rawiri.

<span id="an_6:18">6:18</span> Otiia he pono ranei, tera ranei te Atua e
noho ki nga tangata, ki te whenua? nana, kahore e nui hei nohoanga mou
te rangi me te rangi o nga rangi; a he aha ra tenei whare kua oti nei i
ahau te hanga?

<span id="an_6:19">6:19</span> He ahakoa ra, kia anga mai koe ki te inoi
a tau pononga, ki tana karanga, e Ihowa, e toku Atua, whakarongo ki te
karanga, ki te inoi e inoi nei tau pononga ki tou aroaro:

<span id="an_6:20">6:20</span> Kia titiro mai ou kanohi ki tenei whare i
te po, i te ao, ki te wahi i ki ai koe, ko reira hei waihotanga iho mo
tou ingoa; whakarongo hoki ki te inoi e inoi ai tau pononga ki te
ritenga mai o tenei wahi.

<span id="an_6:21">6:21</span> Kia rongo hoki koe ki nga karanga a tau
pononga, a tau iwi hoki, a Iharaira, ina inoi ki te ritenga mai o tenei
wahi; ae ra kia rongo koe i te wahi e noho na koe, ara i te rangi; a ka
rongo, murua to ratou kino.

<span id="an_6:22">6:22</span> Ki te hara tetahi tangata ki tona hoa, a
ka meinga he oati hei oati mana, a ka tae te oati ki mua i tou aata i
tenei whare;

<span id="an_6:23">6:23</span> Na mau e whakarongo mai i te rangi, e
mahi, e whakarite ta au pononga, mau e utu te tangata he, e mea iho tona
ara ki runga ki tona mahunga; mau ano e whakatika ta te tika, e hoatu ki
a ia nga mea e rite ana ki tona tika.

<span id="an_6:24">6:24</span> A, ki te patua tau iwi, a Iharaira, e te
hoariri, mo ratou i hara ki a koe, a ka hoki ki a koe, ka whakaae ki tou
ingoa, ka inoi, ka karanga ki tou aroaro i roto i tenei whare:

<span id="an_6:25">6:25</span> Na mau e whakarongo i nga rangi, e muru
te hara o tau iwi, o Iharaira, e whakahoki mai ano ratou ki te whenua i
homai e koe ki a ratou ko o ratou matua.

<span id="an_6:26">6:26</span> Ki te tutakina te rangi, a kahore he ua,
mo ratou i hara ki a koe; a ka inoi ratou ki te ritenga mai o tenei
wahi, ka whakaae ki tou ingoa, ka tahuri ke i to ratou hara, no ratou ka
whakawhuia e koe:

<span id="an_6:27">6:27</span> Na mau e whakarongo i te rangi, e muru te
hara o au pononga, o tau iwi hoki, o Iharaira, ina whakaakona ratou e
koe ki te ara pai e haere ai ratou; mau hoki e tuku mai he ua ki tou
whenua i homai nei e koe hei kainga pumau mo tau iwi.

<span id="an_6:28">6:28</span> Ki te mea te matekai to te whenua, he
mate uruta, ki te mea he ngingio, he koriri, he mawhitiwhiti ranei, he
whe ranei; ki te whakapaea whenua o o ratou pa; ki te pa mai he whiu, he
mate turoro ranei:

<span id="an_6:29">6:29</span> Ki te mea he inoi, he karanga ranei na
tetahi tangata, na tau iwi katoa ranei, na Iharaira, ina mohio tenei,
tenei, ki tona pouri, ki tona whiu, a ka wherahia ona ringa ki te
ritenga mai o tenei whare:

<span id="an_6:30">6:30</span> Na mau e whakarongo i te rangi, i tou
nohoanga, e muru te he, e hoatu ki nga tangata nga mea e rite ana ki nga
huarahi katoa o tenei, o tenei; e mohio ana hoki koe ki tona ngakau; ko
koe anake nei hoki te mohio ana ki nga ngakau o nga tama a te tangata:

<span id="an_6:31">6:31</span> Kia wehi ai ratou i a koe, kia haere ai i
au ara i nga ra katoa e ora ai ratou i te whenua i homai nei e koe ki o
matou matua.

<span id="an_6:32">6:32</span> Na, ko te tangata iwi ke, ehara nei i tau
iwi i a Iharaira, a ka tae mai i te whenua mamao, he whakaaro, ki tou
ingoa nui, ki tou ringa kaha, ki tou takakau maro, a ka haere mai, ka
inoi ki te ritenga mai o tenei whare;

<span id="an_6:33">6:33</span> Mau e whakarongo mai i nga rangi, i tou
wahi e noho na koe, e mea nga mea katoa i karanga ai te tangata iwi ke
ki a koe: kia mohio ai nga iwi katoa o te whenua ki tou ingoa, kia wehi
ai i a koe, kia pera ai me tau iwi, me Iharaira; kia mohio ai hoki ka
oti tou ingoa te karanga ki runga ki tenei whare kua oti nei i ahau te
hanga.

<span id="an_6:34">6:34</span> Ki te haere tau iwi ki te whawhai ki ona
hoariri i te ara e tonoa ai ratou e koe, a ka inoi ki a koe ki te
ritenga mai o tenei pa kua whiriwhiria nei e koe, o te whare ano kua
hanga nei e ahau mo tou ingoa:

<span id="an_6:35">6:35</span> Na mau e whakarongo mai i nga rangi ki ta
ratou inoi, ki ta ratou karanga, e whakatika ta ratou,

<span id="an_6:36">6:36</span> Ki te hara ratou ki a koe, kahore hoki he
tangata i hapa i te hara, a ka riri koe ki a ratou, ka tuku i a ratou ki
te hoa whawhai, a ka whakaraua atu ratou hei whakarau ki tetahi whenua e
mamao atu ana, e tata ana ranei;

<span id="an_6:37">6:37</span> Otira ki te hoki ake to ratou mahara i te
whenua i whakaraua atu ai ratou, a ka ripeneta ratou, ka inoi ki a koe i
te whenua i whakaraua atu ai, ka mea, Kua hara matou, kua parori ke ta
matou mahi, kua mahi i te kino;

<span id="an_6:38">6:38</span> Ki te tahuri o ratou ngakau katoa, o
ratou wairua katoa, ki a koe i te whenua o to ratou whakaraunga i
whakaraua atu ai ratou, a ka inoi ki te ritenga mai o to ratou nei
whenua i homai e koe ki o ratou matua, o te pa ano i whiriwhiria nei e
koe, o tenei whare ano i hanga nei e ahau mo tou ingoa:

<span id="an_6:39">6:39</span> Na mau e whakarongo mai i nga rangi, i
tou wahi e noho na koe, ki ta ratou inoi, ki ta ratou karanga, mau hoki
e whakatika ta ratou; me muru hoki e koe te he o tau iwi i hara nei ki a
koe.

<span id="an_6:40">6:40</span> Na, e toku Atua, kia titiro mai ra ou
kanohi, kia rongo ou taringa ki te inoi e inoia ana i tenei wahi.

<span id="an_6:41">6:41</span> Na e ara, e Ihowa, e te Atua, ki tou
okiokinga, a koe ano, me te aaka o tou kaha: kia whakakakahuria au
tohunga, e Ihowa, e te Atua, ki te whakaoranga; a kia koa tau hunga tapu
ki te pai.

<span id="an_6:42">6:42</span> E Ihowa, e te Atua, kaua e whakahokia te
kanohi o tau i whakawahi ai; maharatia nga mahi atawhai i tau pononga, i
a Rawiri.

<span id="an_7:1">7:1</span> ¶ Na, i te mutunga o te inoi a Horomona, ka
heke iho te ahi i te rangi, a pau ake te tahunga tinana, me nga patunga
tapu; a ki tonu te whare i te kororia o Ihowa.

<span id="an_7:2">7:2</span> A kihai i ahei i nga tohunga te tomo ki te
whare o Ihowa: ki tonu hoki te whare o Ihowa i te kororia o Ihowa.

<span id="an_7:3">7:3</span> A ka matakitaki nga tama katoa a Iharaira i
te hekenga iho o te ahi, i te kororia hoki o Ihowa i runga i te whare;
na ka piko o ratou kanohi ki te whenua ki nga papa, a koropiko ana
ratou, whakamoemiti ana ki a Ihowa, me te ki ano, No te mea he p ai ia;
he mau tonu tana mahi tohu.

<span id="an_7:4">7:4</span> Na kei te patu te kingi ratou ko te iwi
katoa i nga patunga tapu ki te aroaro o Ihowa.

<span id="an_7:5">7:5</span> Na patua ana e Kingi Horomona he patunga
tapu, e rua tekau ma rua mano kau, kotahi rau e rua tekau mano hipi. Na
kua taia te kawa o te whare o te Atua e te kingi, e te iwi katoa.

<span id="an_7:6">7:6</span> Tu ana tera nga tohunga i te aronga o a
ratou mahi, ko nga Riwaiti hoki me nga mea rangi waiata a Ihowa, i hanga
nei e Kingi Rawiri hei whakawhetai ki a Ihowa, he mau tonu nei tana mahi
tohu, i nga wa i meinga ai ratou e Rawiri hei whakamoemiti m ana: na
whakatangi ana nga tohunga i nga tetere ki to ratou aroaro; a tu ana a
Iharaira katoa.

<span id="an_7:7">7:7</span> I whakatapua ano e Horomona a waenganui o
te marae i mua i te whare o Ihowa; i tukua hoki e ia ki reira he tahunga
tinana, me te ngako o nga whakahere mo te pai: he iti hoki no te aata
parahi i hanga e Horomona hei meatanga mo nga tahunga tinana, mo nga
whakahere totokore, mo nga ngako.

<span id="an_7:8">7:8</span> Heoi mahia ana te hakari e Horomona i taua
wa, e whitu nga ra, e ratou ko Iharaira katoa, he nui atu te huihui, no
te haerenga atu ki Hamata tae noa ki te awa o Ihipa.

<span id="an_7:9">7:9</span> Na i te waru o nga ra he huihui nui na
ratou: e whitu hoki nga ra i taia ai e ratou te kawa o te aata, a e
whitu nga ra o te hakari.

<span id="an_7:10">7:10</span> I te rua tekau ma toru o nga ra o te
whitu o nga marama ka unga e ia te iwi ki o ratou teneti, koa tonu
ratou, pai tonu nga ngakau i te pai i meinga e Ihowa ki a Rawiri, ki a
Horomona, ki tana iwi ano, ki a Iharaira.

<span id="an_7:11">7:11</span> Na kua oti i a Horomona te whare o Ihowa,
me te whare o te kingi; na, ko nga mea katoa i puta ki te ngakau o
Horomona kia mahia ki te whare o Ihowa, ki tona whare ake hoki, oti pai
ana i a ia.

<span id="an_7:12">7:12</span> ¶ Na ka puta a Ihowa ki a Horomona i te
po, a ka mea ki a ia, Kua rongo ahau i tau inoi, kua whiriwhiria ano e
ahau tenei wahi moku, hei whare patunga tapu.

<span id="an_7:13">7:13</span> Ki te tutakina e ahau te rangi, a kahore
he ua, ki te whakahaua ranei e ahau nga mawhitiwhiti kia kai i te
whenua, ki te unga ranei e ahau tetahi mate uruta ki taku iwi;

<span id="an_7:14">7:14</span> Heoi ki te whakaiti taku iwi i a ratou,
kua karangatia nei hoki toku ingoa ki a ratou, ki te inoi, a ka rapu i
toku mata, ka tahuri mai i o ratou ara he; ka whakarongo mai ahau i te
rangi, ka muru i to ratou hara, ka whakaora i te mate o to rato u
whenua.

<span id="an_7:15">7:15</span> Ko tenei ka titiro oku kanohi, ka tahuri
ano oku taringa ki nga mea e inoia ana ki tenei wahi.

<span id="an_7:16">7:16</span> Kua whiriwhiria nei hoki e ahau, kua
whakatapua inaianei tenei whare, hei waihotanga iho mo toku ingoa a ake
ake; ko reira ano oku kanohi, me toku ngakau, i nga ra katoa.

<span id="an_7:17">7:17</span> Na ko koe, ki te rite tau haere i toku
aroaro ki te haere a tou papa, a Rawiri, ki te mahia nga mea katoa i
whakahaua e ahau ki a koe, ki te puritia e koe aku tikanga me aku
whakaritenga;

<span id="an_7:18">7:18</span> Katahi ahau ka whakapumau i te torona o
tou kingitanga, ka pera me taku kawenata ki tou papa, ki a Rawiri, i
ahau i mea ra, E kore e whakakorea he tangata mau hei kawana mo
Iharaira.

<span id="an_7:19">7:19</span> Tena ki te tahuri ke atu koutou, a ka
whakarere i aku tikanga, i aku whakahau ka hoatu nei e ahau ki to koutou
aroaro, a ka haere, ka mahi ki nga atua ke, ka koropiko ki a ratou;

<span id="an_7:20">7:20</span> Katahi o ratou pakiaka ka unuhia ake e
ahau i toku oneone i hoatu nei e ahau ki a ratou; katahi tenei whare i
whakatapua nei e ahau mo toku ingoa, ka akiritia atu e ahau i toku
aroaro, a ka meinga hei whakatauki, hei taunutanga i roto i nga iwi
katoa.

<span id="an_7:21">7:21</span> Na, ko tenei whare e tiketike nei, ka ai
hei miharotanga ma nga tangata katoa e haere ana i tona taha; a ka mea
ratou, Na te aha tenei mea i meatia ai e Ihowa ki tenei whenua, ki tenei
whare?

<span id="an_7:22">7:22</span> Na ka whakautua e ratou, Mo ratou i
whakarere i a Ihowa, i te Atua o o ratou matua i whakaputa mai nei i a
ratou i te whenua o Ihipa, mo ratou i tango ki nga atua ke, a koropiko
ana ki a ratou, mahi ana ki a ratou: na reira i kawea ai e ia tenei ke
katoa ki a ratou.

<span id="an_8:1">8:1</span> ¶ Na, i te mutunga o nga tau e rua tekau i
hanga ai e Horomona te whare o Ihowa, me tona whare ake,

<span id="an_8:2">8:2</span> Ka hanga e Horomona nga pa i homai e Hurama
ki a Horomona, a whakanohoia ana e ia nga tama a Iharaira ki reira.

<span id="an_8:3">8:3</span> Na haere ana a Horomona ki Hamatatopa,
hinga ana a reira i a ia.

<span id="an_8:4">8:4</span> I hanga ano e ia a Taramoro i te koraha, me
nga pa taonga katoa i hanga nei e ia ki Hamata.

<span id="an_8:5">8:5</span> I hanga ano e ia a Petehorono ki runga, me
Petehorono ano ki raro; he pa kapi tonu i te taiepa, i te keti, i te
tutaki;

<span id="an_8:6">8:6</span> Me Paarata, me nga pa taonga katoa a
Horomona, me nga pa hariata, me nga pa hoia eke hoiho, me nga mea katoa
i hiahia ai a Horomona kia hanga ki Hiruharama, ki Repanona, ki te
whenua katoa o tona kingitanga.

<span id="an_8:7">8:7</span> Ko te hunga katoa i mahue o nga Hiti, o nga
Amori, o nga Perihi, o nga Hiwi, o nga Iepuhi, ehara nei i a Iharaira;

<span id="an_8:8">8:8</span> Ko a ratou tama i toe i muri i a ratou ki
te whenua, he mea kihai i ngaro i nga tama a Iharaira, meinga ana ratou
e Horomona hei homai takoha a mohoa noa nei.

<span id="an_8:9">8:9</span> Ko nga tama ia a Iharaira, kihai o ratou i
meinga e Horomona hei pononga mo tana mahi; engari hei tangata whawhai
ratou, hei rangatira mo ana rangatira, hei rangatira ano mo ana hariata,
mo ana hoia eke hoiho.

<span id="an_8:10">8:10</span> A ko nga rangatira ano enei o nga
kaitohutohu a Kingi Horomona, e rua rau e rima tekau, hei rangatira mo
te iwi.

<span id="an_8:11">8:11</span> I kawea atu hoki e Horomona te tamahine a
Parao i te pa o Rawiri ki te whare i hanga e ia mona. I mea hoki ia,
Kaua taku wahine e noho ki te whare o Rawiri kingi o Iharaira; he tapu
hoki nga wahi i tae ai te aaka a Ihowa.

<span id="an_8:12">8:12</span> ¶ Na ka whakaekea e Horomona he tahunga
tinana ma Ihowa ki runga ki te aata a Ihowa i hanga nei e ia ki mua i te
whakamahau.

<span id="an_8:13">8:13</span> Ko te mea o tenei ra, o tenei ra; rite
tonu te whakaeke ki ta Mohi i whakahau ai, i nga hapati, i nga
kowhititanga marama, i nga hakari nunui, e toru nga meatanga i te tau,
ara i te hakari taro rewenakore, i te hakari o nga wiki, i te hakari wha
re tihokahoka.

<span id="an_8:14">8:14</span> I whakaritea ano e ia ta tona papa, ta
Rawiri, mo nga wehenga o nga tohunga ki ta ratou mahi, mo nga Riwaiti ki
ta ratou mahi, ki te whakamoemiti, ki te minita ki te aroaro o nga
tohunga, ki nga meatanga o tenei ra, o tenei ra: mo nga kaitiaki k uwaha
ano, mo o ratou wehenga ki nga kuwaha; ko te mea hoki tena i whakahaua e
Rawiri, e ta te Atua tangata.

<span id="an_8:15">8:15</span> Kihai hoki ratou i peka ke i te whakahau
a te kingi ki nga tohunga, ki nga Riwaiti, mo nga mea katoa, mo nga
taonga.

<span id="an_8:16">8:16</span> Na kua rite te mahi katoa a Horomona tae
rawa ake te ra i tu ai te whare o Ihowa, taea noatia tona otinga. Na kua
tino oti te whare o Ihowa.

<span id="an_8:17">8:17</span> Katahi a Horomona ka haere ki Ehiono
Kepere, ki Eroto, ki te taha o te moana i te whenua o Eroma.

<span id="an_8:18">8:18</span> Na ka unga mai e Hurama ana tangata ki a
ia hei kawe mai i nga kaipuke me etahi tangata e mohio ana ki te moana;
a rere ana ratou ko nga tangata a Horomona ki Opira, tangohia ana e
ratou he koura e wha rau e rima tekau taranata, kawea ana ki a K ingi
Horomona.

<span id="an_9:1">9:1</span> ¶ A, i te rongonga o te kuini o Hepa ki te
rongo o Horomona, ka haere mai ki te whakamatau i a Horomona ki nga kupu
pakeke ki Hiruharama. Nui atu hoki te tira, he kamera ano e waha ana i
nga mea kakara, i tona nui o te koura, i te kohatu utu nui. A, no tona
taenga mai ki a Horomona, ka korerotia e ia ki a ia nga mea katoa i tona
ngakau.

<span id="an_9:2">9:2</span> A whakaaturia ana e Horomona ki a ia te
tikanga o ana kupu katoa; kahore he kupu i ngaro i a Horomona, i kore te
whakaatu ki a ia.

<span id="an_9:3">9:3</span> A, no te kitenga o te kuini o Hepa i te
mohio o Horomona, i te whare hoki i hanga e ia,

<span id="an_9:4">9:4</span> I te kai o tana tepu, i te nohoanga o ana
tangata, i te turanga o ana kaimahi, i o ratou kakahu, i ana kairiringi
waina, i o ratou kakahu; i tona pikitanga i piki atu ai ia ki te whare o
Ihowa; kore ake he wairua i roto i a ia.

<span id="an_9:5">9:5</span> Na ka mea ia ki te kingi, Pono tonu nga mea
i rongo ai ahau i toku whenua mo au mahi, mo tou mohio.

<span id="an_9:6">9:6</span> Otiia kihai ahau i whakapono ki a ratou
korero, a tae noa mai ahau, kite noa oku kanohi. Nana, kihai te hawhe o
te nui o tou mohio i korerotia mai ki ahau: nui atu tau i te rongo i
rongo ai ahau.

<span id="an_9:7">9:7</span> Ano te hari o au tangata, te hari o enei
pononga au e tu tonu nei i tou aroaro, e whakarongo nei ki tou mohio!

<span id="an_9:8">9:8</span> Kia whakapaingia a Ihowa, tou Atua, i
ahuareka nei ki a koe, i homai nei i a koe ki runga ki tona torona, hei
kingi ma Ihowa, ma tou Atua; he aroha na tou Atua ki a Iharaira, he mea
ano kia whakapumautia ai ratou ake ake, koia koe i meinga ai e i a hei
kingi mo ratou, hei mahi i te whakawa, i te tika.

<span id="an_9:9">9:9</span> Na homai ana e ia ki te kingi kotahi rau e
rua tekau taranata koura, tona tini ano o nga mea kakara, me nga kohatu
utu nui; kahore ano he mea kakara hei rite mo enei i homai nei e te
kuini o Hepa ki a Kingi Horomona.

<span id="an_9:10">9:10</span> Na, ko nga tangata a Hurama, ratou ko nga
tangata a Horomona, i kawea mai ai te koura i Opira, i kawea mai ano e
ratou he rakau aramuka, he kohatu utu nui hoki.

<span id="an_9:11">9:11</span> Na ka hanga e te kingi aua rakau aramuka
hei huarahi ki te whare o Ihowa, ki te whare hoki o te kingi, a hei
hapa, hei hatere, hei mea ma nga kaiwaiata: kahore i kitea he pera i
mua, i te whenua o Hura.

<span id="an_9:12">9:12</span> Na ka hoatu e Kingi Horomona ki te kuini
o Hepa nga mea katoa i pai ai ia, ana hoki i tono ai, haunga nga mea i
mauria mai e ia ki te kingi. Na ko tona tahuritanga, ka haere ki tona
ake whenua, ratou ko ana tangata.

<span id="an_9:13">9:13</span> ¶ Na, ko te taimaha o te koura i tae mai
ki a Horomona i te tau kotahi, e ono rau e ono tekau ma ono taranata
koura;

<span id="an_9:14">9:14</span> Haunga nga mea i mauria mai e nga kairapu
taonga, e nga kaihokohoko. I kawea mai ano he koura, he hiriwa, e nga
kingi katoa o Arapia, e nga kawana o te whenua, ki a Horomona.

<span id="an_9:15">9:15</span> Na ka hanga e Kingi Horomona etahi
pukupuku, e rua rau, he mea patu te koura; e ono rau hekere o te koura
patu i meatia ki te pukupuku kotahi:

<span id="an_9:16">9:16</span> Me etahi pukupuku iti iho, e toru rau, he
mea patu ano te koura: e toru rau hekere koura i meatia ki te pukupuku
kotahi: a whakatakotoria ana e te kingi ki te whare o te ngahere o
Repanona.

<span id="an_9:17">9:17</span> I hanga ano e te kingi he torona nui ki
te rei, whakakikoruatia iho ki te koura parakore.

<span id="an_9:18">9:18</span> A e ono nga kurupae ki te torona, me te
turanga waewae, he mea koura, he mea hono ki te torona, me nga okiokinga
ano i te wahi e nohoia ana, i tetahi taha, i tetahi taha, e rua hoki nga
raiona e tu ana i te taha o nga okiokinga.

<span id="an_9:19">9:19</span> Kotahi tekau ma rua nga raiona i reira e
tu ana i tetahi taha, i tetahi taha, i nga kaupae e ono. Kahore he mea
pera i hanga i tetahi atu rangatiratanga.

<span id="an_9:20">9:20</span> Na, ko nga oko inu katoa a Kingi
Horomona, he koura kau; me nga oko katoa o te whare o te ngahere o
Repanona, he koura parakore; kahore he mea hiriwa; kihai te hiriwa i
kiia he mea nui i nga ra o Horomona.

<span id="an_9:21">9:21</span> He kaipuke hoki a te kingi, rere ai ki
Tarahihi me nga tangata a Hurama: kotahi te unga mai i nga tau e toru o
nga kaipuke o Tarahihi, me te mau mai i te koura, i te hiriwa, i te rei,
i te makimaki, i te pikake.

<span id="an_9:22">9:22</span> Na nui atu a Kingi Horomona i nga kingi
katoa o te whenua te whai taonga, te mohio.

<span id="an_9:23">9:23</span> A i whai nga kingi katoa o te whenua ki a
Horomona, kia rongo i tona mohio i homai nei e te Atua ki tona ngakau.

<span id="an_9:24">9:24</span> A ka mauria mai e tena tana hakari, tana
hakari, nga oko hiriwa, nga oko koura, nga kakahu, nga mea mo te
whawhai, nga mea kakara, nga hoiho, nga muera, he mea tatau a tau tonu.

<span id="an_9:25">9:25</span> Na e wha mano nga turanga a Horomona mo
nga hoiho, mo nga hariata, tekau ma rua mano nga kaieke hoiho, waiho ana
e ia ki nga pa hariata, ki te kingi ano ki Hiruharama.

<span id="an_9:26">9:26</span> Na ko ia te kingi mo nga kingi katoa, o
te awa mai a tae noa ki te whenua o nga Pirihitini, ki te rohe ra ano ki
Ihipa.

<span id="an_9:27">9:27</span> Na meinga ana e te kingi te hiriwa o
Hiruharama kia rite ki te kohatu; i meinga ano hoki e ia nga hita kia
rite ki te hikamora i te raorao te tini.

<span id="an_9:28">9:28</span> A mauria ana mai e ratou he hoiho mo
Horomona i Ihipa, i nga whenua katoa ano hoki.

<span id="an_9:29">9:29</span> Na, ko era atu meatanga a Horomona, o
mua, o muri, kahore ianei i tuhituhia ki te pukapuka a Natana poropiti,
ki te poropititanga ano a Ahia Hironi, ki nga kitenga ano a Iro matakite
i nga mea mo Ieropoama tama a Nepata?

<span id="an_9:30">9:30</span> Na e wha tekau nga tau i kingi ai a
Horomona i Hiruharama ki a Iharaira katoa.

<span id="an_9:31">9:31</span> Na ka moe a Horomona ki ona matua, a
tanumia ana ki te pa o tona papa, o Rawiri; a ka kingi ko Rehopoama, ko
tana tama i muri i a ia.

<span id="an_10:1">10:1</span> ¶ Na ka haere a Rehopoama ki Hekeme: kua
tae mai hoki a Iharaira katoa ki Hekeme ki te whakakingi i a ia.

<span id="an_10:2">10:2</span> A, no te rongonga o Ieropoama tama a
Nepata; i Ihipa hoki ia, i rere hoki ki reira i te aroaro o Kingi
Horomona; na hoki mai ana a Ieropoama i Ihipa.

<span id="an_10:3">10:3</span> Na ka tono tangata ratou ki te tiki i a
ia. A ka haere a Ieropoama ratou ko Iharaira katoa, ka korero ki a
Rehopoama, ka mea,

<span id="an_10:4">10:4</span> He pakeke te ioka i meatia e tou papa ki
a matou: na mau e whakamama ake te mahi pakeke a tou papa me tana ioka
taimaha i meatia e ia ki a matou, a ka mahi matou ki a koe.

<span id="an_10:5">10:5</span> Na ka mea ia ki a ratou, Kia toru ra, ka
hoki mai ki ahau. Na haere ana te iwi.

<span id="an_10:6">10:6</span> Na ka runanga a Kingi Rehopoama ki nga
kaumatua i tu i te aroaro o tona papa, o Horomona, i a ia i te ora, ka
mea, Ki to koutou whakaaro me pehea te kupu e whakahokia e ahau ki tenei
iwi?

<span id="an_10:7">10:7</span> Na ka korero ratou ki a ia, ka mea, Ki te
mea ka pai tau ki tenei iwi, a ka whakamanawareka koe i a ratou, a ka
pai nga korero e korerotia e koe ki a ratou, na ko ratou hei pononga mau
i nga ra katoa.

<span id="an_10:8">10:8</span> Otiia whakarerea ake e ia te whakaaro i
whakatakotoria mana e nga kaumatua, a runanga ana ki nga taitama i
kaumatua ngatahi nei me ia, i tu nei ki tona aroaro.

<span id="an_10:9">10:9</span> I mea ia ki a ratou, Ki to koutou
whakaaro me pehea te kupu e whakahokia e tatou ki tenei hunga i korero
mai nei ki ahau, i mea mai nei, Whakamamakia ake te ioka i meatia e tou
papa ki a matou?

<span id="an_10:10">10:10</span> Na ka korero ki a ia nga taitama i
kaumatua ngatahi nei me ia, ka mea, Kia penei tau ki atu ki tenei hunga
i korero mai nei ki a koe, i mea mai nei, I whakataimahatia e tou papa
to matou ioka, na kia mama tau ki a matou; kia penei tau ki atu ki a
ratou, ko toku maihao iti, ka nui atu i te hope o toku papa.

<span id="an_10:11">10:11</span> Na, i whakawaha e toku papa he ioka
taimaha ki a koutou, ka tapiritia e ahau tetahi atu mea ki to koutou
ioka; he wepu ta toku papa i whiu ai i a koutou, otiia ka whiua koutou e
ahau ki te kopiona.

<span id="an_10:12">10:12</span> ¶ Heoi kua tae a Ieropoama ratou ko te
iwi katoa ki a Rehopoama i te toru o nga ra; ko ta te kingi hoki tena i
korero ai, i a ia i mea ra, Hoki mai ki ahau i te toru o nga ra.

<span id="an_10:13">10:13</span> A pakeke tonu ta te kingi i whakahoki
ai ki a ratou; whakarerea ake e Rehopoama te whakaaro o nga kaumatua,

<span id="an_10:14">10:14</span> Ka korero ki a ratou i runga i to nga
taitama whakaaro, a ka mea, I whakataimahatia to koutou ioka e toku
papa, heoi ka tapiritia atu ano e ahau: i whiua koutou e toku papa ki te
wepu, ka whiua ia koutou e ahau ki te kopiona.

<span id="an_10:15">10:15</span> Heoi kihai i rongo te kingi ki ta te
iwi; na te Atua hoki te take, kia mana ai tana kupu i korero ai a Ihowa,
na te mangai o Ahia Hironi ki a Ieropoama tama a Nepata.

<span id="an_10:16">10:16</span> A, no te kitenga o Iharaira katoa kihai
te kingi i rongo ki ta ratou, ka utua e te iwi te kingi; ka mea ratou,
Ko te aha ianei to matou wahi i a Rawiri? kahore nei hoki o tatou wahi
tupu i te tama a Hehe: ki o koutou teneti, e Iharaira! na kia w hai
kanohi koe ki tou whare, e Rawiri! Heoi haere ana a Iharaira katoa ki
tona teneti, ki tona teneti.

<span id="an_10:17">10:17</span> Ko nga tama ia a Iharaira e noho ana i
nga pa o Hura, ko Rehopoama i kingi mo ratou.

<span id="an_10:18">10:18</span> Katahi ka tono a Kingi Rehopoama i te
rangatira takoha, i a Harorama; a akina ana ia e nga tama a Iharaira ki
te kohatu, a mate iho. Na hohoro tonu te eke o Kingi Rehopoama ki tona
hariata, a rere ana ki Hiruharama.

<span id="an_10:19">10:19</span> Heoi whakakeke ana a Iharaira ki te
whare o Rawiri, a taea noatia tenei ra.

<span id="an_11:1">11:1</span> ¶ Na, i te taenga o Rehopoama ki
Hiruharama, ka huihuia e ia te whare o Hura raua ko Pineamine, kotahi
rau e waru tekau mano; he hunga whiriwhiri, he hunga whawhai, hei
whawhai ki a Iharaira, kia hoki ai te kingitanga ki a Rehopoama.

<span id="an_11:2">11:2</span> Na ka puta te kupu a Ihowa ki a Hemaia
tangata a te Atua; i mea ia,

<span id="an_11:3">11:3</span> Korero ki a Rehopoama tama a Horomona,
kingi o Hura, ki a Iharaira katoa hoki i a Hura, i a Pineamine, mea atu,

<span id="an_11:4">11:4</span> Ko te kupu tenei a Ihowa, Kei haere
koutou ki runga, kei whawhai ki o koutou tuakana. Hoki atu ki tona
whare, ki tona whare; naku hoki tenei mea. Heoi rongo tonu ratou ki nga
kupu a Ihowa, a hoki ana, kihai i haere ki te whawhai ki a Ieropoama.

<span id="an_11:5">11:5</span> Na ka noho a Rehopoama ki Hiruharama, a
hanga ana e ia etahi pa tiaki ki Hura.

<span id="an_11:6">11:6</span> Nana i hanga a Peterehema, a Etema, a
Tekoa,

<span id="an_11:7">11:7</span> A Peteturu, a Hoko, a Aturama,

<span id="an_11:8">11:8</span> A Kata, a Mareha, a Tiwhi,

<span id="an_11:9">11:9</span> A Aroaraima, a Rakihi, a Ateka,

<span id="an_11:10">11:10</span> A Toraha, a Atarono, a Heperona. I a
Hura enei raua ko Pineamine, he pa taiepa.

<span id="an_11:11">11:11</span> I hanga ano e ia kia kaha etahi pa
taiepa, whakawhiwhi rawa ki te rangatira mo roto, ki tona nui ano hoki o
te kai, o te hinu, o te waina,

<span id="an_11:12">11:12</span> Ki te pukupuku, ki te tao ano hoki i
roto i tenei pa, i tenei pa; no ka tino kaha rawa; i a ia hoki a Hura
raua ko Pineamine.

<span id="an_11:13">11:13</span> ¶ Na, ko nga tohunga me nga Riwaiti
puta noa i a Iharaira, haere ana ratou ki a ia i o ratou rohe katoa.

<span id="an_11:14">11:14</span> I whakarerea hoki e nga Riwaiti o ratou
wahi i nga pa, me o ratou kainga ake, a haere ana ki Hura, ki
Hiruharama: i peia hoki ratou e Ieropoama ratou ko ana tama, kei mahi
tohunga ratou ki a Ihowa.

<span id="an_11:15">11:15</span> I whakaritea ano e ia etahi tohunga
mana ki nga wahi tiketike, ki nga koati toa, ki nga kuao kau i hanga e
ia.

<span id="an_11:16">11:16</span> Na i muri i a ratou ko te hunga o nga
iwi katoa o Iharaira i homai nei i o ratou ngakau ki te rapu i a Ihowa,
i te Atua o Iharaira, haere ana ratou ki Hiruharama ki te mea patunga
tapu ki a Ihowa, ki te Atua o o ratou matua.

<span id="an_11:17">11:17</span> Heoi na ratou i whakau te kingitanga o
Hura, i whakakaha hoki a Rehopoama tama a Horomona, e toru tau: e toru
hoki nga tau i haere ai ratou i te ara o Rawiri raua ko Horomona.

<span id="an_11:18">11:18</span> Na ka tangohia e Rehopoama hei wahine
mana a Maharata tamahine a Terimoto tama a Rawiri, a raua ko Apihaira
tamahine a Eriapa tama a Hehe;

<span id="an_11:19">11:19</span> Na, ko ana tama i whanau i tenei; ko
Ieuhu, ko Hemaria, ko Tahama.

<span id="an_11:20">11:20</span> A i muri i tenei wahine ka tangohia e
ia ko Maaka tamahine a Apoharama. Na, ko ana tama i whanau i tenei; ko
Apia, ko Atai, ko Tita, ko Heromiti.

<span id="an_11:21">11:21</span> Na ko Maaka tamahine a Apoharama ta
Rehopoama i matenui ai o ana wahine katoa, o ana wahine iti ano hoki:
kotahi tekau ma waru nga wahine i tangohia e ia, e ono tekau nga wahine
i tangohia e ia, e ono tekau nga wahine iti; a e rua tekau ma waru ana
tama i whanau, e ono tekau nga tamahine.

<span id="an_11:22">11:22</span> Na ka meinga e Rehopoama ko Apia tama a
Maaka hei upoko, hei rangatira, i roto i ona tuakana, teina; ko ia hoki
tana i mea ai hei kingi.

<span id="an_11:23">11:23</span> Na ka mahi tupato ia, a whakamararatia
atu ana e ia ana tama ki nga whenua katoa o Hura, o Pineamine, ki nga pa
taiepa katoa: nui atu hoki te kai i hoatu e ia ki a ratou. He tokomaha
hoki nga wahine i rapua e ia ma ratou.

<span id="an_12:1">12:1</span> ¶ Nawai a, no te unga o te kingitanga o
Rehopoama, a ka whai kaha ia, whakarerea ake e ia te ture a Ihowa, e
ratou ko Iharaira katoa.

<span id="an_12:2">12:2</span> Na i te rima o nga tau o Kingi Rehopoama
ka haere mai a Hihaka kingi o Ihipa ki Hiruharama, kua whakakeke nei
hoki ratou ki a Ihowa,

<span id="an_12:3">12:3</span> Me nga hariata tekau ma rua rau, me nga
hoia eke hoiho e ono tekau mano: kahore hoki he tauanga o te hunga i
haere tahi mai i a ia i Ihipa; ko nga Rupimi, ko nga Hukiimi, ko nga
Etiopiana.

<span id="an_12:4">12:4</span> Na kua riro i a ia nga pa taiepa o Hura,
a ka tae ki Hiruharama.

<span id="an_12:5">12:5</span> Katahi a Hemaia poropiti ka haere mai ki
a Rehopoama, ki nga rangatira o Hura i huihui nei ki Hiruharama i te
wehi i a Hihaka, a ka mea ki a ratou, Ko te kupu tenei a Ihowa, Kua
whakarerea ahau e koutou, no reira kua waiho atu koutou e ahau ki te
ringa o Hihaka.

<span id="an_12:6">12:6</span> Katahi ka whakaiti nga rangatira o
Iharaira me te kingi i a ratou, ka mea, He tika a Ihowa.

<span id="an_12:7">12:7</span> A, no te kitenga o Ihowa kua whakaiti
ratou i a ratou, ka puta te kupu a Ihowa ki a Hemaia; i mea ia, Kua
whakaiti ratou i a ratou; e kore ratou e huna e ahau; engari ka hoatu e
ahau ki a ratou he oranga, he mea iti nei; e kore hoki toku riri e t
ahoroa ki runga ki Hiruharama e te ringa o Hihaka.

<span id="an_12:8">12:8</span> Otiia ka meinga ratou hei pononga mana;
kia mohio ai ratou ki taku mahi, ki te mahi ano a nga kingitanga o nga
whenua.

<span id="an_12:9">12:9</span> Heoi haere ana mai a Hihaka kingi o Ihipa
ki Hiruharama, tangohia ana e ia nga taonga o te whare o Ihowa, me nga
taonga o te whare o te kingi: riro katoa ana i a ia: tangohia ana ano e
ia nga pukupuku koura i hanga nei e Horomona.

<span id="an_12:10">12:10</span> Na ka hanga e Kingi Rehopoama etahi
pukupuku parahi hei whakakapi mo era, a tukua ana e ia ki te ringa o te
rangatira o nga kaitiaki, i tiaki nei i te tatau o te whare o te kingi.

<span id="an_12:11">12:11</span> Na i te wa i haere ai te kingi ki te
whare o Ihowa, ka haere nga kaitiaki ki te tiki, a whakahokia ana e
ratou ki te whare o nga kaitiaki.

<span id="an_12:12">12:12</span> Na i a ia ka whakaiti i a ia, ka tahuri
atu te riri o Ihowa i a ia, kia kaua ia e whakangaromia rawatia e ia: he
pai hoki nga mea i kitea ki a Hura.

<span id="an_12:13">12:13</span> ¶ Heoi kua u a Kingi Rehopoama ki
Hiruharama hei kingi: e wha tekau ma tahi hoki nga tau o Rehopoama i a
ia ka meinga hei kingi, a kotahi tekau ma whitu nga tau i kingi ai ia ki
Hiruharama, ki te pa i whiriwhiria e Ihowa i roto i nga iwi katoa o I
haraira hei waihotanga iho mo tona ingoa. A ko te ingoa o tona whaea ko
Naama, he Amoni.

<span id="an_12:14">12:14</span> He kino tana mahi; kihai hoki i
whakatikaia e ia tona ngakau ki te rapu i a Ihowa.

<span id="an_12:15">12:15</span> Na, ko nga meatanga a Rehopoama, o mua,
o muri, kahore ianei i tuhituhia ki te pukapuka a Hemaia poropiti, ki ta
Iro matakite ano, kei reira nei nga korero whakapapa? Na he whawhai ta
Rehopoama raua ko Ieropoama ki a raua i nga ra katoa.

<span id="an_12:16">12:16</span> Na kua moe a Rehopoama ki ona matua, a
tanumia iho ki te pa o Rawiri; a ko Apia, ko tana tama, te kingi i muri
i a ia.

<span id="an_13:1">13:1</span> ¶ No te tekau ma waru o nga tau o Kingi
Ieropoama i kingi ai a Apia ki a Hura.

<span id="an_13:2">13:2</span> A e toru nga tau i kingi ai ia ki
Hiruharama. Ko te ingoa o tona whaea ko Mikaia, he tamahine na Uriere no
Kipea. A he whawhai ta Apia raua ko Ieropoama ki a raua.

<span id="an_13:3">13:3</span> Na ka whakatikaia e Apia nga ngohi o tana
ope, he hunga maia mo te whawhai, e wha rau mano, he hunga whiriwhiri. I
whakatikaia ano e Ieropoama ana ngohi hei whawhai ki a ia; e waru rau
mano ana, he hunga whiriwhiri, he marohirohi, he toa.

<span id="an_13:4">13:4</span> Na ka tu a Apia i runga i Maunga
Temaraima, i te whenua pukepuke o Eparaima, a ka mea, Whakarongo mai ki
ahau, e Ieropoama, koutou ko Iharaira katoa;

<span id="an_13:5">13:5</span> Kaua ranei koutou e mohio, he mea homai
na Ihowa, na te Atua o Iharaira te kingitanga o Iharaira ki a Rawiri, he
mea oti tonu ki a ia, ratou ko ana tama, i runga ano i te kawenata tote?

<span id="an_13:6">13:6</span> Otira i whakatika ake a Ieropoama tama a
Nepata, pononga a Horomona tama a Rawiri, kei te whakakeke ki tona
ariki.

<span id="an_13:7">13:7</span> Na ko te huihuinga o etahi tangata
wairangi, he tama na Periara, ki a ia, kua whakapakari i a ratou ki a
Rehopoama tama a Horomona, i te mea he taitamariki a Rehopoama, he
ngawari hoki tona ngakau, a kihai i kaha ki a ratou.

<span id="an_13:8">13:8</span> Na e mea na koutou ki te whakatenetene ki
te kingitanga o Ihowa kei te ringa nei o nga tama a Rawiri; he huihui
nui to koutou, a kei a koutou nga kuao kau koura i hanga na e Ieropoama
hei atua mo koutou.

<span id="an_13:9">13:9</span> He teka ianei kua peia e koutou nga
tohunga a Ihowa, nga tama a Arona, ratou ko nga Riwaiti; a
whakatohungatia ana e koutou etahi tohunga, pera ana koutou me nga iwi o
era atu whenua? Na, ko te tangata e haere ana ki te whakatohunga i a ia
ki te puru, ki te tama a te kau, ki nga hipi toa e whitu, hei tohunga ia
mo nga mea ehara nei i te atua.

<span id="an_13:10">13:10</span> Tena ko matou, ko Ihowa to matou Atua,
kihai hoki matou i whakarere i a ia. Na he tohunga a matou e minita ana
ki a Ihowa, ko nga tama a Arona, ko nga Riwaiti kei ta ratou mahi.

<span id="an_13:11">13:11</span> A e tahu tinana ana ratou ki a Ihowa, e
tahu kakara reka ana i te ata, i te ahiahi: me te taro aroaro e
whakatakotoria ana ki te tepu parakore; me te turanga rama koura me ona
rama, hei tahu i nga ahiahi. E mau ana hoki i a matou nga mea a Ihowa, a
to matou Atua; ko koutou ia kua whakarere i a ia.

<span id="an_13:12">13:12</span> Na, tena, kei a matou te Atua hei
rangatira, me ana tohunga, me nga tetere tangi nui, hei whakatangi i te
whawhai ki a koutou. E nga tama a Iharaira, kaua e whawhai ki a Ihowa,
ki te Atua o o koutou matua; e kore hoki e taea e koutou.

<span id="an_13:13">13:13</span> ¶ Otira i whakataka e Ieropoama he
pehipehi kia haere awhio atu i muri i a ratou: na ko ratou ki te aroaro
o Hura, ko te pehipehi ki muri i a ratou.

<span id="an_13:14">13:14</span> A, i te tahuritanga o Hura, na e tauria
ana a mua, a muri, o ratou. Na karanga ana ratou ki a Ihowa, a
whakatangi ana nga tohunga i nga tetere.

<span id="an_13:15">13:15</span> Katahi ka hamama nga tangata o Hura. A,
no te hamamatanga o nga tangata o Hura, na patua iho e te Atua a
Ieropoama ratou ko Iharaira katoa i te aroaro o Apia ratou ko Hura.

<span id="an_13:16">13:16</span> Na rere ana nga tama a Iharaira i te
aroaro o Hura, a homai ana ratou e te Atua ki o ratou ringa.

<span id="an_13:17">13:17</span> Patua iho ratou e Apia ratou ko tona
iwi, he nui te parekura. Na hinga ana o Iharaira, he mea patu, e rima
rau mano, he hunga whiriwhiri.

<span id="an_13:18">13:18</span> Heoi kua riro ki raro nga tama a
Iharaira i taua wa; a ka kaha nga tama a Hura, no ratou i okioki ki a
Ihowa, ki te Atua o o ratou matua.

<span id="an_13:19">13:19</span> Na ka whaia a Ieropoama e Apia, a ka
riro etahi o ona pa i a ia, a Peteere me ona pa ririki, a Tehana me ona
pa ririki, a Eperaina me ona pa ririki.

<span id="an_13:20">13:20</span> A kihai a Ieropoama i whai kaha ano i
nga ra o Apia, a patua ana ia e Ihowa, mate ake.

<span id="an_13:21">13:21</span> Otiia ka kaha haere a Apia. I tangohia
ano e ia etahi wahine mana kotahi tekau ma wha, a whanau ake, e rua
tekau ma rua nga tama, kotahi tekau ma ono nga kotiro.

<span id="an_13:22">13:22</span> Na, ko era atu meatanga a Apia, me ona
ara, me ana kupu, kei te tuhituhi i roto i nga korero a Iro poropiti.

<span id="an_14:1">14:1</span> ¶ Heoi kua moe a Apia ki ona matua, a
tanumia iho ki te pa o Rawiri. Na ko Aha, ko tana tama, te kingi i muri
i a ia. I ona ra i ata takoto te whenua, kotahi tekau tau.

<span id="an_14:2">14:2</span> Na he pai, he tika, nga mahi a Aha ki te
titiro a Ihowa, a tona Atua.

<span id="an_14:3">14:3</span> I whakakahoretia hoki e ia nga aata o nga
atua ke, me nga wahi tiketike, a i wawahia e ia nga pou, a turakina ana
nga Aherimi;

<span id="an_14:4">14:4</span> A i whakahau ia ki a Hura kia rapu i a
Ihowa, i te Atua o o ratou matua, kia mahi hoki i te ture me te
whakahau.

<span id="an_14:5">14:5</span> I whakakahoretia atu ano e ia i roto i
nga pa katoa o Hura nga wahi tiketike, me nga whakapakoko: a i ata
takoto te kingitanga i tona aroaro.

<span id="an_14:6">14:6</span> A hanga ana e ia etahi pa taiepa ki Hura;
i ata takoto hoki te whenua, kahore ana whawhai i aua tau; na Ihowa hoki
ia i mea kia whai tanga manawa.

<span id="an_14:7">14:7</span> Koia ia i mea ai ki a Hura, Tatou ka
hanga i enei pa, i te taiepa hoki a taka noa, i nga pourewa, i nga
tatau, i nga tutaki; kei to tatou nei aroaro tonu te whenua, no te mea i
rapua e tatou a Ihowa, to tatou Atua; rapua ana ia e tatou, na kua me
inga nei e ia kia ta o tatou manawa a tawhio noa. Na hanga ana e ratou,
a oti pai ana ta ratou.

<span id="an_14:8">14:8</span> Na he hoia ano a Aha, he hunga hapai i te
whakangungu rakau, i te matia; o Hura, e toru rau mano; o Pineamine, he
hunga hapai pukupuku, he hunga kukume kopere, e rua rau e waru tekau
mano; he marohirohi enei katoa, he toa.

<span id="an_14:9">14:9</span> ¶ Na ko te haerenga mai o Tera o Etiopia
ki a ratou, ko tana ope kotahi mano mano, e toru rau nga hariata. Haere
mai ana ia ki Mareha.

<span id="an_14:10">14:10</span> Katahi ka puta a Aha ki te tu i a ia, a
whakatakotoria ana e raua a raua ngohi ki te raorao o Tepata, ki Mareha.

<span id="an_14:11">14:11</span> Na ka karanga a Aha ki a Ihowa, ki tona
Atua, ka mea, E Ihowa, kahore he mea ke atu i a koe hei awhina, ahakoa i
te nui, ahakoa i te hunga kahore he kaha: awhinatia matou, e Ihowa, e to
matou Atua; ko koe hoki to matou okiokinga, a nou te ingoa i haere mai
ai matou ki tenei ope. E Ihowa, ko koe to matou Atua; kei pehia tau e te
tangata.

<span id="an_14:12">14:12</span> Heoi patua iho nga Etiopiana e Ihowa i
te aroaro o Aha, i te aroaro ano o Hura. Na rere ana nga Etiopiana.

<span id="an_14:13">14:13</span> Na ka whaia ratou e Aha ratou ko ana
tangata a tae noa ki Kerara: a ka hinga o nga Etiopiana tona tini, kihai
rawa ratou i ahei te hoki ake; i whakangaromia hoki ratou i te aroaro o
Ihowa, i te aroaro ano o tana ope; a nui atu nga taonga paraket e i riro
i a ratou.

<span id="an_14:14">14:14</span> Patua iho hoki e ratou nga pa katoa i
Kerara a tawhio noa; i runga hoki i a ratou te wehi o Ihowa. Pahuatia
ana e ratou nga pa katoa; nui atu hoki te taonga i roto.

<span id="an_14:15">14:15</span> I patua ano nga teneti o nga kararehe;
tangohia ana nga hipi, me nga kamera, tona tini; a hoki ana ki
Hiruharama.

<span id="an_15:1">15:1</span> ¶ Na ka eke te wairua o te Atua ki runga
i a Ataria tama a Orere:

<span id="an_15:2">15:2</span> Na ka haere ia ki te whakatau i a Aha, ka
mea ki a ia, Whakarongo ki ahau, e Aha, koutou ko Hura katoa, ko
Pineamine; kei a koutou a Ihowa, i te mea i a ia koutou. Ki te rapua
hoki ia e koutou, e kitea ia e koutou. Ki te whakarerea ia e koutou ka
whakarerea koutou e ia.

<span id="an_15:3">15:3</span> Na ka maha enei ra i kore ai te Atua pono
i a Iharaira, kahore he tohunga hei whakaako, kahore he ture.

<span id="an_15:4">15:4</span> I a ratou ia i te mate, ka tahuri ratou
ki a Ihowa, ki te Atua o Iharaira, rapu ana i a ia, a kitea ana ia e
ratou.

<span id="an_15:5">15:5</span> Kahore hoki he maunga rongo i aua wa, e
haere atu ai tetahi, e haere mai ai ranei; he nui hoki nga whakararuraru
o nga tangata katoa o nga whenua.

<span id="an_15:6">15:6</span> Kua pakaru rikiriki hoki ratou, tetahi
iwi i tetahi, tetahi pa i tetahi: na te Atua hoki ratou i whakararu ki
nga aitua katoa.

<span id="an_15:7">15:7</span> Ko koutou ia, kia kaha; kaua o koutou
ringa e ngoikore, no te mea ka whai utu ta koutou mahi.

<span id="an_15:8">15:8</span> ¶ A, i te rongonga o Aha i enei kupu, i
te poropititanga a Orere poropiti, ka maia ia, a whakakahoretia ana e ia
nga whakapakoko whakarihariha puta noa i te whenua o Hura raua ko
Pineamine, i nga pa ano hoki o te whenua pukepuke o Eparaima i riro i a
ia. I whakahoutia ano hoki e ia te aata i mua i te whakamahau o Ihowa.

<span id="an_15:9">15:9</span> I huihuia ano e ia a Hura katoa raua ko
Pineamine, me nga manene e noho ana i a ratou o roto o Eparaima, o
Manahi, o Himiona: i papahoro hoki enei ki a ia, tona tini, i roto i a
Iharaira, i to ratou kitenga kei a ia a Ihowa, tona Atua.

<span id="an_15:10">15:10</span> Heoi huihui ana ratou ki Hiruharama i
te toru o nga marama o te tekau ma rima o nga tau o te kingitanga o Aha.

<span id="an_15:11">15:11</span> Patua iho e ratou i taua wa ano hei
whakahere ma Ihowa etahi o nga mea i riro i a ratou i te parekura, e
whitu rau kau, e whitu mano hipi hoki.

<span id="an_15:12">15:12</span> Na ka uru ratou ki te kawenata kia
whakapaua o ratou ngakau, o ratou wairua ki te rapu i a Ihowa, i te Atua
o o ratou matua;

<span id="an_15:13">15:13</span> A, ko te tangata e kore e rapu i a
Ihowa, i te Atua o Iharaira, kia whakamatea, ahakoa iti, ahakoa rahi,
ahakoa tana, ahakoa wahine.

<span id="an_15:14">15:14</span> Nui atu to ratou reo ki te oati ki a
Ihowa; hamama ana, tangi ana nga tetere me nga koronete.

<span id="an_15:15">15:15</span> Na koa katoa a Hura ki taua oati; kua
whakapaua hoki o ratou ngakau ki te oati; kua riro pu ano to ratou
hiahia ki te rapu i a ia. I kitea ano ia e ratou, a ka meinga e Ihowa
kia ta o ratou manawa i tetahi taha, i tetahi taha.

<span id="an_15:16">15:16</span> Na ko Maaka ano, ko te whaea o Kingi
Aha, whakamutua ake e ia tona kuinitanga, mona i hanga i te whakapakoko
whakarihariha hei Ahera; tapahia iho hoki e Aha tana whakapakoko, tukia
ana kia ririki, tahuna ake ki te taha o te awa o Kitirono.

<span id="an_15:17">15:17</span> Otiia kihai i whakakorea nga wahi
tiketike i roto i a Iharaira. He ahakoa ra, i tapatahi te ngakau o Aha i
ona ra katoa.

<span id="an_15:18">15:18</span> I kawea hoki e ia ki te whare o te Atua
nga mea i whakatapua e tona papa, me nga mea i whakatapua e ia ano, te
hiriwa, te koura, me nga oko.

<span id="an_15:19">15:19</span> Na kore ake he whawhai, a tae noa ki te
toru tekau ma rima o nga tau o te kingitanga o Aha.

<span id="an_16:1">16:1</span> ¶ I te toru tekau ma ono o nga tau o te
kingitanga o Aha ka haere mai a Paaha kingi o Iharaira ki a Hura, a
hanga ana a Rama e ia, kia kaua ai tetahi e tukua kia haere atu ranei,
kia haere mai ranei ki a Aha kingi o Hura.

<span id="an_16:2">16:2</span> Katahi ka tangohia katoatia e Aha te
hiriwa me te koura i roto i nga taonga o te whare o Ihowa, o te whare
ano o te kingi, a hoatu ana kia kawea ki a Peneharara kingi o Hiria, i
Ramahiku hoki ia e noho ana; i mea ia,

<span id="an_16:3">16:3</span> He kawenata ta taua, he pera me ta toku
papa raua ko tou papa: nana, te hiriwa, te koura i hoatu na e ahau kia
kawea atu ki a koe. Haere, whakataka tau kawenata ki a Paaha kingi o
Iharaira, kia haere atu ai ia i toku taha.

<span id="an_16:4">16:4</span> Na rongo tonu a Peneharara ki a Kingi
Aha, a tonoa ana e ia nga rangatira o ana ope ki nga pa o Iharaira;
patua iho e ratou a Iiono, a Rana, a Aperemaima, me nga pa taonga katoa
o Napatari.

<span id="an_16:5">16:5</span> A, no te rongonga o Paaha, ka mutu tana
hanga i Rama, a kore ake tona mahinga.

<span id="an_16:6">16:6</span> Na ka tikina e Kingi Aha a Hura katoa; a
taria atu ana e ratou nga kohatu o Rama, me nga rakau o reira i hanga
nei e Paaha; a hangaia ana e ia ki aua mea a Kepa me Mihipa.

<span id="an_16:7">16:7</span> ¶ I taua wa ka haere a Hanani matakite ki
a Aha kingi o Hura, a ka mea ki a ia, Kua okioki na koe ki te kingi o
Hiria, a kihai hoki koe i okioki ki a Ihowa, ki tou Atua, mo reira ka
mawhiti atu te ope o te kingi o Hiria i tou ringa.

<span id="an_16:8">16:8</span> Ko nga Etiopiana, ko nga Rupimi, he teka
ianei he ope tino nui ratou, he maha noa atu hoki a ratou hariata, a
ratou kaieke hoiho? heoi, i tou okiokinga ki a Ihowa, homai ana ratou e
ia ki tou ringa.

<span id="an_16:9">16:9</span> E kopikopiko ana hoki nga kanohi o Ihowa
i te whenua katoa, hei whakaatu i te kaha o tana awhina i te hunga e
tapatahi ana o ratou ngakau ki a ia. He mahi kuware tenei nau; na ka
whai pakanga koe i nga wa e takoto ake nei.

<span id="an_16:10">16:10</span> Katahi ka riri a Aha ki taua matakite,
a hoatu ana e ia ki te whare herehere; he pukuriri hoki nona ki a ia mo
tenei mea. I tukinotia ano e Aha etahi o te iwi i taua wa.

<span id="an_16:11">16:11</span> Na, ko nga meatanga a Aha, o te
timatanga, o muri, kua oti te tuhituhi ki te pukapuka o nga kingi o
Hura, o Iharaira.

<span id="an_16:12">16:12</span> Na i te toru tekau ma iwa o nga tau o
tona kingitanga ka mate a Aha i ona waewae; a he tino nui tona mate;
otiia i tona matenga kihai ia i rapu i ta Ihowa, engari i ta nga rata.

<span id="an_16:13">16:13</span> Na kua moe a Aha ki ona matua; i mate
hoki i te wha tekau ma tahi o nga tau o tona kingitanga.

<span id="an_16:14">16:14</span> A tanumia iho ia ki nga urupa i keria e
ia mona ki te pa o Rawiri, whakatakotoria iho ki tetahi takotoranga e ki
tonu ana i nga mea kakara, i nga tini mea whakaranu, he mea hanga na te
kaiwhakaranu; a nui atu te tahunga i tahuna mona.

<span id="an_17:1">17:1</span> ¶ Na ko Iehohapata, ko tana tama, te
kingi i muri i a ia, a ka tupu tona kaha ki te whawhai ki a Iharaira.

<span id="an_17:2">17:2</span> A i whakanohoia e ia he hoia ki nga pa
taiepa katoa o Hura; whakanohoia ana ano e ia he hoia tiaki ki te whenua
o Hura, ki nga pa hoki o Eparaima i tangohia nei e tona papa, e Aha.

<span id="an_17:3">17:3</span> Na i a Iehohapata a Ihowa; mona i haere i
nga ara tuatahi o tona papa, o Rawiri, kihai hoki i rapu i ta nga Paara;

<span id="an_17:4">17:4</span> Otiia rapua ana e ia te Atua o tona papa,
haere ana i runga i ana whakahua; kihai tana i rite ki te mahi a
Iharaira.

<span id="an_17:5">17:5</span> Mo reira ka whakatuturutia e Ihowa te
kingitanga ki tona ringa; a mauria ana mai e Hura katoa he hakari ki a
Iehohapata; a he nui hoki ana taonga, tona kororia.

<span id="an_17:6">17:6</span> I nui ano tona ngakau i runga i nga ara a
Ihowa: i whakakahoretia atu hoki e ia nga wahi tiketike, me nga Aherimi
i roto i a Hura.

<span id="an_17:7">17:7</span> Na i te toru o nga tau o tona kingitanga
ka tonoa e ia ana rangatira, a Penehaira, a Oparia, a Tekaria, a
Netaneere, a Mikaia kia whakaako i roto i nga pa o Hura;

<span id="an_17:8">17:8</span> A hei hoa mo ratou ko nga Riwaiti, ko
Hemaia, ko Netania, ko Teparia, ko Atahere, ko Hemiramoto, ko Honatana,
ko Aronia, ko Topia, ko Topoaronia, he Riwaiti ratou; hei hoa ano mo
ratou ko Erihama, ko Iehorama, he tohunga enei.

<span id="an_17:9">17:9</span> Na kei te whakaako ratou i roto i a Hura:
i a ratou ano te pukapuka o te ture a Ihowa; i haereerea ano hoki e
ratou nga pa katoa o Hura a taka noa, whakaako ai i te iwi.

<span id="an_17:10">17:10</span> ¶ Na i runga te wehi o Ihowa i nga
kingitanga katoa o nga whenua i tetahi taha o Hura i tetahi taha; heoi
kihai ratou i whawhai ki a Iehohapata.

<span id="an_17:11">17:11</span> I mauria mai ano e etahi o nga
Pirihitini he hakari ki a Iehohapata, me te hiriwa hei takoha. I kawea
mai ano hoki e nga Arapi he hipi ki a ia, e whitu rau e whitu mano nga
hipi toa, me nga koati toa e whitu mano e whitu rau.

<span id="an_17:12">17:12</span> Na ka tino nui haere a Iehohapata. I
hanga hoki etahi taumaihi e ia ki Hura, me etahi pa taonga.

<span id="an_17:13">17:13</span> A he nui ana mahi i roto i nga pa o
Hura; me nga tangata whawhai, nga toa marohirohi i Hiruharama.

<span id="an_17:14">17:14</span> A ko to ratou tauanga tenei, i nga
whare o o ratou matua: o Hura, ko nga rangatira mano; ko Arana te
rangatira, a ko ona hoa e toru rau mano nga toa marohirohi:

<span id="an_17:15">17:15</span> Na i tona taha ko Iehohanana, ko te
rangatira; ko ona hoa e rua rau e waru tekau mano.

<span id="an_17:16">17:16</span> Na i tona taha ko Amahia tama a Tikiri;
he mea hihiko noa ia ki a Ihowa; ko ona hoa e rua rau mano nga toa
marohirohi.

<span id="an_17:17">17:17</span> Na, o Pineamine, ko Eriara, he toa
marohirohi; ko ona hoa he hunga hapai i te kopere, i te whakangungu
rakau, e rua rau mano.

<span id="an_17:18">17:18</span> Na i tona taha ko Iehotapara; ko ona
hoa kotahi rau e waru tekau mano, he hunga rite rawa i te patu mo te
whawhai.

<span id="an_17:19">17:19</span> Mo ta te kingi ake enei; haunga a te
kingi i whakanoho ai ki nga pa taiepa puta noa i a Hura.

<span id="an_18:1">18:1</span> ¶ Heoi nui atu nga taonga me te kororia o
Iehohapata; a i piri ano raua ko Ahapa i te ara pakuwha.

<span id="an_18:2">18:2</span> Na i te mutunga o etahi tau ka haere atu
ia ki a Ahapa, ki Hamaria. A he tini nga hipi me nga kau i patua e Ahapa
ma ratou ko ona hoa. Na kei te kukume ia i a ia kia haere tahi raua ki
Ramoto Kireara.

<span id="an_18:3">18:3</span> A ka mea a Ahapa kingi o Iharaira ki a
Iehohapata kingi o Hura, Kia haere taua ki Ramoto Kireara? Ano ra ko
tera ki a ia, Ko ahau, ko koe, rite tonu taua; ko toku iwi, ko tou iwi,
rite tonu; hei hoa ano matou mou ki te pakanga.

<span id="an_18:4">18:4</span> ¶ A ka mea a Iehohapata ki te kingi o
Iharaira, Tena, rapua aianei tetahi kupu i a Ihowa.

<span id="an_18:5">18:5</span> Na ka huihuia nga poropiti e te kingi o
Iharaira, e wha rau tangata. Na ka mea ia ki a ratou, Me haere ranei
matou ki Ramoto Kireara ki te whawhai, kauaka ranei ahau e haere? Ano ra
ko ratou; Haere; ma te Atua hoki e homai ki te ringa o te kingi.

<span id="an_18:6">18:6</span> Na ka mea a Iehohapata, Kahore ranei i
konei tetahi atu, he poropiti na Ihowa, hei rapunga atu ma tatou?

<span id="an_18:7">18:7</span> Ano ra ko te kingi o Iharaira ki a
Iehohapata, Tenei ano tetahi tangata, hei rapunga atu ma tatou i ta
Ihowa; otiia e kino ana ahau ki a ia; no te mea kahore ana poropiti pai
moku; he kino kau tana i nga ra katoa; ko Mikaia tera, ko te tama a Imi
ra. Na ka mea a Iehohapata, Kaua e pena mai te kupu a te kingi.

<span id="an_18:8">18:8</span> Katahi te kingi o Iharaira ka karanga ki
tetahi o nga rangatira, ka mea, Kia hohoro mai a Mikaia tama a Imira.

<span id="an_18:9">18:9</span> Na i runga te kingi o Iharaira raua ko
Iehohapata kingi o Hura i tona torona, i tona torona e noho ana, oti
rawa o raua kakahu te kakahu, a noho ana raua i te wahi tuwhera, i te
kuwaha o te keti o Hamaria, me te poropiti ano nga poropiti katoa i to
raua aroaro.

<span id="an_18:10">18:10</span> Na kua oti i a Terekia tama a Kenaana
etahi haona rino te hanga mana. Ko tana kupu ano tenei, Ko te kupu tenei
a Ihowa, Ka tukia nga Hiriani e koe ki enei a poto noa.

<span id="an_18:11">18:11</span> Me nga poropiti katoa, pera tonu ta
ratou poropiti: i mea ratou, Haere ki Ramoto Kireara, kia taea hoki tau;
kua homai hoki e Ihowa ki te ringa o te kingi.

<span id="an_18:12">18:12</span> A i korero te karere i haere nei ki te
tiki i a Mikaia; i mea ki a ia, Nana, ko nga kupu a nga poropiti ki te
kingi, kotahi tonu te mangai mo te pai; na kia rite tau kupu ki ta
tetahi o ratou, kia pai au korero.

<span id="an_18:13">18:13</span> Na ka mea a Mikaia, E ora ana a Ihowa,
ina, ko ta toku Atua e korero mai ai ki ahau, ko taku tena e korero ai.

<span id="an_18:14">18:14</span> A, no tona taenga ki te kingi, ka mea
te kingi ki a ia, E Mikaia, me haere ranei matou ki Ramoto Kireara ki te
whawhai, kaua ranei? Ano ra ko tera ki a ia, Haere, kia taea hoki ta
koutou; ka homai hoki ratou ki to koutou ringa.

<span id="an_18:15">18:15</span> Na ka mea te kingi ki a ia, Kia hia
ianei aku whakaoati i a koe kia kati au e korero mai ai ki ahau i runga
i te ingoa o Ihowa, ko te mea pono anake.

<span id="an_18:16">18:16</span> Katahi tera ka ki, I kite ahau i a
Iharaira katoa e marara noa ana i runga i nga maunga, koia ano kei nga
hipi kahore nei o ratou kaitiaki: a i mea a Ihowa, Kahore o enei ariki:
kia hoki marie ratou ki tona whare, ki tona whare.

<span id="an_18:17">18:17</span> Na ka mea te kingi o Iharaira ki a
Iehohapata, Kahore ianei ahau i ki atu ki a koe, E kore e pai tana
poropiti moku; engari he kino?

<span id="an_18:18">18:18</span> Na ka mea tera, Mo reira whakarongo ki
te kupu a Ihowa, I kite ahau i a Ihowa e noho ana i runga i tona torona,
i te mano katoa ano o te rangi e tu ana i tona matau, i tona maui.

<span id="an_18:19">18:19</span> Na ka mea a Ihowa, Ko wai hei whakapati
i a Ahapa kingi o Iharaira kia haere ai, kia hinga ai ki Ramoto Kireara?
Na puta ke ta tenei kupu, puta ke ta tenei kupu.

<span id="an_18:20">18:20</span> Na ko te putanga o tetahi wairua, tu
ana i te aroaro o Ihowa, ka mea, Maku ia e whakapati. A ka mea a Ihowa
ki a ia, Me pehea?

<span id="an_18:21">18:21</span> Ano ra ko tera, Me haere atu ahau, a
hei wairua teka ahau i roto i nga mangai o ana poropiti katoa. Na ka mea
ia, Mau ia e whakapati, ka taea ano e koe. Haere, meatia tau na.

<span id="an_18:22">18:22</span> Na, tena, kua hoatu inaianei e Ihowa he
wairua teka ki te mangai o enei poropiti au, kua kino ano ta Ihowa
korero mou.

<span id="an_18:23">18:23</span> Katahi ka whakatata a Terekia tama a
Kenaana, ka patu i te paparinga o Mikaia, ka mea, I na hea te haerenga
atu o te wairua o Ihowa i ahau ki a koe, korero ai?

<span id="an_18:24">18:24</span> Ano ra ko Mikaia, Tera koe e kite i te
ra e haere ai koe ki tetahi ruma i roto rawa piri ai.

<span id="an_18:25">18:25</span> Katahi te kingi o Iharaira ka mea,
Kawea atu a Mikaia, whakahokia ki a Amono rangatira o te pa, ki a Ioaha
hoki tama a te kingi:

<span id="an_18:26">18:26</span> Ki atu hoki, Ko te kupu tenei a te
kingi, Hoatu tenei ki te whare herehere, whangaia hoki ki te taro o te
tangihanga, ki te wai o te tangihanga, kia hoki mai ra ano ahau i runga
i te rangimarie.

<span id="an_18:27">18:27</span> Ano ra ko Mikaia, Ki te tupono koe te
hoki mai i runga i te rangimarie, heoi he teka naku i whakapuaki ta
Ihowa korero. I mea ano ia, Whakarongo mai, e nga iwi katoa.

<span id="an_18:28">18:28</span> ¶ Heoi haere ana te kingi o Iharaira
raua ko Iehohapata, kingi o Hura ki runga, ki Ramoto Kireara.

<span id="an_18:29">18:29</span> Na ka mea te kingi o Iharaira ki a
Iehohapata, Me whakaputa ke toku ahau, ka haere ki te whawhai; ko koe ia
kakahuria ou kakahu. Heoi whakaputa ke ana te kingi o Iharaira i tona
ahua, a haere ana raua ki te whawhai.

<span id="an_18:30">18:30</span> Kua oti ano ana rangatira hariata te
whakahau e te kingi o Hiria; i mea ia, Kaua e whawhai ki te iti, ki te
rahi; engari ki te kingi anake o Iharaira.

<span id="an_18:31">18:31</span> Na, i te kitenga o nga rangatira o nga
hariata i a Iehohapata, ka mea ratou, Ko te kingi o Iharaira tenei. Na
kua mui ki a ia ki te whawhai. Otiia ko te karangatanga o Iehohapata, a
ka awhinatia ia e Ihowa; a na te Atua ratou i mea kia whakarere i a ia.

<span id="an_18:32">18:32</span> Na, i te kitenga o nga rangatira o nga
hariata ehara i te kingi o Iharaira, hoki ana ratou i te whai i a ia.

<span id="an_18:33">18:33</span> Na ka kumea te kopere e tetahi tangata,
he mea noa iho, tu tonu te kingi o Iharaira i waenga pu o te hononga iho
o te pukupuku: na reira tera i mea ai ki te kaiarataki o tana hariata,
Tahuri tou ringa; kawea atu ahau i roto i te ope; kua tu hoki ahau.

<span id="an_18:34">18:34</span> Na ka rahi haere te whawhai i taua ra;
a i whakamanawanui te kingi o Iharaira, i tu atu ki nga Hiriani i runga
i tona hariata, a ahiahi noa; a i te rerenga o te ra ka mate.

<span id="an_19:1">19:1</span> ¶ Na hoki marie ana a Iehohapata ki tona
whare, ki Hiruharama.

<span id="an_19:2">19:2</span> A ka puta te matakite, a Iehu tama a
Hanani, ki te whakatau i a ia, ka mea ki a Kingi Iehohapata, Me awhina
ianei e koe te tangata kino, me aroha ki te hunga e kino ana ki a Ihowa?
Na he riri tenei mou, he mea no te aroaro o Ihowa.

<span id="an_19:3">19:3</span> He ahakoa ra kua kitea etahi mea pai au.
I whakakahoretia atu hoki e koe te Aheroto i te whenua; i anga ano tou
ngakau ki te rapu i te Atua.

<span id="an_19:4">19:4</span> Na noho ana a Iehohapata ki Hiruharama, a
ka haere atu ano ia puta noa i te iwi, i Peerehepa a tae noa ki te
whenua pukepuke o Eparima, a whakahokia ana ratou e ia ki a Ihowa, ki te
Atua o o ratou matua.

<span id="an_19:5">19:5</span> ¶ I whakaritea ano e ia he kaiwhakawa mo
te whenua ki nga pa taiepa katoa o Hura, ki tenei pa, ki tenei pa.

<span id="an_19:6">19:6</span> I mea ano ia ki nga kaiwhakawa, Kia whai
mahara ki ta koutou e mea ai; ehara hoki ta koutou whakarite whakawa i
te mea ki te tangata, engari ki a Ihowa; kei a koutou ano ia ina
whakawa.

<span id="an_19:7">19:7</span> Na kia tau te wehi o Ihowa ki a koutou,
kia mau hoki ki te mahi; kahore hoki o to tatou Atua, o Ihowa,
whakahaere he, kahore he whakapai i te tangata, kahore he tango utu.

<span id="an_19:8">19:8</span> I whakaritea ano e Iehohapata ki
Hiruharama etahi o nga Riwaiti, o nga tohunga, o nga upoko o nga whare o
nga matua o Iharaira, mo ta Ihowa whakawa, mo nga tautohetohe. A hoki
ana ratou ki Hiruharama.

<span id="an_19:9">19:9</span> I whakahau ano ia i a ratou, i mea,
Meatia tenei i runga i te wehi o Ihowa, i te pono, i te ngakau tapatahi.

<span id="an_19:10">19:10</span> Ki te tae mai te tautohetohe ki a
koutou, he mea na o koutou teina e noho ana i o ratou pa, he toto penei
ranei, he toto pera ranei, he ture ranei, he whakaritenga ranei, he
whakahau ranei, he tikanga ranei, me whakatupato ratou kia kaua e hara
ki a Ihowa, kei takoto he riri mo koutou, mo o koutou tuakana, teina.
Meatia tenei, a e kore koutou e whai hara.

<span id="an_19:11">19:11</span> Nana, ko Amaria tino tohunga hei upoko
mo koutou i nga mea katoa a Ihowa; ko Teparia hoki, tama a Ihimaera,
rangatira o te whare o Hura, mo nga mea katoa a te kingi: ko nga Riwaiti
ano hei rangatira i to koutou aroaro. Kia maia ki te mahi, a ko Ihowa
hei hoa mo te pai.

<span id="an_20:1">20:1</span> ¶ Na i muri i tenei ka haere mai nga tama
a Moapa, ratou ko nga tama a Amona, a hei hoa mo ratou ko etahi o nga
Amoni, ki te whawhai ki a Iehohapata.

<span id="an_20:2">20:2</span> Katahi ka haere mai etahi, ka korero ki a
Iehohapata, ka mea, He ope nui tenei te haere mai nei ki a koe i tera
taha o te moana, i Hiria. Nana, kei Hatetono Tamara ratou, ara kei
Enekeri.

<span id="an_20:3">20:3</span> Na ka wehi a Iehohapata, a ka tahuri tona
aroaro ki te rapu i a Ihowa: i karangatia ano e ia he nohopuku puta noa
i a Hura.

<span id="an_20:4">20:4</span> Na ka huihuia a Hura ki te rapu i ta
Ihowa. I puta ratou i nga pa katoa o Hura ki te rapu i ta Ihowa.

<span id="an_20:5">20:5</span> Na ka tu a Iehohapata i roto i te huihui
o Hura, o Hiruharama, i te whare o Ihowa, i mua i te marae hou,

<span id="an_20:6">20:6</span> A ka mea, E Ihowa, e te Atua o o matou
matua, he teka ianei ko koe te Atua i te rangi, ko koe hoki te
kaiwhakahaere tikanga mo nga kingitanga katoa mo nga tauiwi? kei tou
ringa te kaha me te marohirohi; kahore hoki tetahi hei tu atu ki a koe.

<span id="an_20:7">20:7</span> He teka ianei ko koe to matou Atua i peia
ai nga tangata o tenei whenua i te aroaro o tau iwi, o Iharaira, a homai
ana e koe ki nga uri o Aperahama, o tou hoa aroha a ake ake?

<span id="an_20:8">20:8</span> Na noho ana ratou ki konei; hanga ana e
ratou ki konei he wahi tapu mo tou ingoa; i mea hoki ratou,

<span id="an_20:9">20:9</span> Ki te puta he aitua ki a matou, he hoari,
he whakawakanga, he mate uruta, he matekai ranei, a ka tu matou ki te
aronga o tenei whare, ki tou aroaro, kei tenei whare hoki tou ingoa, a
ka karanga ki a koe, i a matou ka mate nei, na, mau e whakarong o mai, e
whakaora.

<span id="an_20:10">20:10</span> Na tenei nga tama a Amona, a Moapa, a
Maunga Heira, kihai nei i homai e koe ki a Iharaira kia whakaekea e
ratou i to ratou haerenga mai i te whenua o Ihipa; i peka ke hoki ratou
i a ratou, kihai hoki i huna i a ratou;

<span id="an_20:11">20:11</span> Nana, ko ta ratou utu tenei ki a matou,
e haere mai ana ki te pei i a matou i tou kainga tupu i homai nei e koe
hei kainga tupu mo matou.

<span id="an_20:12">20:12</span> E to matou Atua, e kore ianei koe e
whakawa ki a ratou? kahore hoki o matou kaha i te aroaro o tenei ope nui
e haere mai nei ki a matou; kahore hoki matou e mohio me aha matou:
otiia e anga ana o matou kanohi ki a koe.

<span id="an_20:13">20:13</span> Na tu tonu a Hura katoa ki te aroaro o
Ihowa, a ratou kohungahunga, a ratou wahine, me a ratou tamariki.

<span id="an_20:14">20:14</span> ¶ I reira ka tau ki a Tahatiere tama a
Hakaraia, tama a Penaia, tama a Teiere, tama a Matania, he Riwaiti, no
nga tama a Ahapa, te wairua o Ihowa i waenganui o te whakaminenga.

<span id="an_20:15">20:15</span> Na ka mea ia, Whakarongo, e Hura katoa,
koutou ko nga tangata o Hiruharama, me koe ano hoki, e Kingi Iehohapata;
ko te kupu tenei a Ihowa ki a Koutou, Kaua e wehi, kaua e pawera ki
tenei ope nui; no te mea ehara i a koutou te whawhai, engari na te Atua.

<span id="an_20:16">20:16</span> Apopo ka haere ki raro ki te tu i a
ratou: nana, kei te piki mai ratou i te pikitanga i Titi; a ka kite
koutou i a ratou i te pito o te awaawa, i te ritenga o te koraha o
Ieruere.

<span id="an_20:17">20:17</span> Kahore he rawa i whawhai ai koutou i
tenei pakanga. Whakatikatika i a koutou, ka ata tu, ka matakitaki i ta
Ihowa whakaoranga mo koutou, e Hura, e Hiruharama. Kaua e wehi, kaua e
pawera. Apopo ka haere ki to ratou aroaro; a ko Ihowa hei hoa mo k
outou.

<span id="an_20:18">20:18</span> Na piko tonu te kanohi o Iehohapata ki
te whenua: a takoto ana a Hura katoa, ratou ko nga tangata o Hiruharama,
ki te aroaro o Ihowa, koropiko ana ki a Ihowa.

<span id="an_20:19">20:19</span> Na kua tu nga Riwaiti, nga tama a nga
Kohati, nga tama a nga Korahi; kei te whakamoemiti ki a Ihowa, ki te
Atua o Iharaira; nui atu te reo.

<span id="an_20:20">20:20</span> ¶ Na ka maranga wawe ratou i te ata, a
ka haere ki te koraha o Tekoa; a, i a ratou e haere ana, ka tu a
Iehohapata, ka mea, Whakarongo, e Hura, koutou ko nga tangata o
Hiruharama, whakapono ki ta Ihowa, ki ta to koutou Atua, a ka u koutou;
whakapo no ki ta ana poropiti, a ka kake koutou.

<span id="an_20:21">20:21</span> Na ka whakatakoto whakaaro ia ki te
iwi, a whakaritea ana e ia etahi hei waiata ki a Ihowa, hei whakamoemiti
ki te ataahua o te tapu, i a ratou e haere ana i mua i te ope, hei mea,
Whakamoemiti ki a Ihowa, he mau tonu hoki tana mahi tohu.

<span id="an_20:22">20:22</span> Na ka timata nei ratou te waiata, te
whakamoemiti, ka whakatakotoria e Ihowa he pehipehi mo nga tama a Amona,
a Moapa, mo o Maunga Heira i haere mai nei ki te whawhai ki a Hura; a ka
patua ratou.

<span id="an_20:23">20:23</span> I whakatika hoki nga tama a Amona raua
ko Moapa ki nga tangata o Maunga Heira, ki te huna, ki te whakangaro i a
ratou; a ka poto i a ratou nga tangata o Heira, na kua piri tenei ki
tenei, hei whakangaro ratou i a ratou ano.

<span id="an_20:24">20:24</span> A, no te taenga o Hura ki te pourewa i
te koraha, te tirohanga ki te ope, nana, o ratou tinana e takoto ana i
te whenua, kihai tetahi i ora.

<span id="an_20:25">20:25</span> Na, i te haerenga o Iehohapata ratou ko
tona iwi ki te tango i o ratou taonga, he tini nga taonga i kitea ki a
ratou, me nga tupapaku, me nga mea e matenuitia ana; huia ana mo ratou;
kihai i taea te pikau; na e toru o ratou ra e tango ana i nga taonga, i
te tini hoki.

<span id="an_20:26">20:26</span> A i te wha o nga ra ka huihui ratou ki
te raorao o Peraka: i whakapai hoki ratou ki a Ihowa ki reira; koia i
tapa ai te ingoa o taua wahi, ko te raorao o Peraka, a tae noa ki tenei
ra.

<span id="an_20:27">20:27</span> Katahi ka hoki nga tangata katoa o
Hura, o Hiruharama, me Iehohapata ano i mua i a ratou; hoki koe ana ki
Hiruharama; na Ihowa hoki ratou i mea kia koa ki a ratou hoariri.

<span id="an_20:28">20:28</span> Na ka tae ratou ki Hiruharama me nga
hatere, me nga hapa, me nga tetere ki te whare o Ihowa.

<span id="an_20:29">20:29</span> Na tau ana te wehi o te Atua ki nga
kingitanga katoa o nga whenua i to ratou rongonga kua whawhai a Ihowa ki
nga hoariri o Iharaira.

<span id="an_20:30">20:30</span> Heoi ata takoto ana te kingitanga o
Iehohapata; kua meinga hoki ia e tona Atua kia whai tanga manawa a
tawhio noa.

<span id="an_20:31">20:31</span> ¶ Na kingi ana a Iehohapata ki a Hura.
E toru tekau ma rima ona tau i tona kingitanga; a e rua tekau ma rima
ona tau i kingi ai ia ki Hiruharama. Na ko te ingoa hoki o tona whaea ko
Atupa, he tamahine na Hirihi.

<span id="an_20:32">20:32</span> I haere ano hoki ia i te ara o tona
papa, o Aha, kihai hoki i peka ke i tera; i mahia e ia te mea e tika ana
ki te titiro a Ihowa.

<span id="an_20:33">20:33</span> Otiia kihai nga wahi tiketike i
whakakahoretia; kiano hoki te iwi i i whakaanga i o ratou ngakau ki te
Atua o o ratou matua.

<span id="an_20:34">20:34</span> Na, ko era atu meatanga a Iehohapata, o
mua, me o muri, nana, kei te tuhituhi i roto i te pukapuka a Iehu tama a
Hanani, e korerotia na i roto i te pukapuka o nga kingi o Iharaira.

<span id="an_20:35">20:35</span> I muri i tenei ka huihuia nga whakaaro
o Iehohapata kingi o Hura raua ko Ahatia kingi o Iharaira; he kino rawa
ano nga mahi a tenei.

<span id="an_20:36">20:36</span> I huihuia hoki o raua whakaaro kia
hanga he kaipuke hei rere ki Tarahihi. Na hanga ana e raua nga kaipuke
ki Ehiono Kepere.

<span id="an_20:37">20:37</span> Katahi a Erietere tama a Rorawa o
Mareha ka poropiti i te he mo Iehohapata, ka mea, Kua huihuia na o korua
whakaaro ko Ahatia, mo reira kua pakaru au mahi i a Ihowa. Na kua pakura
nga kaipuke, a kihai i ahei te rere ki Tarahihi.

<span id="an_21:1">21:1</span> ¶ Na kua moe a Iehohapata ki ona matua,
kua tanumia ki ona matua ki te pa o Rawiri; a ko Iehorama, ko tana tama,
te kingi i muri i a ia.

<span id="an_21:2">21:2</span> He teina ano ona, he tama na Iehohapata,
ko Ataria, ko Tehiere, ko Hakaraia, ko Ataria, ko Mikaera, ko Hepatia.
Ko enei katoa he tama na Iehohapata kingi o Iharaira.

<span id="an_21:3">21:3</span> I hoatu hoki etahi hakari nui e to ratou
papa ki a ratou, he hiriwa, he koura, he taonga utu nui, he pa taiepa i
Hura: ko te kingitanga ia i hoatu e ia ki a Iehorama; no te mea ko ia te
matamua.

<span id="an_21:4">21:4</span> A, ka kake a Iehorama ki te kingitanga o
tona papa, ka whai kaha, na patua iho e ia ona teina katoa ki te hoari,
me etahi o nga rangatira o Iharaira.

<span id="an_21:5">21:5</span> E toru tekau ma rua nga tau o Iehorama i
a ia i kingi ai, a e waru ona tau i kingi ai ia ki Hiruharama.

<span id="an_21:6">21:6</span> Na haere ana ia i te ara o nga kingi o
Iharaira, pera ana me ta te whare o Ahapa i mea ai; he wahine hoki nana
te tamahine a Ahapa; heoi he kino tana mahi ki te titiro a Ihowa.

<span id="an_21:7">21:7</span> Otiia kihai i pai a Ihowa ki te
whakangaro i te whare o Rawiri: i whakaaro ki te kawenata i whakaritea e
ia ki a Rawiri, ki tana hoki i ki ai, ka hoatu he rama ki a ia, ki ana
tama, i nga ra katoa.

<span id="an_21:8">21:8</span> I ona ra ka maunu a Eroma i raro i te
ringa o Hura, a whakakingitia ake e ratou he kingi mo ratou.

<span id="an_21:9">21:9</span> Katahi ka haere a Iehorama ratou ko ana
rangatira, me ana hariata katoa. Na maranga ana ia i te po, a patua iho
e ia nga Eromi i karapotia ai ia, ratou ko nga rangatira o nga hariata.

<span id="an_21:10">21:10</span> Heoi kua maunu a Eroma i raro i te
ringa o Hura a taea noatia tenei ra. I maunu ano a Ripina i taua wa i
raro i tona ringa, nona hoki i whakarere i a Ihowa, i te Atua o ona
matua.

<span id="an_21:11">21:11</span> Na i hanga e ia he wahi tiketike ki nga
maunga o Hura, a meinga ana e ia nga tangata o Hiruharama kia moepuku, i
kumea hoki e ia a Hura ki te he.

<span id="an_21:12">21:12</span> ¶ Na kua tae mai ki a ia he mea i
tuhituhia e Iraia poropiti, e mea ana, Ko te kupu tenei a Ihowa, a te
Atua o tou papa, o Rawiri, Na, i te mea kihai koe i haere i nga ara o
tou papa, o Iehohapata, i nga ara ano o Aha kingi o Hura;

<span id="an_21:13">21:13</span> Engari haere ana koe i te ara o nga
kingi o Iharaira, a meinga ana e koe a Hura, ratou ko nga tangata o
Hiruharama, kia moepuku, kia rite ki nga moepuku o te whare o Ahapa; a
patua ana e koe ou teina o te whare o tou papa, he hunga i pai ake i a
koe:

<span id="an_21:14">21:14</span> Nana, he nui te whiu e whiua ai e Ihowa
tou iwi, au tamariki, au wahine, me ou rawa katoa:

<span id="an_21:15">21:15</span> A tera e nui ou mate, he mate no ou
whekau, no ka puta ki waho ou whekau i te mate i tenei ra, i tenei ra.

<span id="an_21:16">21:16</span> Na whakaarahia ana e Ihowa hei whawhai
ki a Iehorama te wairua o nga Pirihitini, o nga Arapi ano i tata ki nga
Etiopiana.

<span id="an_21:17">21:17</span> Na ka whakaekea a Hura e ratou; kua
pakaru ki roto, kahakina ake e ratou nga taonga katoa i rokohanga ki te
whare o te kingi, ana tama, me ana wahine, kihai rawa tetahi tama ana i
mahue ki a ia, ko Iehoahata anake, ko te whakaotinga o ana tama.

<span id="an_21:18">21:18</span> I muri i tenei katoa ka patua e Ihowa
ona whekau; he mate kihai i taea te rongoa.

<span id="an_21:19">21:19</span> A ka maha nga ra, ka taea te mutunga o
nga tau e rua, ka puta ona whekau ki waho, na tona mate hoki, a mate iho
ia, he kino ona mate; kahore hoki a tona iwi tahunga mona pera me te
tahunga mo ona matua.

<span id="an_21:20">21:20</span> E toru tekau ma rua ona tau i tona
kingitanga, a e waru ona tau i kingi ai ia ki Hiruharama: na kihai ia i
matenuitia i tona haerenga; a tanumia ana ki te pa o Rawiri, engari
kahore ki nga tanumanga o nga kingi.

<span id="an_22:1">22:1</span> ¶ A meinga ana e nga tangata o Hiruharama
a Ahatia tana tama whakaotinga hei kingi i muri i a ia: i patua hoki nga
tuakana katoa e te taua i haere mai nei i nga Arapi ki te puni. Heoi ka
kingi a Ahatia, te tama a Iehorama kingi o Hura.

<span id="an_22:2">22:2</span> E wha tekau ma rua nga tau o Ahatia i
tona kingitanga, a kotahi te tau i kingi ai ia ki Hiruharama. A ko te
ingoa o tona whaea ko Ataria, he tamahine na Omori.

<span id="an_22:3">22:3</span> I haere ano ia i nga ara o te whare o
Ahapa: ko tona whaea hoki tona kaiwhakatakoto whakaaro mo te mahi he.

<span id="an_22:4">22:4</span> Na mahia ana e ia te kino ki te titiro a
Ihowa, i pera me te whare o Ahapa. Ko ratou hoki ona kaiwhakatakoto
whakaaro i muri i te matenga o tona papa, hei ngaromanga mona.

<span id="an_22:5">22:5</span> Na haere ana ia i runga i to ratou
whakaaro. I haere tahi ano raua ko Iehorama tama a Ahapa kingi o
Iharaira ki te whawhai ki a Hataere kingi o Hiria, ki Ramoto Kireara; na
kua tu a Iorama i nga Hiriani.

<span id="an_22:6">22:6</span> A hoki ana ia ki Ietereere kia rongoatia
nga tunga i tu ai ia ki Rama, i tana whawhai ki a Hataere kingi o Hiria.
Na ko te haerenga mai o Ataria tama a Iehorama kingi o Hura kia kite i a
Iehorama tama a Ahapa ki Ietereere, e mate ana hoki ia.

<span id="an_22:7">22:7</span> Na, ko te whakangaromanga i a Ahatia, na
te Atua, no tona haerenga ki a Iorama. I tona taenga hoki, ka puta raua
ko Iehorama ki te tu i a Iehu tama a Nimihi, i whakawahia nei e Ihowa
hei hatepe i te whare o Ahapa.

<span id="an_22:8">22:8</span> A, i a Iehu e whakawa ana ki te whare o
Ahapa, ka tutaki ia ki nga rangatira o Hura, ratou ko nga tama a nga
tuakana o Ahatia, e mahi ana ki a Ahatia: na patua iho ratou e ia.

<span id="an_22:9">22:9</span> Na ka rapua a Ahatia e ia, a ka mau i a
ratou; i te piri hoki i Hamaria. Na ka kawea ki a Iehu, a whakamatea
iho, tanumia iho; i ki hoki ratou, He tama ia na Iehohapata, na te
tangata i whakapaua nei tona ngakau ki te rapu i a Ihowa. Na kore ake he
kaha o te whare o Ahatia ki te pupuri i te kingitanga.

<span id="an_22:10">22:10</span> ¶ A, no te kitenga o Ataria whaea o
Ahatia, kua mate tana tama, whakatika ana ia, a whakangaromia ana e ia
nga uri kingi katoa o te whare o Hura.

<span id="an_22:11">22:11</span> Otiia tangohia ana e Iehohapeata,
tamahine a te kingi, a Ioaha tama a Ahatia, he mea mau huna atu i roto i
nga tama a te kingi i whakamatea ra, kawea atu ana raua ko tona kaihiki
ki te whare moenga. Na huna ana ia e Iehohapeata tamahine a Kingi
Iehorama, wahine a Iehoiara tohunga, he tuahine ano ia no Ahatia, te
kitea e Ataria, i kore ai e whakamatea e ia.

<span id="an_22:12">22:12</span> Na i a ratou ia e huna ana i te whare o
te Atua, e ono tau; na ko Ataria te kuini o te whenua.

<span id="an_23:1">23:1</span> ¶ Na i te whitu o nga tau ka whakanuia e
Iehoiara he kaha mona; i riro hoki i a ia nga rangatira rau, a Ataria
tama a Ierohama, a Ihimaera tama a Iehohanana, a Ataria tama a Opere, a
Maaheia tama a Araia, a Erihapata tama a Tikiri, hei hoa mona, me a rawa
ki te kawenata.

<span id="an_23:2">23:2</span> Na haereerea ana e ratou a Hura a taka
noa, huihuia ana e ratou nga Riwaiti i roto i nga pa katoa o Hura, ratou
ko nga upoko o nga whare o nga matua o Iharaira, a haere ana ratou ki
Hiruharama.

<span id="an_23:3">23:3</span> Na ka whakarite kawenata te whakaminenga
katoa ki te kingi i roto i te whare o te Atua. I mea ano ia ki a ratou,
Nana, hei kingi te tama a te kingi, hei pera me ta Ihowa i korero ai mo
nga tama a Rawiri.

<span id="an_23:4">23:4</span> Ko tenei ta koutou e mea ai; ko te
tuatoru o nga wehenga o koutou e haere mai ana i te hapati, ara o nga
tohunga, o nga Riwaiti, hei kaitiaki mo nga kuwaha;

<span id="an_23:5">23:5</span> Ko tetahi o nga wehenga e toru hei te
whare o te kingi; ko tetahi o nga wehenga e toru hei te kuwaha o te
turanga; ko te iwi katoa hoki hei nga marae o te whare o Ihowa.

<span id="an_23:6">23:6</span> Kaua ia tetahi e tomo ki te whare o
Ihowa, ko nga tohunga anake, ratou ko te hunga o nga Riwaiti e minita
ana; ko ratou e haere ki roto, no te mea he tapu ratou. Ko te iwi katoa
ia hei tiaki i nga mea a Ihowa.

<span id="an_23:7">23:7</span> Na me karapoti te kingi e nga Riwaiti a
tawhio noa; hei tona ringa ano te patu a tenei, a tenei; a ki te tomo
tetahi ki te whare, me whakamate. Hei te taha tonu koutou o te kingi i
tona haerenga mai, i tona haerenga atu.

<span id="an_23:8">23:8</span> Na ka meatia e nga Riwaiti, e Hura katoa
nga mea katoa i whakahaua e Iehoiara tohunga; a ka mau ratou ki ana
tangata, ki ana tangata, ki nga mea e haere ana ki roto i te hapati, ki
te hunga ano e haere atu ana ki waho i te hapati; kihai hoki a Ie hoiara
tohunga i tuku i nga wehenga kia haere.

<span id="an_23:9">23:9</span> A i homai e Iehoiara tohunga ki nga
rangatira rau nga tao, nga pukupuku, me nga whakapuru tao a Kingi
Rawiri; i roto hoki era i te whare o te Atua.

<span id="an_23:10">23:10</span> I whakaturia ano e ia te iwi katoa, me
a ratou patu i te ringa o tenei, o tenei, i te koki ki matau o te whare,
tae noa ki te koki ki maui o te whare, ki nga taha o te aata, o te
whare, hei karapoti mo te kingi.

<span id="an_23:11">23:11</span> Katahi ka whakaputaina e ratou te tama
a te kingi, potaea iho ki a ia te karauna; a homai ana te whakaaturanga
ki a ia, na whakakingitia ana ia e ratou; a na Iehoiara ratou ko ana
tama ia i whakawahi, me ta ratou karanga, Kia ora te kingi.

<span id="an_23:12">23:12</span> ¶ A, no te rongonga o Ataria i te nge o
te iwi e rere ana, e whakamoemiti ana ki te kingi, ka haere ia ki te
iwi, ki te whare o Ihowa.

<span id="an_23:13">23:13</span> A ka titiro ia, na ko te kingi e tu ana
i te taha o tona pou i te tomokanga, ko nga rangatira ano me nga tetere
i te taha o te kingi; a ko te iwi katoa o te whenua e koa ana, e
whakatangi ana i nga tetere; ko nga kaiwaiata hoki e whakatangi ana i
nga mea rangi waiata, e arahi ana i te waiata whakamoemiti. Katahi ka
haehae a Ataria i ona kakahu, ka karanga, He he, he he, te
whakatakotoria nei!

<span id="an_23:14">23:14</span> Na ka whakaputaina e Iehoiara tohunga
nga rangatira rau, nga kaitohutohu ope ki waho, a ka mea ia ki a ratou,
Mauria mai ia ki waenganui i nga rarangi; a ko te tangata e whai i muri
i a ia, whakamatea ki te hoari; i mea hoki te tohunga, Kaua ia e
whakamatea i roto i te whare o Ihowa.

<span id="an_23:15">23:15</span> Heoi whakawateatia ana he haerenga
mona; na ka tae ia ki te tomokanga o te kuwaha hoiho i te taha o te
whare o te kingi, whakamatea iho ki reira.

<span id="an_23:16">23:16</span> Na ka whakaritea e Iehoiara he
kawenata, he mea nana, na te iwi katoa, ratou ko te kingi, kia meinga
ratou hei iwi ma Ihowa.

<span id="an_23:17">23:17</span> Na haere ana te iwi katoa ki te whare o
Paara, wahia iho e ratou; mongamonga noa i a ratou ana aata, ona ahua;
patua iho hoki e ratou a Matana tohunga o Paara ki mua i nga aata.

<span id="an_23:18">23:18</span> I whakarite kaitirotiro ano a Iehoiara
mo te whare o Ihowa, he mea wehea nei e Rawiri ki roto ki te whare o
Ihowa hei whakaeke i nga tahunga tinana a Ihowa, ko te mea hoki ia i
tuhituhia i roto i te ture a Mohi; me te koa ano ratou, me te waiata; ko
ta Rawiri hoki ia i whakarite ai.

<span id="an_23:19">23:19</span> I whakaturia ano e ia he kaitiaki
kuwaha mo nga kuwaha o te whare o Ihowa, kei haere ki roto te tangata e
poke ana i tetahi mea.

<span id="an_23:20">23:20</span> Na tikina ana e ia nga rangatira rau,
nga tangata nunui, ratou ko nga kawana o te iwi, ko te iwi katoa ano
hoki o te whenua, a mauria iho ana e ratou te kingi i te whare o Ihowa
ki raro; na haere ana ratou na to runga kuwaha ki te whare o te kin gi,
a whakanohoia ana te kingi ki te torona o te kingitanga.

<span id="an_23:21">23:21</span> Heoi koa tonu te iwi katoa o te whenua,
a marire noa iho te pa: a patua ana e ratou a Ataria ki te hoari.

<span id="an_24:1">24:1</span> ¶ E whitu nga tau o Ioaha i a ia i kingi
ai; a e wha tekau nga tau i kingi ai ia ki Hiruharama. A ko te ingoa o
tona whaea, ko Tipia, no Peerehepa.

<span id="an_24:2">24:2</span> Na he tika nga mahi a Ioaha ki te titiro
a Ihowa i nga ra katoa o te tohunga, o Iehoiara.

<span id="an_24:3">24:3</span> A i tangohia e Iehoiara he wahine mana,
tokorua; a ka whanau ana tama, ana tamahine.

<span id="an_24:4">24:4</span> I muri i tenei ka whai ngakau a Ioaha ki
te whakahou i te whare o Ihowa.

<span id="an_24:5">24:5</span> A ka oti nga tohunga me nga Riwaiti te
huihui e ia, ka mea ia ki a ratou, Haere ki nga pa o Hura, ki te
kohikohi moni mai i a Iharaira katoa hei whakahou i te whare o to koutou
Atua, i tenei tau, i tenei tau; ma koutou hoki e whakahohoro taua mah i.
Heoi kihai i hohoro i nga Riwaiti.

<span id="an_24:6">24:6</span> Na ka karanga te kingi ki a Iehoiara, ko
te upoko hoki ia, a ka mea ki a ia, He aha koe te mea ai ki nga Riwaiti
kia mauria mai i a Hura, i Hiruharama, te mea i kohikohia, ta Mohi
pononga a Ihowa me ta te whakaminenga o Iharaira mo te tapenakara o te
whakaaturanga?

<span id="an_24:7">24:7</span> Na nga tama hoki a taua wahine kino a
Ataria i wahi te whare o te Atua; a ko nga mea tapu katoa o te whare o
Ihowa, meinga ana e ratou mo nga Paara.

<span id="an_24:8">24:8</span> Heoi ka korero te kingi, a ka hanga he
pouaka e ratou, whakaturia ana ki waho, ki te kuwaha o te whare o Ihowa.

<span id="an_24:9">24:9</span> Na, ka pa te karanga puta noa i a Hura, i
Hiruharama, kia kawea mai ki a Ihowa te kohikohi i whakaritea e Mohi, e
ta te Atua pononga, ki a Iharaira i te koraha.

<span id="an_24:10">24:10</span> Na koa tonu nga rangatira katoa me te
iwi katoa, a kawea ana mai e ratou, maka ana ki roto ki te pouaka a rite
noa.

<span id="an_24:11">24:11</span> A, i nga wa e kawea mai ai e nga
Riwaiti te pouaka ki te whare takoha o te kingi, a ka kitea kua rahi te
moni, ka haere mai te kaituhituhi a te kingi raua ko te tangata a te
tino tohunga, ka ringihia e raua nga mea i roto i te pouaka, na ka tang
o raua, ka whakahoki ano ki tona wahi. Pena tonu ratou i ia ra, i ia ra,
a nui atu te moni i kohikohia.

<span id="an_24:12">24:12</span> A hoatu ana e te kingi raua ko Iehoiara
ki nga tangata i te mahi o nga mea mo te whare o Ihowa; a na ratou i utu
nga kaimahi kohatu, nga kamura, hei whakahou i te whare o Ihowa, nga
kaimahi hoki i te rino, i te parahi, hei whakaora mo te whare o Ihowa.

<span id="an_24:13">24:13</span> Heoi ka mahi nga kaimahi, a ka oti te
mahi i a ratou; na kua meinga e ratou kia rite ki to mua ahua te tu o te
whare o te Atua, kia kaha hoki.

<span id="an_24:14">24:14</span> A, ka oti i a ratou, ka kawea te toenga
o te moni ki te aroaro o te kingi raua ko Iehoiara, a ka waiho hei hanga
i etahi oko mo te whare o Ihowa, i nga oko minita, i nga mea mo nga
patunga tapu, i nga koko, i nga oko koura, hiriwa; a he whakaeke tonu ta
ratou i te tahunga tinana i te whare o Ihowa i nga ra katoa o Iehoiara.

<span id="an_24:15">24:15</span> ¶ Otiia kua koroheketia a Iehoiara, kua
maha ona ra, a ka mate: kotahi rau e toru tekau ona tau i tona matenga.

<span id="an_24:16">24:16</span> A tanumia ana ia ki te pa o Rawiri ki
te taha o nga kingi; he pai hoki no tana mahi ki a Iharaira, ki te Atua
hoki, a ki tona whare.

<span id="an_24:17">24:17</span> Na i muri i te matenga o Iehoiara ka
haere mai nga rangatira o Hura, a ka piko ki te kingi. Na rongo tonu te
kingi ki a ratou.

<span id="an_24:18">24:18</span> Na whakarerea ake e ratou te whare o
Ihowa, o te Atua o o ratou matua, mahi ana ratou ki nga Aherimi, ki nga
whakapakoko. Na kua pa he riri ki a Hura, ki Hiruharama, mo tenei he o
ratou.

<span id="an_24:19">24:19</span> Heoi unga ana e ia nga poropiti ki a
ratou hei whakahoki i a ratou ki a Ihowa, a whakawa ana ratou i a ratou:
otiia kihai i rongo.

<span id="an_24:20">24:20</span> Na kua tau te wairua o te Atua ki te
tohunga, ki a Hakaraia tama a Iehoiara; a ka tu ia ki runga ake i te
iwi, ka mea ki a ratou, Ko te kupu tenei a te Atua, he aha koutou ka
takahi ai i nga whakahau a Ihowa? ma konei hoki ka kore ai koutou e ka
ke. Kua whakarerea nei e koutou a Ihowa na kua whakarerea hoki koutou e
ia.

<span id="an_24:21">24:21</span> Na ka whakatupuria e ratou he he mona,
a akina ia ki te kohatu, na te kingi i whakahau, ki te marae o te whare
o Ihowa.

<span id="an_24:22">24:22</span> Heoi kihai a Kingi Ioaha i mahara ki te
aroha i whakaputaina e tona papa, e Iehoiara, ki a ia: heoi patua ana e
ia tana tama. A i tona matenga, ka mea ia, Ma Ihowa e titiro, e rapu
utu.

<span id="an_24:23">24:23</span> Na taka rawa ake te tau, ka whakaekea
ia e te taua o Hiria; a haere ana mai ratou ki a Hura, ki Hiruharama,
whakangaromia ana e ratou nga rangatira katoa o te iwi i roto i te iwi,
tukua ana e ratou o ratou taonga katoa kia kawea ki te kingi o Ra
mahiku.

<span id="an_24:24">24:24</span> He tokoiti hoki nga tangata o te taua o
nga Hiriani i haere mai nei; a hoatu ana e Ihowa te ope nui rawa ki o
ratou ringa, mo ratou i whakarere i a Ihowa, i te Atua o o ratou matua.
Heoi tutuki ana i a ratou he whakawa mo Ioaha.

<span id="an_24:25">24:25</span> A, no to ratou haerenga atu i a ia, i
mahue iho hoki ia i a ratou he nui ona mate, ka whakatupuria e ana
tangata he he mona, mo nga toto o nga tama a Iehoiara tohunga, a patua
ana ia e ratou, ki runga ki tona moenga, a mate iho: na tanumia ana i a
e ratou ki te pa o Rawiri, otiia kahore ki nga tanumanga o nga kingi.

<span id="an_24:26">24:26</span> Na ko nga tangata nana i whakatupu te
he mona; ko Tapara, tama a tetahi wahine o Amona, a Himeata, ko
Iehotapara, tama a tetahi wahine o Moapa, a Timiriti.

<span id="an_24:27">24:27</span> Na, ko ana tama, me te nui o nga
taimaha i utaina ki runga ki a ia, me te hanganga i te whare o te Atua,
nana, kei te tuhituhi ena i roto i nga korero o te pukapuka o nga kingi;
a ko tana tama, ko Amatia, te kingi i muri i a ia.

<span id="an_25:1">25:1</span> ¶ E rua tekau ma rima nga tau o Amatia i
tona kingitanga, a e rua tekau ma iwa nga tau i kingi ai ia ki
Hiruharama: a ko te ingoa hoki o tona whaea, ko Iehoarana, no
Hiruharama.

<span id="an_25:2">25:2</span> Na he tika tana mahi ki te titiro a
Ihowa, engari kihai i tapatahi te ngakau

<span id="an_25:3">25:3</span> A, ka pumau tona kingitanga, katahi ka
whakamatea e ia ana tangata, nana nei i patu tona papa, te kingi.

<span id="an_25:4">25:4</span> Ko a raua tama ia kihai i whakamatea;
engari i rite tana ki te mea i tuhituhia i te ture i te pukapuka a Mohi,
ki ta Ihowa i whakahau ra, Kaua nga matua e mate mo to nga tamariki;
kaua hoki nga tamariki e mate mo to nga matua; engari me mate tene i mo
tona hara, tenei mo tona hara.

<span id="an_25:5">25:5</span> Na i huihuia hoki e Amatia a Hura, a
whakaritea ana he rangatira mano, he rangatira rau mo nga whare o o
ratou matua, puta noa i a Hura katoa raua ko Pineamine. A taua ana ratou
e ia, te hunga e rua tekau, he maha ake hoki, nga tau, a ka kitea e toru
rau mano, whiriwhiri rawa, he hunga haere ki te whawhai, he hunga hapai
i te tao, i te whakangungu rakau.

<span id="an_25:6">25:6</span> I utua ano hoki e ia etahi o Iharaira,
kotahi rau mano, he marohirohi, he maia, kotahi rau taranata hiriwa.

<span id="an_25:7">25:7</span> Na, ko te taenga mai o tetahi tangata a
te Atua ki a ia, ka mea E te kingi, kaua te taua a Iharaira e haere tahi
koutou, no te mea kahore a Ihowa i a Iharaira, ara i nga tama katoa a
Eparaima.

<span id="an_25:8">25:8</span> Otiia ki te haere koe, kia toa, kia kaha
ki te whawhai; ma Ihowa ano koe e turaki i te aroaro o te hoariri; he
kaha hoki to te Atua ki te awhina, ki te turaki.

<span id="an_25:9">25:9</span> Na ka mea atu a Amatia ki te tangata a te
Atua, Ha, me pehea nga taranata kotahi rau i hoatu e ahau ki te taua a
Iharaira? Ano ra ko te tangata a te Atua, E ahei ana i te Atua te homai
ki a koe kia rahi noa ake i tenei.

<span id="an_25:10">25:10</span> Katahi ratou ka wehea atu e Amatia, ara
te taua i haere mai ki a ia i Eparaima, kia hoki ki to ratou na wahi. Na
mura rawa to ratou riri ki a Hura, a hoki ana ki to ratou wahi, mura
tonu te riri.

<span id="an_25:11">25:11</span> Na ka whakapakari a Amatia i a ia, a
arahina ana e ia tona iwi, haere ana ki Raorao Tote, patua iho e ia nga
tama a Heira, kotahi tekau mano.

<span id="an_25:12">25:12</span> Na, ko era atu mano, kotahi tekau, i
ora nei, whakaraua ana e nga tama a Hura, kawea ana ki te tihi o te
kamaka, maka atu ana i te tihi o te kamaka, a mongamonga noa ratou
katoa.

<span id="an_25:13">25:13</span> Otiia, ko nga tangata o te taua i
whakahokia nei e Amatia, kei haere tahi ratou ki te whawhai, whakaekea
ana e ratou nga pa o Hura, o Hamaria mai ano a tae noa ki Petehorono,
patua iho etahi o ratou, e toru mano, nui atu hoki te taonga i pahuati a
e ratou.

<span id="an_25:14">25:14</span> ¶ A, muri i te taenga mai o Amatia i te
patunga i nga Eromi, ka mauria mai e ia nga atua o nga tama a Heira, na
ka whakaturia e ia hei atua mona, koropiko ana ia ki mua i a ratou,
tahuna ana e ia he whakakakara ki a ratou.

<span id="an_25:15">25:15</span> Na reira ka mura te riri o Ihowa ki a
Amatia, a unga ana mai e ia he poropiti ki a ia, hei korero ki a ia, He
aha koe i rapu ai i ta nga atua o te iwi na? kihai na hoki to ratou iwi
i whakaorangia e ratou i tou ringa.

<span id="an_25:16">25:16</span> Na, i a ia e korero ana ki a ia, ka mea
te kingi ki a ia, Kua waiho ranei koe hei kaiwhakatakoto whakaaro mo te
kingi? Kati tau; mo te aha koe kia patua? Na mutu ake ta te poropiti;
otiia i ki ano ia, E mohio ana ano ahau kua takoto to te Atua w hakaaro
mou, kia ngaro, mo tau meatanga i tenei, mou hoki kihai i rongo ki toku
whakaaro.

<span id="an_25:17">25:17</span> ¶ Katahi a Amatia kingi o Hura ka
whakatakoto whakaaro, a unga tangata ana ki a Ioaha tama a Iehoahata
tama a Iehu kingi o Iharaira, hei ki atu, Tena, taua ka titiro tetahi ki
te kanohi o tetahi.

<span id="an_25:18">25:18</span> Na ka unga tangata a Ioaha kingi o
Iharaira ki a Amatia kingi o Hura, hei ki atu, i tono karere te
tataramoa i Repanona ki te hita i Repanona, hei ki atu, Homai tau
tamahine hei wahine ma taku tama. Na ko te haerenga atu o tetahi kirehe
i Repano na, takahia iho e ia taua tataramoa.

<span id="an_25:19">25:19</span> E ki ana koe, Na, kua patua e koe
Eroma; a kua whakanekehia ake koe e tou ngakau kia whakapehapeha. E noho
ra ki tou whare: he aha koe ka whakapataritari ai, e kino ai koe, e
hinga ai koe, a koe na, koutou tahi ko Hura?

<span id="an_25:20">25:20</span> Otiia kihai a Amatia i rongo; na te
Atua hoki tena, kia hoatu ai ratou e ia ki te ringa o o ratou hoariri,
mo ratou i rapu tikanga i nga atua o Eroma.

<span id="an_25:21">25:21</span> Heoi haere ana a Ioaha kingi o
Iharaira, a ka titiro raua ko Amatia kingi o Hura, tetahi ki te kanohi o
tetahi, ki Petehemehe o Hura.

<span id="an_25:22">25:22</span> Na kua patua a Hura i te aroaro o
Iharaira, a rere ana ratou, tena ki tona teneti, tena ki tona teneti.

<span id="an_25:23">25:23</span> I mau ano a Amatia kingi o Hura tama a
Ioaha tama a Iehoahata i a Ioaha kingi o Iharaira ki Petehemehe, a kawea
ana ia ki Hiruharama, wawahia ana e ia te taiepa o Hiruharama, i te
kuwaha mai ano o Eparaima taea noatia te kuwaha o te koki, e wha rau
whatianga.

<span id="an_25:24">25:24</span> Na, ko te koura katoa, ko te hiriwa, me
nga oko katoa i kitea ki te whare o te Atua, ki a Opereeroma, me nga
taonga o te whare o te kingi, me etahi tangata hei taumau, tangohia ake
e ia, a hoki ana ki Hamaria.

<span id="an_25:25">25:25</span> A tekau ma rima nga tau i ora ai a
Amatia tama a Ioaha kingi o Hura i muri i te matenga o Ioaha tama a
Iehoahata kingi o Iharaira.

<span id="an_25:26">25:26</span> Na, ko era atu meatanga a Amatia, o
mua, me o muri, nana, kahore ianei i tuhituhia ki te pukapuka o nga
kingi o Hura, o Iharaira?

<span id="an_25:27">25:27</span> Na no muri i te wa i mahue ai i a
Amatia te whai i a Ihowa, ka whakatupuria he he mona ki Hiruharama, a
rere ana ia ki Rakihi. Otiia ka unga tangata ratou ki te whai i a ia ki
Rakihi, a whakamatea iho ia ki reira.

<span id="an_25:28">25:28</span> A mauria ana mai i runga hoiho, tanumia
ana ki te taha o ona matua, ki te pa o Hura.

<span id="an_26:1">26:1</span> ¶ Katahi te iwi katoa o Hura ka mau ki a
Utia, kotahi tekau ma ono nei ona tau, a meinga ana hei kingi i muri i
tona papa, i a Amatia.

<span id="an_26:2">26:2</span> Na tenei i hanga Eroto, a whakahokia ana
ki a Hura, i muri i te moenga o te kingi ki ona matua.

<span id="an_26:3">26:3</span> Kotahi tekau ma ono nga tau o Utia i tona
kingitanga, a e rima tekau ma rua ona tau i kingi ai ia ki Hiruharama; a
ko te ingoa o tona whaea, ko Iekoria, no Hiruharama.

<span id="an_26:4">26:4</span> I tika tana mahi ki te titiro a Ihowa, i
rite ki nga mea katoa i mea ai tona papa, a Amatia.

<span id="an_26:5">26:5</span> I rapua e ia ta te Atua i nga ra o
Hakaraia, he tangata mohio tera i nga whakakitenga mai a te Atua. Na i
nga ra i rapua ai e ia ta Ihowa, ka meinga ia e te Atua kia kake.

<span id="an_26:6">26:6</span> I haere ano ia ki te whawhai ki nga
Pirihitini, a wawahia ana e ia te taiepa o Kata, me te taiepa o Iapane,
me te taiepa o Aharoro; a hanga ana e ia etahi pa ki te whenua o
Aharoro, ki roto hoki i nga Pirihitini.

<span id="an_26:7">26:7</span> A i awhinatia ia e te Atua i te whawhai
ki nga Pirihitini, ki nga Arapi i noho ki Kurupaara, ratou ko nga
Meunimi.

<span id="an_26:8">26:8</span> A homai ana e nga Amoni he hakari ki a
Utia; paku ana hoki tona ingoa a tae noa ki te tomokanga ki Ihipa; na ka
nui atu tona kaha.

<span id="an_26:9">26:9</span> I hanga ano e Utia etahi pourewa ki
Hiruharama, ki te kuwaha i te kokonga, ki te kuwaha i te raorao, ki te
koki o te taiepa, hanga ana e ia kia kaha.

<span id="an_26:10">26:10</span> I hanga ano e ia etahi pourewa ki te
koraha, a keria ana etahi poka wai, he maha, he tini hoki ana kararehe;
i te raorao ano, a i te mania: a he kaimahi whenua ana, he kaimahi waina
i nga maunga, i nga mara whai hua hoki: he tangata ahu whenua h oki ia.

<span id="an_26:11">26:11</span> He ope ano ta Utia, he hunga whawhai; i
haere a ropu ki te whawhai; ko te tokomaha, kei to ratou tauanga e
Teiere kaituhituhi raua ko te kaiwhakahaere, ko Hanania, ko tetahi o nga
rangatira a te kingi.

<span id="an_26:12">26:12</span> Ko te tokomaha katoa o nga upoko o nga
whare o nga matua o nga toa marohirohi, e rua mano e ono rau.

<span id="an_26:13">26:13</span> Na, ko te ope hei arahi ma ratou, he
mea i rakaia, e toru rau e whitu mano e rima rau, he hunga i kaha rawa
ta ratou whawhai, hei tuara mo te kingi ki te hoariri.

<span id="an_26:14">26:14</span> Kua pae noa ake i a Utia he whakangungu
rakau mo ratou puta noa i te ope, te tao, he potae, he pukupuku, he
kopere, he kotaha piu kohatu.

<span id="an_26:15">26:15</span> I hanga ano e ia etahi mea ki
Hiruharama, he mea whakaaro na nga tangata mohio, hei uta ki runga i nga
pourewa, i nga pou koki, hei kopere i nga pere, i nga kohatu nunui hoki.
A paku ana tona ingoa ki tawhiti; he hanga whakamiharo hoki tona awhi
natanga a kaha noa ake ia.

<span id="an_26:16">26:16</span> ¶ Otiia i a ia ka kaha nei, ka
whakakake tona ngakau, ka mahi i te kino, a takahia ana e ia ta Ihowa,
ta tona Atua; i tomo hoki ia ki te temepara o Ihowa, ki te tahu
whakakakara ki runga ki te aata whakakakara.

<span id="an_26:17">26:17</span> Na ka haere atu i muri i a ia a Ataria
tohunga, ratou ko etahi tohunga o Ihowa, e waru tekau, he hunga maia.

<span id="an_26:18">26:18</span> Na ka turia atu e ratou a Utia, te
kingi, a ka mea ratou ki a ia, E kore e tika mau, e Utia, te tahu
whakakakara ki a Ihowa; engari ma nga tohunga, ma nga tama a Arona, i
whakatapua nei hei tahu whakakakara. Haere atu i te wahi tapu kua he
hoki koe; ehara hoki i te mea e whai kororia ai koe i te Atua, i a
Ihowa.

<span id="an_26:19">26:19</span> Katahi ka riri a Utia; i tona ringa ano
he tahu kakara hei tahu whakakakara; a, i a ia e riri ana ki nga
tohunga, ka puta ake te repera i tona rae i te aroaro o nga tohunga i
roto i te whare o Ihowa, i te taha o te aata tahu whakakakara.

<span id="an_26:20">26:20</span> A, ko te tahuritanga o te tino tohunga,
o Ataria, ratou ko nga tohunga katoa ki a ia, nana, he repera tera kei
tona rae, peia ana ia e ratou i reira; ko ia ano i hohoro te haere, no
te mea kua pakia ia e Ihowa.

<span id="an_26:21">26:21</span> Na he repera a Utia te kingi a taea
noatia te ra i mate ai, a noho ana i te whare motuhake, he repera hoki,
he mea momotu atu hoki i te whare o Ihowa; a ko tana tama ko Iotama, te
rangatira mo te whare o te kingi, hei kaiwhakarite mo te iwi o te
whenua,

<span id="an_26:22">26:22</span> Na ko era atu meatanga a Utia, o mua, o
muri, kua oti te tuhituhi e Ihaia poropiti tama a Amoho.

<span id="an_26:23">26:23</span> Heoi kua moe a Utia ki ona matua, a
tanumia iho ki ona matua ki te mara i to nga kingi tanumanga; i mea hoki
ratou, He repera ia; a ko tana tama, ko Iotama, te kingi i muri i a ia.

<span id="an_27:1">27:1</span> ¶ E rua tekau ma rima nga tau o Iotama i
tona kingitanga, a kotahi tekau ma ono nga tau i kingi ai ia ki
Hiruharama; a ko te ingoa hoki o tona whaea ko Ieruha, he tamahine na
Haroko.

<span id="an_27:2">27:2</span> A he tika tana mahi ki ta Ihowa titiro, i
rite ki nga mea katoa i mea ai a Utia, tona papa. Otiia kihai ia i tomo
ki te temepara o Ihowa. I mahi tonu te iwi i te he.

<span id="an_27:3">27:3</span> Nana i hanga te kuwaha o runga o te whare
o Ihowa, a he nui te wahi i hanga e ia ki runga ki te taiepa i Opere.

<span id="an_27:4">27:4</span> I hanga ano e ia etahi pa ki nga maunga o
Hura; hanga ana ano e ia etahi taumaihi, etahi pourewa ki nga ngahere.

<span id="an_27:5">27:5</span> I whawhai ano ia ki te kingi o nga tama a
Amona, a taea ana ratou e ia. A homai ana e nga tama a Amona ki a ia i
taua tau kotahi rau taranata hiriwa, tekau mano mehua witi, he parei
hoki tekau nga mano. Ko nga utu enei i homai e nga tama a Amona ki a ia,
i te rua ano o nga tau, a i te toru ano hoki.

<span id="an_27:6">27:6</span> Heoi ka kaha haere a Iotama, no te mea i
whakatikaia e ia ona huarahi i te aroaro o Ihowa, o tona Atua.

<span id="an_27:7">27:7</span> Na, ko era atu meatanga a Iotama, me ana
whawhai katoa, me ona huarahi, nana, kua oti te tuhituhi ki te pukapuka
o nga kingi o Iharaira raua ko Hura.

<span id="an_27:8">27:8</span> E rua tekau ma rima ona tau i tona
kingitanga, a tekau ma ono nga tau i kingi ai ia ki Hiruharama.

<span id="an_27:9">27:9</span> Na kua moe a Iotama ki ona matua, a
tanumia iho ki te pa o Rawiri, a ko tana tama, ko Ahata, te kingi i muri
i a ia.

<span id="an_28:1">28:1</span> ¶ E rua tekau nga tau o Ahata i tona
kingitanga, a tekau ma ono nga tau i kingi ai ia ki Hiruharama: kihai
hoki ia i mahi i te tika ki ta Ihowa titiro, kihai i pera me tona papa,
me Rawiri.

<span id="an_28:2">28:2</span> I haere hoki ia i nga ara o nga kingi o
Iharaira, i hanga ano i etahi whakapakoko whakarewa mo nga Paara.

<span id="an_28:3">28:3</span> I tahu whakakakara ano ia ki te raorao o
te tama a Hinomo, tahuna ana ano e ia ana tamariki ki te ahi; rite tonu
tana ki nga mea whakarihariha a nga iwi i peia nei e Ihowa i te aroaro o
nga tama a Iharaira.

<span id="an_28:4">28:4</span> I patu whakahere ano ia, i tahu
whakakakara ki nga wahi tiketike, ki nga pukepuke, ki raro i nga rakau
kouru nui katoa.

<span id="an_28:5">28:5</span> Na reira i tukua ai ia e Ihowa, e tona
Atua ki te ringa o te kingi o Hiria; a patua ana ia e ratou, he tini ano
hoki nga parau o ratou i whakaraua atu, kawea ana ki Ramahiku. I tukua
atu ano ia ki te ringa o te kingi o Iharaira, patua iho e ia, h e nui te
parekura.

<span id="an_28:6">28:6</span> ¶ Kotahi hoki te rau e rua tekau mano i
patua e Peka tama a Remaria ki Hura i te ra kotahi, he hunga maia katoa;
mo ratou i whakarere i a Ihowa, i te Atua o o ratou matua.

<span id="an_28:7">28:7</span> Na i patua e tetahi marohirohi o
Eparaima, e Tikiri, a Maaheia tama a te kingi, a Atarikama, rangatira o
te whare, me Erekana, to muri i te kingi.

<span id="an_28:8">28:8</span> Whakaraua atu ana e nga tama a Iharaira e
rua rau mano o o ratou tuakana, teina, nga wahine, nga tamariki, nga
tamahine, nui atu hoki o ratou taonga i pahuatia e ratou; kawea atu ana
e ratou nga taonga ki Hamaria.

<span id="an_28:9">28:9</span> Otiia he poropiti ta te Atua i reira, ko
Orere tona ingoa; a ka puta ia ki te whakatau i te taua e haere ana mai
ki Hamaria, ka mea ki a ratou, Nana, he riri no Ihowa, no te Atua o o
koutou matua, ki a Hura i homai ai ratou e ia ki o koutou ringa; patua
iho e koutou, tutuki noa te riri ki te rangi.

<span id="an_28:10">28:10</span> Heoi kei te mea koutou kia pehia ki
raro nga tama o Hura, o Hiruharama, hei pononga tane, hei pononga wahine
ma koutou; engari kahore ranei i a koutou na o koutou he hoki ki a
Ihowa, ki to koutou Atua?

<span id="an_28:11">28:11</span> Tena, whakarongo ki ahau, whakahokia
nga whakarau i whakaraua mai e koutou i o koutou tuakana, teina; no te
mea kei te mura te riri o Ihowa, o to koutou Atua, ki a koutou.

<span id="an_28:12">28:12</span> Katahi ka whakatika etahi o nga upoko o
nga tama a Eparaima, a Ataria tama a Iehohanana, a Perekia tama a
Mehiremoto, a Hetekia tama a Harumu, ratou ko Amaha tama a Hararai, ka
tu atu ki te hunga i haere mai nei i te whawhai,

<span id="an_28:13">28:13</span> A ka mea ki a ratou, kei kawea mai e
koutou nga whakarau na ki konei: ko ta koutou hoki e mea na hei homai ki
a tatou he he ki a Ihowa, e whakanekehia ake ai o tatou hara me to tatou
he: he nui hoki to tatou he, a he riri tenei te mura nei ki a Iharaira.

<span id="an_28:14">28:14</span> Heoi whakarerea iho e nga tangata i nga
patu nga whakarau, me nga taonga i te aroaro o nga rangatira ratou ko te
huihui katoa.

<span id="an_28:15">28:15</span> Na ka whakatika nga tangata i
whakahuatia o ratou ingoa, ka mau ki nga whakarau, whakakakahuria ana e
ratou ki nga taonga nga mea kakahukore o ratou; whakakakahuria ana e
ratou, whakawhiwhi rawa ki te hu, hoatu ana he mea hei kai, hei inu,
whaka wahia ana, kawea ana nga mea kahakore katoa o ratou i runga i te
kaihe, a tae noa ki Heriko, ki te pa nikau ki o ratou tuakana, teina. Na
hoki ana ratou ki Hamaria.

<span id="an_28:16">28:16</span> ¶ I taua wa ka unga tangata a Kingi
Ahata ki nga kingi o Ahiria hei awhina mona.

<span id="an_28:17">28:17</span> No te mea kua tae mai ano nga Eromi;
patua iho e ratou a Hura, whakaraua atu ana etahi whakarau.

<span id="an_28:18">28:18</span> Kua whakaekea hoki e nga Pirihitini nga
pa o te raorao, o te taha ki te tonga o Hura, a riro ana i a ratou a
Petehemehe, a Atarono, a Kereroto, a Hoko me ona pa ririki, a Timina me
ona pa ririki, a Kimito me ona pa ririki: nohoia iho e ratou.

<span id="an_28:19">28:19</span> Na Ihowa hoki i whakaiti a Hura, mo ta
Ahata, mo ta te kingi o Iharaira; mo tana mahi wairangi i roto i a Hura,
nui atu hoki tona he ki a Ihowa.

<span id="an_28:20">28:20</span> Na ka haere a Tirikata Pirinehere kingi
o Ahiria ki a ia, ka whakararuraru i a ia, kihai hoki i whakakaha i a
ia.

<span id="an_28:21">28:21</span> I tangohia hoki e Ahata tetahi wahi i
roto i te whare o Ihowa, i te whare ano o te kingi ratou ko nga
rangatira, a hoatu ana ki te kingi o Ahiria; kihai ano tera i awhina i a
ia.

<span id="an_28:22">28:22</span> Na i te wa i he ai ia, ka tohe ano ia
ki te he ki a Ihowa, taua kingi a Ahata.

<span id="an_28:23">28:23</span> I patu whakahere hoki ia ki nga atua o
Ramahiku i patu nei i a ia; i ki hoki ia, Ko nga atua o nga kingi o
Hiria kei te awhina i a ratou, na, me patu whakahere ahau ki a ratou,
kia awhina ai ratou i ahau. Otiia ko ratou ano hei whakangoikore i a ia,
i a Iharaira katoa ano hoki.

<span id="an_28:24">28:24</span> Na ka huihuia e Ahata nga oko o te
whare o te Atua, tapatapahia ana e ia nga oko o te whare o te Atua, a
tutakina ana e ia nga tatau o te whare o Ihowa. I hanga ano e ia etahi
aata mana ki nga koki katoa o Hiruharama.

<span id="an_28:25">28:25</span> I hanga ano e ia ki nga pa o Hura etahi
wahi tiketike hei tahu whakakakara ki nga atua ke, whakapataritaria ana
e ia a Ihowa, te Atua o ona matua.

<span id="an_28:26">28:26</span> Na, ko era meatanga atu ana, ko ana
meatanga katoa o mua, o muri, nana, kua oti te tuhituhi ki te pukapuka o
nga kingi o Hura raua ko Iharaira.

<span id="an_28:27">28:27</span> Na kua moe a Ahata ki ona matua, a
tanumia iho ki te pa, ki Hiruharama; otiia kihai i kawea ki nga
tanumanga o nga kingi o Iharaira; a ko Hetekia, ko tana tama, te kingi i
muri i a ia.

<span id="an_29:1">29:1</span> ¶ E rua tekau ma rima nga tau o Hetekia i
tona kingitanga, a e rua tekau ma iwa nga tau i kingi ai ia ki
Hiruharama; ko te ingoa hoki o tona whaea ko Apia, he tamahine na
Hakaraia.

<span id="an_29:2">29:2</span> A he tika tana mahi ki ta Ihowa titiro, i
rite ki nga mea katoa i mea ai tona papa, a Rawiri.

<span id="an_29:3">29:3</span> I te tuatahi o nga tau o tona kingitanga,
i te marama tuatahi, ka uakina e ia nga tatau o te whare o Ihowa, hanga
ana e ia kia pai.

<span id="an_29:4">29:4</span> Na ka mauria mai e ia ki roto nga tohunga
ratou ko nga Riwaiti, a ka huihuia ratou ki te marae i te taha rawhiti,

<span id="an_29:5">29:5</span> A ka mea ia ki a ratou, Whakarongo mai, e
nga Riwaiti, whakatapua koutou aianei, whakatapua hoki te whare o Ihowa,
o te Atua o o koutou matua, maua atu hoki te mea poke i roto i te wahi
tapu.

<span id="an_29:6">29:6</span> I he hoki o tatou matua, i mahi i te kino
i te titiro a Ihowa, a to tatou Atua. Whakarerea ake ia e ratou, tahuri
ke ana o ratou aroaro i te tapenakara o Ihowa; hurihia ake e ratou ko o
ratou tuara.

<span id="an_29:7">29:7</span> Ko nga tatau ano o te whakamahau, i
tutakina e ratou; tineia iho nga rama, kihai hoki he whakakakara i
tahuna e ratou; a kahore he tahunga tinana i whakaekea i te wahi tapu ki
te Atua o Iharaira.

<span id="an_29:8">29:8</span> Koia te riri o Ihowa i anga ai ki a Hura,
ki Hiruharama, a tukua ana ratou e ia kia whiuwhiua, hei miharo me ta o
koutou kanohi e kite nei.

<span id="an_29:9">29:9</span> Nana, kua hinga nei o tatou matua i te
hoari; ko te mea ano tenei i whakaraua ai a tatou tama, a tatou
tamahine, a tatou wahine.

<span id="an_29:10">29:10</span> Na ko ta toku ngakau tenei, kia
whakaritea he kawenata ki a Ihowa, ki te Atua o Iharaira, kia tahuri atu
ai i a tatou tona riri e mura nei.

<span id="an_29:11">29:11</span> E aku tama, kaua koutou e mangere: he
mea whiriwhiri nei hoki koutou na Ihowa hei tu ki tona aroaro, hei mahi
ki a ia, hei minita ki a ia, hei tahu whakakakara.

<span id="an_29:12">29:12</span> ¶ Katahi ka whakatika nga Riwaiti, a
Mahata tama a Amahai, a Hoera tama a Ataria, no nga tama a nga Kohati:
a, o nga tama a Merari, ko Kihi tama a Apari, ko Ataria tama a
Ieharereere: o nga Kerehoni hoki, ko Ioaha tama a Tima, ko Erene tama a
Ioah a:

<span id="an_29:13">29:13</span> A, o nga tama a Eritapana, ko Himiri,
ko Teiere: o nga tama a Ahapa, ko Hakaraia, ko Matania;

<span id="an_29:14">29:14</span> O nga tama a Hemana, ko Tehiere, ko
Himei; o nga tama e Ierutunu, ko Hemaia, ko Utiere.

<span id="an_29:15">29:15</span> Na huihuia ana e ratou o ratou tuakana,
teina, kei te whakatapu ratou i a ratou, a haere ana ki roto ki ta te
kingi i whakahau ai, ara ki ta Ihowa i ki ai, ki te pure i te whare o
Ihowa.

<span id="an_29:16">29:16</span> Na haere ana nga tohunga ki roto rawa i
te whare o Ihowa ki te tahi i te poke, a whakaputaina ana e ratou ki
waho nga mea poke katoa i kitea i roto i te temepara o Ihowa ki te marae
o te whare o Ihowa. Na tangohia ana e nga Riwaiti, kawea ana ki waho ki
te awa ki Kitirono.

<span id="an_29:17">29:17</span> No te ra tuatahi o te marama tuatahi i
timata ai ratou te whakatapu, a no te waru o nga ra o te marama i tae ai
ratou ki te whakamahau o Ihowa. Na whakatapua ana e ratou te whare o
Ihowa, e waru nga ra; a no te tekau ma ono o nga ra o te marama tuatahi
i oti ai.

<span id="an_29:18">29:18</span> Katahi ka haere ratou ki roto, kite
kingi, ki a Hetekia, a ka mea, Kua tahia e matou te poke o te whare o
Ihowa, o te aata tahunga tinana, o ona mea katoa, o te tepu taro aroaro,
o ona mea katoa.

<span id="an_29:19">29:19</span> Ko nga oko katoa hoki i akiritia atu e
Kingi Ahata i tona kingitanga, i a ia i he ra, kua oti i a matou te
whakapai, te whakatapu. Nana, ko aua mea ra kei te aronga o te aata a
Ihowa.

<span id="an_29:20">29:20</span> ¶ Katahi ka maranga wawe a Kingi
Hetekia i te ata, huihuia ana e ia nga rangatira o te pa, haere ana ia
ki runga, ki te whare o Ihowa.

<span id="an_29:21">29:21</span> A ka kawea mai e ratou e whitu nga
puru, e whitu nga hipi toa, e whitu nga reme, e whitu nga koati toa, hei
whakahere hara mo te kingitanga, mo te wahi tapu, a mo Hura. Na
whakahaua atu ana e ia kia whakaekea e nga tohunga, e nga tama a Arona
ki runga ki te aata a Ihowa.

<span id="an_29:22">29:22</span> Heoi patua ana e ratou nga kau, a ka
riro nga toto i nga tohunga, tauhiuhia atu ana e ratou ki te aata. I
patua ano e ratou nga hipi toa, tauhiuhia atu ana nga toto ki te aata.
Patua ana ano e ratou nga reme, a tauhiuhia ana nga toto ki te aata.

<span id="an_29:23">29:23</span> Na ka whakatataia mai e ratou nga koati
toa hei whakahere hara i te aroaro o te kingi ratou ko te whakaminenga;
pokia iho ana o ratou ringa ki runga ki a ratou.

<span id="an_29:24">29:24</span> Na ka patua e nga tohunga, whakaherea
ana o ratou toto mo nga hara ki runga ki te aata, hei whakamarie mo
Iharaira katoa: na te kingi hoki i ki mo Iharaira katoa te tahunga
tinana me te whakahere hara.

<span id="an_29:25">29:25</span> I whakaturia ano e ia nga Riwaiti ki te
whare o Ihowa, he himipora a ratou, he hatere, he hapa; ko ta Rawiri
hoki ia i whakahau ai, ratou ko Kara matakite a te kingi, ko Natana
poropiti: na Ihowa hoki te whakahau, ara na ana poropiti.

<span id="an_29:26">29:26</span> Tu ana tera nga Riwaiti, me nga mea
whakatangi a Rawiri, me nga tohunga ano, mau tetere ana.

<span id="an_29:27">29:27</span> Na ka whakahau a Hetekia kia whakaekea
te tahunga tinana ki runga ki te aata. Na i te wa i timata ai te tahunga
tinana, ka timataia ano te waiata a Ihowa, me nga tetere, me nga mea
whakatangi a Rawiri kingi o Iharaira.

<span id="an_29:28">29:28</span> Na koropiko katoa ana te whakaminenga,
waiata ana nga kaiwaiata, whakatangihia ana nga tetere: i mahia katoa
tenei a mutu noa te tahunga tinana.

<span id="an_29:29">29:29</span> A, no te mutunga o te whakaeke, ka
tuohu te kingi me ona hoa katoa i reira, a koropiko ana.

<span id="an_29:30">29:30</span> I whakahau ano a Kingi Hetekia me nga
rangatira ki nga Riwaiti kia whakamoemiti ki a Ihowa; hei nga kupu ano a
Rawiri raua ko Ahapa matakite. Na kei te whakamoemiti ratou; me te koa;
tuohu ana ratou, koropiko ana ano.

<span id="an_29:31">29:31</span> Katahi a Hetekia ka oho, ka mea, Na kua
whakatapua nei koutou ki a Ihowa, neke mai, kawea mai nga patunga tapu,
me nga whakawhetai ki te whare o Ihowa. Na kei te kawe mai te
whakaminenga i nga patunga tapu, i nga whakawhetai, a he tahunga tinana
ano ta nga ngakau hihiko katoa.

<span id="an_29:32">29:32</span> Na, ko te maha o nga tahunga tinana i
kawea nei e te whakaminenga, e whitu tekau kau, kotahi rau hipi toa, e
rua rau reme. Ko enei katoa hei tahunga tinana ki a Ihowa.

<span id="an_29:33">29:33</span> Na, ko nga mea i whakatapua, e ono rau
kau, e toru mano hipi.

<span id="an_29:34">29:34</span> Otiia he torutoru rawa nga tohunga,
kihai i kaha ki te tihore i nga tahunga tinana katoa. Na ka pikitia
ratou e o ratou teina, e nga Riwaiti, a oti noa te mahi, kia oti ra ano
te whakatapu a nga tohunga i a ratou; engari hoki nga Riwaiti i nga t
ohunga, i tika o ratou ngakau ki te whakatapu i a ratou.

<span id="an_29:35">29:35</span> A he tini nga tahunga tinana, me te
ngako o nga whakahere mo te pai, me nga ringihanga ano mo nga tahunga
tinana. Heoi kua oti te mahi o te whare o Ihowa te whakatika.

<span id="an_29:36">29:36</span> Na koa tonu a Hetekia ratou ko te iwi
katoa, mo ta te Atua i whakarite ai ma te iwi; he mea oho tata hoki
tenei.

<span id="an_30:1">30:1</span> ¶ Na ka tono tangata a Hetekia ki a
Iharaira katoa raua ko Hura; i tuhituhia ano e ia he pukapuka ki a
Eparaima raua ko Manahi kia haere mai ki te whare o Ihowa ki Hiruharama,
ki te mahi i te kapenga a Ihowa, a te Atua o Iharaira.

<span id="an_30:2">30:2</span> Kua oti hoki te whakaaro te whakatakoto e
te kingi, ratou ko ana rangatira, ko te whakaminenga katoa i Hiruharama,
kia mahia te kapenga i te rua o nga marama.

<span id="an_30:3">30:3</span> Kihai hoki i ahei te mahi i taua wa, no
te mea kiano i ata rite te tokomaha o nga tohunga i whakatapua; kiano
hoki te iwi i huihui ki Hiruharama.

<span id="an_30:4">30:4</span> A tika tonu taua mea ki te titiro a te
kingi, ki te titiro ano a te whakaminenga katoa.

<span id="an_30:5">30:5</span> Heoi ka whakatakotoria te korero kia
karangatia nuitia puta noa i a Iharaira i Peerehepa atu a tae noa ki
Rana, kia haere mai ki te mahi i te kapenga a Ihowa, a te Atua o
Iharaira ki Hiruharama: kihai ano hoki i mahia peratia e te nui tangata
me te mea i tuhituhia.

<span id="an_30:6">30:6</span> Heoi haere ana nga kaikawe i nga pukapuka
a te kingi ratou ko ana rangatira puta noa i a Iharaira raua ko Hura,
pera ana me ta te kingi i whakahau ai; hei ki atu, E nga tama a
Iharaira, hoki mai ki a Ihowa ki te Atua o Aperahama, o Ihaka, o Ihara
ira, a ka hoki mai ia ki nga morehu o koutou i mawhiti nei i te ringa o
nga kingi o Ahiria.

<span id="an_30:7">30:7</span> Kei rite hoki ki o koutou matua, ki o
koutou tuakana, teina, i he nei ki a Ihowa, ki te Atua o o ratou matua;
na tukua ana ratou e ia ki te whakangaro; koia ano tena ka kitea na e
koutou.

<span id="an_30:8">30:8</span> Na kaua e whakapakeketia o koutou kaki,
kei rite ki o koutou matua; engari e tuku i a koutou ki a Ihowa, ka tomo
ki tona wahi tapu i whakatapua nei e ia mo ake tonu atu: e mahi ki a
Ihowa, ki to koutou Atua, a ka tahuri atu i a koutou tona riri e mura
nei.

<span id="an_30:9">30:9</span> Ki te tahuri hoki koutou ki a Ihowa, ka
tohungia o koutou tuakana, teina, me a koutou tamariki e nga tangata
nana ratou i whakarau, a ka hoki mai ratou ki tenei whenua; he atawhai
hoki, he mahi tohu ta Ihowa, ta to koutou Atua; e kore hoki tona m ata e
tahuri ke i a koutou, ki te hoki koutou ki a ia.

<span id="an_30:10">30:10</span> Heoi haere ana nga kaikawe pukapuka i
tenei pa ki tenei pa puta noa i te whenua o Eparaima, o Manahi, a tae
noa ki Hepurona. Otiia kataina iho ratou, tawaia iho.

<span id="an_30:11">30:11</span> I whakaiti ia etahi tangata o Ahera, o
Manahi, o Hepurona, i a ratou, a haere ana ki Hiruharama.

<span id="an_30:12">30:12</span> I runga ano hoki i a Hura te ringa o te
Atua hei homai i te ngakau kotahi ki a ratou ko nga rangatira i whakahau
ai, ara i ta Ihowa i ki ai.

<span id="an_30:13">30:13</span> ¶ Na he nui te iwi i huihui ki
Hiruharama ki te mahi i te hakari o te taro rewenakore i te rua o nga
marama, nui atu te whakaminenga.

<span id="an_30:14">30:14</span> Na whakatika ana ratou, kei te tango i
nga aata i Hiruharama, kei te tango ano i nga aata tahu whakakakara, a
maka ana ki te awa ki Kitirono.

<span id="an_30:15">30:15</span> Katahi ka patua te kapenga i te tekau
ma wha o te rua o nga marama. A i whakama nga tohunga ratou ko nga
Riwaiti, a whakatapua ana ratou e ratou ano, kawea ana e ratou he
tahunga tinana ki te whare o Ihowa.

<span id="an_30:16">30:16</span> A tu ana ratou i to ratou turanga, i te
wahi i whakaritea mo ratou, pera ana me ta te ture a Mohi, a ta te Atua
tangata: ko nga tohunga hei tauhi i nga toto, ko nga Riwaiti hei homai.

<span id="an_30:17">30:17</span> He tokomaha hoki i roto i te
whakaminenga kihai nei i whakatapu i a ratou: heoi ko nga Riwaiti hei
patu i nga kapenga ma te hunga katoa kihai i purea, hei whakatapu i a
ratou ki a Ihowa.

<span id="an_30:18">30:18</span> He tokomaha hoki o te iwi, ara he
tokomaha no Eparaima, no Manahi, no Ihakara, no Hepurona, kihai i pure i
a ratou, heoi kai ana ratou i te kapenga he mea kihai i rite ki ta te
tuhituhi. Otiia i inoi a Hetekia mo ratou, i mea, Ma Ihowa, ma te Me a
pai e muru te he o nga tangata katoa,

<span id="an_30:19">30:19</span> E whakapai ana i o ratou ngakau ki te
rapu i te Atua, i a Ihowa, i te Atua o o ratou matua, ko to ratou
purenga ia kihai i rite ki to te wahi tapu.

<span id="an_30:20">30:20</span> Na, ka whakarongo a Ihowa ki a Hetekia,
a whakaorangia ana e ia te iwi.

<span id="an_30:21">30:21</span> ¶ A mahia ana e nga tama a Iharaira i
kitea ki Hiruharama te hakari taro rewenakore, e whitu nga ra, nui atu
te koa; whakamoemititia ana a Ihowa e nga Riwaiti ratou ko nga tohunga i
tenei ra, i tenei ra, me te waiata ano i runga i nga mea tangi nu i, he
mea ki a Ihowa.

<span id="an_30:22">30:22</span> A i whakamarie a Hetekia i nga ngakau o
nga Riwaiti katoa i mohio pai nei ki te ritenga o te mahi ki a Ihowa, a
kai ana ratou i te kai o taua hakari, e whitu nga ra, patua ana e ratou
nga whakahere mo te pai, whaki ana ki a Ihowa, ki te Atua o o ratou
matua.

<span id="an_30:23">30:23</span> Na ka whakatakotoria te whakaaro e te
whakaminenga katoa, kia mahia etahi atu ra e whitu. A koa ana ratou i a
ratou e mahi ana i aua ra e whitu.

<span id="an_30:24">30:24</span> I homai hoki e Hetekia kingi o Hura ki
te whakaminenga hei whakahere etahi puru kotahi mano, etahi hipi e whitu
mano; i homai ano e nga rangatira ki te whakaminenga etahi puru kotahi
mano, etahi hipi tekau mano. He tokomaha ano hoki nga tohunga i
whakatapu i a ratou.

<span id="an_30:25">30:25</span> Na koa tonu te whakaminenga katoa o
Hura, ratou ko nga tohunga, ko nga Riwaiti, me te whakaminenga katoa i
haere mai nei i a Iharaira me nga manene i haere mai nei i te whenua o
Iharaira ki Hura noho ai.

<span id="an_30:26">30:26</span> Heoi he nui te koa i Hiruharama, no te
mea no nga ra ano o Horomona tama a Rawiri kingi o Iharaira kahore he
penei me tenei i Hiruharama.

<span id="an_30:27">30:27</span> Hatahi ka whakatika nga tohunga, nga
Riwaiti, a manaakitia ana e ratou te iwi, a i rangona to ratou reo, i
tae atu ano hoki ta ratou inoi ki tona nohoanga tapu, ki te rangi.

<span id="an_31:1">31:1</span> ¶ Na, i te otinga o tenei katoa, ka haere
atu a Iharaira katoa i reira ki nga pa o Hura, a pakarua rikirikitia ana
e ratou nga pou karakiatanga, tuaina ana nga Aherimi, whakahoroa ana nga
wahi tiketike me nga aata puta noa i Hura, i Pineamine, i Ep araima, i
Manahi a poto noa. Na hoki ana nga tama katoa a Iharaira ki tona kainga,
ki tona kainga, ki o ratou pa.

<span id="an_31:2">31:2</span> I whakaritea ano e Hetekia nga wehenga o
nga tohunga ratou ko nga Riwaiti, ara o ratou wehenga, mo te mahi a
tenei, a tenei, ko nga tohunga ratou ko nga riwaiti ki nga tahunga
tinana, ki nga whakahere mo te pai, hei minita, hei whakawhetai, hei w
hakamoemiti i nga kuwaha o nga nohoanga o Ihowa.

<span id="an_31:3">31:3</span> I whakaritea ano e ia ta te kingi wahi i
roto i ona taonga mo nga tahunga tinana, ara mo nga tahunga tinana o te
ata, o te ahiahi, mo nga tahunga tinana mo nga hapati, mo nga
kowhititanga marama, a mo nga hakari i whakaritea; mo nga mea i tuhituh
ia ki te ture a Ihowa.

<span id="an_31:4">31:4</span> I mea ano ia ki te iwi, ki nga tangata o
Hiruharama, kia homai te wahi ma nga tohunga ratou ko nga Riwaiti, kia
tuku ai ratou i a ratou ki te ture a Ihowa.

<span id="an_31:5">31:5</span> Puaki kau te kupu, ka kawea nuitia mai e
nga tama a Iharaira nga matamaua o te witi, o te waina, o te hinu, o te
honi, o nga hua katoa o te mara; tona nui hoki o te whakatekau o nga mea
katoa i kawea mai e ratou.

<span id="an_31:6">31:6</span> Na, ko nga tama a Iharaira raua ko Hura e
noho ana i nga pa o Hura, i kawea mai e ratou te whakatekau o nga kau, o
nga hipi, me te whakatekau o nga mea tapu i whakatapua nei ma Ihowa, ma
to ratou Atua, whakatakotoria ana e ratou tenei puranga, te nei puranga.

<span id="an_31:7">31:7</span> No te toru o nga marama i timata ai ta
ratou whakatu i nga puranga, no te whitu o nga marama i oti ai.

<span id="an_31:8">31:8</span> Na, no te taenga mai o Hetekia ratou ko
nga rangatira ka kite i nga puranga, whakapai ana ratou i a Ihowa, i
tana iwi hoki, i a Iharaira.

<span id="an_31:9">31:9</span> Katahi ka uia nga tohunga me nga Riwaiti
e Hetekia mo nga puranga.

<span id="an_31:10">31:10</span> Na ka korero a Ataria te tino tohunga,
no te whare o Haroko, ki a ia ka mea, No te timatanga o ta ratou kawe
mai i nga whakahere ki te whare o Ihowa, ka kai matou, ka makona, nui
atu hoki te toenga; e manaakitia ana hoki tana iwi e Ihowa. Na, ko te
toenga, ko tenei haupu nui nei.

<span id="an_31:11">31:11</span> ¶ Katahi a Hetekia ka ki kia whakapaia
etahi ruma ki te whare o Ihowa. Na ka whakapaia

<span id="an_31:12">31:12</span> A kawea ana e ratou ki roto nga
whakahere, nga whakatekau, nga mea i whakatapua; pono tonu ta ratou; ko
te kaitiaki o aua mea, ko Konania Riwaiti; ko tona tuarua, ko tona
teina, ko Himei.

<span id="an_31:13">31:13</span> Ko Tehiere hoki, ko Atatia, ko Nahata,
ko Atahere, ko Terimoto, ko Iotapara, ko Eriere, ko Ihimakia, ko Mahata,
ko Penaia hei kaitirotiro, i raro ano i a Konania raua ko tona teina ko
Himei, he mea whakarite na Kingi Hetekia raua ko Ataria ranga tira o te
whare o te Atua.

<span id="an_31:14">31:14</span> Na ko Kore tama a Imina Riwaiti,
kaitiaki ki te kuwaha ki te rawhiti, hei kaitiaki mo nga mea homai noa
ki te Atua, hei tuwha i nga whakahere o Ihowa, i nga mea tapu rawa.

<span id="an_31:15">31:15</span> Na i raro i a ia ko Erene, ko
Miniamini, ko Hehua, ko Hemaia, ko Amaria, ko Hekania, i nga pa o nga
tohunga, ki ta ratou mahi tuturu, hei tuwha ma o ratou tuakana, teina,
ma nga wehenga, ma te rahi, ma te iti:

<span id="an_31:16">31:16</span> Haunga era i te whakapapa, nga tane e
toru nei, maha atu ranei nga tau, ma te hunga katoa e tomo ana ki te
whare o Ihowa, te mea mo tenei ra, mo tenei ra, mo ta ratou mahi, i a
ratou e mahi ana, ara i a ratou i wehea ra hei tiaki;

<span id="an_31:17">31:17</span> Ma nga tohunga ano i te whakapapa, ma
nga whare o o ratou matua, ratou ko nga Riwaiti, ma te hunga e rua
tekau, maha atu ranei nga tau, i a ratou i wehea ra hei tiaki;

<span id="an_31:18">31:18</span> Ma a ratou kohungahunga katoa ano i te
whakapapa, ma a ratou wahine, ma a ratou tama, ma a ratou tamahine, i te
whakaminenga katoa; i runga hoki i te tapu ta ratou whakatapunga i a
ratou ki ta ratou mahi tuturu:

<span id="an_31:19">31:19</span> Ma nga tama ano a Arona, ma nga tohunga
i nga mara i waho ake o o ratou pa: kei tenei pa, kei tenei pa, etahi
tangata, he mea whakahua o ratou ingoa, hei tuwha ma nga tane katoa i
roto i nga tohunga, ma te hunga katoa ano i roto i nga Riwaiti ku a oti
te whakapapa.

<span id="an_31:20">31:20</span> Ko ta Hetekia mahi tenei puta noa i a
Hura; mahia ana e ia te pai, te tika, me te pono i te aroaro o Ihowa, o
tona Atua.

<span id="an_31:21">31:21</span> I nga meatanga katoa, i a ia ka anga
nei ki nga mahi o te whare o te Atua, ki te ture, ki nga whakahau, a ka
rapu i tona Atua, i whakapaua tona ngakau ki te mahi, a oti pai tana.

<span id="an_32:1">32:1</span> ¶ I muri i enei mea, i te mea ka ata
takoto, ka haere mai a Henakeripi kingi o Ahiria, tae tonu mai ki Hura,
whakapaea ana e ia nga pa taiepa; i mea hoki ia kia riro atu i a ia.

<span id="an_32:2">32:2</span> A, no te kitenga o Hetekia kua tae mai a
Henakeripi, e anga ana hoki ki te whawhai ki Hiruharama,

<span id="an_32:3">32:3</span> Ka whakatakoto whakaaro ki ana rangatira,
ki ana marohirohi, kia purua nga wai o nga puna i waho o te pa; a ko
ratou ona hoa mahi.

<span id="an_32:4">32:4</span> Heoi nui atu te iwi i huihui mai, a purua
ana e ratou nga puna katoa, me te awa e rere ana i waenganui o te
whenua; i ki hoki ratou, He aha kia haere mai nga kingi o Ahiria, kia
nui te wai e kitea e ratou?

<span id="an_32:5">32:5</span> Na ka whakapakari ia, a hanga ana e ia te
taiepa katoa i pakaru, a eke noa ki nga pourewa; me tetahi atu taiepa
ano i waho, i whakakahangia ano e ia a Miro i te pa o Rawiri: a he tini
nga pere me nga whakangungu rakau i hanga e ia.

<span id="an_32:6">32:6</span> I whakaritea ano e ia he rangatira
whawhai mo te iwi; a ka huihui i a ratou ki a ia ki te wahi whanui i te
kuwaha o te pa. Na ka korero whakamarie ia ki a ratou, ka mea,

<span id="an_32:7">32:7</span> Kia kaha, kia maia, kaua e wehi, kaua e
pawera ki te kingi o Ahiria, ki tana ope katoa: hira ake hoki to tatou i
tona.

<span id="an_32:8">32:8</span> Ko tona he ringa kikokiko; ko to tatou
ia, ko Ihowa, ko to tatou Atua hei awhina mo tatou, hei whawhai i ta
tatou whawhai. Na okioki tonu te iwi ki nga kupu a Hetekia kingi o Hura.

<span id="an_32:9">32:9</span> ¶ I muri i tenei ka unga mai ana tangata
e Henakeripi kingi o Ahiria ki Hiruharama: ko ia hoki i te whakapae i
Rakihi, a ko tona kingitanga katoa i a ia; hei mea ki a Hetekia kingi o
Hura, ki a Hura katoa ano i Hiruharama,

<span id="an_32:10">32:10</span> Ko te kupu tenei a Henakeripi kingi o
Ahiria, E whakawhirinaki ana koutou ki te aha, i a koutou e whakapaea na
i Hiruharama?

<span id="an_32:11">32:11</span> He teka ianei he whakapati ta Hetekia i
a koutou, he mea kia tukua ai koutou ki te mate i te kore kai, i te kore
wai, i a ia e ki ra, Tera tatou e whakaorangia e Ihowa, e to tatou Atua
i te ringa o te kingi o Ahiria?

<span id="an_32:12">32:12</span> He teka ianei na taua Hetekia nei i
whakakore ona wahi tiketike, me ana aata, a ki ana ia ki a Hura, ki
Hiruharama, mea ana, Hei mua i te aata kotahi koutou koropiko ai, ki
runga ano i tenei koutou tahu ai i te whakakakara?

<span id="an_32:13">32:13</span> Kahore ranei koutou e mohio ki nga mea
i mea ai ahau me oku matua ki nga iwi katoa o nga whenua nei? i taea
ranei e nga atua o nga iwi o aua whenua te whakaora to ratou whenua i
toku ringa?

<span id="an_32:14">32:14</span> Ko wai o nga atua o enei iwi i huna nei
e oku matua i kaha ki te whakaora i tana iwi i roto i toku ringa, e kaha
ai to koutou Atua ki te whakaora i a koutou i roto i toku ringa?

<span id="an_32:15">32:15</span> Na kei tinihangatia koutou e Hetekia,
kei whakapati hoki ia i a koutou, kei pera me tana na; kaua hoki e
whakapono ki a ia; no te mea kihai i kaha te atua o tetahi iwi, o tetahi
kingitanga ranei ki te whakaora i tana iwi i roto i toku ringa, i t e
ringa ano o oku matua; e kore rawa to koutou Atua e whakaora i a koutou
i roto i toku ringa.

<span id="an_32:16">32:16</span> Tera atu ano ta ana tangata i korero
kino ai mo te Atua, mo Ihowa, mo tana tangata ano, mo Hetekia.

<span id="an_32:17">32:17</span> I tuhituhia ano e ia etahi pukapuka hei
whakakorekore mo Ihowa, mo te Atua o Iharaira, hei korero kino mona; i
ki ia, Kihai nei nga atua o nga iwi o nga whenua i kaha ki te whakaora i
o ratou iwi i roto i toku ringa, e kore ano hoki te Atua o He tekia e
whakaora i tana iwi i roto i toku ringa.

<span id="an_32:18">32:18</span> Na nui atu ta ratou karanga i te reo
Hurai ki te iwi o Hiruharama i runga i te taiepa hei whakawehi i a
ratou, hei whakararuraru i a ratou, he mea kia riro ai i a ratou te pa.

<span id="an_32:19">32:19</span> Na, ko ta ratou korero mo te Atua o
Hiruharama, rite tonu ki ta ratou mo nga atua o nga iwi o te whenua, mo
nga mahi a te ringa tangata.

<span id="an_32:20">32:20</span> Na kei te inoi, kei te karanga ki te
rangi a Kingi Hetekia raua ko te poropiti, ko Ihaia tama a Amoho, mo
tenei mea.

<span id="an_32:21">32:21</span> Na ko te tukunga mai a Ihowa i te
anahera, hautopea atu ana e ia nga toa marohirohi katoa ratou ko nga
rangatira, ko nga tangata nunui, i te puni o te kingi o Ahiria. Heoi
hoki ana ia ki tona whenua; whakama ana tona mata. Haere ana ia ki te
wha re o tona atua, na patua iho ia i reira ki te hoari e te hunga i
puta i ona whekau.

<span id="an_32:22">32:22</span> Heoi whakaorangia ake a Hetekia me nga
tangata o Hiruharama e Ihowa i te ringa o Henakeripi kingi o Ahiria, i
te ringa ano o era katoa, a arahina ana ratou e ia i tetahi taha, i
tetahi taha.

<span id="an_32:23">32:23</span> A he tokomaha ki te kawe i te hakari ki
a Ihowa, ki Hiruharama, i nga mea utu nui ano ki a Hetekia kingi o Hura;
na kake tonu ake ia i reira i te tirohanga a nga iwi katoa.

<span id="an_32:24">32:24</span> ¶ I aua ra ka mate a Hetekia, whano
marere. Na ko tana inoinga ki a Ihowa, ka korero tera ki a ia, ka homai
ano i te tohu ki a ia.

<span id="an_32:25">32:25</span> Otiia kihai i rite ki te atawhainga ki
a ia ta Hetekia utu: i whakakake hoki tona ngakau; na kua takoto he riri
mona, mo Hura, mo Hiruharama.

<span id="an_32:26">32:26</span> Otiia i whakaiti a Hetekia i a ia, mo
tona ngakau i whakakake ra, a ia, me nga tangata ano o Hiruharama, a
kihai te riri o Ihowa i puta ki a ratou i nga ra o Hetekia.

<span id="an_32:27">32:27</span> Na nui atu te taonga me te kororia i a
Hetekia: a hanga ana e ia he toa taonga mo te hiriwa, mo te koura, mo
nga kohatu utu nui, mo nga mea kakara, mo nga whakangungu rakau, mo nga
mea katoa e matenuitia ana;

<span id="an_32:28">32:28</span> He toa ano mo nga hua o te witi, o te
waina, o te hinu, me nga tunga mo ia kararehe, mo ia kararehe, me nga
taiepa mo nga kahui hipi.

<span id="an_32:29">32:29</span> I hanga ano e ia etahi pa mona, a he
tini ano nga kahui hipi, kau hoki: nui atu hoki te taonga i homai e te
Atua ki a ia.

<span id="an_32:30">32:30</span> Na taua Hetekia ano i puru to runga
putanga o te wai o Kihona; whakatikaia tonutia iho e ia ki te taha ki te
hauauru o te pa o Rawiri. Oti pai ana hoki i a Hetekia ana mahi katoa.

<span id="an_32:31">32:31</span> I nga karere ia a nga rangatira o
Papurona i unga mai nei ki a ia ki te ui ki te merekara i puta ki te
whenua, i mahue ia i te Atua, kia whakamatauria ai ia, kia mohiotia ai
nga mea katoa i tona ngakau.

<span id="an_32:32">32:32</span> Na, ko era atu meatanga a Hetekia, me
ana mahi atawhai, nana, kua oti te tuhituhi ki te kite a Ihaia poropiti
tama a Amoho, ki te pukapuka o nga kingi o Hura, o Iharaira.

<span id="an_32:33">32:33</span> Na kua moe a Hetekia ki ona matua, a
tanumia iho ki to runga rawa o nga urupa o nga tama a Rawiri: a i tona
matenga ka whakakororiatia ia e Hura katoa, ratou ko nga tangata o
Hiruharama; a ko tana tama, ko Manahi, te kingi i muri i a ia.

<span id="an_33:1">33:1</span> ¶ Tekau ma rua nga tau o Manahi i tona
kingitanga, a e rima tekau ma rima ona tau i kingi ai ia ki Hiruharama.

<span id="an_33:2">33:2</span> A he kino tana mahi ki te titiro a Ihowa,
i rite ki nga mea whakarihariha a nga iwi i peia nei e Ihowa i te aroaro
o nga tama a Iharaira.

<span id="an_33:3">33:3</span> I hanga ano hoki e ia nga wahi tiketike i
wahia e tona papa, e Hetekia: i whakaara i nga aata ki nga Paara, i
hanga Aherimi; koropiko ana ia ki te ope o te rangi, mahi ana ki a
ratou.

<span id="an_33:4">33:4</span> I hanga ano e ia etahi aata ki te whare o
Ihowa, ki ta Ihowa i ki ra, Ko Hiruharama hei waihotanga mo toku ingoa
ake ake.

<span id="an_33:5">33:5</span> I hanga ano e ia etahi aata ma te ope
katoa o te rangi ki nga marae e rua o te whare o Ihowa.

<span id="an_33:6">33:6</span> Meatia ana e ia ana tamariki kia tika na
waenganui i te ahi i te aroaro o te tama a Hinomi, rapua ana e ia he
tohu i nga kapua, i nga nakahi; kei te makutu ano ia, kei te whai ki nga
atua maori, ki nga mata maori: nui atu tana kino i mahi ai ki t e titiro
a Ihowa, hei whakapataritari mona.

<span id="an_33:7">33:7</span> I whakaturia ano e ia te whakapakoko, te
ahua i hanga e ia, ki te whare o te Atua, ki ta te Atua i ki ra ki a
Rawiri raua ko tana tama, ko Horomona, Hei tenei whare, hei Hiruharama i
whiriwhiria nei e ahau i roto i nga iwi katoa o Iharaira, ahau waiho ai
i toku ingoa a ake ake:

<span id="an_33:8">33:8</span> A heoi aku whakanekehanga i te waewae o
Iharaira i te whenua i whakaritea e ahau mo o koutou matua; kia mau raia
ratou ki te mahi i nga mea katoa i whakahaua e ahau ki a ratou, kia rite
ki te ture katoa, ki nga tikanga, ki nga whakaritenga i whak apuakina
nei e Mohi.

<span id="an_33:9">33:9</span> Heoi whakakotititia ana e Manahi a Hura
me nga tangata o Hiruharama kia nui atu ta ratou mahi kino i ta nga iwi
i huna nei e Ihowa i te aroaro o nga tama a Iharaira.

<span id="an_33:10">33:10</span> I korero hoki a Ihowa ki a Manahi ratou
ko tona iwi; heoi kihai ratou i rongo.

<span id="an_33:11">33:11</span> ¶ Na reira i kawea mai ai e Ihowa ki
runga ki a ratou nga rangatira o te ope o te kingi o Ahiria; a ka mau i
a ratou a Manahi i te taura maitai; herea iho ki te mekameka, kawea ana
ki Papurona.

<span id="an_33:12">33:12</span> Na i a ia i te he, ka inoi ia ki a
Ihowa, ki tona Atua, ka whakaiti rawa i a ia i te aroaro o te Atua o ona
matua,

<span id="an_33:13">33:13</span> Inoi ana ki a ia; a ka tahuri tera ki a
ia, ka rongo ki tana inoi. Na ka whakahokia ia ki Hiruharama, ki tona
kingitanga. Katahi ka mohio a Manahi ko Ihowa te Atua.

<span id="an_33:14">33:14</span> I muri i tenei ka hanga e ia he taiepa
i waho o te pa o Rawiri, i te taha ki te hauauru o Kihona, ki te awaawa,
a tae noa ki te tomokanga i te kuwaha ika; a taiepatia ana a Opere a
whawhe noa, hanga ana e ia kia tiketike rawa. I whakanohoia ano e ia
etahi rangatira maia ki nga pa taiepa katoa o Hura.

<span id="an_33:15">33:15</span> I whakakahoretia ano e ia nga atua ke,
me te whakapakoko i roto i te whare o Ihowa, me nga aata katoa i hanga e
ia ki te maunga o te whare o Ihowa ki Hiruharama; akiritia atu ana e ia
ki waho o te pa.

<span id="an_33:16">33:16</span> I hanga ano e ia te aata a Ihowa; patua
iho e ia ki runga he patunga mo te pai, a mo te whakawhetai, i ki atu
ano ki a Hura kia mahi ki a Ihowa, ki te Atua o Iharaira.

<span id="an_33:17">33:17</span> I patu whakahere ano ia te iwi i runga
i nga wahi tiketike; otiia ki a Ihowa, ki to ratou Atua anake.

<span id="an_33:18">33:18</span> Na, ko era atu meatanga a Manahi, me
tana inoi ki tona Atua, me nga korero a nga matakite i korero nei ki a
ia i runga i te ingoa o Ihowa, o te Atua o Iharaira, nana, kei nga
pukapuka o nga mahi a nga kingi o Iharaira.

<span id="an_33:19">33:19</span> Na, ko tana inoi, me to te Atua
tahuritanga ki a ia, me tona hara katoa, me tona he, me nga wahi i hanga
ai e ia nga wahi tiketike, i whakaturia ai e ia nga Aherimi, me nga
whakapakoko i te mea kiano ia i whakaiti i a ia, nana, kei te tuhituhi i
roto i nga korero a Hohai.

<span id="an_33:20">33:20</span> Heoi kua moe a Manahi ki ona matua, a
tanumia iho ki tona whare, a ko tana tama, ko Amono, te kingi i muri i a
ia.

<span id="an_33:21">33:21</span> ¶ E rua tekau ma rua nga tau o Amono i
tona kingitanga, a e rua nga tau i kingi ai ia ki Hiruharama.

<span id="an_33:22">33:22</span> A he kino tana mahi ki ta Ihowa titiro,
i rite ki ta tona papa, ki ta Manahi i mea ai: i patu whakahere hoki a
Amono ki nga whakapakoko katoa i hanga e tona papa, e Manahi, a mahi ana
ki a ratou.

<span id="an_33:23">33:23</span> Kihai hoki i whakaiti i a ia ki te
aroaro o Ihowa, kihai i pera me tona papa, me Manahi i whakaiti nei;
heoi nui noa atu te he o taua Amono nei.

<span id="an_33:24">33:24</span> Na, kua whakatupuria he he mona e ana
tangata; patua iho ia ki roto ki tona ake whare.

<span id="an_33:25">33:25</span> Otiia i patua e te iwi o te whenua nga
tangata katoa i whakatupuria ai te he mo Kingi Amono; a ka meinga e te
iwi o te whenua tana tama, a Hohia, hei kingi i muri i a ia.

<span id="an_34:1">34:1</span> ¶ E waru nga tau o Hohia i tona
kingitanga, a e toru tekau ma tahi nga tau i kingi ai ia ki Hiruharama.

<span id="an_34:2">34:2</span> A tika tonu tana mahi ki te titiro a
Ihowa: i haere hoki ia i runga i nga ara o tona tupuna, o Rawiri; kihai
hoki i peka ki matau, ki maui.

<span id="an_34:3">34:3</span> I te waru hoki o nga tau o tona
kingitanga, i te mea he taitamariki ano ia, ka timata ia te rapu i te
Atua o tona tupuna, o Rawiri; a i te tekau ma rua o nga tau ka timata ia
te tahi i te poke o Hura, o Hiruharama, ara i nga wahi tiketike, i nga
Aherimi, i nga whakapakoko whaowhao, i nga whakapakoko whakarewa.

<span id="an_34:4">34:4</span> I wahia ano e ratou nga aata a nga Paara
i tona aroaro; tapahia ana e ia nga whakapakoko ra i runga ake o aua
aata, mongamonga noa i a ia nga Aherimi, nga whakapakoko whaowhao, me
nga whakapakoko whakarewa, tukia ana e ia kia puehu, ruia atu ana ki
runga ki nga urupa o te hunga i patu whakahere ki a ratou.

<span id="an_34:5">34:5</span> I tahuna ano e ia nga whenua o nga
tohunga ki runga ki a ratou aata, a tahia ana e ia te poke o Hura, o
Hiruharama.

<span id="an_34:6">34:6</span> Pera ana ano ia i nga pa o Manahi, o
Eparaima, o Himiona, a tae noa ki Napatari, i roto i to ratou ururua, a
puta noa, puta noa.

<span id="an_34:7">34:7</span> Na ka wahia iho e ia nga aata, a ka tukia
nga Aherimi me nga whakapakoko kia puehu, a poto noa i a ia te
tapatapahi nga whakapakoko ra puta noa i te whenua o Iharaira: na hoki
ana ia ki Hiruharama.

<span id="an_34:8">34:8</span> ¶ Na i te tekau ma waru o nga tau o tona
kingitanga, i te mea ka oti nei te poke o te whenua, o te whare, te
tahi, ka unga e ia a Hapana tama a Ataria ratou ko maaheia kawana o te
pa, ko te kaiwhakamahara, ko Ioaha tama a Iehoahata, ki te hanga i t e
whare o Ihowa, o tona Atua, kia pai.

<span id="an_34:9">34:9</span> Na haere ana ratou ki a Hirikia tohunga
nui, a hoatu ana e ratou te moni i kawea ki te whare o te Atua, ta nga
Riwaiti, ta nga kaitiaki o nga tatau i kohikohi ai i te ringa o Manahi,
o Eparaima, i nga morehu katoa o Iharaira, i a Hura katoa, i a
Pineamine, i nga tangata ano o Hiruharama.

<span id="an_34:10">34:10</span> A na ratou i hoatu ki te ringa o nga
kaimahi i tohutohu nei i te whare o Ihowa; a hoatu ana e enei ki nga
kaimahi i mahi nei i te whare o Ihowa hei hanga i nga pakaru, hei
whakapai i te whare.

<span id="an_34:11">34:11</span> Ara i hoatu e ratou ki nga kamura, ki
nga kaihanga, hei hoko i nga kohatu tarai, i nga rakau mo nga hononga,
hei whakanoho rakau ano ki nga whare i kore nei i nga kingi o Hura.

<span id="an_34:12">34:12</span> A pono tonu te mahinga a aua tangata i
te mahi; na, ko nga kaitohutohu i a ratou, ko Iahata, ko Oparia, he
Riwaiti, no nga tama a Merari; ko Hakaraia, ko Mehurama, no nga tama a
nga Kohati, hei whakahohoro; me etahi atu ano o nga Riwaiti katoa i
mohio ki nga mea whakatangi.

<span id="an_34:13">34:13</span> Ko ratou ano hei rangatira mo nga
kaipikau, hei kaitirotiro ano mo te hunga katoa e mahi ana i tenei mahi
ranei, i tera mahi ranei; ko etahi ano o nga Riwaiti hei karaipi, hei
kaitohutohu, hei kaitiaki kuwaha.

<span id="an_34:14">34:14</span> ¶ Na, i ta ratou maunga atu i te moni i
kawea nei ki te whare o Ihowa, ka kitea e te tohunga, e Hirikia te
pukapuka o te ture a Ihowa i homai nei e Mohi.

<span id="an_34:15">34:15</span> Na ka oho a Hirikia, ka mea ki a Hapana
karaipi, Kua kitea e ahau te pukapuka o te ture i roto i te whare o
Ihowa. A homai ana te pukapuka e Hirikia ki a Hapana.

<span id="an_34:16">34:16</span> A na Hapana i kawe te pukapuka ki te
kingi. I whakahokia ano e ia te korero ki te kingi; i mea ia, ko nga mea
katoa i homai ki te ringa o au pononga, e meatia ana e ratou.

<span id="an_34:17">34:17</span> Kua ringihia hoki e ratou te moni i
kitea i roto i te whare o Ihowa, a hoatu ana ki te ringa ano o nga
kaimahi.

<span id="an_34:18">34:18</span> Na ka korero a Hapana karaipi ki te
kingi ka mea, Kua homai he pukapuka ki ahau e Hirikia tohunga. A
korerotia ana e Hapana i te aroaro o te kingi.

<span id="an_34:19">34:19</span> A, no te rongonga o te kingi i nga kupu
o te ture, haea ana e ia ona kakahu.

<span id="an_34:20">34:20</span> Na ka whakahau te kingi ki a Hirikia,
ki a Ahikama tama a Hapana, ki a Aparono tama a Mika, ki a Hapana
karaipi, ki a Ahaia tangata a te kingi, ka mea,

<span id="an_34:21">34:21</span> Haere, ui atu ki a Ihowa moku, mo nga
morehu ano o Iharaira, o Hura, ara i te tikanga o nga kupu o te pukapuka
kua kitea nei: he nui hoki te riri o Ihowa kua ringihia nei ki a tatou,
no te mea kihai o tatou matua i pupuri i te kupu a Ihowa, kiha i i mahi
i nga mea katoa i tuhituhia ki tenei pukapuka.

<span id="an_34:22">34:22</span> Heoi haere ana a Hirikia ratou ko a te
kingi i whakarite ai, ki a Hurura ki te wahine poropiti, he wahine ia na
Harumu, tama a Tokohata, tama a Haharaha, kaitiaki kakahu; i Hiruharama
hoki taua wahine e noho ana, i te wahi tuarua. Na korerotia a na enei
mea e ratou ki a ia.

<span id="an_34:23">34:23</span> Na ka mea ia ki a ratou, Ko te korero
tenei a Ihowa, a te Atua o Iharaira, Mea atu ki te tangata nana koutou i
tono mai ki ahau,

<span id="an_34:24">34:24</span> Ko ta Ihowa kupu tenei, Tenei ahau te
kawe nei i te kino mo tenei wahi, mo nga tangata ano o konei, ara nga
kanga katoa kua oti te tuhituhi ki te pukapuka i korerotia ra i te
aroaro o te kingi o Hura;

<span id="an_34:25">34:25</span> Mo ratou i whakarere i ahau, i tahu
whakakakara hoki ki nga atua ke, hei whakapataritari i ahau ki nga mahi
katoa a o ratou ringa; koia toku riri ka ringihia ai ki tenei wahi; e
kore ano e tineia.

<span id="an_34:26">34:26</span> Otiia kia penei ta koutou ki atu ki te
kingi o Hura, nana nei koutou i tono mai ki te ui ki a Ihowa, Ko te kupu
tenei a Ihowa, a te Atua o Iharaira, Na, nga kupu i rongo na koe,

<span id="an_34:27">34:27</span> Na, i te mea i ngawari tou ngakau, a
kua whakaiti koe i a koe i te aroaro o te Atua, i tou rongonga ki ana
kupu mo tenei wahi, mo ona tangata ano, a kua whakaiti koe i a koe ki
toku aroaro, kua haehae i ou kakahu, a kua tangi ki toku aroaro; kua
rongo ahau, e ai ta Ihowa,

<span id="an_34:28">34:28</span> Nana, ka huihuia atu koe e ahau ki ou
matua ka huihuia atu koe ki tou tanumanga i runga i te rangimarie; e
kore ano ou kanohi e kite i nga kino katoa e kawea mai e ahau ki tenei
wahi, ki nga tangata ano o konei. Na whakahokia ana e ratou te kore ro
ki te kingi.

<span id="an_34:29">34:29</span> ¶ Katahi te kingi ka tono tangata, a
huihuia ana e ia nga kaumatua katoa o Hura, o Hiruharama.

<span id="an_34:30">34:30</span> Na haere ana te kingi ki te whare o
Ihowa, ratou ko nga tangata katoa o Hura, ko nga tangata o Hiruharama,
ko nga tohunga, ko nga Riwaiti, ko te iwi katoa, te rahi, te iti. Na ka
korerotia e ia ki o ratou taringa nga kupu katoa o te pukapuka o t e
kawenata i kitea nei ki te whare o Ihowa.

<span id="an_34:31">34:31</span> Na tu ana te kingi ki tona turanga, a
whakaritea ana e ia he kawenata ki te aroaro o Ihowa, ara kia whakapaua
tona ngakau, tona wairua ki te whai ki a Ihowa, ki te pupuri i ana
whakahau, i ana whakaaturanga, i ana tikanga, ki te whakamana ano i nga
kupu o te kawenata kua tuhituhia nei ki tenei pukapuka.

<span id="an_34:32">34:32</span> Na meinga ana e ia te hunga katoa i
kitea ki Hiruharama, ki Pineamine, kia tu ki tana. Na mahi ana nga
tangata o Hiruharama i nga mea o te kawenata a te Atua, a te Atua o o
ratou matua.

<span id="an_34:33">34:33</span> I whakakahoretia ano e Hohia nga mea
whakarihariha katoa o nga whenua katoa i nga tama a Iharaira; a
whakamahia ana e ia nga tangata katoa i kitea ki a Iharaira, kia mahi ki
a Ihowa, ki to ratou Atua. I ona ra katoa kihai i mahue i a ratou te wh
ai i a Ihowa, i te Atua o o ratou matua.

<span id="an_35:1">35:1</span> ¶ Na ka mahia e Hohia te kapenga ki
Hiruharama hei mea ki a Ihowa; patua ana e ratou te kapenga i te tekau
ma wha o te marama tuatahi.

<span id="an_35:2">35:2</span> I whakaturia ano e ia nga tohunga ki ta
ratou mahi, i whakatenatena ano i a ratou ki nga mahi o te whare o
Ihowa.

<span id="an_35:3">35:3</span> A i mea ia ki nga Riwaiti, ki nga
kaiwhakaako o Iharaira katoa, ara ki te hunga i tapu ki a Ihowa,
Whakatakotoria te aaka tapu ki te whare i hanga e Horomona tama a
Rawiri, kingi o Iharaira: a kore ake e tau he pikaunga ki runga ki o
koutou pokoh iwi; me mahi koutou aianei ki a Ihowa, ki to koutou Atua,
ki tana iwi ano, ki a Iharaira.

<span id="an_35:4">35:4</span> Kia ata rite koutou, tenei whare, tenei
whare o o koutou matua, i o koutou wehenga, kia rite ki te mea i
tuhituhia e Rawiri kingi o Iharaira, ki te mea ano i tuhituhia e tana
tama, e Horomona.

<span id="an_35:5">35:5</span> Me tu hoki ki te wahi tapu; kia rite ano
nga wehenga o nga whare o nga matua o o koutou tuakana, teina, o nga
tama a te iwi, a ma tenei, ma tenei, he wehenga o tetahi o nga whare
matua o nga Riwaiti.

<span id="an_35:6">35:6</span> Ka patu ai i te kapenga, ka whakatapu ai
i a koutou, ka whakapai ano i o koutou tuakana, teina, kia rite ai ta
ratou mahi ki ta Ihowa kupu, i korerotia ra e Mohi.

<span id="an_35:7">35:7</span> I homai ano e Hohia ki nga tama a te iwi
etahi reme, etahi kuao koati i te kahui, enei katoa mo nga kapenga, hei
mea ma te hunga katoa i reira, e toru tekau mano te maha, e toru mano
nga puru: no nga taonga enei a te kingi.

<span id="an_35:8">35:8</span> I homai ano e ana rangatira, he mea tapae
noa ki te iwi, ki nga tohunga, ki nga Riwaiti. I homai e Hirikia, e
Hakaraia, e Tehiere, ara e nga rangatira o te whare o te Atua ki nga
tohunga etahi kararehe hei mea kapenga, e rua mano e ono rau, he pu ru
hoki e toru rau.

<span id="an_35:9">35:9</span> Na, ko ona teina, ko Konania, ko Hemaia,
ko Netaneere, me nga rangatira o nga riwaiti, me Hahapia, ratou ko
Teiere, ko Iotapara, homai ana e ratou ki nga Riwaiti hei mea kapenga, e
rima mano o etahi kararehe ano, e rima rau nga puru.

<span id="an_35:10">35:10</span> Heoi kua rite nga mea mo te mahi, a kau
tu nga tohunga ki o ratou turanga, me nga Riwaiti, tenei wehenga, tenei
wehenga o ratou, ko ta te kingi hoki i whakahau ai.

<span id="an_35:11">35:11</span> Na ka patua te kapenga, tauhuihia ana e
nga tohunga te toto i homai nei ki o ratou ringa, a na nga Riwaiti i
tihore.

<span id="an_35:12">35:12</span> I wehea hoki e ratou nga tahunga
tinana, hei hoatu ki nga wehenga o nga whare o nga matua o te iwi, hei
whakahere ki a Ihowa, kia rite ai ki te mea i tuhituhia ki te pukapuka a
Mohi: pena ana ano ratou ki nga kau.

<span id="an_35:13">35:13</span> A tunua ana e ratou te kapenga ki te
ahi, rite tonu ta ratou ki te tikanga. Ko era atu mea tapu ia i kohuatia
ki te kohua, ki te pata, ki te hopane, a, hohoro tonu te tuwha ma te iwi
katoa.

<span id="an_35:14">35:14</span> A muri iho ka taka ma ratou ake ko nga
tohunga; i te mahi tonu hoki nga tohunga, nga tama a Arona, i te
whakaeke i nga tahunga tinana, i te ngako a po noa; no reira ko nga
Riwaiti hei taka ma ratou ko nga tohunga, ko nga tama a Arona.

<span id="an_35:15">35:15</span> Na, ko nga kaiwaiata, ko nga tama a
Ahapa i to ratou na turanga, ko ta Rawiri hoki ia i whakahau ai, ratou
ko Ahapa, ko Hemana, ko Ierutunu matakite a te kingi. Na, ko nga
kaitiaki kuwaha i tenei kuwaha, i tenei kuwaha ratou; kahore he tikanga
k ia mahua ta ratou mahi, ko o ratou tuakana hoki, ko nga Riwaiti, hei
taka ma ratou.

<span id="an_35:16">35:16</span> Heoi oti ake te mahi katoa ki a Ihowa i
taua ra ano, ara te mahi i te kapenga, me te whakaeke ano i nga tahunga
tinana ki runga ki te aata a Ihowa, ko ta Kingi Hohia hoki i whakahau
ai.

<span id="an_35:17">35:17</span> Na i mahia i taua wa e nga tama a
Iharaira i kitea ki reira te kapenga me te hakari taro rewenakore, e
whitu ra:

<span id="an_35:18">35:18</span> Kahore hoki he kapenga hei rite mo tera
i mahia i roto i a Iharaira, no nga ra ano o Hamuera poropiti: kahore
hoki he kapenga i mahia e nga kingi katoa o Iharaira hei rite mo ta
Hohia i mahi ai, ratou ko nga tohunga, ko nga Riwaiti, ko Hura kato a,
me te hunga o Iharaira i reira, me nga tangata ano o Hiruharama.

<span id="an_35:19">35:19</span> No te tekau ma waru o nga tau o te
kingitanga o Hohia i mahia ai tenei kapenga.

<span id="an_35:20">35:20</span> ¶ I muri i tenei katoa, i te mea ka oti
i a Hohia te temepara te whakapai ka haere a Neko kingi o Ihipa ki te
tatau ki Karakemihi ki te taha o Uparati, a puta ana a Hohia ki te tu i
a ia.

<span id="an_35:21">35:21</span> Otiia ka tono tangata mai tera ki a ia,
hei mea, Ko te aha ta taua, e te kingi o Hura? ehara taku inaianei i te
mea ki a koe; engari ki te whare ka whawhaitia nei e ahau; kua mea nei
hoki te Atua ki ahau kia hohoro taku. Kei pokanoa koe ki ta te Atua; kei
ahau hoki ia, kei whakangaro ia i a koe.

<span id="an_35:22">35:22</span> Kihai ia te mata o Hohia i tahuri atu i
a ia. Whakaahua ke ana ia i a ia, he mea kia whawhai raua; kihai ano i
rongo ki nga kupu a Neko, no te mangai o te Atua; a haere ana ki te
whawhai ki te raorao i Mekiro.

<span id="an_35:23">35:23</span> Na ka kopere nga kaikopere ki a Kingi
Hohia. A ka mea te kingi ki ana tangata, Kawea atu ahau; he nui rawa
hoki toku tunga.

<span id="an_35:24">35:24</span> Na ka tangohia ia e ana tangata i te
hariata, a utaina ana ki te tuarua o ana hariata, kawea atu ana ki
Hiruharama, a mate iho ia; na tanumia ana ia ki nga urupa o ona matua. A
tangihia ana a Hohia e Hura katoa, e Hiruharama.

<span id="an_35:25">35:25</span> A i waiatatia ano e Heremaia he apakura
mo Hohia; i korerotia ano a Hohia e nga kaiwaiata, e nga tane, e nga
wahine, i a ratou apakura, a taea noatia tenei ra; a waiho iho e ratou
hei tikanga ma Iharaira. Nana, kei roto na i nga waiata tangi.

<span id="an_35:26">35:26</span> Na, ko era atu meatanga a Hohia, me ana
mahi atawhai, rite tonu ki nga mea i tuhituhia ki te ture a Ihowa,

<span id="an_35:27">35:27</span> Ko ana meatanga o mua, o muri, nana,
kei te tuhituhi i te pukapuka o nga kingi o Iharaira, o Hura.

<span id="an_36:1">36:1</span> ¶ Katahi ka mau te iwi o te whenua ki a
Iehoahata tama a Hohia, a meinga ana ia e ratou hei kingi i muri i tona
papa ki Hiruharama.

<span id="an_36:2">36:2</span> E rua tekau ma toru nga tau o Iehoahata i
tona kingitanga, a e toru nga marama i kingi ai ia ki Hiruharama.

<span id="an_36:3">36:3</span> Na ka whakataka ia e te kingi o Ihipa i
Hiruharama; a tangohia ana e tera i te whenua, hei utu he, kotahi rau
taranata hiriwa me te taranata koura.

<span id="an_36:4">36:4</span> I meinga ano tona tuakana a Eriakimi e te
kingi o Ihipa hei kingi mo Hura, mo Hiruharama: whakawhitia ketia ake
tona ingoa ko Iehoiakimi. Na tangohia ana to tenei teina, a Iehoahata, e
Neko, mauria ana e ia ki Ihipa.

<span id="an_36:5">36:5</span> E rua tekau ma rima nga tau o Iehoiakimi
i tona kingitanga, a kotahi tekau ma tahi nga tau i kingi ai ia ki
Hiruharama; he kino ano hoki tana mahi ki te titiro a Ihowa, a tona
Atua.

<span id="an_36:6">36:6</span> Whakaekea ana ia e Nepukaneka kingi o
Papurona, herea iho ki te mekameka, hei kawe i a ia ki Papurona.

<span id="an_36:7">36:7</span> I mauria ano e Nepukaneha nga oko o te
whare o Ihowa ki Papurona, hoatu ana e ia ki roto ki tona temepara i
Papurona.

<span id="an_36:8">36:8</span> Na, ko era atu meatanga a Iehoiakimi, me
ana mea whakarihariha i mea ai, me ana tikanga i kitea, nana, kei te
tuhituhi i roto i te pukapuka o nga kingi o Iharaira, o Hura: a ko tana
tama, ko Iehoiakini, te kingi i muri i a ia.

<span id="an_36:9">36:9</span> E waru nga tau o Iehoiakini i tona
kingitanga, a e toru nga marama tekau nga ra i kingi ai ia ki
Hiruharama. A he kino tana mahi ki ta Ihowa titiro.

<span id="an_36:10">36:10</span> Na, i te takanga o te tau, ka tono
tangata a Kingi Nepukaneha, a mauria ana ia ki Papurona, me nga oko
papai o te whare o Ihowa; a meinga ana e ia tona tuakana a Terekia hei
kingi mo Hura, mo Hiruharama.

<span id="an_36:11">36:11</span> ¶ E rua tekau ma tahi nga tau o Terekia
i tona kingitanga, a kotahi tekau ma tahi nga tau i kingi ai ia ki
Hiruharama.

<span id="an_36:12">36:12</span> A he kino tana mahi ki te titiro a
Ihowa, a tona Atua; kihai hoki ia i whakaiti i a ia i te aroaro o te
poropiti, o Heremaia, e korero ana i ta te mangai o Ihowa.

<span id="an_36:13">36:13</span> I whakakeke ano hoki ia ki a Kingi
Nepukaneha, nana nei ia i whakaoati ki te Atua; heoi whakamarokia ana e
ia tona kaki, whakapakeketia ana e ia tona ngakau, kihai i tahuri ki a
Ihowa, ki te Atua o Iharaira.

<span id="an_36:14">36:14</span> Me nga rangatira o nga tohunga, o te
iwi, nui atu to ratou kino; i rite tonu ki nga mea whakarihariha katoa o
nga tauiwi; whakapokea iho e ratou te whare o Ihowa i whakatapua nei e
ia, ki Hiruharama.

<span id="an_36:15">36:15</span> A i unga tangata a Ihowa, te Atua o o
ratou matua, ara ana karere ki a ratou; maranga wawe ana ia ki te tono,
he tohu hoki nana i tana iwi, i tona nohoanga.

<span id="an_36:16">36:16</span> Otiia tawaia iho e ratou nga karere a
te Atua, whakahaweatia ana ana kupu, tukinotia ana ana poropiti, a ara
noa te riri o Ihowa ki tana iwi; a kahore noa iho he whakaoranga.

<span id="an_36:17">36:17</span> Na reira i kawea ai e ia te kingi o nga
Karari ki a ratou, a patua iho e ia a ratou taitama ki te hoari i roto i
te whare o to ratou wahi tapu; kihai i tohungia e ia te taitama, te
kotiro, te kaumatua, te koroheke tuara piko; hoatu katoa ana e i a ki
tona ringa.

<span id="an_36:18">36:18</span> Na, ko nga oko o te whare o te Atua, ko
nga mea nunui, ko nga mea ririki, ko nga taonga o te whare o Ihowa, me
nga taonga o te kingi ratou ko ona rangatira; kawea katoatia ana e ia
enei ki Papurona.

<span id="an_36:19">36:19</span> Tahuna ake e ratou te whare o te Atua,
wahia iho te taiepa o Hiruharama, tahuna ana nga whare papai katoa ki te
ahi, ngaro rawa i a ratou nga oko papai katoa o reira.

<span id="an_36:20">36:20</span> Whakahekea atu ana hoki e ia te hunga i
toe i te hoari ki Papurona, a he pononga ratou mana, ma ana tama, a taea
noatia te kingitanga o Pahia:

<span id="an_36:21">36:21</span> Hei whakaritenga mo te kupu a Ihowa, i
korerotia e Heremaia, kia koa ra ano te whenua i ona hapati: he hapati
hoki ona i nga ra katoa o te ngaromanga; kia rite ra ano nga tau e whitu
tekau.

<span id="an_36:22">36:22</span> ¶ Na, i te tuatahi o nga tau o Hairuha
kingi o Pahia, ka whakamana te kupu a Ihowa, i korerotia e Heremaia, ka
whakaohokia e Ihowa te wairua o Hairuha kingi o Pahia. Na ka tukua e
tera tana karanga puta noa i tona kingitanga; he mea tuhituhi nana; i
mea ia,

<span id="an_36:23">36:23</span> Ko te kupu tenei a Hairuha kingi o
Pahia, Kua oti nga kingitanga katoa o te whenua te homai ki ahau e
Ihowa, e te Atua o nga rangi; kua whakahaua mai ano ahau e ia kia hanga
i te whare mona ki Hiruharama, ki tera i Hura. Ko wai tenei o koutou o
tana iwi katoa, hei a ia a Ihowa, tona Atua, kia haere ake hoki ia.

------------------------------------------------------------------------

[Next: Ezra](ezr.md)
