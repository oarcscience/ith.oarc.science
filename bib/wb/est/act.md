[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](joh)  [Next](rom.md) 

------------------------------------------------------------------------

### Estonian Bible: Acts

<span id="an_1:1">1:1</span> Esimese raamatu, Teofilos, ma kirjutasin
kõigest sellest, mida Jeesus algusest peale tegi ja õpetas

<span id="an_1:2">1:2</span> selle päevani, mil Ta võeti üles pärast
seda kui Ta Püha Vaimu läbi oli andnud käsu Apostlitele, keda Ta oli
valinud,

<span id="an_1:3">1:3</span> kellele Tema ka pärast Oma kannatamist oli
mitme tõestusmärgiga Ennast näidanud elavana, neile ilmudes nelikümmend
päeva ning neile rääkides Jumala riigist.

<span id="an_1:4">1:4</span> Ja kui Ta nendega koos oli, keelas Ta neid
Jeruusalemmast ära minemast, käskis aga oodata Isa tõotust, „mis teie,”
ütles Tema, „olete kuulnud Minult.

<span id="an_1:5">1:5</span> Sest Johannes ristis veega, aga teid peab
ristitama Püha Vaimuga mitte kaua pärast neid päevi!”

<span id="an_1:6">1:6</span> Siis küsisid Temalt need, kes olid kokku
tulnud, ning ütlesid: „Issand, kas sa sel ajal jälle ehitad Iisraelile
kuningriigi?”

<span id="an_1:7">1:7</span> Tema ütles neile: „Teile ei sünni teada
aegu ega hetki, mis Isa Omas meelevallas on määranud;

<span id="an_1:8">1:8</span> aga te saate Püha Vaimu väe, Kes tuleb teie
peale, ja peate olema Minu tunnistajad Jeruusalemmas ja kõigel Juuda- ja
Samaariamaal ja maailma otsani!”

<span id="an_1:9">1:9</span> Kui Ta seda oli öelnud, siis tõsteti Ta
üles nende nähes ja pilv viis Ta nende silme eest ära.

<span id="an_1:10">1:10</span> Ja kui nad vaatasid üksisilmi taeva
poole, kuidas Ta ära läks, vaata, siis seisid nende juures kaks meest
valgeis riideis,

<span id="an_1:11">1:11</span> ja need ütlesid: „Galilea mehed, miks te
seisate ja vaatate üles taeva poole? See Jeesus, Kes teilt üles võeti
taevasse, tuleb samal kombel kui te nägite Teda taevasse minevat!”

<span id="an_1:12">1:12</span> Siis nad läksid tagasi Jeruusalemma
mäelt, mida kutsutakse Õlimäeks ja mis on Jeruusalemma lähedal ühe
hingamispäeva teekonna maad.

<span id="an_1:13">1:13</span> Ja kui nad olid jõudnud linna, siis nad
läksid ülemisse tuppa, kus nad olid asumas, Peetrus ja Jakoobus ja
Johannes ja Andreas, Filippus ja Toomas, Bartolomeus ja Matteus,
Jakoobus, Alfeuse poeg ja Siimon Selootes ja Juudas, Jakoobuse vend.

<span id="an_1:14">1:14</span> Need kõik olid alati ühel meelel üheskoos
palves naistega ja Maarjaga, Jeesuse Emaga, ja Jeesuse vendadega.

<span id="an_1:15">1:15</span> Neil päevil tõusis Peetrus vendade seas
üles — rahvast aga oli koos umbes sada kakskümmend isikut — ning ütles:

<span id="an_1:16">1:16</span> „Mehed, vennad, täide on pidanud minema
Kirjasõna, mis Püha Vaim on ette kuulutanud Taaveti suu kaudu Juuda
kohta, kes hakkas juhiks Jeesuse kinnivõtjaile.

<span id="an_1:17">1:17</span> Sest ta oli arvatud meie sekka ja oli
saanud selle ameti osaliseks.

<span id="an_1:18">1:18</span> Aga tema hankis enesele põllu ülekohtu
palgaga, ja kui ta ülepeakaela alla kukkus, lõhkes ta keskpaigast ja
kogu ta sisikond vajus välja.

<span id="an_1:19">1:19</span> Ja see on saanud teatavaks kõigile
Jeruusalemma elanikele, nõnda et seda põldu nende oma keelemurdes
hüütakse Akeldaamaks, see on Verepõlluks.

<span id="an_1:20">1:20</span> Sest Psalmide raamatus on kirjutatud:
„Tema elamu saagu tühjaks ja ärgu olgu selles elanikku, ja tema
ülevaatajaamet saagu teisele!”

<span id="an_1:21">1:21</span> Sellepärast peab nüüd üks neist meestest,
kes on käinud ühes meiega kõige selle aja, mil Issand Jeesus meie juures
käis sisse ja välja,

<span id="an_1:22">1:22</span> alates Johannese ristimisest kuni selle
päevani, mil Ta meilt võeti üles, saama Tema ülestõusmise tunnistajaks
ühes meiega!”

<span id="an_1:23">1:23</span> Ja nad seadsid üles kaks meest: Joosepi,
keda hüütakse Barsabaseks, lisanimega Justuseks, ja Mattiase.

<span id="an_1:24">1:24</span> Ja nad palvetasid ning ütlesid: „Sina,
Issand, kõikide südametundja, näita meile, kumma neist kahest Sina oled
valinud

<span id="an_1:25">1:25</span> saama selle tunnistuse ja Apostliameti
koha, millest Juudas ära astus, et minna oma paika!”

<span id="an_1:26">1:26</span> Ja nad heitsid liisku nende kohta; ja
liisk langes Mattiasele, ja tema arvati nende üheteistkümne Apostli
juurde.

<span id="an_2:1">2:1</span> Ja kui nelipühapäev kätte tuli, olid kõik
ühes paigas koos.

<span id="an_2:2">2:2</span> Ja taevast sündis äkitselt kohin, otsekui
oleks kange tuul puhunud, ja täitis kõik koja, kus nad istusid.

<span id="an_2:3">2:3</span> Ja neile ilmus nagu lõhestatud tulekeeli,
ja need langesid üksikult igaühe peale nende seast.

<span id="an_2:4">2:4</span> Ja nad kõik said täis Püha Vaimu ja
hakkasid rääkima teisi keeli, nõnda nagu Vaim neile andis rääkida.

<span id="an_2:5">2:5</span> Aga Jeruusalemmas oli elamas juute,
jumalakartlikke mehi kõigist rahvaist taeva all.

<span id="an_2:6">2:6</span> Kui nüüd see hääl tekkis, tuli rahvahulk
kokku ja kohkus ära, sest igaüks kuulis neid rääkivat oma keelemurret.

<span id="an_2:7">2:7</span> Ja nad hämmastusid kõik ja panid imeks ning
ütlesid üksteisele: „Vaata, eks need kõik, kes räägivad, ole Galilea
mehed?

<span id="an_2:8">2:8</span> Kuidas me siis kuuleme igaüks oma
keelemurret, mille sees me oleme sündinud?

<span id="an_2:9">2:9</span> Meie, partlased ja meedlased ja eelamlased
ja kes elame Mesopotaamias, Judeas ning Kapadookias, Pontoses ja Aasias,

<span id="an_2:10">2:10</span> Früügias ja Pamfüülias, Egiptuses ja
Küreene-poolses Liibüas, ja siin asuvad roomlased, juudid ühes nende
usku pöördunutega,

<span id="an_2:11">2:11</span> kreetalased ja araablased, kuidas me
kuuleme neid rääkivat meie omis keeltes Jumala suuri asju?”

<span id="an_2:12">2:12</span> Nad kõik olid hämmastunud ja kahevahel
ning küsisid üksteiselt: „Mis see küll peaks tähendama?”

<span id="an_2:13">2:13</span> Aga teised irvitasid ning ütlesid: „Nad
on täis magusat viina!”

<span id="an_2:14">2:14</span> Siis Peetrus astus esile ühes nende
üheteistkümnega, tõstis oma häält ning seletas neile: „Juuda mehed ja
kõik teie, Jeruusalemma elanikud, see olgu teile teada ja pange tähele
mu sõnu!

<span id="an_2:15">2:15</span> Ei ole need sugugi, nagu te arvate,
joobnud, sest see on kolmas päevatund;

<span id="an_2:16">2:16</span> vaid see on, mis on öeldud prohvet Joeli
kaudu:

<span id="an_2:17">2:17</span> „Ja viimseil päevil sünnib, ütleb Jumal,
et Ma valan Oma Vaimu kõige liha peale! Ja teie pojad ja tütred hakkavad
ennustama, teie noored mehed näevad nägemusi, ja teie vanemad uinuvad
unenägusid nähes!

<span id="an_2:18">2:18</span> Ja neil päevil Ma valan Oma Vaimu Oma
sulaste ja ümmardajate peale ja nemad ennustavad;

<span id="an_2:19">2:19</span> ja Ma annan näha imesid ülal taevas ja
tunnustähti all maa peal, verd ja tuld ja suitsusambaid!

<span id="an_2:20">2:20</span> Päike muutub pimedaks ja kuu vereks, enne
kui tuleb Issanda päev, suur ja auline!

<span id="an_2:21">2:21</span> Ja sünnib, et igaüks, kes appi hüüab
Issanda nime, pääseb!”

<span id="an_2:22">2:22</span> Iisraeli mehed, kuulge neid sõnu: Jeesuse
Naatsaretlase, Mehe, Kellest Jumal andis tunnistuse väe ja imede ja
tunnustähtedega, mis Jumal tegi Tema läbi teie seas, nõnda nagu isegi
teate,

<span id="an_2:23">2:23</span> Tema te olete, kui Ta Jumala määratud
otsusel ja etteteadmist mööda oli loovutatud teie kätte, ülekohtuste
käte läbi risti naelutanud ning tapnud;

<span id="an_2:24">2:24</span> kuid Jumal on Tema üles äratanud, päästes
Teda surma valudest, sest ei olnud ju võimalik, et surm oleks Teda kinni
pidanud.

<span id="an_2:25">2:25</span> Sest Taavet ütleb Tema kohta: „Ma pean
Issandat alati oma silma ees, sest Ta on mu paremal pool, et ma ei
kõiguks!

<span id="an_2:26">2:26</span> Sellepärast rõõmutseb mu süda ja mu keel
ilutseb, ja mu ihugi võib hingata lootuses!

<span id="an_2:27">2:27</span> Sest Sina ei jäta mu hinge surmavalda ega
lase Oma Püha näha kõdunemist!

<span id="an_2:28">2:28</span> Sa annad mulle teada elutee, Sa täidad
mind rõõmuga Oma palge ees!”

<span id="an_2:29">2:29</span> Mehed, vennad, olgu lubatud teie
peavanemast Taavetist lausa öelda, et ta on surnud ja maha maetud ja
tema haud on meie juures tänapäevani.

<span id="an_2:30">2:30</span> Et ta nüüd oli prohvet ja teadis, et
Jumal temale oli vandega tõotanud seada tema ihusoost järglase tema
aujärjele,

<span id="an_2:31">2:31</span> siis ta rääkis ette nähes Kristuse
ülestõusmisest, et Tema hinge ei jäeta surmavalda ja et Tema liha ei näe
kõdunemist.

<span id="an_2:32">2:32</span> Selle Jeesuse on Jumal surnuist üles
äratanud; selle tunnistajad oleme meie kõik.

<span id="an_2:33">2:33</span> Et Ta nüüd Jumala parema käe läbi on
ülendatud ja on Isalt saanud Püha Vaimu tõotuse, siis on Tema selle
välja valanud, nõnda nagu te nüüd näete ning kuulete.

<span id="an_2:34">2:34</span> Sest Taavet ei ole läinud taevasse, aga
tema ütleb: „Issand on öelnud minu Issandale: istu Minu paremale käele,

<span id="an_2:35">2:35</span> kuni Ma panen Su vaenlased Sinu
jalajäriks!”

<span id="an_2:36">2:36</span> Kindlasti teadku nüüd kogu Iisraeli
kodakond, et Jumal on teinud Tema Issandaks ning Kristuseks, Selle
Jeesuse, Kelle te risti lõite!”

<span id="an_2:37">2:37</span> Aga kui nad seda kuulsid, läks see neil
südamest läbi ja nad ütlesid Peetrusele ja teistele Apostlitele: „Mehed,
vennad, mis me peame tegema?”

<span id="an_2:38">2:38</span> Aga Peetrus ütles neile: „Parandage meelt
ja igaüks teist lasku ennast ristida Jeesuse Kristuse nimesse pattude
andekssaamiseks, ja siis te saate Püha Vaimu anni.

<span id="an_2:39">2:39</span> Sest teie ja teie laste päralt on see
tõotus ja kõikide päralt, kes on kaugel, keda iganes Issand, meie Jumal,
kutsub Enese juurde.”

<span id="an_2:40">2:40</span> Ja veel paljude muude sõnadega tunnistas
ja manitses ta ning ütles: „Laske endid päästa sellest pöörasest soost!”

<span id="an_2:41">2:41</span> Kes nüüd vastu võtsid tema sõna, need
ristiti, ja nõnda lisati sel päeval nende juurde ligi kolm tuhat hinge.

<span id="an_2:42">2:42</span> Aga nemad jäid alati Apostlite õpetusse
ja osadusse ja leivamurdmisse ja palvetesse.

<span id="an_2:43">2:43</span> Aga igale hingele tuli kartus; ja palju
imesid ja tunnustähti sündis Apostlite läbi.

<span id="an_2:44">2:44</span> Aga kõik need, kes uskusid, olid üheskoos
ja kõik, mis neil oli, oli neil ühine.

<span id="an_2:45">2:45</span> Omandi ja vara nad müüsid ära ja jagasid,
mis saadi, igaühele sedamööda, kuidas keegi vajas.

<span id="an_2:46">2:46</span> Ja nad viibisid iga päev ühel meelel
pühakojas ja murdsid leiba kodasid mööda ja võtsid toidust ilutsemise ja
siira südamega,

<span id="an_2:47">2:47</span> kiites Jumalat ja leides armastust kõige
rahva juures. Aga Issand lisas iga päev nende ühendusele juurde neid,
kes päästeti.

<span id="an_3:1">3:1</span> Aga Peetrus ja Johannes läksid pühakotta
palvusele, mida peeti üheksandal tunnil.

<span id="an_3:2">3:2</span> Ja üks mees, kes oli emaihust alates
halvatu, toodi sinna. Ta pandi iga päev pühakoja ukse ette, mida
hüütakse Ilusaks, ande paluma pühakojas käijailt.

<span id="an_3:3">3:3</span> Kui see nägi, et Peetrus ja Johannes
tahavad minna pühakotta, palus ta neilt andi.

<span id="an_3:4">3:4</span> Siis Peetrus ühes Johannesega vaatas temale
otsa ning ütles: „Vaata meie poole!”

<span id="an_3:5">3:5</span> Tema jäi teraselt neile otsa vaatama,
oodates, et ta neilt midagi saab.

<span id="an_3:6">3:6</span> Aga Peetrus ütles: „Hõbedat ja kulda mul ei
ole, aga mis mul on, seda ma annan sulle: Jeesuse Kristuse,
Naatsaretlase nimel, tõuse üles ja kõnni!”

<span id="an_3:7">3:7</span> Ja ta haaras kinni tema paremast käest ja
aitas ta üles. Ja sedamaid said tema jalapöiad ja luupeksed tugevaks;

<span id="an_3:8">3:8</span> ja ta kargas üles, seisis ja kõndis, ja
läks ühes nendega pühakotta sisse, kõndides ja hüpates ning Jumalat
kiites.

<span id="an_3:9">3:9</span> Ja kõik rahvas nägi teda kõndivat ja
Jumalat kiitvat.

<span id="an_3:10">3:10</span> Nad tundsid tema, et ta on seesama, kes
oli istunud kerjamas pühakoja Ilusa värava ees, ja nad panid seda väga
imeks ja olid hämmastunud sellest, mis temale oli sündinud.

<span id="an_3:11">3:11</span> Aga kui halvatu, kes oli terveks saanud,
käis Peetruse ja Johannese kannul, jooksis kõik rahvas kokku nende
juurde nõndanimetatud Saalomoni võlvitud hoonesse ja oli ärevil.

<span id="an_3:12">3:12</span> Kui Peetrus seda nägi, hakkas ta kõnelema
rahvale: „Iisraeli mehed, miks te panete seda imeks või miks te
üksisilmi vaatate meie peale, otsekui oleksime meie oma väe või
vagadusega selle pannud kõndima?

<span id="an_3:13">3:13</span> Aabrahami ja Iisaki ja Jaakobi Jumal,
meie esiisade Jumal, on austanud Oma sulast Jeesust, Kelle te ära
andsite ja salgasite Pilaatuse ees, kui see tegi otsuseks Teda vabaks
lasta.

<span id="an_3:14">3:14</span> Te salgasite ära Püha ja Õige ja
palusite, et teile mõrtsukas vabaks antaks.

<span id="an_3:15">3:15</span> Te tapsite elu Ülima juhi, Kelle Jumal on
surnuist üles äratanud; selle tunnistajad oleme meie.

<span id="an_3:16">3:16</span> Ja usu läbi Tema nimesse on Tema nimi
teinud tugevaks selle, keda te näete ja tunnete; ja usk, mis tuleb
Temalt, on sellele andnud täie tervise teie kõikide nähes.

<span id="an_3:17">3:17</span> Ja nüüd, vennad, tean ma, et te olete
seda teinud teadmatusest nagu teie ülemadki.

<span id="an_3:18">3:18</span> Aga Jumal on nõnda lasknud täide minna,
mis Tema kõigi Oma prohvetite suu kaudu on ette kuulutanud, et Tema
võitu peab kannatama.

<span id="an_3:19">3:19</span> Sellepärast parandage meelt ja pöörduge,
et teie patud kustutataks, et hingamiseajad tuleksid Issanda palgest

<span id="an_3:20">3:20</span> ja et Ta läkitaks teie jaoks määratud
Kristuse Jeesuse,

<span id="an_3:21">3:21</span> Keda taevas peab pidama Enesele selle
ajani, mil oma kohale asetatakse kõik, mis Jumal on rääkinud kõigi Oma
pühade prohvetite suu kaudu maailma ajastust alates.

<span id="an_3:22">3:22</span> Sest Mooses on öelnud: „Ühe prohveti
äratab teile Issand, teie Jumal, teie vendade hulgast, minu sarnase;
Teda peate kuulama kõiges, mida Ta teile ütleb.

<span id="an_3:23">3:23</span> Ja peab sündima, et iga hing, kes seda
Prohvetit ei kuula, kaotatakse ära rahva seast!”

<span id="an_3:24">3:24</span> Ja kõik prohvetid Saamueli ajast alates
ja pärast seda, nii mitu kui neid on rääkinud, on ka ette kuulutanud
neid päevi.

<span id="an_3:25">3:25</span> Teie olete prohvetite ja selle lepingu
lapsed, mille Jumal tegi teie esiisadega, kui Ta Aabrahamile ütles: „Ja
sinu soos õnnistatakse kõiki suguvõsasid maa peal!”

<span id="an_3:26">3:26</span> Teile kõigepealt on Jumal üles äratanud
Oma Sulase Jeesuse ja on Tema läkitanud teie juurde teid õnnistama, kui
te pöördute igaüks oma tigedusest!”

<span id="an_4:1">4:1</span> Aga kui nad rahvale rääkisid, astusid nende
juurde preestrid ja pühakoja pealik ja saduserid,

<span id="an_4:2">4:2</span> ja nende meel oli paha, et nemad õpetasid
rahvast ja kuulutasid surnuist ülestõusmist Jeesuses.

<span id="an_4:3">4:3</span> Ja nad pistsid käed nende külge ja panid
nad vangi järgmiseks päevaks, sest oli juba õhtu.

<span id="an_4:4">4:4</span> Aga paljud neist, kes Sõna kuulsid,
uskusid; ja meeste arv tõusis ligi viie tuhandeni.

<span id="an_4:5">4:5</span> Järgmisel päeval sündis, et rahva ülemad ja
vanemad ja kirjatundjad tulid kokku Jeruusalemma,

<span id="an_4:6">4:6</span> ka ülempreester Annas ja Kaifas ja Johannes
ja Aleksandros ja niipalju kui neid oli ülempreestri soost.

<span id="an_4:7">4:7</span> Ja nad lasksid nad ette tuua ning
küsitlesid neid: „Missuguse väega või kelle nimel te tegite seda?”

<span id="an_4:8">4:8</span> Siis Peetrus, täis Püha Vaimu, ütles neile:
„Rahva ülemad ja vanemad!

<span id="an_4:9">4:9</span> Kui me täna peame kohtus aru andma vigasele
inimesele tehtud heateost ja Kelle läbi ta on terveks saanud,

<span id="an_4:10">4:10</span> siis olgu teile kõigile ja kogu Iisraeli
rahvale teada, et Jeesuse Kristuse, Naatsaretlase nimel, Kelle teie
risti lõite ja Kelle Jumal on surnuist üles äratanud, et Tema läbi
seisab see siin teie ees tervena.

<span id="an_4:11">4:11</span> Tema on see kivi, mille teie,
kojaehitajad, olete ära põlanud ja mis on saanud nurgakiviks!

<span id="an_4:12">4:12</span> Ja ühegi muu sees ei ole päästet; sest ei
ole antud taeva all inimestele ühtki muud nime, kelles meid
päästetakse!”

<span id="an_4:13">4:13</span> Aga kui nad Peetruse ja Johannese julgust
nägid ja teada said, et nad on kirjatundmatud ja õppimatud mehed, panid
nad seda imeks ja tundsid nad ära, et nad olid need, kes olid olnud
Jeesusega.

<span id="an_4:14">4:14</span> Ja kui nad inimest, kes oli terveks
saanud, nende juures nägid seisvat, ei olnud neil midagi öelda selle
vastu,

<span id="an_4:15">4:15</span> vaid nad käskisid neid välja minna
Suurkohtust, pidasid isekeskis nõu

<span id="an_4:16">4:16</span> ning ütlesid: „Mis me peame tegema nende
inimestega, sest avalik ime on sündinud nende läbi ja on teada kõigile,
kes Jeruusalemmas elavad, nõnda et me ei või seda salata.

<span id="an_4:17">4:17</span> Aga et seda laiemale ei levitataks rahva
sekka, siis ähvardagem neid kõvasti, et nad enam ühelegi inimesele ei
räägiks sel nimel!”

<span id="an_4:18">4:18</span> Ja nad kutsusid nad sisse ja keelasid
neid midagi rääkimast ja õpetamast Jeesuse nimel.

<span id="an_4:19">4:19</span> Aga Peetrus ja Johannes kostsid neile
ning ütlesid: „Kas on õige Jumala ees teid rohkem kuulata kui Jumalat?
Otsustage ise.

<span id="an_4:20">4:20</span> Sest me ei või jätta rääkimata seda, mida
oleme näinud ja kuulnud!”

<span id="an_4:21">4:21</span> Aga nad ähvardasid neid ja lasksid nad
vabaks, sest nad ei leidnud midagi, mille eest neid karistada, rahva
pärast, sest kõik kiitsid Jumalat selle eest, mis oli sündinud.

<span id="an_4:22">4:22</span> Sest juba rohkem kui nelikümmend aastat
vana oli inimene, kellele see tervekssaamise tunnustäht oli sündinud.

<span id="an_4:23">4:23</span> Kui nad olid vabaks saanud, tulid nad
omade juurde ja kuulutasid, mis ülempreestrid ja vanemad neile olid
öelnud.

<span id="an_4:24">4:24</span> Aga kui need seda kuulsid, tõstsid nad
ühel meelel häält Jumala poole ja ütlesid: „Issand, Sina oled See Jumal,
Kes on teinud taeva ja maa ja mere ja kõik, mis nende sees on,

<span id="an_4:25">4:25</span> Kes oled Püha Vaimu läbi Oma sulase
Taaveti suu kaudu öelnud: „Miks paganad möllavad ja rahvad mõtlevad
tühja?

<span id="an_4:26">4:26</span> Ilmamaa kuningad on kokku astunud ja
ülemad on kogunenud ühte Issanda vastu ning Tema Võitu vastu?”

<span id="an_4:27">4:27</span> Sest tõepoolest on selles linnas Sinu
püha sulase Jeesuse vastu, Kelle Sa oled võidnud, kogunenud ühte
paganatega ja Iisraeli rahvaga Heroodes ja Pontius Pilaatus,

<span id="an_4:28">4:28</span> et teha seda, mis Sinu käsi ja nõu oli
enne määranud, et see pidi sündima.

<span id="an_4:29">4:29</span> Ja nüüd vaata, Issand, nende
ähvardamistele ja anna Oma sulastele kõige julgusega rääkida Sinu sõna,

<span id="an_4:30">4:30</span> Oma kätt sirutades selleks, et
tervekssaamised ning tunnustähed ja imed sünniksid Sinu püha sulase
Jeesuse nime läbi!”

<span id="an_4:31">4:31</span> Ja kui nad olid palvetanud, kõikus paik,
kus nad koos olid, ning nad kõik said täis Püha Vaimu ja rääkisid Jumala
sõna julgesti.

<span id="an_4:32">4:32</span> Ja usklike hulk oli üks süda ja üks hing;
ja ükski ei öelnud oma varanduse kohta, et see on tema oma, vaid kõik
oli neil ühine.

<span id="an_4:33">4:33</span> Ja Apostlid tunnistasid suure väega
Issanda Jeesuse ülestõusmist, ja suur arm oli nende kõikide juures.

<span id="an_4:34">4:34</span> Ei olnud ka ühtki vaest nende seas; sest
kellel olid põllud või majad, need müüsid need ära ning tõid müüdud
asjade hinna

<span id="an_4:35">4:35</span> ja panid selle Apostlite jalgade ette.
Igaühele jagati siis sedamööda, kuidas ta vajas.

<span id="an_4:36">4:36</span> Aga Joosep, keda Apostlid lisanimega
hüüdsid Barnabaseks — see on meie keeli Trööstija — leviit, Küprose
saarelt pärit,

<span id="an_4:37">4:37</span> kellel oli põld, müüs selle ära ja tõi
hinna ja pani selle Apostlite jalgade ette.

<span id="an_5:1">5:1</span> Aga keegi mees, Ananias nimi, oma naise
Safiiraga müüs oma varanduse

<span id="an_5:2">5:2</span> ja mees toimetas oma naise teades muist
hinda kõrvale ja muist ta tõi ning pani Apostlite jalgade ette.

<span id="an_5:3">5:3</span> Aga Peetrus ütles: „Ananias, mispärast on
saatan täitnud su südame, et sa valet rääkisid Pühale Vaimule ja kõrvale
toimetasid muist põllu hinda?

<span id="an_5:4">5:4</span> Eks see su käes olles olnud sinu oma, ja
kui see oli müüdud, eks see olnud ka siis sinu meelevallas? Mispärast
oled sa seda ette võtnud oma südames? Sina ei ole valetanud inimestele,
vaid Jumalale!”

<span id="an_5:5">5:5</span> Kui nüüd Ananias kuulis neid sõnu, langes
ta maha ja heitis hinge. Ja suur kartus tuli kõikide peale, kes seda
kuulsid.

<span id="an_5:6">5:6</span> Aga noored mehed tõusid ning koristasid ta
ära ja kandsid ta välja ning matsid maha.

<span id="an_5:7">5:7</span> Arvata kolme tunni pärast tuli tema naine
ega teadnud, mis oli sündinud.

<span id="an_5:8">5:8</span> Aga Peetrus küsis talt: „Ütle mulle, kas te
selle hinnaga müüsite põllu?” Tema vastas: „Selle hinnaga jah!”

<span id="an_5:9">5:9</span> Siis ütles Peetrus talle: „Mispärast on
teil üks nõu olnud kiusata Issanda Vaimu? Vaata, nende jalad, kes su
mehe matsid, on ukse ees ja kannavad sindki välja!”

<span id="an_5:10">5:10</span> Siis langes naine kohe maha tema jalge
ette ja heitis hinge. Ja kui noored mehed tulid sisse, leidsid nad ta
surnud olevat ja kandsid ta välja ning matsid ta tema mehe kõrvale.

<span id="an_5:11">5:11</span> Ja suur kartus tuli kõige koguduse peale
ja kõikide peale, kes seda kuulsid.

<span id="an_5:12">5:12</span> Aga palju tunnustähti ja imesid sündis
rahva seas Apostlite käte läbi. Ja nad olid kõik koos ühel meelel
Saalomoni võlvitud hoones.

<span id="an_5:13">5:13</span> Muudest inimestest aga ei julgenud ükski
liituda nende hulka, rahvas aga pidas neist suurt lugu.

<span id="an_5:14">5:14</span> Seda enam aga lisandus neid, kes uskusid
Issandasse, nii mehi kui naisi suurel hulgal!

<span id="an_5:15">5:15</span> Kandsid ju inimesed haigeid tänavailegi
ja asetasid neid vooditesse ja raamidele, et kui Peetrus tuleb, tema
vari langeks mõne peale nendest.

<span id="an_5:16">5:16</span> Ka tuli rahvast kokku Jeruusalemma
ümberkaudseist linnadest, tuues haigeid ja rüvedaist vaimudest
vaevatuid, ja need kõik said terveks.

<span id="an_5:17">5:17</span> Aga ülempreester tõusis ning kõik ta
kaaslased, saduseride lahk, ning said täis viha,

<span id="an_5:18">5:18</span> ja pistsid oma käed Apostlite külge ning
panid nad üldisesse vanglasse.

<span id="an_5:19">5:19</span> Aga Issanda Ingel tegi öösel vangihoone
uksed lahti ja viis nad välja ning ütles:

<span id="an_5:20">5:20</span> „Minge, esinege ning rääkige rahvale
pühakojas kõik selle elu sõnad!”

<span id="an_5:21">5:21</span> Kui nad seda olid kuulnud, läksid nad
koidu ajal pühakotta ja õpetasid. Aga ülempreester ja tema kaaslased
tulid ja kutsusid kokku Suurkohtu ja kõik Iisraeli laste vanematekogu ja
läkitasid sulased vangitorni neid tooma.

<span id="an_5:22">5:22</span> Kui nüüd sulased kohale jõudsid, ei
leidnud nad neid vangihoonest. Nad tulid tagasi ja andsid seda teada,

<span id="an_5:23">5:23</span> öeldes: „Vangla me leidsime küll hästi
hoolsasti lukustatud olevat ja hoidjad väljas uste ees seisvat, aga kui
me avasime, ei leidnud me kedagi seest!”

<span id="an_5:24">5:24</span> Kui pühakoja pealik ja ülempreestrid neid
sõnumeid kuulsid, jäid nad kahevahele, mis sellest arvata.

<span id="an_5:25">5:25</span> Siis tuli keegi ja jutustas neile:
„Vaata, mehed, keda te panite vanglasse, seisavad pühakojas ja õpetavad
rahvast!”

<span id="an_5:26">5:26</span> Siis läks pealik sulastega ja tõi nad
ära; aga mitte vägisi, sest nad kartsid, et rahvas nad kividega surnuks
viskab.

<span id="an_5:27">5:27</span> Ja nad tõid ning seadsid nad Suurkohtu
ette. Ja ülempreester küsis neilt ning ütles:

<span id="an_5:28">5:28</span> „Kas me teid ei ole kõvasti keelanud
õpetamast selle nimel? Ja vaata, te olete Jeruusalemma täitnud oma
õpetusega ja tahate Selle inimese vere saata meie peale!”

<span id="an_5:29">5:29</span> Aga Peetrus ja teised Apostlid kostsid
ning ütlesid: „Jumala sõna tuleb rohkem kuulda kui inimeste sõna.

<span id="an_5:30">5:30</span> Meie esiisade Jumal on üles äratanud
Jeesuse, Kelle te olete poonud puu külge ning surmanud.

<span id="an_5:31">5:31</span> Tema on Jumal Oma parema käega tõstnud
Juhiks ja Õnnistegijaks, andma Iisraelile meeleparandust ja pattude
andeksandmist.

<span id="an_5:32">5:32</span> Ja meie oleme kõigi nende asjade
tunnistajad ja samuti Püha Vaim, Keda Jumal on andnud neile, kes võtavad
kuulda Tema sõna!”

<span id="an_5:33">5:33</span> Aga kui nad seda kuulsid, käis see nende
südamest läbi, ja nad võtsid nõuks nemad ära tappa.

<span id="an_5:34">5:34</span> Kuid Suurkohtus tõusis üles üks variser,
Gamaaliel nimi, käsuõpetaja, keda kõik rahvas austas, ja käskis mehed
välja viia natukeseks ajaks,

<span id="an_5:35">5:35</span> ja ütles siis koosolijaile: „Iisraeli
mehed, olge ettevaatlikud sellega, mida te nende inimestega mõtlete
teha.

<span id="an_5:36">5:36</span> Sest mitte ammu tagasi tõusis Teudas ning
ütles enese midagi olevat, ja temaga liitus arvult ligi nelisada meest;
tema tapeti ja kõik, kes nõustusid temaga, hajutati ja hävisid.

<span id="an_5:37">5:37</span> Pärast teda astus üles galilealane Juudas
rahvalugemise päevil ja ahvatles rahva enese järele; ka tema sai hukka
ja kõik, kes heitsid tema nõusse, hajutati.

<span id="an_5:38">5:38</span> Ja nüüd ma ütlen teile: jätke need
inimesed rahule ja laske nad minna! Sest kui see nõu ja töö on
inimestest, siis läheb see tühja,

<span id="an_5:39">5:39</span> aga kui see on Jumalast, siis te ei või
seda tühjaks teha, et te kuidagi ei osutuks jumalavastasteks!” Ja nad
võtsid kuulda tema nõu.

<span id="an_5:40">5:40</span> Ja kui Apostlid olid sisse kutsutud,
peksid nad neid ja keelasid neid rääkimast Jeesuse nimel ja lasksid nad
minna.

<span id="an_5:41">5:41</span> Aga nemad läksid Suurkohtu eest minema,
rõõmsad sellest, et neid oli väärt arvatud kannatama teotust Selle nime
pärast.

<span id="an_5:42">5:42</span> Ja nad ei lakanud iga päev pühakojas ja
kodasid mööda õpetamast Evangeeliumi Kristusest Jeesusest.

<span id="an_6:1">6:1</span> Aga neil päevil kui jüngrite arv suurenes,
tõusis nurin kreekakeelsete juutide seas heebrealaste vastu, et
igapäevases abiandmises õieti ei hoolitud nende leskedest.

<span id="an_6:2">6:2</span> Siis kutsusid need kaksteist eneste juurde
jüngrite hulga ning ütlesid: „See ei sobi, et me kõrvale jätame Jumala
sõna ja hoolt kanname toidulaudade eest.

<span id="an_6:3">6:3</span> Sellepärast, vennad, vaadake endi seast
seitse meest, kellel on hea tunnistus ja kes on täis Vaimu ja tarkust,
kelle me seaksime sellesse ametisse.

<span id="an_6:4">6:4</span> Meie aga tahame pidevalt olla palvetamises
ja sõna teenistuses!”

<span id="an_6:5">6:5</span> See kõne oli kogu rahvahulga meelt mööda.
Ja nad valisid Stefanose, mehe täis usku ja Püha Vaimu, ja Filippuse ja
Prokorose ja Nikaanori ja Timoni ja Parmena ja Nikolaose, juudiusku
pöördunud antiohlase.

<span id="an_6:6">6:6</span> Need nad seadsid Apostlite ette ja
palvetasid ning panid oma käed nende peale.

<span id="an_6:7">6:7</span> Ja Jumala sõna kasvas; ja jüngrite arv sai
väga suureks Jeruusalemmas; ja suur hulk preestreid sai sõnakuulelikuks
usule.

<span id="an_6:8">6:8</span> Aga Stefanos, täis armu ja väge, tegi
imetegusid ja suuri tunnustähti rahva seas.

<span id="an_6:9">6:9</span> Siis tõusid nõndanimetatud libertiinide ja
küreenlaste ja aleksandrialaste kogudustest ja Kiliikia ja Aasia poolt
mõned, kes vaidlesid Stefanosega,

<span id="an_6:10">6:10</span> aga ei suutnud vastu seista tarkusele ja
Vaimule, Kelle läbi tema rääkis.

<span id="an_6:11">6:11</span> Siis nad hankisid mehed, kes ütlesid: „Me
oleme teda kuulnud pilkesõnu rääkivat Moosese ja Jumala vastu!”

<span id="an_6:12">6:12</span> Ja nemad õhutasid rahvast ja vanemaid ja
kirjatundjaid ja langesid ta kallale ning võtsid ta kinni ja viisid ta
Suurkohtu ette.

<span id="an_6:13">6:13</span> Nad esitasid valetunnistajaid, kes
ütlesid: „See inimene ei lakka rääkimast sõnu selle püha paiga ja
käsuõpetuse vastu.

<span id="an_6:14">6:14</span> Sest me oleme kuulnud teda ütlevat, et
Jeesus Naatsaretlane hävitavat selle paiga ja muutvat kombed, mis Mooses
meile on andnud.”

<span id="an_6:15">6:15</span> Ja kui kõik Suurkohtus istujad temale
otsa vaatasid, nägid nad tema palge olevat otsekui Ingli palge.

<span id="an_7:1">7:1</span> Siis ütles ülempreester: „Kas see on
nõnda?”

<span id="an_7:2">7:2</span> Aga tema ütles: „Mehed, vennad ja isad,
kuulge! Au Jumal ilmus meie esiisale Aabrahamile, kui ta oli
Mesopotaamias enne oma siirdumist Haaranisse,

<span id="an_7:3">7:3</span> ning ütles temale: „Mine välja omalt maalt
ja omast sugukonnast ja tule sinna maale, mille Ma sulle näitan.”

<span id="an_7:4">7:4</span> Siis ta läks kaldealaste maalt ja asus
elama Haaranisse. Ja kui tema isa suri, saatis Jumal tema sealt siia
maale, kus teie nüüd elate,

<span id="an_7:5">7:5</span> ega andnud siin temale pärandiks mitte
jalatäitki, aga tõotas selle anda omandiks temale ja tema järglasile
pärast teda ajal, mil ta oli alles lasteta.

<span id="an_7:6">7:6</span> Ent Jumal rääkis nõnda: tema järglased
peavad olema võõrastena võõral maal ja seal nad tehakse orjadeks ja neid
vaevatakse nelisada aastat,

<span id="an_7:7">7:7</span> ja rahvast, keda nad orjavad, Mina
karistan, ütles Jumal, ja selle järel nad lähevad välja ja teenivad Mind
siin selles paigas.

<span id="an_7:8">7:8</span> Ja Ta andis temale ümberlõikamislepingu; ja
nii sündis Aabrahamile Iisak ja ta lõikas tema ümber kaheksandal päeval.
Ja Iisakile sündis Jaakob, ja Jaakobile need kaksteist peavanemat.

<span id="an_7:9">7:9</span> Ja peavanemad kadestasid Joosepit ning
müüsid ta ära Egiptusesse; aga Jumal oli temaga

<span id="an_7:10">7:10</span> ja päästis tema kõigist ta viletsustest
ja andis temale armu ja tarkust, kui ta oli Egiptuse kuninga, vaarao
ees; ja see tõstis ta kogu Egiptuse ja oma koja ülemaks.

<span id="an_7:11">7:11</span> Aga nälg tuli kogu Egiptusesse ja
Kaananisse ja suur viletsus; ja meie esiisad ei leidnud toidust.

<span id="an_7:12">7:12</span> Aga kui Jaakob kuulis, et Egiptuses oli
vilja, läkitas ta meie esiisad sinna esimest korda;

<span id="an_7:13">7:13</span> ja teisel korral andis Joosep ennast
tunda oma vendadele ja vaarao sai teada Joosepi päritolu.

<span id="an_7:14">7:14</span> Siis Joosep läkitas järele ja laskis
kutsuda oma isa Jaakobi ja kogu oma suguvõsa, seitsekümmend viis hinge.

<span id="an_7:15">7:15</span> Ja Jaakob läks alla Egiptusesse ja suri,
tema ja meie esiisad,

<span id="an_7:16">7:16</span> ja nad viidi Sekemisse ja pandi hauda,
mille Aabraham oli ostnud raha eest Emori, Sekemi isa lastelt.

<span id="an_7:17">7:17</span> Kui nüüd lähenes tõotuse aeg, mille Jumal
Aabrahamile oli vandega tõotanud, kasvas rahvas ja sigis paljuks
Egiptuses,

<span id="an_7:18">7:18</span> seni kui tõusis teine kuningas, kes
Joosepist midagi ei teadnud.

<span id="an_7:19">7:19</span> See tarvitas kavalust meie soo kallal ja
tegi paha meie esivanemaile neid sundides ära heitma oma lapsukesed, et
need ei jääks ellu.

<span id="an_7:20">7:20</span> Sel ajal sündis Mooses ja ta meeldis
Jumalale. Teda toideti kolm kuud tema isa majas.

<span id="an_7:21">7:21</span> Aga kui ta oli kõrvale heidetud, võttis
vaarao tütar tema ja kasvatas ta enesele pojaks.

<span id="an_7:22">7:22</span> Ja Moosesele õpetati kõike egiptlaste
tarkust ja tema oli vägev sõnades ja tegudes.

<span id="an_7:23">7:23</span> Aga kui ta oli nelikümmend aastat vanaks
saanud, tuli tema südamesse mõte oma vendi, Iisraeli lapsi, vaatama
minna.

<span id="an_7:24">7:24</span> Ja nähes ühele ülekohut tehtavat, läks ta
appi ja tasus kätte selle eest, kellele liiga tehti, ja lõi egiptlase
maha.

<span id="an_7:25">7:25</span> Ent ta mõtles, et tema vennad saavad
sellest aru, et Jumal tema käe läbi annab neile pääste; aga nad ei
saanud aru.

<span id="an_7:26">7:26</span> Ja järgmisel päeval ta juhtus nende
juurde, kui nad riidlesid, ja sundis neid rahule ning ütles: „Mehed, te
olete vennad, miks teete liiga üksteisele?”

<span id="an_7:27">7:27</span> Aga see, kes tegi liiga oma ligimesele,
lükkas ta enesest ära ja ütles: „Kes on sind seadnud meie ülemaks ja
kohtumõistjaks?

<span id="an_7:28">7:28</span> Kas tahad tappa mind, nagu sa eile tapsid
egiptlase?”

<span id="an_7:29">7:29</span> Selle kõne peale Mooses põgenes ja elas
võõrana Midjanimaal; seal sündis temale kaks poega.

<span id="an_7:30">7:30</span> Ja kui nelikümmend aastat möödas oli,
ilmus temale Siinai mäe kõrbes Issanda Ingel tuleleegis kibuvitsapõõsas.

<span id="an_7:31">7:31</span> Kui Mooses seda nägi, pani ta nägemust
imeks. Ja kui ta ligi astus vaatama, kostis Issanda hääl:

<span id="an_7:32">7:32</span> „Mina olen sinu vanemate Jumal, Aabrahami
Jumal ja Iisaki Jumal ja Jaakobi Jumal!” Aga Mooses hakkas värisema ega
julgenud sinna vaadata.

<span id="an_7:33">7:33</span> Aga Issand ütles temale: „Võta kingad
jalast, sest paik, kus sa seisad, on püha maa!

<span id="an_7:34">7:34</span> Mina olen küllalt näinud Oma rahva vaeva
Egiptuses ja olen kuulnud nende ohkamist ning olen tulnud alla neid
vabastama. Siis tule nüüd, Ma läkitan sind Egiptusesse!”

<span id="an_7:35">7:35</span> Selle Moosese, kelle nemad ära salgasid,
öeldes: „Kes on sind seadnud ülemaks ja kohtumõistjaks?”, selle läkitas
Jumal ülemaks ja lunastajaks selle ingli kaudu, kes temale ilmus
kibuvitsapõõsas.

<span id="an_7:36">7:36</span> See viis nad välja ja tegi imetegusid ja
tunnustähti Egiptuses ja Punases meres ja kõrbes nelikümmend aastat.

<span id="an_7:37">7:37</span> See on see Mooses, kes ütles Iisraeli
lastele: „Ühe prohveti äratab teile Jumal teie vendade hulgast, minu
sarnase”,

<span id="an_7:38">7:38</span> tema on see, kes oli koguduse seas kõrbes
ühes selle Ingliga, kes temaga kõneles Siinai mäel, ja oli ühes meie
esiisadega ja sai elavaid sõnu meile edasiandmiseks.

<span id="an_7:39">7:39</span> Temale meie esivanemad ei tahtnud olla
sõnakuulelikud, vaid tõukasid ta ära ja pöördusid oma südamega Egiptuse
poole,

<span id="an_7:40">7:40</span> öeldes Aaronile: „Tee meile jumalaid, kes
käiksid meie ees, sest me ei tea, mis on sündinud selle Moosesega, kes
meid tõi Egiptusest välja!”

<span id="an_7:41">7:41</span> Ja nad tegid noil päevil vasika ja viisid
sellele ebajumalale ohvreid ning rõõmustusid oma käte tegudest.

<span id="an_7:42">7:42</span> Kuid Jumal pöördus neist ära ja jättis
nad teenima taeva vägesid, nõnda nagu on kirjutatud prohvetite raamatus:
„Kas teie, Iisraeli sugu, nelikümmend aastat kõrbes tõite Mulle
tapaohvreid ja muid ohvreid?

<span id="an_7:43">7:43</span> Ei, vaid te kandsite Mooloki telki ja oma
jumala Romfa tähte, kujusid, mis te olite teinud, et neid kummardada:
sellepärast Ma siirutan teid teispoole Baabüloni!”

<span id="an_7:44">7:44</span> Meie esiisadel oli tunnistustelk kõrbes,
nõnda nagu oli määranud see, Kes Moosesega rääkis, et ta pidi selle
valmistama eeskuju järgi, mida ta oli näinud.

<span id="an_7:45">7:45</span> Selle meie esiisad ühes Joosuaga võtsid
ning viisid paganate maa-alale, keda Jumal ajas minema meie esiisade
eest kuni Taaveti päevini,

<span id="an_7:46">7:46</span> kes leidis armu Jumala ees ja palus, et
ta leiaks elamu Jaakobi kodakonnale.

<span id="an_7:47">7:47</span> Ent Saalomon ehitas Temale koja.

<span id="an_7:48">7:48</span> Kuid Kõigekõrgem ei ela kätega tehtud
kodades, nõnda nagu ütleb prohvet:

<span id="an_7:49">7:49</span> „Taevas on Minu aujärg ja maa Minu
jalgealune järg! Mis koda te Mulle tahate ehitada”, ütleb Issand, „või
mis on Mu hingamise ase?

<span id="an_7:50">7:50</span> Eks Minu käsi ole selle kõik teinud?”

<span id="an_7:51">7:51</span> Te kangekaelsed ja ümberlõikamatud
südamest ja kõrvust! Te panete ikka vastu Pühale Vaimule! Nõnda nagu
teie esiisad, nõnda teete teiegi.

<span id="an_7:52">7:52</span> Keda prohvetitest teie esiisad ei ole
taga kiusanud? Nad tapsid need, kes ennustasid selle Õige tulemist,
Kelle äraandjaiks ja tapjaiks nüüd olete saanud teie,

<span id="an_7:53">7:53</span> kes saite käsuõpetuse Inglite teenistuse
kaudu ega pidanud seda mitte.

<span id="an_7:54">7:54</span> Aga kui nad seda kuulsid, lõikas see
neile südamesse ja nad kiristasid hambaid ta peale.

<span id="an_7:55">7:55</span> Tema aga täis Püha Vaimu vaatas üksisilmi
taeva poole ja nägi Jumala auhiilgust ning Jeesust seisvat Jumala
paremal poolel,

<span id="an_7:56">7:56</span> ja ta ütles: „Ennäe! Ma näen taevad lahti
olevat ja Inimese Poja seisvat Jumala paremal poolel!”

<span id="an_7:57">7:57</span> Siis nad karjusid suure häälega ning
pidasid oma kõrvad kinni ja kargasid kõik ühel meelel tema kallale

<span id="an_7:58">7:58</span> ning lükkasid ta linnast välja ja
viskasid teda kividega. Ja tunnistajad panid oma riided maha ühe noore
mehe jalgade ette, kelle nimi oli Saulus.

<span id="an_7:59">7:59</span> Ja nad viskasid Stefanost kividega, kuna
tema palus Jumalat ja ütles: „Issand Jeesus, võta minu vaim vastu!”

<span id="an_7:60">7:60</span> Ja ta heitis põlvili ning hüüdis suure
häälega: „Issand, ära arva seda pattu neile süüks!” Ja kui ta seda oli
öelnud, uinus ta.

<span id="an_8:1">8:1</span> Aga Saulusel oli hea meel Stefanose
surmast. Sel ajal algas suur Jeruusalemma koguduse tagakiusamine. Ja
kõik peale Apostlite hajutati Juuda- ja Samaariamaale.

<span id="an_8:2">8:2</span> Aga mõned jumalakartlikud mehed matsid
Stefanose maha ja leinasid väga tema pärast.

<span id="an_8:3">8:3</span> Ent Saulus rüüstas kogudust, käies mööda
kodasid, ja tõi välja mehi ja naisi ja andis nad vangi.

<span id="an_8:4">8:4</span> Siis käisid hajaliolevad mööda maad ja
kuulutasid Evangeeliumi sõna.

<span id="an_8:5">8:5</span> Aga Filippus tuli Samaaria linna ja
kuulutas neile Kristust.

<span id="an_8:6">8:6</span> Ja rahvas pani ühel meelel seda tähele,
mida Filippus ütles, kuuldes teda ning nähes imetähti, mida ta tegi.

<span id="an_8:7">8:7</span> Sest paljude seest, kellel olid rüvedad
vaimud, läksid need välja suure häälega kisendades, ja palju halvatuid
ja jalutuid sai terveks.

<span id="an_8:8">8:8</span> Ja suur rõõm oli selles linnas.

<span id="an_8:9">8:9</span> Aga üks mees, Siimon nimi, oli enne juba
seal linnas ja nõidus ning eksitas Samaaria rahvast, öeldes enese midagi
suurt olevat.

<span id="an_8:10">8:10</span> Teda panid tähele kõik, nii pisukesed kui
suured, ning ütlesid: „See on Jumala vägi, mida kutsutakse Suureks!”

<span id="an_8:11">8:11</span> Ja nad hoidsid tema poole, sest et ta
kaua aega oli neid nõidusega eksitanud.

<span id="an_8:12">8:12</span> Aga kui nad Filippust uskusid, kes neile
kuulutas Evangeeliumi Jumala riigist ja Jeesuse Kristuse nimest, siis
ristiti nii mehi kui naisi.

<span id="an_8:13">8:13</span> Ka Siimon ise sai usklikuks, ja kui ta
oli ristitud, jäi ta alati Filippuse juurde ja pani väga imeks, nähes
sündivat imetähti ja suuri vägevaid tegusid.

<span id="an_8:14">8:14</span> Aga kui Jeruusalemmas olevad Apostlid
said kuulda, et Samaaria linn oli Jumala sõna vastu võtnud, läkitasid
nad nende juurde Peetruse ja Johannese.

<span id="an_8:15">8:15</span> Kui need sinna said, palvetasid nad nende
eest, et nad saaksid Püha Vaimu.

<span id="an_8:16">8:16</span> Sest Vaim ei olnud veel langenud ühegi
peale nende seast, vaid nemad olid ainult ristitud Issanda Jeesuse
nimesse.

<span id="an_8:17">8:17</span> Siis panid nad oma käed nende peale, ja
nad said Püha Vaimu.

<span id="an_8:18">8:18</span> Aga kui Siimon nägi, et Apostlite käte
pealepanemise läbi anti Püha Vaimu, pakkus ta neile raha

<span id="an_8:19">8:19</span> ning ütles: „Andke ka minule see
meelevald, et see, kelle peale ma iganes oma käed panen, saaks Püha
Vaimu.”

<span id="an_8:20">8:20</span> Aga Peetrus ütles talle: „Kadugu su raha
sinuga tükkis, et sa mõtled Jumala andi saada raha eest!

<span id="an_8:21">8:21</span> Sul ei ole jagu ega osa sellest sõnast,
sest su süda ei ole avameelne Jumala ees.

<span id="an_8:22">8:22</span> Sellepärast paranda meelt sellest oma
kurjusest ja palu Issandat, et sinu südame mõte sulle vahest andeks
antaks.

<span id="an_8:23">8:23</span> Sest ma näen sind viha sapis ja ülekohtu
sõlmes kinni olevat!”

<span id="an_8:24">8:24</span> Aga Siimon vastas ning ütles: „Paluge
teie Issandat minu pärast, et minu peale ei tuleks midagi sellest, mis
te olete öelnud!”

<span id="an_8:25">8:25</span> Kui nad nüüd olid tunnistanud ja rääkinud
Issanda sõna, pöördusid nad tagasi Jeruusalemma ja kuulutasid
Evangeeliumi mitmes Samaariamaa alevis.

<span id="an_8:26">8:26</span> Aga Issanda Ingel rääkis Filippusega ja
ütles: „Tõuse ja mine lõuna poole seda teed, mis Jeruusalemmast läheb
alla Gaasa poole, see on kõrbetee!”

<span id="an_8:27">8:27</span> Ja ta tõusis ning läks. Ja vaata, üks
Etioopia mees, etiooplaste kuninganna Kandake suur kojaülem, kogu ta
varanduse hooldaja, kes oli tulnud Jeruusalemma Jumalat kummardama,

<span id="an_8:28">8:28</span> oli tagasi minemas ning istus oma tõllas
ja luges prohvet Jesaja raamatut.

<span id="an_8:29">8:29</span> Ja Vaim ütles Filippusele: „Mine ja astu
selle tõlla lähedale!”

<span id="an_8:30">8:30</span> Aga kui Filippus jooksis tõlla juurde,
kuulis ta teda lugevat prohvet Jesaja raamatut ja küsis: „Kas sa ka
mõistad, mida sa loed?”

<span id="an_8:31">8:31</span> Tema ütles: „Kuidas ma võin mõista, kui
keegi mind ei juhata?” Ja ta palus Filippust astuda tõlda ja istuda tema
kõrvale.

<span id="an_8:32">8:32</span> Ja kirjakoht, mida ta luges, oli see:
„Nagu lammas viidi Ta tappa, ja nagu tall oma niitja ees on vait, nõnda
ei avanud Ta Oma suud!

<span id="an_8:33">8:33</span> Teda alandades võeti kohus Ta pealt! Kes
kõneleb Tema päritolust? Sest Ta elu võeti ära maa pealt!”

<span id="an_8:34">8:34</span> Aga kojaülem hakkas rääkima Filippusega
ning ütles: „Ma palun sind, kellest räägib prohvet seda? Kas enesest või
kellestki teisest?”

<span id="an_8:35">8:35</span> Aga Filippus avas oma suu ja lähtudes
sellest kirjakohast ta kuulutas temale Evangeeliumi Jeesusest.

<span id="an_8:36">8:36</span> Ent kui nad teed edasi läksid, jõudsid
nad vee juurde ja kojaülem ütles: „Ennäe vett! Mis keelab, et mind ei
peaks ristitama?”

<span id="an_8:37">8:37</span> Aga Filippus ütles: „Kui sa usud kõigest
südamest, siis võib see sündida!” Tema vastas ning ütles: „Mina usun, et
Jeesus Kristus on Jumala Poeg!”

<span id="an_8:38">8:38</span> Ja ta käskis tõlla peatada, ja nad
astusid mõlemad maha vette, Filippus ja kojaülem; ja ta ristis teda.

<span id="an_8:39">8:39</span> Aga kui nad veest välja tulid, võttis
Issanda Vaim Filippuse ära, ja kojaülem ei näinud teda enam. Aga ta läks
oma teed rõõmuga.

<span id="an_8:40">8:40</span> Aga Filippus leiti Asdodist ja ta käis
mööda maad ning kuulutas Evangeeliumi kõigile linnadele, kuni ta jõudis
Kaisareasse.

<span id="an_9:1">9:1</span> Aga Saulus turtsus ikka veel ähvardamise ja
tapmisega Issanda jüngrite vastu ja läks ülempreestri juurde

<span id="an_9:2">9:2</span> ning palus temalt kirju Damaskuse
kogudustele, et kui ta peaks leidma usuteel käijaid, olgu mehi või
naisi, et ta võiks nad siduda ja tuua Jeruusalemma.

<span id="an_9:3">9:3</span> Aga kui ta oli sinna minemas ja Damaskuse
lähedale jõudis, sündis, et äkitselt paistis tema ümber valgus taevast;

<span id="an_9:4">9:4</span> ja ta kukkus maha maa peale ning kuulis üht
häält temale ütlevat: „Saul, Saul, miks sa Mind taga kiusad?”

<span id="an_9:5">9:5</span> Tema vastas: „Issand, kes Sa oled?” Ja
Issand ütles: „Mina olen Jeesus, Keda sa taga kiusad!”

<span id="an_9:6">9:6</span> Aga tõuse ja mine linna, ja seal öeldakse
sulle, mis sul tuleb teha!”

<span id="an_9:7">9:7</span> Aga mehed, kes olid temaga teel, seisid
ehmunult; nad kuulsid küll häält, aga ei näinud kedagi.

<span id="an_9:8">9:8</span> Aga Saulus tõusis maast üles ja kui ta oma
silmad avas, ei näinud ta enam! Siis nad talutasid teda kättpidi ja
viisid ta Damaskusesse.

<span id="an_9:9">9:9</span> Ja kolm päeva ta ei näinud, ei söönud ega
joonud.

<span id="an_9:10">9:10</span> Ent Damaskuses oli üks jünger, Ananias
nimi. Sellele ütles Issand nägemuses: „Ananias!” Tema vastas: „Issand,
vaata, siin ma olen!”

<span id="an_9:11">9:11</span> Issand ütles temale: „Tõuse ja mine sinna
tänavasse, mida kutsutakse Õigeks, ja kuula Juuda majas Sauluse-nimelise
Tarsose mehe järele, sest vaata, ta palvetab

<span id="an_9:12">9:12</span> ja on nägemuses näinud mehe, Ananias
nimi, sisse tulevat ja käe ta peale panevat, et ta nägemise tagasi
saaks!”

<span id="an_9:13">9:13</span> Ananias vastas: „Issand, ma olen mitmelt
kuulnud sellest mehest, kui palju ta on kurja teinud Sinu pühadele
Jeruusalemmas;

<span id="an_9:14">9:14</span> ja tal on ülempreestrilt luba siin siduda
kõiki, kes Sinu nime appi hüüavad!”

<span id="an_9:15">9:15</span> Aga Issand ütles temale: „Mine, sest ta
on Mulle valitud riist, et ta Minu nime kannaks paganate ja kuningate
ning Iisraeli laste ette,

<span id="an_9:16">9:16</span> sest Mina tahan temale näidata, kui palju
ta peab Minu nime pärast kannatama!”

<span id="an_9:17">9:17</span> Siis Ananias läks ära ja astus sinna
majja. Ja kui ta oma käe tema peale oli pannud, ütles ta: „Saul, vend,
Issand on mind läkitanud, Jeesus, Kes sulle ilmus teel, mida sa tulid,
et sa nägemise tagasi saaksid ja täituksid Püha Vaimuga!”

<span id="an_9:18">9:18</span> Ja sedamaid pudenes tema silmadelt
otsekui soomuseid, ja ta nägi jälle ja tõusis ning laskis ennast
ristida.

<span id="an_9:19">9:19</span> Ja kui ta oli leiba võtnud, sai ta jälle
tugevaks. Siis ta jäi mõneks päevaks jüngrite sekka Damaskusesse,

<span id="an_9:20">9:20</span> ja kuulutas varsti kogudusekodades
Kristust, tunnistades, et Seesama on Jumala Poeg.

<span id="an_9:21">9:21</span> Aga kõik, kes teda kuulsid, ehmusid ning
ütlesid: „Eks see ole seesama, kes Jeruusalemmas rüüstas selle nime
appihüüdjaid ja on siia tulnud selleks, et neid kinni siduda ja viia
ülempreestrite kätte?”

<span id="an_9:22">9:22</span> Aga Saulus läks järjest vägevamaks ja
ajas juudid, kes Damaskuses elasid, kihama ning tõestas, et Jeesus on
Kristus.

<span id="an_9:23">9:23</span> Mõne päeva pärast pidasid juudid nõu teda
ära tappa.

<span id="an_9:24">9:24</span> Aga Saulus sai teada nende salanõu. Ent
nad valvasid päeva ja öö väravais, et teda tappa;

<span id="an_9:25">9:25</span> kuid jüngrid võtsid ta öösel ja aitasid
ta üle müüri ning lasksid ta korviga alla.

<span id="an_9:26">9:26</span> Kui siis Saulus jõudis Jeruusalemma,
püüdis ta liituda jüngrite hulka, aga nemad kõik kartsid teda ega
uskunud, et ta on jünger.

<span id="an_9:27">9:27</span> Kuid Barnabas võttis ta vastu ja viis ta
Apostlite juurde ja rääkis neile, kuidas tema teel olles oli Issandat
näinud ning temaga kõnelnud ja kuidas ta Damaskuses oli avalikult
kuulutanud Evangeeliumi Jeesuse nimel.

<span id="an_9:28">9:28</span> Nii ta jäi nende juurde sisse ja välja
käima Jeruusalemmas ja kuulutas avalikult Evangeeliumi Issanda nimel.

<span id="an_9:29">9:29</span> Ta rääkis ka ja ajas juttu kreekakeelsete
juutidega; aga need püüdsid teda tappa.

<span id="an_9:30">9:30</span> Aga kui vennad seda teada said, viisid
nad ta Kaisareasse ja saatsid ta sealt Tarsosesse.

<span id="an_9:31">9:31</span> Siis oli nüüd kogudusel rahu kogu Juuda-
ja Galilea- ja Samaariamaal, ja see kasvas ja täienes ja edenes Issanda
kartuses ning Püha Vaimu julgustusel.

<span id="an_9:32">9:32</span> Aga sündis, kui Peetrus kõigis paigus
käimas oli, et ta tuli ka pühade juurde, kes elasid Lüddas.

<span id="an_9:33">9:33</span> Seal ta leidis ühe inimese, Aineas nimi,
kes oli kaheksa aastat olnud voodis maas ja halvatud.

<span id="an_9:34">9:34</span> Ja Peetrus ütles talle: „Aineas! Jeesus
Kristus teeb su terveks: tõuse üles ja sea oma ase korda!” Ja sedamaid
ta tõusis üles.

<span id="an_9:35">9:35</span> Ja teda nägid kõik, kes elasid Lüddas ja
Saaronis; ja need pöördusid Issanda poole.

<span id="an_9:36">9:36</span> Aga Joppes oli keegi naisjünger, nimega
Tabiita, mis meie keeli tähendab Hirv. See oli rikas häist tegudest ja
armastusandidest, mida ta tegi.

<span id="an_9:37">9:37</span> Ja neil päevil sündis, et ta jäi haigeks
ja suri. Ja nad pesid teda ja panid ta ülemisse tuppa.

<span id="an_9:38">9:38</span> Aga Lüdda oli Joppe lähedal. Kui jüngrid
kuulsid, et Peetrus seal on, läkitasid nad kaks meest tema juurde ja
palusid teda, et ta viibimata tuleks nende juurde.

<span id="an_9:39">9:39</span> Siis Peetrus tõusis ja läks nendega. Ja
kui ta sinna jõudis, viisid nad ta ülemisse tuppa, ja kõik lesknaised
astusid tema ümber, nutsid ja näitasid kuubi ja riideid, mis Hirv nende
juures olles oli teinud.

<span id="an_9:40">9:40</span> Aga Peetrus ajas kõik välja, heitis
põlvili ja palus Jumalat ning pöördus surnu poole ja ütles: „Tabiita,
tõuse üles!” Siis avas see oma silmad, ja kui ta Peetrust nägi, tõusis
ta istuma.

<span id="an_9:41">9:41</span> Aga Peetrus andis temale käe ja tõstis ta
püsti. Siis ta kutsus sisse pühad ja lesed ja esitas teda neile elavana.

<span id="an_9:42">9:42</span> Aga see sai teatavaks kogu Joppes ja
paljud uskusid Issandasse.

<span id="an_9:43">9:43</span> Ja Peetrus jäi mõneks päevaks Joppesse
ühe nahkru Siimona juurde.

<span id="an_10:1">10:1</span> Kaisarea linnas oli üks mees, Korneelius
nimi, selle väesalga pealik, mida kutsuti Itaalia väesalgaks.

<span id="an_10:2">10:2</span> Tema oli vaga ja jumalakartlik kogu oma
perega ja jagas rahvale palju ande ning palus alati Jumalat.

<span id="an_10:3">10:3</span> See nägi nägemuses selgesti, arvata
üheksandal päevatunnil, et Jumala Ingel tuli sisse tema juurde ning
ütles talle: „Korneelius!”

<span id="an_10:4">10:4</span> Tema aga vaatas Inglile otsa, lõi kartma
ning ütles: „Isand, mis on?” See ütles talle: „Sinu palved ja su annid
on tõusnud Jumala ette sind meelde tuletama.

<span id="an_10:5">10:5</span> Läkita nüüd mehi Joppesse ja lase kutsuda
Siimon, kelle lisanimi on Peetrus;

<span id="an_10:6">10:6</span> tema asub nahkur Siimona juures, kelle
maja on mererannas!”

<span id="an_10:7">10:7</span> Kui siis Ingel oli ära läinud, kes
Korneeliusega rääkis, kutsus ta kaks oma perest ja ühe vaga sõjamehe
neist, kes alati ta juures olid,

<span id="an_10:8">10:8</span> rääkis neile kõik ära ning läkitas nad
Joppesse.

<span id="an_10:9">10:9</span> Aga järgmisel päeval, kui nad teel olles
lähenesid linnale, läks Peetrus katusele palvetama kuuendal tunnil.

<span id="an_10:10">10:10</span> Ja temale tuli nälg ning ta tahtis
süüa. Aga kui talle rooga valmistati, jäi ta otsekui enesest ära

<span id="an_10:11">10:11</span> ning nägi taeva avatud olevat ja enese
juurde alla tulevat anuma, otsekui suure linase riide, mida nelja nurka
pidi alla lasti.

<span id="an_10:12">10:12</span> Selle sees oli kõiksugu neljajalgseid
ja roomajaid maa elajaid ja taeva linde.

<span id="an_10:13">10:13</span> Ja temale ütles hääl: „Tõuse, Peetrus,
verista ja söö!”

<span id="an_10:14">10:14</span> Aga Peetrus ütles: „Ei ilmaski, Issand,
sest ma pole veel söönud seda, mis on keelatud ja roojane!”

<span id="an_10:15">10:15</span> Ja hääl ütles taas teist korda temale:
„Mis Jumal on puhastanud, seda sina ära arva keelatuks!”

<span id="an_10:16">10:16</span> Ja see sündis kolm korda, ja astja
võeti jälle üles taevasse.

<span id="an_10:17">10:17</span> Aga kui Peetrus oli iseeneses
kahevahel, mis tema nähtud nägemus küll võiks tähendada, vaata, siis
olid mehed, keda Korneelius oli läkitanud, küsitledes leidnud Siimona
maja ja seisid värava taga.

<span id="an_10:18">10:18</span> Nad hüüdsid ning küsisid, kas Siimon,
kelle lisanimi on Peetrus, on seal võõrsil.

<span id="an_10:19">10:19</span> Ent kui Peetrus alles oma meeles mõtles
nägemusele, ütles Vaim temale: „Vaata, kolm meest otsivad sind!

<span id="an_10:20">10:20</span> Aga tõuse üles ja astu alla ning mine
nendega ilma kaksipidi mõtlemata, sest Mina olen nad läkitanud!”

<span id="an_10:21">10:21</span> Siis Peetrus tuli alla meeste juurde
ning ütles: „Vaata, mina olen see, keda te otsite! Mis asja pärast te
olete tulnud?”

<span id="an_10:22">10:22</span> Nemad vastasid: „Pealik Korneelius,
õige ja jumalakartlik mees, kellel on hea tunnistus kogu juuda rahvalt,
on pühalt Inglilt saanud sõna, et ta sind peab kutsuma oma kotta ja
kuulama sinu kõnet!”

<span id="an_10:23">10:23</span> Siis ta kutsus nad sisse ja pidas neid
külalistena. Aga järgmisel päeval läks Peetrus nendega ära ja mõned
vennad, kes Joppest olid, läksid ühes temaga.

<span id="an_10:24">10:24</span> Järgmisel päeval nad saabusid
Kaisareasse. Ja Korneelius ootas neid ja kutsus kokku oma sulased ja
parimad sõbrad.

<span id="an_10:25">10:25</span> Ja kui Peetrus oli sisse astunud, läks
Korneelius talle vastu ning heitis tema jalge ette maha ja kummardas.

<span id="an_10:26">10:26</span> Aga Peetrus tõstis ta üles ja ütles:
„Tõuse üles, ka mina ise olen inimene!”

<span id="an_10:27">10:27</span> Ja kui ta temaga oli kõnelnud, läks ta
sisse ja leidis eest suure hulga inimesi

<span id="an_10:28">10:28</span> ning ütles neile: „Te teate, et juuda
mehel ei ole luba sõbrustada muulasega või minna tema juurde, aga Jumal
on mulle näidanud, et ühtki inimest ei tohi pidada halvaks ega rüvedaks.

<span id="an_10:29">10:29</span> Sellepärast olen ma ka tõrkumata
tulnud, kui mind kutsuti. Siis küsin ma nüüd: mis asja pärast te olete
mind kutsunud?”

<span id="an_10:30">10:30</span> Korneelius ütles: „Neli päeva tagasi ma
olin otse selsamal üheksandal tunnil oma kojas palvetamas ja vaata, üks
mees seisis minu ees hiilgavais riideis

<span id="an_10:31">10:31</span> ning ütles: Korneelius, sinu palvet on
kuuldud ja su annid on Jumalale meelde tulnud.

<span id="an_10:32">10:32</span> Siis läkita nüüd Joppesse ja kutsu
Siimon, keda lisanimega hüütakse Peetruseks; tema on võõrsil nahkur
Siimona majas mererannas.

<span id="an_10:33">10:33</span> Siis ma läkitasin sedamaid sinu juurde,
ja sa oled hästi teinud, et tulid. Nüüd me oleme kõik siin üheskoos
Jumala ees kuulamas kõike, mis Jumal sind on käskinud!”

<span id="an_10:34">10:34</span> Siis Peetrus avas oma suu ning ütles:
„Ma mõistan tõesti, et Jumal ei tee vahet isikute vahel,

<span id="an_10:35">10:35</span> vaid kõige rahva seast on see, kes teda
kardab ja teeb õigust, tema meele järgi.

<span id="an_10:36">10:36</span> Selle sõna ta on läkitanud Iisraeli
lastele, kuulutades Evangeeliumi rahust Jeesuse Kristuse läbi, Kes on
kõikide Issand.

<span id="an_10:37">10:37</span> Te teate seda asja, mis on sündinud
tervel Juudamaal alates Galileast pärast ristimist, mida Johannes
kuulutas,

<span id="an_10:38">10:38</span> kuidas Jumal Jeesuse Naatsaretist oli
võidnud Püha Vaimu ja väega ja kuidas Tema käis mööda maad ja tegi head
ning parandas kõiki, kelle üle kurat oli saanud võimuse; sest Jumal oli
Temaga.

<span id="an_10:39">10:39</span> Ja meie oleme kõigi nende asjade
tunnistajad, mis Ta on teinud juutide maal ja Jeruusalemmas; ja nad
poosid Tema ristipuule ning surmasid.

<span id="an_10:40">10:40</span> Selle on Jumal üles äratanud kolmandal
päeval ja on Teda lasknud saada ilmsiks,

<span id="an_10:41">10:41</span> mitte kõigele rahvale, vaid Jumala
ennevalitud tunnistajaile, meile, kes Temaga oleme söönud ja joonud,
pärast seda kui Ta oli surnuist üles tõusnud.

<span id="an_10:42">10:42</span> Ja Tema on meid käskinud rahvale
kuulutada ja tunnistada, et Tema on Jumala poolt seatud elavate ja
surnute kohtumõistja.

<span id="an_10:43">10:43</span> Temast tunnistavad kõik prohvetid, et
Tema nime läbi igaüks, kes usub Temasse, saab pattude andeksandmise!”

<span id="an_10:44">10:44</span> Kui Peetrus neid sõnu alles rääkis,
langes Püha Vaim kõikide peale, kes seda sõna kuulsid.

<span id="an_10:45">10:45</span> Ja usklikud ümberlõigatute hulgast,
niipalju kui neid ühes Peetrusega oli tulnud, ehmusid, et Püha Vaimu and
valati ka paganate peale,

<span id="an_10:46">10:46</span> sest nad kuulsid neid võõraid keeli
rääkivat ja Jumalat väga ülistavat. Siis Peetrus ütles:

<span id="an_10:47">10:47</span> „Kas keegi võib vett keelata, et ei
ristitaks neid, kes on saanud Püha Vaimu nõnda nagu meiegi?”

<span id="an_10:48">10:48</span> Ja ta käskis neid ristida Issanda
nimesse. Siis nad palusid teda, et ta jääks mõneks päevaks nende juurde.

<span id="an_11:1">11:1</span> Siis Apostlid ja vennad, kes Juudamaal
siin ja seal elasid, said kuulda, et ka paganad olid vastu võtnud Jumala
sõna.

<span id="an_11:2">11:2</span> Aga kui Peetrus tuli Jeruusalemma,
vaidlesid temaga ümberlõigatud

<span id="an_11:3">11:3</span> ning ütlesid: „Sina oled läinud sisse
ümberlõikamatute juurde ja oled söönud nendega!”

<span id="an_11:4">11:4</span> Aga Peetrus hakkas rääkima ning seletas
neile asja selle järjekorras nõnda:

<span id="an_11:5">11:5</span> „Mina olin Joppe linnas palvetamas ja
nägin otsekui enesest ära olles nägemuse: seal tuli alla anum, nagu suur
linane riie, mida nelja nurka pidi lasti alla taevast, ja see tuli aiva
minu juurde.

<span id="an_11:6">11:6</span> Kui ma seda juureldes vaatasin, nägin ma
maa neljajalgseid elajaid ja metsalisi ja roomajaid ja taeva linde,

<span id="an_11:7">11:7</span> ja ma kuulsin ka häält mulle ütlevat:
tõuse üles, Peetrus, verista ja söö!

<span id="an_11:8">11:8</span> Aga ma ütlesin: ei ilmaski, Issand; sest
minu suhu ei ole elades saanud midagi keelatut ehk roojast!

<span id="an_11:9">11:9</span> Siis vastas mulle teist korda hääl
taevast: mis Jumal on puhastanud, seda ära sina arva keelatuks!

<span id="an_11:10">11:10</span> Ja see sündis kolm korda. Ja kõik
tõmmati jälle üles taevasse.

<span id="an_11:11">11:11</span> Ja vaata, samal hetkel seisid maja ees,
kus me olime, kolm meest, kes olid Kaisareast läkitatud minu juurde.

<span id="an_11:12">11:12</span> Ent Vaim ütles mulle, et ma läheksin
ühes nendega ega mõtleks kaksipidi. Siis tulid ka need kuus venda
minuga, ja me läksime selle mehe kotta.

<span id="an_11:13">11:13</span> Ja ta kuulutas meile, kuidas ta oli
näinud Inglit oma majas seisvat ja ta talle ütlevat: läkita Joppesse ja
kutsu Siimon, keda hüütakse lisanimega Peetruseks.

<span id="an_11:14">11:14</span> Tema räägib sulle sõnu, mille läbi sina
ja kõik su pere saate õndsaks.

<span id="an_11:15">11:15</span> Aga kui ma hakkasin kõnelema, langes
Püha Vaim nende peale, nagu meiegi peale alguses.

<span id="an_11:16">11:16</span> Siis meenus mulle Issanda sõna, kuidas
Ta ütles: Johannes ristis küll veega, aga teid ristitakse Püha Vaimuga!

<span id="an_11:17">11:17</span> Kui nüüd Jumal neile on andnud sama
anni kui meilegi, kes usume Issandasse Jeesusesse Kristusesse, kes siis
olin mina, et oleksin võinud Jumalat keelata?”

<span id="an_11:18">11:18</span> Aga kui nad seda kuulsid, jäid nad vait
ja andsid Jumalale au, öeldes: „Siis on Jumal ka paganaile andnud
meeleparanduse eluks!”

<span id="an_11:19">11:19</span> Aga need, kes olid hajutatud viletsuse
läbi, mis oli tekkinud Stefanose pärast, käisid maad läbi Foiniikiani ja
Küprose saareni ja Antiookiani ega kuulutanud sõna kellelegi muule kui
ainult juutidele.

<span id="an_11:20">11:20</span> Aga nende hulgas olid mõned Küprose ja
Küreene mehed; need läksid Antiookiasse ning rääkisid ka kreeklastele,
jutlustades Issandat Jeesust.

<span id="an_11:21">11:21</span> Ja Issanda käsi oli nendega ning suur
hulk uskus ja pöördus Issanda poole.

<span id="an_11:22">11:22</span> Aga teade neist kostis Jeruusalemmas
oleva koguduse kõrvu, ja nad läkitasid Barnabase Antiookiasse.

<span id="an_11:23">11:23</span> Kui ta sinna jõudis ja nägi Jumala
armu, sai ta rõõmsaks ja manitses kõiki jääma kindla südamega Issanda
juurde;

<span id="an_11:24">11:24</span> sest ta oli õige mees, täis Püha Vaimu
ning usku, ja palju rahvast koguti Issandale.

<span id="an_11:25">11:25</span> Siis ta läks Tarsosesse Saulust otsima,
ja kui ta tema leidis, tõi ta tema Antiookiasse.

<span id="an_11:26">11:26</span> Ja nemad käisid terve aasta koos
koguduses ja õpetasid suure hulga rahvast. Ja Antiookias hakati kõige
enne nimetama jüngreid kristlasteks.

<span id="an_11:27">11:27</span> Noil päevil tuli Jeruusalemmast
prohveteid Antiookiasse.

<span id="an_11:28">11:28</span> Ja üks neist, Aagabus nimi, tõusis ja
andis Vaimu läbi teada, et suur nälg oli tulemas üle kogu maailma. Ja
see tuligi keiser Klaudiuse ajal.

<span id="an_11:29">11:29</span> Siis jüngrid võtsid nõuks igaüks
sedamööda, kuidas kellelgi jõudu oli, saata abi vendadele, kes elasid
Juudamaal.

<span id="an_11:30">11:30</span> Seda nad tegidki ja saatsid annid
vanemate kätte Barnabase ja Sauluse käe läbi.

<span id="an_12:1">12:1</span> Aga sel ajal pistis kuningas Heroodes käe
mõnede külge kogudusest, et neile paha teha.

<span id="an_12:2">12:2</span> Ja ta tappis mõõgaga Jakoobuse, Johannese
venna.

<span id="an_12:3">12:3</span> Ja nähes, et see oli juutidele meelt
mööda, võttis ta ette vangistada ka Peetruse. Sel ajal olid parajasti
hapnemata leibade pühad.

<span id="an_12:4">12:4</span> Ta võttis tema kinni ja heitis ta
vangitorni ning andis tema nelja neljamehelise sõjameeste salga kätte
hoida, kavatsedes teda pärast paasapüha tuua rahva ette.

<span id="an_12:5">12:5</span> Nii peeti siis Peetrust vangis, aga
kogudus tegi väsimata palvet Jumala poole tema eest.

<span id="an_12:6">12:6</span> Aga kui Heroodes tahtis teda tuua kohtu
ette, magas Peetrus sel ööl kahe sõjamehe vahel kahe ahelaga seotult, ja
vahid ukse ees valvasid vangihoonet.

<span id="an_12:7">12:7</span> Ja vaata, Issanda Ingel seisis seal ja
valgus paistis seal toas! Ja Ingel tõukas Peetruse külge, äratas ta üles
ning ütles: „Tõuse usinasti üles!” Ja ta ahelad langesid käte ümbert
maha.

<span id="an_12:8">12:8</span> Ja Ingel ütles talle: „Pane vöö vööle ja
kingad jalga!” Tema tegi nõnda. Veel ta ütles talle: „Pane kuub selga ja
tule mu järel!”

<span id="an_12:9">12:9</span> Ja ta tuli välja ja läks ta järele ega
teadnud, et on ilmsi see, mis sünnib ingli kaudu, vaid mõtles nägevat
nägemust.

<span id="an_12:10">12:10</span> Aga kui nad jõudsid mööda esimesest ja
teisest vahist, tulid nad raudvärava ette, mis viis linna. See läks
iseenesest neile lahti ja nad tulid välja ja läksid edasi üht tänavat
mööda. Ja Ingel lahkus äkitselt temast.

<span id="an_12:11">12:11</span> Kui siis Peetrus teadlikuks sai, ütles
ta: „Nüüd ma tean tõesti, et Issand on läkitanud Oma Ingli ja on mind
päästnud Heroodese käest ja kõigest, mida juuda rahvas ootas!”

<span id="an_12:12">12:12</span> Ja märgates, kus ta on, tuli ta Maarja,
Johannese, teise nimega Markuse ema maja juurde, kuhu mitmed olid kokku
tulnud palvetama.

<span id="an_12:13">12:13</span> Ent kui Peetrus koputas jalgväravale,
tuli tüdruk, nimega Roode, välja kuulatama.

<span id="an_12:14">12:14</span> Kui ta Peetruse hääle ära tundis, ei
teinud ta väravat lahti rõõmu pärast, vaid jooksis sisse ja teatas, et
Peetrus värava taga seisvat.

<span id="an_12:15">12:15</span> Nemad ütlesid talle: „Sa jampsid!” Aga
tema tunnistas kindlasti, et see on nõnda. Nad ütlesid: „See on tema
Ingel!”

<span id="an_12:16">12:16</span> Aga Peetrus jäi veel koputama. Ja kui
nad avasid, nägid nad teda ja ehmusid.

<span id="an_12:17">12:17</span> Siis ta viitas käega neile, et nad
jääksid vait, ja jutustas neile, kuidas Issand ta oli vangihoonest välja
viinud, ning ütles: „Kuulutage seda Jakoobusele ja vendadele!” Ja ta
väljus ning läks teise paika.

<span id="an_12:18">12:18</span> Aga kui valgeks läks, ei olnud
sõjameestel pisut muret sellest, mis Peetrusega oli sündinud.

<span id="an_12:19">12:19</span> Ja kui Heroodes teda otsis ega leidnud,
laskis ta valvuritele kohut mõista ja käskis nad ära hukata. Ise ta läks
siis Juudamaalt Kaisareasse ja viibis seal.

<span id="an_12:20">12:20</span> Heroodes aga kandis viha tüüroslaste ja
siidonlaste vastu. Need tulid ühel meelel tema juurde ja meelitasid
Blastust, kuninga kambriülemat, ja palusid rahu. Sest nende maa sai oma
toiduse kuninga maast.

<span id="an_12:21">12:21</span> Siis pani Heroodes määratud päeval
kuninglikud riided selga ja istus kohtujärjele ja pidas neile kõnet;

<span id="an_12:22">12:22</span> aga rahvas kisendas: „See on Jumala,
aga mitte inimese hääl!”

<span id="an_12:23">12:23</span> Aga sedamaid lõi teda Issanda Ingel,
sest et ta ei andnud au Jumalale; ja ussid sõid ta ära ja ta heitis
hinge.

<span id="an_12:24">12:24</span> Aga Jumala sõna kasvas ja levis.

<span id="an_12:25">12:25</span> Ja Barnabas ja Saulus tulid tagasi
Jeruusalemmast, kui nad olid täitnud oma ülesande, ning võtsid enestega
ühes ka Johannese, keda hüüti lisanimega Markuseks.

<span id="an_13:1">13:1</span> Aga Antiookias olevas koguduses oli
prohveteid ja õpetajaid: Barnabas ja Siimon, keda hüüti Nigeriks, ja
Luukius Küreenest ja Maanaen, kes nelivürst Heroodesega ühes oli üles
kasvatatud, ja Saulus.

<span id="an_13:2">13:2</span> Kui need Issandat teenisid ja paastusid,
ütles Püha Vaim: „Eraldage Mulle Barnabas ja Saulus tööle, milleks Mina
nad olen kutsunud!”

<span id="an_13:3">13:3</span> Siis nad paastusid ja palusid Jumalat ja
panid oma käed nende peale ja saatsid nad teele.

<span id="an_13:4">13:4</span> Need, Püha Vaimu poolt läkitatud, tulid
nüüd Seleukiasse ja sõitsid sealt laevaga Küprosesse.

<span id="an_13:5">13:5</span> Ja kui nad Salamisesse olid jõudnud,
kuulutasid nad Jumala sõna juutidele kogudusekodades; neil oli ka
Johannes käsiliseks ühes.

<span id="an_13:6">13:6</span> Aga kui nad olid saare läbi käinud
Paafosest saadik, kohtasid nad üht juudi nõida ja valeprohvetit,
Barjeesus nimi;

<span id="an_13:7">13:7</span> see oli maavalitseja Sergius Pauluse
juures, kes oli mõistlik mees. Tema kutsus Barnabase ja Sauluse enese
juurde ja püüdis kuulda Jumala sõna.

<span id="an_13:8">13:8</span> Aga neile pani vastu Elümas, nõid — sest
seda tähendab nimi tõlkes — püüdes maavalitsejat ära pöörata usust.

<span id="an_13:9">13:9</span> Kuid Saulus, keda hüütakse ka Pauluseks,
täis Püha Vaimu, vaatas teravasti talle otsa

<span id="an_13:10">13:10</span> ning ütles: „Oh sind, kes oled täis
kõike kavalust ja kõike tigedust, sa kuradi laps, sa kõige õiguse
vaenlane, kas sa ei lakka kõverdamast Issanda sirgeid teid?

<span id="an_13:11">13:11</span> Ja nüüd, vaata, Issanda käsi tuleb sinu
peale ja sa jääd pimedaks ega näe päikest tükil ajal!” Ja sedamaid
langes ta peale sõgedus ning pimedus, ja ta käis ümber ja otsis
talutajaid.

<span id="an_13:12">13:12</span> Kui maavalitseja nägi, mis sündis,
uskus ta ja ehmus üliväga Issanda õpetusest.

<span id="an_13:13">13:13</span> Ja kui need, kes olid kaasas Paulusega,
ära läksid Paafosest, saabusid nad Pergesse, Pamfüüliamaale. Seal
Johannes lahkus neist ja läks tagasi Jeruusalemma.

<span id="an_13:14">13:14</span> Aga nemad läksid edasi Pergest ja
jõudsid Pisiidia Antiookiasse ning läksid kogudusekotta hingamispäeval
ja istusid maha.

<span id="an_13:15">13:15</span> Ja pärast seda, kui olid loetud käsk ja
prohvetid, läkitasid kogudusekoja ülemad neile ütlema: „Mehed, vennad,
kui teil on öelda mõni manitsussõna rahvale, siis öelge!”

<span id="an_13:16">13:16</span> Siis Paulus tõusis üles ja viitas käega
neile ning ütles: „Iisraeli mehed ja teie, kes kardate Jumalat, kuulge!

<span id="an_13:17">13:17</span> Selle rahva, Iisraeli, Jumal valis ära
meie esiisad ja ülendas rahva, kui nad võõrastena olid Egiptuses, ja tõi
nad sealt välja kõrgele tõstetud käsivarrega,

<span id="an_13:18">13:18</span> ja sallis nende kombeid ligi
nelikümmend aastat kõrbes

<span id="an_13:19">13:19</span> ja hävitas seitse rahvast Kaananimaal
ja jagas nende maa neile pärandiks.

<span id="an_13:20">13:20</span> See kõik sündis umbes neljasaja
viiekümne aasta jooksul. Pärast seda Ta andis neile kohtumõistjaid
prohvet Saamueli ajani.

<span id="an_13:21">13:21</span> Ja selle järele nad palusid enestele
kuningat. Ja Jumal andis neile Sauli, Kiisi poja, Benjamini suguharust
mehe. Nii möödus nelikümmend aastat.

<span id="an_13:22">13:22</span> Ja kui Ta selle oli tagandanud, äratas
Ta neile kuningaks Taaveti, kellest Tema ka tunnistades ütles: „Ma olen
leidnud Taaveti, Jesse poja, Oma südamekohase mehe, kes teeb kõik Mu
tahtmist mööda!”

<span id="an_13:23">13:23</span> Selle soost on Jumal äratanud Oma
tõotuse järgi Jeesuse Iisraeli Päästjaks,

<span id="an_13:24">13:24</span> siis kui otse enne Tema ilmumist
Johannes kuulutas meeleparanduse ristimist kõigele Iisraeli rahvale.

<span id="an_13:25">13:25</span> Ent kui Johannes oli oma elukäiku
lõpetamas, ütles tema: „Mina ei ole see, kelleks te mind peate; aga
vaata, pärast mind tuleb See, Kelle kinga jalast päästma ma väärt ei
ole!”

<span id="an_13:26">13:26</span> Mehed, vennad, Aabrahami soo lapsed ja
need, kes teie seast kardavad Jumalat, meile on selle pääste sõna
läkitatud!

<span id="an_13:27">13:27</span> Sest Jeruusalemma elanikud ja nende
ülemad, Jeesust mitte tundes, saatsid hukkamõistmisega täide prohvetite
sõnad, mida igal hingamispäeval loetakse;

<span id="an_13:28">13:28</span> ja ehk nad küll ei leidnud ühtki
surmasüüd, palusid nad Pilaatust, et Ta surmataks.

<span id="an_13:29">13:29</span> Ja kui nad olid täide saatnud kõik, mis
Temast oli kirjutatud, võtsid nad Ta maha puu pealt ja panid hauda.

<span id="an_13:30">13:30</span> Aga Jumal äratas Tema surnuist üles!

<span id="an_13:31">13:31</span> Ja Tema ilmus palju päevi neile, kes
Temaga olid tulnud Galileast Jeruusalemma ja kes nüüd on Ta tunnistajad
rahva ees.

<span id="an_13:32">13:32</span> Ja me kuulutame teile selle hea sõnumi,
tõotuse, mis anti meie esiisadele,

<span id="an_13:33">13:33</span> et Jumal selle on täitnud meile, nende
lastele, äratades üles Jeesuse, nagu ka teises laulus on kirjutatud:
„Sina oled Mu Poeg, täna Ma sünnitasin Sind!”

<span id="an_13:34">13:34</span> Et Ta Tema on surnuist üles äratanud,
nii et Tal iialgi ei ole tarvis kõduneda, sellest on Ta öelnud nõnda:
„Mina täidan teile need Taavetile antud pühad ja kindlad tõotused!”

<span id="an_13:35">13:35</span> Sellepärast Ta ütleb ka teises paigas:
„Sina ei lase Oma Püha näha kõdunemist!”

<span id="an_13:36">13:36</span> Sest kui Taavet oma rahvapõlve ajal oli
teinud Jumala tahte järgi, uinus ta magama ja pandi oma esiisade juurde
ja nägi kõdunemist;

<span id="an_13:37">13:37</span> kuid See, Kelle Jumal üles äratas, ei
näinud kõdunemist!

<span id="an_13:38">13:38</span> Sellepärast olgu teil nüüd teada,
mehed, vennad, et teile Selle läbi kuulutatakse pattude andeksandmist,

<span id="an_13:39">13:39</span> ja et igaüks, kes usub, mõistetakse
õigeks Tema sees kõigest sellest, millest te ei võinud õigeks saada
Moosese käsuõpetuse kaudu.

<span id="an_13:40">13:40</span> Katsuge nüüd, et teid ei tabaks, mis on
öeldud prohvetite kirjades:

<span id="an_13:41">13:41</span> „Vaadake, te põlgajad, ja pange imeks
ja minge hukka! Sest Ma teen teie päevil teo; teo, mida te ei usuks, kui
keegi teile sellest jutustaks!”

<span id="an_13:42">13:42</span> Kui nad siis väljusid, paluti neid
järgmisel hingamispäeval neile rääkida neid sõnu.

<span id="an_13:43">13:43</span> Aga kui kogudusekojast oli laiali
mindud, järgis palju juute ja juudiusku pöördunud jumalakartlikke
Paulust ja Barnabast, kes nendega kõnelesid ja neid õhutasid jääma
Jumala armusse.

<span id="an_13:44">13:44</span> Aga järgmisel hingamispäeval kogunes
peaaegu kõik linn kuulama Jumala sõna.

<span id="an_13:45">13:45</span> Kui siis juudid nägid rahvahulka, said
nad täis viha ja vaidlesid vastu Pauluse kõnele ning pilkasid Jumalat.

<span id="an_13:46">13:46</span> Aga Paulus ja Barnabas kõnelesid
julgesti ning ütlesid: „Teile pidi Jumala sõna esiti räägitama; kuid et
te selle enesest ära lükkate ega arva endid olevat igavest elu väärt,
siis me pöördume paganate poole.

<span id="an_13:47">13:47</span> Sest nõnda on meid Issand käskinud:
Mina olen Sind pannud valguseks paganaile, et Sa oleksid päästeks
ilmamaa otsani!”

<span id="an_13:48">13:48</span> Kui paganad seda kuulsid, said nad
rõõmsaks ja ülistasid Issanda sõna ja uskusid, nii paljud kui olid
määratud igaveseks eluks.

<span id="an_13:49">13:49</span> Ja Issanda sõna levis üle kogu
maakonna.

<span id="an_13:50">13:50</span> Aga juudid ässitasid jumalakartlikke
kõrgema seisuse naisi ja linna ülemaid ning äratasid vaenu Pauluse ja
Barnabase vastu ja ajasid nad välja oma aladelt.

<span id="an_13:51">13:51</span> Aga nemad puistasid oma jalgade põrmu
nende peale ja tulid Ikoonioni.

<span id="an_13:52">13:52</span> Ja jüngrid täitusid rõõmu ja Püha
Vaimuga.

<span id="an_14:1">14:1</span> Aga Ikoonionis sündis, et nad üheskoos
läksid juutide kogudusekotta ja kõnelesid nõnda, et niihästi suur hulk
juute kui kreeklasi sai usklikuks.

<span id="an_14:2">14:2</span> Aga uskmatud juudid kihutasid üles ja
ärritasid paganate meeled vihale vendade vastu.

<span id="an_14:3">14:3</span> Siis nad viibisid seal kauemat aega,
kuulutades julgesti Issandat, Kes andis tunnistuse Oma armusõnale ja
laskis sündida tunnustähti ja imetegusid nende käte läbi.

<span id="an_14:4">14:4</span> Aga linna rahvas jagunes kaheks: ühed
olid juutide, teised Apostlite poolt.

<span id="an_14:5">14:5</span> Kui siis paganad ja juudid oma ülematega
ühel nõul tahtsid tulla nende kallale, et neid teotada ja kividega
visata,

<span id="an_14:6">14:6</span> said nad seda teada ja põgenesid
Lükaoonia linnadesse, Lüstrasse ja Derbesse ja nende ümbrusesse

<span id="an_14:7">14:7</span> ja kuulutasid seal Evangeeliumi.

<span id="an_14:8">14:8</span> Ja Lüstras istus mees, võimetu seisma,
oma emaihust jalutu, kes ei olnud elades kõndinud.

<span id="an_14:9">14:9</span> See kuulis Pauluse kõnet. Ja kui Paulus
teda silmas ning nägi, et tal oli usku terveks saada,

<span id="an_14:10">14:10</span> ütles ta suure häälega: „Tõuse püsti
oma jalgele!” Ja ta kargas üles ja kõndis.

<span id="an_14:11">14:11</span> Aga kui rahvas nägi, mis Paulus oli
teinud, siis nad tõstsid oma häält ning ütlesid lükaoonia keeli:
„Jumalad on inimeste sarnastena alla tulnud meie juurde!”

<span id="an_14:12">14:12</span> Ja nad nimetasid Barnabast Zeusiks ja
Paulust Hermeseks, sest tema oli see, kes kõneles.

<span id="an_14:13">14:13</span> Ja Zeusi preester linna aguli templist
tõi härgi ja lillepärgi värava ette ja tahtis ohverdada ühes rahvaga.

<span id="an_14:14">14:14</span> Aga kui Apostlid Barnabas ja Paulus
seda kuulsid, rebestasid nad oma riided, kargasid hüüdes rahva sekka

<span id="an_14:15">14:15</span> ning ütlesid: „Mehed, miks te seda
teete? Meie oleme niisamasugused nõdrad inimesed nagu teiegi ja
kuulutame teile Evangeeliumi, et te tühjest asjust pöörduksite elava
Jumala poole, Kes on teinud taeva ja maa ja mere ning kõik, mis nende
sees on,

<span id="an_14:16">14:16</span> Kes endisel põlvel on lasknud kõik
rahvad käia Omi teid,

<span id="an_14:17">14:17</span> ja siiski ei ole jätnud andmata enesest
tunnistust, vaid on meile head teinud, ja on taevast meile andnud vihma
ja head viljalist aega ja rooga ning on täitnud meie südame rõõmuga!”

<span id="an_14:18">14:18</span> Nii kõneldes nad vaevalt vaigistasid
rahva, et see neile ei ohverdaks.

<span id="an_14:19">14:19</span> Aga Antiookiast ja Ikoonionist tuli
sinna juute ja need meelitasid hulga eneste poole ja viskasid Paulust
kividega ning vedasid ta linnast välja, arvates, et ta on surnud.

<span id="an_14:20">14:20</span> Aga kui jüngrid olid tema ümber tulnud,
tõusis ta üles ja läks linna. Ja järgmisel päeval ta läks ühes
Barnabasega Derbesse.

<span id="an_14:21">14:21</span> Ja kui nad selles linnas olid
kuulutanud Evangeeliumi ja saanud mõned jüngreiks, läksid nad tagasi
Lüstrasse, Ikoonioni ja Antiookiasse ning

<span id="an_14:22">14:22</span> kinnitasid jüngrite hingi, manitsedes
neid jääma ususse ning seletades, et meil mitme viletsuse kaudu tuleb
minna Jumala Riiki.

<span id="an_14:23">14:23</span> Ja kui nad neile igas koguduses käte
pealepanemisega olid seadnud vanemad, jätsid nad paastudes ja palvetades
nemad Issanda hooleks, Kellesse need nüüd uskusid.

<span id="an_14:24">14:24</span> Siis nad käisid läbi Pisiidiamaa ja
saabusid Pamfüüliasse.

<span id="an_14:25">14:25</span> Ja kui nad Perges olid sõna kuulutanud,
läksid nad Ataaliasse.

<span id="an_14:26">14:26</span> Sealt nad purjetasid Antiookiasse, kust
nad olid väljunud Jumala armu hooleks antuina sellele tööle, mille nad
olid lõpetanud.

<span id="an_14:27">14:27</span> Ja kui nad olid saabunud, kogusid nad
koguduse kokku ja kuulutasid, mis suuri asju Jumal oli teinud, olles
nendega, ja et ta oli avanud paganaile usu ukse.

<span id="an_14:28">14:28</span> Ja nad viibisid seal kauemat aega
jüngrite juures.

<span id="an_15:1">15:1</span> Ja mõned, kes olid tulnud Juudamaalt,
õpetasid vendi nõnda: „Kui te ei lase endid ümber lõigata Moosese kombe
järgi, siis te ei või õndsaks saada!”

<span id="an_15:2">15:2</span> Kui sellest tõusis lahkmeel ja Paulusel
ja Barnabasel ei olnud nendega mitte pisut vaidlemist, siis tehti
otsuseks, et Paulus ja Barnabas ning mõned muud nende seast lähevad
Jeruusalemma Apostlite ja vanemate juurde selle tüliküsimuse pärast.

<span id="an_15:3">15:3</span> Siis kogudus saatis nad teele, ja nemad
läksid Foiniikiast ja Samaariast läbi ning jutustasid paganate
pöördumisest ja tegid sellega suure rõõmu kõigile vendadele.

<span id="an_15:4">15:4</span> Kui nad saabusid Jeruusalemma, võtsid
kogudus, Apostlid ja vanemad nad vastu. Ja nemad jutustasid, mis suuri
asju Jumal oli teinud, olles nendega.

<span id="an_15:5">15:5</span> Aga mõned variseride usulahust, kes olid
saanud usklikuks, astusid esile ning ütlesid: „Neid tuleb ümber lõigata
ja käskida pidada Moosese käsku!”

<span id="an_15:6">15:6</span> Siis Apostlid ja vanemad tulid kokku seda
asja arutama.

<span id="an_15:7">15:7</span> Ja kui asjast tekkis palju vaidlust,
tõusis Peetrus ning ütles neile: „Mehed, vennad, teie teate, et Jumal
juba ammusest ajast teie seast on ära valinud mind, et minu suu läbi
paganad kuuleksid Evangeeliumi sõna ja usuksid.

<span id="an_15:8">15:8</span> Ja südametundja Jumal on neile andnud
tunnistuse, andes neile Püha Vaimu otsekui meilegi,

<span id="an_15:9">15:9</span> ega ole teinud mingisugust vahet meie ja
nende vahel, puhastades nende südamed usu läbi.

<span id="an_15:10">15:10</span> Miks te siis nüüd kiusate Jumalat, et
panete jüngrite kaela ikke, mida meie esiisad ega meie ei ole suutnud
kanda?

<span id="an_15:11">15:11</span> Ent me usume Issanda Jeesuse Kristuse
armu läbi saada õndsaks, otse nõnda kui nemadki!”

<span id="an_15:12">15:12</span> Aga kogu rahvahulk jäi vait ja nad
kuulasid, kuidas Barnabas ja Paulus jutustasid, mis suuri tunnustähti ja
imesid Jumal paganate seas oli teinud nende läbi.

<span id="an_15:13">15:13</span> Kui nad siis olid jutu lõpetanud,
võttis Jakoobus sõna ning ütles: „Mehed, vennad, kuulge mind!

<span id="an_15:14">15:14</span> Siimon on seletanud, kuidas Jumal esiti
võttis eesmärgiks võita Oma nimele rahvas paganate seast.

<span id="an_15:15">15:15</span> Sellega sobivad ühte prohvetite sõnad,
nagu on kirjutatud:

<span id="an_15:16">15:16</span> „Pärast seda Ma tulen jälle ja ehitan
üles Taaveti lagunenud maja ning parandan ära tema varemed ja püstitan
ta uuesti,

<span id="an_15:17">15:17</span> et muudki inimesed otsiksid Issandat ja
kõik rahvad, kelle üle on nimetatud Minu nimi, ütleb Issand, Kes seda
teeb,

<span id="an_15:18">15:18</span> mis on teada igavikust.”

<span id="an_15:19">15:19</span> Sellepärast arvan mina, et neile, kes
paganate seast pöörduvad Jumala poole, ei peaks tehtama raskusi,

<span id="an_15:20">15:20</span> vaid neile kirjutatagu, et nad
hoiduksid väärjumalate rüveduse, porduelu, lämbunu ja vere eest.

<span id="an_15:21">15:21</span> Sest Moosesel on vanast ajast kõigis
linnades küllalt neid, kes teda kuulutavad, ning teda loetakse igal
hingamispäeval kogudusekodades.”

<span id="an_15:22">15:22</span> Siis Apostlid ja vanemad ühes kõige
kogudusega arvasid heaks valida endi seast mehed ning läkitada
Antiookiasse ühes Pauluse ja Barnabasega, nimelt Juuda, lisanimega
Barsabas, ja Siilase, kes olid juhatajad vendade seas.

<span id="an_15:23">15:23</span> Nendega nad saatsid järgmise kirja:
„Meie, Apostlid ja vanemad ja vennad, saadame tervisi vendadele paganate
seast, kes elavad Antiookia- ja Süüria- ja Kiliikiamaal.

<span id="an_15:24">15:24</span> Olles kuulnud, et mõned meie seast on
välja läinud ja on teid teinud kõnedega rahutuks ja on saatnud teie
hinged kitsikusse, ilma et meie neid oleksime käskinud,

<span id="an_15:25">15:25</span> arvasime üksmeelselt heaks valida mehed
ja läkitada need teie juurde ühes meie armsate vendade Barnabase ja
Paulusega,

<span id="an_15:26">15:26</span> meestega, kes oma elu on pannud kaalule
meie Issanda Kristuse nime pärast.

<span id="an_15:27">15:27</span> Nii me oleme siis läkitanud Juuda ja
Siilase, et nad teile suusõnal teataksid sedasama.

<span id="an_15:28">15:28</span> Sest Püha Vaim ja meie oleme arvanud
heaks, et teie peale ei tohi panna enam ühtki koormat kui aga need väga
tarvilised määrused:

<span id="an_15:29">15:29</span> hoiduda ebajumalate ohvriliha ja vere
ja lämbunu ja porduelu eest. Kui te nendest hoidute, teete hästi. Jääge
Jumalaga!”

<span id="an_15:30">15:30</span> Nii nad saadeti teele ja nad saabusid
Antiookiasse. Seal nad kogusid rahvahulga kokku ja andsid kirja neile
kätte.

<span id="an_15:31">15:31</span> Kui nad seda olid lugenud, said nad
rõõmsaks selle troostist.

<span id="an_15:32">15:32</span> Aga Juudas ja Siilas, kes ka ise olid
prohvetid, manitsesid vendi mitme sõnaga ja kinnitasid neid.

<span id="an_15:33">15:33</span> Ja kui nad seal mõne aja olid viibinud,
saadeti nad rahuga vendade juurest nende juurde, kes nad olid läkitanud.

<span id="an_15:34">15:34</span> Ja Siilas arvas heaks jääda nende
juurde.

<span id="an_15:35">15:35</span> Aga Paulus ja Barnabas viibisid
Antiookias ning õpetasid ja kuulutasid ühes paljude teistega Issanda
armuõpetuse sõna.

<span id="an_15:36">15:36</span> Mõne päeva pärast ütles Paulus
Barnabasele: „Lähme jälle vaatama vendi kõiki linnu mööda, kus me oleme
kuulutanud Issanda sõna, kuidas nende käsi käib!”

<span id="an_15:37">15:37</span> Ja Barnabas andis nõu võtta kaasa
Johannes, keda hüütakse Markuseks.

<span id="an_15:38">15:38</span> Aga Paulus arvas heaks mitte võtta
enesega teda, kes neist oli lahkunud Pamfüülias ega olnud ühes nendega
läinud tööle.

<span id="an_15:39">15:39</span> Sellest tekkis äge vaidlus, nii et nad
üksteisest lahkusid ja et Barnabas võttis enese juurde Markuse ning
sõitis laevaga Küprosesse.

<span id="an_15:40">15:40</span> Aga Paulus valis Siilase ja läks teele,
ja vennad andsid ta Jumala armu hooleks.

<span id="an_15:41">15:41</span> Ja ta käis läbi Süüria ja Kiliikia
kinnitades kogudusi.

<span id="an_16:1">16:1</span> Ja ta saabus Derbesse ja Lüstrasse. Ja
vaata, seal oli üks jünger, Timoteos nimi, uskliku juudi naise poeg; aga
ta isa oli kreeklane.

<span id="an_16:2">16:2</span> Sellele andsid Lüstras ja Ikoonionis
olijad vennad hea tunnistuse.

<span id="an_16:3">16:3</span> Teda tahtis Paulus enesele saatjaks
teele. Ja ta võttis ning lõikas ta ümber juutide pärast, kes olid neis
paigus; sest nad teadsid kõik, et tema isa oli kreeklane.

<span id="an_16:4">16:4</span> Aga kui nad käisid linnast linna,
käskisid nad usklikke pidada neid seadmisi, mis Apostlid ja vanemad
Jeruusalemmas olid otsustanud.

<span id="an_16:5">16:5</span> Siis kinnitati kogudusi usus ja liikmete
arv kasvas päev-päevalt.

<span id="an_16:6">16:6</span> Ja nemad käisid läbi Früügia- ja
Galaatiamaa, sest Püha Vaim oli neid keelanud sõna rääkimast Aasias.

<span id="an_16:7">16:7</span> Jõudes Müüsiani üritasid nad matkata
Bitüüniasse, kuid Jeesuse Vaim ei lasknud neid mitte.

<span id="an_16:8">16:8</span> Siis nad läksid mööda Müüsiast ja tulid
alla Troasse.

<span id="an_16:9">16:9</span> Ja Paulus nägi öösel nägemuse: Makedoonia
mees seisis ja palus teda ning ütles: „Tule alla Makedooniasse ja aita
meid!”

<span id="an_16:10">16:10</span> Kui ta seda nägemust oli näinud, siis
me püüdsime kohe välja minna Makedooniasse ja me olime julged selles, et
Issand meid oli kutsunud neile Evangeeliumi kuulutama.

<span id="an_16:11">16:11</span> Me läksime Troast teele ja tulime
otsekohe Samotraakesse ja järgmisel päeval Neapolisse

<span id="an_16:12">16:12</span> ja sealt Filipisse, mis on esimesi
linnu tolles Makedoonia osas, asulinn. Sinna linna me jäime peatama
mõneks päevaks.

<span id="an_16:13">16:13</span> Ja hingamispäeval me läksime linnast
välja jõe äärde, kus neil oli kombeks käia palvusel, ja istusime maha
ning kõnelesime naistele, kes olid kokku tulnud.

<span id="an_16:14">16:14</span> Ja ka üks jumalakartlik naine, nimega
Lüüdia, purpurimüüja Tüatiira linnast, kuulas jutlust. Tema südame avas
Issand, et ta pani tähele seda, mida Paulus rääkis.

<span id="an_16:15">16:15</span> Aga kui tema ja ta pere olid ristitud,
palus ta meid ning ütles: „Kui te arvate, et ma olen saanud usklikuks
Issandasse, siis tulge mu kotta ja jääge sinna!” Ja ta käis meile peale.

<span id="an_16:16">16:16</span> Aga sündis, kui me läksime palvusele,
et meile tuli vastu tüdruk, kellel oli lausuja vaim. See tõi oma
isandaile palju kasu lausumisega.

<span id="an_16:17">16:17</span> Tema tuli Paulusele ja meile järele,
kisendas ning ütles: „Need inimesed on Kõigekõrgema Jumala sulased, kes
teile kuulutavad õndsuse teed!”

<span id="an_16:18">16:18</span> Ja seda ta tegi mitu päeva. Aga
Paulusel oli sellepärast meel haige, ja ta pöördus ümber ning ütles
vaimule: „Ma käsin sind Jeesuse Kristuse nimel välja minna tema seest!”
Ja vaim läks välja samal tunnil.

<span id="an_16:19">16:19</span> Aga kui tüdruku isandad nägid, et nende
kasu lootus oli lõppenud, võtsid nad Pauluse ja Siilase kinni ja vedasid
nad turule ülemate juurde.

<span id="an_16:20">16:20</span> Ja nad viisid nad pealikute ette ning
ütlesid: „Need inimesed teevad meie linna rahutuks ja nad on juudid!

<span id="an_16:21">16:21</span> Nad kuulutavad kombeid, mida meil kui
roomlasil ei sünni vastu võtta ega täita!”

<span id="an_16:22">16:22</span> Ja rahvas tõusis nende vastu. Ja
pealikud käskisid kiskuda nende riided seljast ja neid vitstega peksta.

<span id="an_16:23">16:23</span> Ja kui nad neile olid palju hoope
andnud, viskasid nad nemad vanglasse ja käskisid vangihoidjal neid
hoolsasti valvata.

<span id="an_16:24">16:24</span> Niisuguse kange käsu saanud, heitis ta
nad kõige kindlamasse vangihoonesse ja pani nende jalad pakku.

<span id="an_16:25">16:25</span> Aga keskööl palvetasid Paulus ja Siilas
ning kiitsid lauldes Jumalat. Ja vangid kuulsid neid.

<span id="an_16:26">16:26</span> Siis äkitselt sündis suur
maavärisemine, nii et vangihoone alused vabisesid; ja sedamaid läksid
kõik uksed lahti, ka kõikide köidikud pääsesid valla.

<span id="an_16:27">16:27</span> Kui nüüd vangihoidja unest ärkas ja
nägi vangitorni uksed avatud olevat, tõmbas ta mõõga ja tahtis enesele
otsa teha, sest ta mõtles, et vangid on ära karanud.

<span id="an_16:28">16:28</span> Aga Paulus hüüdis suure häälega ning
ütles: „Ära tee enesele kurja, sest me oleme kõik siin!”

<span id="an_16:29">16:29</span> Siis ta küsis tuld, kargas sisse,
heitis värisedes Pauluse ja Siilase ette maha,

<span id="an_16:30">16:30</span> tõi nad ka välja ning ütles: „Isandad,
mis ma pean tegema, et ma õndsaks saaksin?”

<span id="an_16:31">16:31</span> Aga nemad ütlesid: „Usu Issandasse
Jeesusesse, siis saad õndsaks sina ja su pere!”

<span id="an_16:32">16:32</span> Ja nad kuulutasid temale Issanda sõna
ja kõigile, kes olid tema kojas.

<span id="an_16:33">16:33</span> Tema võttis nad sel öötunnil enese
juurde ja pesi nende haavad. Ja ta ristiti sedamaid ja kõik tema pere.

<span id="an_16:34">16:34</span> Siis ta viis nad oma kotta, tõi toitu
lauale ja oli väga rõõmus, et ta kogu oma perega oli saanud usklikuks
Jumalasse.

<span id="an_16:35">16:35</span> Kui valgeks läks, läkitasid pealikud
kohtusulased ütlema: „Lase need inimesed lahti!”

<span id="an_16:36">16:36</span> Siis vangihoidja teatas need sõnad
Paulusele, öeldes: „Pealikud on siia läkitanud sõna, et teid tuleb lahti
lasta; seepärast väljuge nüüd ja minge rahuga!”

<span id="an_16:37">16:37</span> Aga Paulus ütles neile: „Nad on meid
avalikult peksnud ilma kohut mõistmata, ja me oleme Rooma kodanikud; nad
on meid heitnud vangitorni ja nüüd nad tahavad meid salaja välja lükata.
Nõnda ei tohi olla! Vaid tulgu nad ise ja saatku meid välja!”

<span id="an_16:38">16:38</span> Kohtusulased teatasid need sõnad
pealikuile. Need lõid kartma, kui nad kuulsid neid Rooma kodanikud
olevat.

<span id="an_16:39">16:39</span> Ja nad tulid ning rääkisid nendega
lahkesti, tõid nad välja vangist ja palusid neid linnast ära minna.

<span id="an_16:40">16:40</span> Siis nad tulid vanglast välja ja läksid
Lüüdia juurde. Ja kui nad olid vendi näinud, siis nad kinnitasid neid ja
läksid ära.

<span id="an_17:1">17:1</span> Ja nad läksid läbi Amfipolise ja
Apolloonia ja tulid Tessaloonikasse, kus oli juutide kogudusekoda.

<span id="an_17:2">17:2</span> Ja Paulus läks oma kombe järgi sisse
nende juurde ja kõneles neile kolmel hingamispäeval Kirjast,

<span id="an_17:3">17:3</span> seletades ja tõestades, et Kristus pidi
kannatama ja surnuist üles tõusma, ja öeldes: „See Jeesus, Keda mina
teile kuulutan, on Kristus!”

<span id="an_17:4">17:4</span> Ja mõned neist said usklikuks ja liitusid
Pauluse ja Siilasega, nõndasamuti suur hulk jumalakartlikke kreeklasi ja
mitte pisut suursuguseid naisi.

<span id="an_17:5">17:5</span> Aga juudid said kadedaks ja võtsid
enestega mõningaid hulguseid, nurjatuid mehi, kihutasid rahva üles ning
tõstsid linnas möllu ja ründasid Jaasoni maja ning katsusid neid välja
vedada rahva ette.

<span id="an_17:6">17:6</span> Aga kui nad neid ei leidnud, vedasid nad
Jaasoni ja mõned vennad linna ülemate ette ning kisendasid: „Need, kes
kõiges maailmas tüli tõstavad, on ka siin!

<span id="an_17:7">17:7</span> Neid on Jaason vastu võtnud ja nad kõik
teevad keisri käskude vastu ja ütlevad ühe teise olevat kuninga,
Jeesuse!”

<span id="an_17:8">17:8</span> Seda kuuldes said rahvas ja linna ülemad
rahutuks,

<span id="an_17:9">17:9</span> kuid saades Jaasonilt ja teistelt
tagatise, lasksid nad nemad lahti.

<span id="an_17:10">17:10</span> Aga vennad saatsid sedamaid Pauluse ja
Siilase läbi öö Beroiasse. Kui nemad olid saabunud, läksid nad juutide
kogudusekotta.

<span id="an_17:11">17:11</span> Need olid üllamad kui Tessaloonika
juudid; nemad võtsid sõna vastu kõige hea meelega ja uurisid iga päev
Kirjast, kas see on nõnda, nagu kuulutati.

<span id="an_17:12">17:12</span> Siis uskusid nüüd paljud neist, ja
mitte pisut kreeka lugupeetud naisi ja mehi.

<span id="an_17:13">17:13</span> Aga kui Tessaloonika juudid said teada,
et Paulus ka Beroias kuulutas Jumala sõna, tulid nad sinnagi rahvast
ässitama ja rahutuks tegema.

<span id="an_17:14">17:14</span> Siis vennad saatsid Pauluse sedamaid
minema mere äärde; aga Siilas ja Timoteos jäid sinna.

<span id="an_17:15">17:15</span> Ja Pauluse saatjad viisid ta Ateenani,
ja kui nad olid saanud Siilase ja Timoteose jaoks käsu, et need nii
ruttu kui võimalik tuleksid tema juurde, tulid nad sealt ära.

<span id="an_17:16">17:16</span> Aga kui Paulus Ateenas neid oli
ootamas, ärritus ta vaim temas, kui ta nägi linna ebajumalakujusid täis
olevat.

<span id="an_17:17">17:17</span> Ent ta kõneles nüüd kogudusekojas
juutidega ja jumalakartlike inimestega, ja turul iga päev nendega, keda
ta kohtas.

<span id="an_17:18">17:18</span> Ja mõned epikuurlaste ja stoalaste
mõttetargad vaidlesid temaga. Ühed ütlesid: „Mida siis see lobasuu tahab
öelda?” Aga teised: „Tema näib kuulutavat võõraid vaime!” Sest ta
jutlustas neile Jeesusest ja ülestõusmisest.

<span id="an_17:19">17:19</span> Ja nad võtsid ta kinni ja viisid ta
Areopaagi ning ütlesid: „Kas me võiksime teada saada, mis uus õpetus see
on, mida sa õpetad?

<span id="an_17:20">17:20</span> Sest sa tood meie kõrvade ette
võõrastavaid asju; sellepärast tahamegi nüüd teada, mis need õige on!”

<span id="an_17:21">17:21</span> Sest kõik ateenlased ja muulased, kes
nende juures elasid, ei olnud millelegi nii himukad kui jutustama ja
kuulama uudiseid.

<span id="an_17:22">17:22</span> Aga Paulus seisis keset Areopaagi ning
ütles: „Ateena mehed, ma näen, et te olete igapidi väga jumalakartlikud.

<span id="an_17:23">17:23</span> Sest ma olen läbi minnes ja teie pühi
paiku vaadeldes leidnud ka altari, mille peale oli kirjutatud:
„Tundmatule Jumalale!” Keda te nüüd tundmata teenite, Teda kuulutan mina
teile.

<span id="an_17:24">17:24</span> Jumal, kes on teinud maailma ja kõik,
mis seal sees, Tema, Kes on taeva ja maa Issand, ei ela templis, mis on
kätega tehtud;

<span id="an_17:25">17:25</span> Teda ei teenita ka mitte inimeste
kätega, otsekui oleks Temale midagi vaja; Tema annab Ise kõigile elu ja
õhu ja kõik.

<span id="an_17:26">17:26</span> Ja Ta on ühest ainsast teinud kogu
inimkonna kõige maa peale elama ning neile seadnud ennemääratud ajad ja
nende asukohtade rajad,

<span id="an_17:27">17:27</span> et nad otsiksid Jumalat, kas nad Teda
ehk saaksid kätega kombata ja leida, ehk Tema küll ei ole kaugel mitte
ühestki meist;

<span id="an_17:28">17:28</span> sest Tema sees elame ja liigume ja
oleme meie, nagu ka mõned teie luuletajaist on öelnud: „Sest ka meie
oleme Tema sugu!”

<span id="an_17:29">17:29</span> Kui me nüüd oleme Jumala sugu, siis me
ei tohi mõelda, et jumalik olend on kulla või hõbeda või kivi sarnane,
niisugune nagu inimese oskuse ja väljamõeldise läbi tekitatud kuju.

<span id="an_17:30">17:30</span> Jumal on küll niisuguseid teadmatuse
aegu sallinud, kuid nüüd Ta kuulutab kõigile inimestele kõigis paigus,
et nad peavad meelt parandama,

<span id="an_17:31">17:31</span> sest Ta on seadnud päeva, mil Ta tahab
kohut mõista maailma üle õigluses Mehe läbi, Kelle Ta selleks on
määranud, ja pakub usku kõigile pärast seda, kui Ta on Tema surnuist
üles äratanud!”

<span id="an_17:32">17:32</span> Aga kui nad surnute ülestõusmisest
kuulsid, panid mõned seda naeruks, aga teised ütlesid: „Me tahame sind
selles asjas kuulda veel teinegi kord!”

<span id="an_17:33">17:33</span> Nõnda läks Paulus nende keskelt ära.

<span id="an_17:34">17:34</span> Ent mõned mehed ühinesid temaga ja said
usklikuks; nende hulgas oli ka Areopaagi liige Dionüüsios ja üks naine,
nimega Daamaris, ja muid ühes nendega.

<span id="an_18:1">18:1</span> Pärast seda läks Paulus Ateenast ära ja
tuli Korintosesse.

<span id="an_18:2">18:2</span> Sealt ta leidis juudi, nimega Akvila; see
oli Pontosest pärit ja oli hiljuti tulnud Itaaliast ühes oma naise
Priskillaga, sest keiser Klaudius oli käskinud kõigil juutidel Roomast
lahkuda. Nende juurde tuli tema.

<span id="an_18:3">18:3</span> Ja et neil oli ühesugune amet, siis ta
jäi nende juurde ja nad tegid ühes tööd; sest nad olid ametilt
telgitegijad.

<span id="an_18:4">18:4</span> Aga ta õpetas kogudusekojas igal
hingamispäeval ning äratas juute ja kreeklasi usule.

<span id="an_18:5">18:5</span> Kui siis Siilas ja Timoteos Makedooniast
sinna jõudsid, oli Paulus andunud sõna kuulutamisele ning tunnistas
juutidele, et Jeesus on Messias.

<span id="an_18:6">18:6</span> Aga kui nad vastu panid ja pilkama
hakkasid, puistas ta tolmu oma riietelt ning ütles neile: „Teie veri
tulgu teie pea peale! Mina olen puhas. Sest ajast ma lähen paganate
juurde!”

<span id="an_18:7">18:7</span> Ja kui ta sealt ära läks, tuli ta ühe
jumalakartliku mehe kotta, nimega Justus, kelle maja oli otse
kogudusekoja kõrval.

<span id="an_18:8">18:8</span> Aga kogudusekoja ülem Krispos sai
usklikuks Issandasse kogu oma perega ja palju korintlasi sai kuulates
usklikuks, ja nad ristiti.

<span id="an_18:9">18:9</span> Siis Issand ütles öösel nägemuses
Paulusele: „Ära karda, vaid kõnele ja ära ole vait!

<span id="an_18:10">18:10</span> Sest Mina olen sinuga ja ükski ei saa
su kallale tulla sulle kurja tegema, sest Mul on palju rahvast selles
linnas!”

<span id="an_18:11">18:11</span> Siis ta viibis seal ühe aasta ja kuus
kuud ja õpetas nende seas Jumala sõna.

<span id="an_18:12">18:12</span> Aga kui Gallio oli Ahhaia maavalitseja,
tõusid juudid ühel meelel Pauluse vastu ja viisid ta kohtujärje ette

<span id="an_18:13">18:13</span> ning ütlesid: „See siin meelitab
inimesi Jumalat teenima käsuvastaselt!”

<span id="an_18:14">18:14</span> Aga kui Paulus tahtis suu avada, ütles
Gallio juutidele: „Kui oleks tehtud mõni ülekohtune tegu või ilge
kuritöö, oh juudid, siis ma oleksin küll kohustatud teid üle kuulama;

<span id="an_18:15">18:15</span> aga kui on vaidlust sõnade ja nimede ja
käsuõpetuse pärast teie seas, siis katsuge ise toime saada; neis asjus
ei taha mina olla kohtumõistja!”

<span id="an_18:16">18:16</span> Ja ta ajas nad ära kohtujärje eest.

<span id="an_18:17">18:17</span> Nemad aga läksid kõik kogudusekoja
ülema Soostenese kallale ja peksid teda kohtujärje ees. Ja Gallio ei
hoolinud sellest midagi.

<span id="an_18:18">18:18</span> Aga Paulus viibis seal veel mitu päeva.
Siis ta jättis vennad jumalaga ja sõitis laevaga Süüriasse ja ühes
temaga Priskilla ja Akvila, pärast seda kui ta Kenkreas oli lasknud oma
pea pügada, sellepärast et ta oli andnud tõotuse.

<span id="an_18:19">18:19</span> Ja nad saabusid Efesosse ja siin ta
jättis nad maha, tema ise aga läks kogudusekotta ja vaidles juutidega.

<span id="an_18:20">18:20</span> Aga kui nad teda palusid kauemaks
eneste juurde jääda, ei olnud ta nõus,

<span id="an_18:21">18:21</span> vaid jättis nad jumalaga ning ütles:
„Ma tulen teinekord teie juurde tagasi, kui Jumal tahab!” Ja ta läks
Efesosest ära.

<span id="an_18:22">18:22</span> Ja kui ta Kaisareas oli maabunud, läks
ta üles Jeruusalemma, tervitas kogudust ja läks siis alla Antiookiasse.

<span id="an_18:23">18:23</span> Kui ta seal oli viibinud mõnd aega,
läks ta teele ja käis järgemööda läbi Galaatia maakonna ja Früügia,
kinnitades kõiki jüngreid.

<span id="an_18:24">18:24</span> Aga keegi juut, Apollos nimi,
Aleksandriast pärit, vahva kõnemees ja vägev kirjaseletaja, tuli
Efesosse.

<span id="an_18:25">18:25</span> Teda oli õpetatud tundma Issanda teed
ja ta oli tuline vaimult, rääkis ja õpetas õigesti Jeesusest, aga tundis
ainult Johannese ristimist.

<span id="an_18:26">18:26</span> Tema hakkas julgesti õpetama
kogudusekojas. Aga kui Priskilla ja Akvila teda kuulsid, võtsid nad ta
eneste juurde ja seletasid talle selgemini ära Jumala tee.

<span id="an_18:27">18:27</span> Aga kui ta tahtis minna Ahhaiasse,
julgustasid vennad teda selleks ning kirjutasid jüngritele, et nad tema
vastu võtaksid. Kui ta sinna oli saabunud, saatis ta palju kasu neile,
kes armu läbi olid saanud usklikuks.

<span id="an_18:28">18:28</span> Sest suure osavusega lükkas ta
avalikult juutide väited ümber ja näitas Kirjast, et Jeesus on Messias.

<span id="an_19:1">19:1</span> Kui Apollos oli Korintoses, sündis, et
Paulus käis läbi ülamaakonnad ja tuli Efesosse ning leidis sealt
jüngreid.

<span id="an_19:2">19:2</span> Ja ta küsis neilt: „Kas te saite Püha
Vaimu, kui saite usklikuks?” Aga nemad ütlesid talle: „Me ei olegi
kuulnud, kas Püha Vaimu on!”

<span id="an_19:3">19:3</span> Ja tema ütles: „Mis ristimisega te siis
olete ristitud?” Nad vastasid: „Johannese ristimisega!”

<span id="an_19:4">19:4</span> Aga Paulus ütles: „Johannes ristis
meeleparandusristimisega, öeldes rahvale, et nad usuksid Temasse, Kes
pärast teda tuleb, see on Jeesusesse!”

<span id="an_19:5">19:5</span> Kui nad seda kuulsid, lasksid nad endid
ristida Issanda Jeesuse nimesse.

<span id="an_19:6">19:6</span> Ja kui Paulus pani oma käed nende peale,
tuli Püha Vaim nende peale ja nad rääkisid võõraid keeli ja ennustasid.

<span id="an_19:7">19:7</span> Neid oli üldse ligi kaksteist meest.

<span id="an_19:8">19:8</span> Ja ta läks kogudusekotta ning kõneles
seal avalikult kolm kuud, õpetades ja äratades nõudma Jumala riiki.

<span id="an_19:9">19:9</span> Aga kui mõned tegid oma südame kõvaks ega
uskunud, vaid rääkisid halba õpetusest rahva ees, läks ta ära nende
juurest ning eraldas neist jüngrid ja pidas iga päev arutlusi Türannose
koolis.

<span id="an_19:10">19:10</span> See kestis kaks aastat, nii et kõik,
kes Aasias elasid, niihästi juudid kui kreeklased, said kuulda Issanda
Jeesuse sõna.

<span id="an_19:11">19:11</span> Ja Jumal tegi iseäralikke imetegusid
Pauluse käte läbi,

<span id="an_19:12">19:12</span> nii et ka tema ihu pealt võetud
higirätikuid ja põlli viidi haigete peale ja tõved lahkusid haigetest
ning kurjad vaimud läksid välja.

<span id="an_19:13">19:13</span> Aga mõningad ümberrändajad juudi
lausujad hakkasid Issanda Jeesuse nime nimetama nende peale, kelles oli
kurje vaime, öeldes: „Ma vannutan teid Jeesuse nimel, keda Paulus
kuulutab!”

<span id="an_19:14">19:14</span> Ja need olid ühe juudi ülempreestri
Skeua seitse poega, kes seda tegid.

<span id="an_19:15">19:15</span> Ent kuri vaim vastas ning ütles neile:
„Jeesust ma tunnen ja Paulust ma tean, aga kes teie olete?”

<span id="an_19:16">19:16</span> Ja inimene, kelles oli kuri vaim,
kargas nende kallale, sai võimust nende üle ja võitis nad ära, nõnda et
nad alasti ja haavatult põgenesid sellest kojast.

<span id="an_19:17">19:17</span> Ja see sai teatavaks kõigile juutidele
ja kreeklastele, kes elasid Efesoses. Ja hirm tuli nende kõikide peale,
ja Issanda Jeesuse nime ülistati väga.

<span id="an_19:18">19:18</span> Ja paljud neist, kes olid usklikuks
saanud, tulid ning tunnistasid ja andsid üles oma teod.

<span id="an_19:19">19:19</span> Aga mitmed neist, kes olid tegemist
teinud nõiakunstiga, tõid kokku oma raamatud ja põletasid need ära
kõikide nähes. Ja kui nende hind kokku arvati, leiti see olevat
viiskümmend tuhat hõbetükki.

<span id="an_19:20">19:20</span> Nii võimsasti kasvas Issanda sõna ja
avaldas oma väge.

<span id="an_19:21">19:21</span> Kui see kõik oli sündinud, võttis
Paulus vaimus ette minna Makedoonia ja Ahhaia kaudu Jeruusalemma ning
ütles: „Kui ma seal olen ära käinud, pean ma näha saama ka Rooma linna!”

<span id="an_19:22">19:22</span> Ja ta läkitas kaks oma abilist,
Timoteose ja Erastose, Makedooniasse ja jäi ise veel mõneks ajaks
Aasiasse.

<span id="an_19:23">19:23</span> Sel ajal tekkis suur tüli õpetuse
pärast.

<span id="an_19:24">19:24</span> Sest üks hõbesepp, Demeetrios nimi,
tegi hõbedast Artemise templeid ja saatis sellega ametimeestele palju
kasu.

<span id="an_19:25">19:25</span> Need ta kogus kokku ja teisi, kes seda
tööd tegid, ning ütles: „Mehed, te teate, et meil sellest tööst on hea
tulu,

<span id="an_19:26">19:26</span> ja te näete ning kuulete, et see Paulus
mitte ainult Efesoses, vaid ka peaaegu kogu Aasias palju rahvast ära
meelitab ja eksitab, öeldes, et need ei olevat jumalad, mis kätega
tehakse.

<span id="an_19:27">19:27</span> Ent mitte ükspäinis seda meie tööstust
ei ähvarda halvakspanu, vaid ka suure jumalanna Artemise templit, nii et
seda mikski ei panda ja et kaob ka jumalanna suur au, keda kummardavad
kogu Aasia ja kõik maailm!”

<span id="an_19:28">19:28</span> Kui nad seda kuulsid, said nad täis
viha, kisendasid ning ütlesid: „Suur on efeslaste Artemis!”

<span id="an_19:29">19:29</span> Ja kõik linn sai täis kära ja nad
tormasid ühel meelel teatrisse ja vedasid ühes sinna Gaajuse ja
Aristarhose, kaks makedoonlast, kes olid Pauluse matkakaaslased.

<span id="an_19:30">19:30</span> Ent kui Paulus tahtis rahva sekka
minna, ei lasknud jüngrid teda mitte.

<span id="an_19:31">19:31</span> Ka mõned Aasiamaa ülemad, kes olid tema
sõbrad, läkitasid tema juurde ning palusid teda, et ta ei läheks
teatriväljakule.

<span id="an_19:32">19:32</span> Seal kisendasid ühed seda, teised
teist; sest rahvakogu oli segaduses ja suurem hulk ei teadnud, misjaoks
nad olid kokku tulnud.

<span id="an_19:33">19:33</span> Siis toodi rahva seast esile
Aleksandros, kelle juudid ette lükkasid. Aleksandros viitas käega, märku
andes, et ta tahab pidada kaitsekõnet rahva ees.

<span id="an_19:34">19:34</span> Aga kui nad märkasid, et ta on juut,
tõstsid nad kisa ja karjusid kõik nagu ühest suust ligi kaks tundi aega:
„Suur on efeslaste Artemis!”

<span id="an_19:35">19:35</span> Viimaks linnakirjutaja vaigistas rahva
ning ütles: „Efesose mehed, kas on ühtki inimest, kes ei teaks, et
efeslaste linn on suure Artemise ja tema taevast mahalangenud kuju
hoidja?

<span id="an_19:36">19:36</span> Et nüüd ükski sellele ei saa vastu
rääkida, siis tuleb teil jääda vait ega tule midagi ette võtta
uisapäisa.

<span id="an_19:37">19:37</span> Sest te olete toonud siia need mehed,
kes ei ole templi rüüstajad ega teie jumalanna teotajad.

<span id="an_19:38">19:38</span> Kui nüüd Demeetriosel ja temaga ühes
olevail ametimeestel on kellegi peale midagi kaebamist, siis on selleks
kohtupäevi ja maavalitsejaid; kaevaku nad üksteist kohtusse.

<span id="an_19:39">19:39</span> Ja kui teil on veel mingit muud
nõudmist, siis seletatagu asi korrapärase rahvakogu ees.

<span id="an_19:40">19:40</span> Sest meil tuleb tänase kära pärast
karta, et meie peale kaebus tõstetakse, ilma et meil oleks mingit
põhjust, millega seda rahva kokkujooksu õigustada!” Kui ta seda oli
öelnud, saatis ta rahvakogu laiali.

<span id="an_19:41">19:41</span> 

<span id="an_20:1">20:1</span> Kui kära oli vaigistatud, kutsus Paulus
jüngrid enese juurde, jättis nad jumalaga ja läks teele Makedooniasse.

<span id="an_20:2">20:2</span> Ja kui ta need maakohad oli läbi käinud
ja seal palju manitsussõnu rääkinud, tuli ta Kreekamaale.

<span id="an_20:3">20:3</span> Seal ta viibis kolm kuud. Kui ta siis
mõtles mereteed minna Süüriasse ja juudid salanõu pidasid ta vastu,
võttis ta nõuks tagasi matkata Makedoonia kaudu.

<span id="an_20:4">20:4</span> Teda saatsid beroialane Soopatros,
Pürrose poeg, tessalooniklastest Aristarhos ja Sekundus, ja derbelane
Gaajus, ja Timoteos, ja aasialased Tühhikos ja Trofimos.

<span id="an_20:5">20:5</span> Need läksid ära eele ja ootasid meid
Troas.

<span id="an_20:6">20:6</span> Meie aga läksime laevaga pärast hapnemata
leibade päevi Filipist teele ja saabusime nende juurde Troasse viiendal
päeval, ja jäime sinna seitsmeks päevaks.

<span id="an_20:7">20:7</span> Aga kui me esimesel nädalapäeval olime
kokku tulnud leiba murdma, siis Paulus, kes tahtis teisel päeval ära
minna, kõneles nendega ja jätkas oma kõnet keskööni.

<span id="an_20:8">20:8</span> Ent mitu lampi põles ülemises toas, kus
me koos olime.

<span id="an_20:9">20:9</span> Aga üks noor mees, Eutühhos nimi, istus
aknal; ja kui Paulus kauemini kõneles, tuli raske uni tema peale ja ta
kukkus magades kolmandalt korralt alla ja tõsteti üles surnuna.

<span id="an_20:10">20:10</span> Aga Paulus läks alla ja heitis tema
peale, haaras ta ümbert kinni ning ütles: „Ärge hädaldage, sest tal on
hing veel sees!”

<span id="an_20:11">20:11</span> Siis ta läks üles ja murdis leiba ja
sõi ja kõneles kaua kuni koiduni ja läks siis teele.

<span id="an_20:12">20:12</span> Aga noor mees viidi minema elusana ja
oldi suuresti trööstitud.

<span id="an_20:13">20:13</span> Me läksime eele laeva ja sõitsime
Assosesse, kus mõtlesime oodata Paulust laeva, sest nõnda oli ta
käskinud, ette võttes ise jala tulla.

<span id="an_20:14">20:14</span> Kui ta nüüd Assoses meiega kokku sai,
võtsime ta laeva ja tulime Mitüleenesse.

<span id="an_20:15">20:15</span> Sealt me purjetasime edasi ja jõudsime
järgmisel päeval Kiose saare kohta ja peatusime teisel päeval Saamoses
ja saabusime järgmisel päeval Mileetosesse.

<span id="an_20:16">20:16</span> Sest Paulusel oli nõu Efesosest mööda
sõita, et mitte aega viita Aasias. Tõttas ta ju, et kui vähegi võimalik,
Nelipühapäevaks jõuda Jeruusalemma.

<span id="an_20:17">20:17</span> Aga Mileetosest ta läkitas sõna
Efesosse ja kutsus koguduse vanemad enese juurde.

<span id="an_20:18">20:18</span> Ja kui nad tema juurde tulid, ütles ta
neile: „Te teate, kuidas ma esimesest päevast, kui ma tulin Aasiasse,
kõige selle aja olin teie juures,

<span id="an_20:19">20:19</span> teenides Issandat kõige alanduse ja
pisarate ja kiusatustega, mis mind tabasid juutide salanõu tõttu;

<span id="an_20:20">20:20</span> kuidas ma teie eest ei pidanud salajas
midagi, mis teile tarvis oli, et oleksin selle jätnud teile kuulutamata
ega oleks teid õpetanud avalikult ja kodasid mööda

<span id="an_20:21">20:21</span> ja tunnistanud nii juutidele kui
kreeklastele pöördumist Jumala poole ja usku meie Issandasse Jeesusesse.

<span id="an_20:22">20:22</span> Ja nüüd, vaata, ma lähen vaimus seotuna
Jeruusalemma ega tea, mis mind seal võib tabada;

<span id="an_20:23">20:23</span> kuid seda ma tean, et Püha Vaim igas
linnas mulle tunnistab ning ütleb, et köidikud ja viletsused ootavad
mind.

<span id="an_20:24">20:24</span> Ometi ma ei hooli sellest midagi ega
pea ka oma elu kalliks, kui ma aga lõpetan oma elukorra ja ametikohused,
mis ma olen saanud Issanda Jeesuse käest, et tunnistada Jumala armu
Evangeeliumi.

<span id="an_20:25">20:25</span> Ja nüüd, vaata, ma tean, et te iialgi
enam ei saa minu silmi näha, te kõik, kelle keskel ma olen käinud ja
kuulutanud Jumala Riiki.

<span id="an_20:26">20:26</span> Sellepärast tunnistan ma teile tänasel
päeval, et ma olen puhas kõikide verest;

<span id="an_20:27">20:27</span> sest ma pole midagi teie eest salanud
Jumala tahtest, et ma teile seda tervelt ei oleks kuulutanud.

<span id="an_20:28">20:28</span> Sellepärast pange tähele iseendid ja
kõike karja, kellele Püha Vaim on pannud teid ülevaatajaiks karjastena
hoidma Jumala kogudust, mille Ta on omandanud Iseenese vere läbi.

<span id="an_20:29">20:29</span> Ma tean seda, et pärast minu äraminekut
tulevad teie sekka hirmsad hundid, kes karjale armu ei anna;

<span id="an_20:30">20:30</span> ja teie eneste seast tõusevad mehed,
kes kõnelevad pööraseid asju, et vedada jüngreid eneste järele.

<span id="an_20:31">20:31</span> Sellepärast valvake ja mõelge sellele,
et ma kolm aastat ööd ja päevad ei ole lakanud silmaveega manitsemast
igaüht teie seast.

<span id="an_20:32">20:32</span> Ja nüüd ma annan teid, vennad, Jumala
ja Tema armusõna hooleks, Kes on vägev teid üles ehitama ja andma teile
pärandi kõikide seas, Kes on pühitsetud.

<span id="an_20:33">20:33</span> Hõbedat ega kulda ega riietust ei ole
ma ihaldanud.

<span id="an_20:34">20:34</span> Te teate ise, et need mu käed on teinud
tööd minu ja mu kaaslaste vajaduste rahuldamiseks.

<span id="an_20:35">20:35</span> Mina olen teile kõigiti näidanud, et
nõnda tööd tehes tuleb hoolt kanda nõrkade eest ja meeles pidada Issanda
Jeesuse sõnu, mis Ta on öelnud: õndsam on anda kui võtta!”

<span id="an_20:36">20:36</span> Ja kui ta seda oli öelnud, langes ta
põlvili ja palvetas ühes nende kõikidega.

<span id="an_20:37">20:37</span> Siis puhkesid kõik valjusti nutma ja
hakkasid Paulusel ümber kaela ja andsid temale suud.

<span id="an_20:38">20:38</span> Kõige rohkem kurvastas neid sõna, mis
ta oli öelnud, et nad enam ei saavat näha tema palet. Siis nad saatsid
ta laeva.

<span id="an_21:1">21:1</span> Aga kui me neist olime lahkunud ja
laevaga teele läinud, purjetasime otsekohe Koossi, aga teisel päeval
Roodosesse ja sealt Patarasse.

<span id="an_21:2">21:2</span> Seal me leidsime laeva, mis läks
Foiniikiasse, astusime sellesse ja purjetasime minema.

<span id="an_21:3">21:3</span> Kui Küpros meile hakkas paistma, jätsime
selle vasakut kätt ja purjetasime Süüriasse ning maabusime Tüüroses,
sest seal pidi laev koormast tühjendatama.

<span id="an_21:4">21:4</span> Seal me kohtasime jüngreid ning jäime
nende juurde seitsmeks päevaks. Nemad ütlesid Paulusele Vaimu mõjul, et
ta ei läheks Jeruusalemma.

<span id="an_21:5">21:5</span> Aga kui meie aeg lõppes, läksime teele.
Ja nad kõik naiste ja lastega saatsid meid linnast välja, ja me heitsime
põlvili ranna äärde ning palvetasime.

<span id="an_21:6">21:6</span> Ja kui me olime üksteise jätnud jumalaga,
astusime laeva; aga nemad pöördusid tagasi koju.

<span id="an_21:7">21:7</span> Tüürosest me sõitsime Ptolemaisse ja
lõpetasime seal oma laevasõidu; me teretasime vendi ja jäime nende
juurde üheks päevaks.

<span id="an_21:8">21:8</span> Aga järgmisel päeval läksime sealt välja
ja tulime Kaisareasse; me läksime Evangelist Filippuse kotta, kes oli
üks neist seitsmest, ja jäime tema juurde.

<span id="an_21:9">21:9</span> Temal oli neli tütart; need olid neitsid
ja ennustasid.

<span id="an_21:10">21:10</span> Aga kui me mõned päevad seal viibisime,
tuli sinna prohvet Judeast, Aagabus nimi.

<span id="an_21:11">21:11</span> Tema tuli meie juurde ja võttis Pauluse
vöö, sidus oma käed ja jalad kinni ja ütles: „Seda ütleb Püha Vaim:
mehe, kelle oma on see vöö, seovad juudid Jeruusalemmas nõnda kinni ja
annavad ta paganate kätte!”

<span id="an_21:12">21:12</span> Kui me seda kuulsime, palusime teda
meie ja ka teised, kes seal elasid, et ta ei läheks Jeruusalemma.

<span id="an_21:13">21:13</span> Siis Paulus vastas: „Mis te teete, et
nutate ja rõhute minu südant? Sest ma pole mitte üksnes valmis laskma
ennast siduda, vaid ka surema Jeruusalemmas Issanda Jeesuse nime
pärast!”

<span id="an_21:14">21:14</span> Aga kui ta ei võtnud meid kuulda, jäime
rahule ja ütlesime: „Issanda tahtmine sündigu!”

<span id="an_21:15">21:15</span> Pärast neid päevi me valmistusime teele
ja läksime Jeruusalemma.

<span id="an_21:16">21:16</span> Ja meiega ühes tulid mõned jüngrid
Kaisareast, kes meid viisid ühe vana jüngri Mnaasoni, Küprose mehe
juurde, kelle külaliseks me pidime jääma.

<span id="an_21:17">21:17</span> Ja kui me jõudsime Jeruusalemma, võtsid
vennad meid heal meelel vastu.

<span id="an_21:18">21:18</span> Järgmisel päeval läks Paulus meiega
Jakoobuse juurde. Ja kõik vanemad tulid sinna.

<span id="an_21:19">21:19</span> Ja kui ta neid oli teretanud, jutustas
ta järgemööda kõik, mis Jumal oli teinud paganate seas tema ameti kaudu.

<span id="an_21:20">21:20</span> Seda kuuldes nad andsid Jumalale au
ning ütlesid talle: „Sa näed, vend, kui mitu tuhat juuti on, kes on
saanud usklikuks, ja need kõik peavad kangesti käsu kombeid.

<span id="an_21:21">21:21</span> Aga nad on saanud kuulda sinust, et
sina õpetavat juute, kes elavad paganate seas, taganema Moosesest
öeldes, et ei ole vaja lapsi ümber lõigata ega elada usukommete järgi.

<span id="an_21:22">21:22</span> Mis nüüd teha? Igatahes nad saavad
kuulda, et sa oled tulnud.

<span id="an_21:23">21:23</span> Siis tee nüüd seda, mis me sulle
ütleme: meil on neli meest, kes on võtnud eneste peale tõotuse.

<span id="an_21:24">21:24</span> Need võta enese juurde ning puhasta
ennast ühes nendega ja kanna nende eest nende kulud, et nad oma pea
pügaksid; siis märkavad kõik, et see on tühi, mis nad sinust on kuulnud,
vaid et ka sina ise elad käsku pidades.

<span id="an_21:25">21:25</span> Aga paganate kohta, kes on saanud
usklikuks, oleme otsustanud ja läkitanud kirja, et neil on tarvis
hoiduda ebajumala ohvrilihast ja verest ja lämbunu lihast ja
hooraelust!”

<span id="an_21:26">21:26</span> Siis võttis Paulus mehed enese juurde
ja järgmisel päeval ta laskis ennast ühes nendega puhastada, läks
pühakotta ja teatas, et puhastuspäevad on lõppenud, ja jäi sinna, kuni
nende igaühe eest oli ohver toodud.

<span id="an_21:27">21:27</span> Aga kui need seitse päeva hakkasid
lõpule jõudma, nägid teda Aasiast olevad juudid pühakojas ja ajasid kõik
rahva kihama ning pistsid oma käed tema külge

<span id="an_21:28">21:28</span> ja kisendasid: „Iisraeli mehed, tulge
appi! Siin on see mees, kes igal pool õpetab kõiki inimesi meie rahva ja
käsu ja selle paiga vastu; pealegi on ta toonud kreeklasi pühakotta ja
selle paiga rüvetanud!”

<span id="an_21:29">21:29</span> Sest nad olid enne näinud temaga linnas
olevat efeslase Trofimose ja arvasid temast, et Paulus oli ta toonud
pühakotta.

<span id="an_21:30">21:30</span> Ja kogu linn tõusis liikvele ning
rahvast jooksis kokku. Ja nad võtsid Pauluse kinni ning tõmbasid ta
pühakojast välja, ja uksed pandi kohe lukku.

<span id="an_21:31">21:31</span> Juba nad tahtsid teda tappa, kui
ülempealikule teada anti, et kõik Jeruusalemm on kihamas.

<span id="an_21:32">21:32</span> See võttis sedamaid sõjamehi ja
pealikuid enesega ja tuli joostes nende juurde. Kui nad ülempealikut ja
sõjamehi nägid, lakkasid nad Paulust peksmast.

<span id="an_21:33">21:33</span> Siis astus ülempealik ette, võttis ta
oma hoole alla, käskis ta kahe ahelaga kinni siduda ja küsis, kes ta on
ja mis ta on teinud.

<span id="an_21:34">21:34</span> Aga rahva seast kisendasid ühed seda,
teised teist. Ja et ta ei võinud õieti asja teada saada kära pärast,
käskis ta tema viia kindlusesse.

<span id="an_21:35">21:35</span> Kui aga Paulus jõudis trepile, pidid
sõjamehed teda kandma rahvatungi pärast,

<span id="an_21:36">21:36</span> sest suur rahvahulk käis järel ja
kisendas: „Hukka ta ära!”

<span id="an_21:37">21:37</span> Ja kui Paulust juba oldi viimas
kindlusesse, ütles ta ülempealikule: „Kas mul on luba midagi sulle
rääkida?” Aga tema ütles: „Kas sa oskad kreeka keelt?

<span id="an_21:38">21:38</span> Kas sina ei olegi see egiptlane, kes
mõni aeg tagasi mässu tõstis ja viis välja kõrbe neli tuhat mõrtsukat?”

<span id="an_21:39">21:39</span> Paulus ütles: „Mina olen juut
Tarsosest, kuulsa Kiliikia linna kodanik; aga ma palun sind, anna mulle
luba rahvale kõnelda!”

<span id="an_21:40">21:40</span> Kui ta andis loa, astus Paulus astmeile
ning andis käega rahvale märku. Kui kõik vait jäid, hakkas ta kõnelema
heebrea keeli ning ütles:

<span id="an_22:1">22:1</span> „Mehed, vennad ja vanemad, kuulge nüüd,
mida ma enese kaitseks teile räägin!”

<span id="an_22:2">22:2</span> Kui nad kuulsid, et ta neile räägib
heebrea keeli, jäid nad veel vaiksemaks. Ja tema ütles:

<span id="an_22:3">22:3</span> „Mina olen Juuda mees, sündinud Tarsoses
Kiliikiamaal ja kasvatatud siin selles linnas Gamaalieli jalgade ees,
õpetatud kõige rangemaks esiisade käskude täitmiseks; ja ma olin agar
Jumala nõudja, nõnda nagu teie kõik tänapäeval olete.

<span id="an_22:4">22:4</span> Ja sellisena ma kiusasin taga seda
õpetust vereni, köites ja viies vangi niihästi mehi kui naisi,

<span id="an_22:5">22:5</span> nõnda nagu mulle võivad anda tunnistust
ka ülempreester ja kogu vanematekogu, kellelt ma sain ka kirju viimiseks
vendadele Damaskusesse; ja ma olin sinna minemas kinni siduma ka neid,
kes seal olid, ja Jeruusalemma viima, et neid nuheldaks.

<span id="an_22:6">22:6</span> Aga sündis, kui ma teel olin ja Damaskuse
lähedale jõudsin lõunaajal, et äkitselt paistis mu ümber suur valgus
taevast!

<span id="an_22:7">22:7</span> Ma kukkusin maha ja kuulsin häält mulle
ütlevat: Saul! Saul! Miks sa Mind taga kiusad?

<span id="an_22:8">22:8</span> Mina aga vastasin: kes Sa oled, Issand?
Ja Ta ütles mulle: Mina olen Jeesus Naatsaretlane, Keda sa taga kiusad!

<span id="an_22:9">22:9</span> Need aga, kes olid minuga, nägid küll
valgust ja kartsid, kuid selle häält, Kes minuga rääkis, nad ei kuulnud!

<span id="an_22:10">22:10</span> Siis ma ütlesin: Issand, mida ma pean
tegema? Aga Issand ütles mulle: tõuse üles, mine Damaskusesse ja seal
sulle öeldakse kõik, mis sulle on määratud teha.

<span id="an_22:11">22:11</span> Ja kui ma selle heleda valguse pärast
ei võinud näha, talutasid mind kättpidi mu kaasasolijad, ja ma jõudsin
Damaskusesse.

<span id="an_22:12">22:12</span> Siis keegi Ananias, käsuõpetuselt
jumalakartlik mees, kellel oli hea tunnistus kõigi sealsete juutide
poolt,

<span id="an_22:13">22:13</span> tuli mu juurde, astus ligi ja ütles
mulle: Saul, vend, näe jälle! Ja selsamal tunnil ma nägin jälle ning
vaatasin talle otsa.

<span id="an_22:14">22:14</span> Tema aga ütles: meie esiisade Jumal on
sind enne valinud tundma Tema tahtmist ja nägema seda Õiget ja kuulma
häält Tema suust,

<span id="an_22:15">22:15</span> sest sa pead olema Tema tunnistaja
kõigi inimeste ees neis asjus, mida sa oled näinud ja kuulnud.

<span id="an_22:16">22:16</span> Ja mida sa nüüd ootad? Tõuse üles ja
lase ennast ristida ja oma patud ära pesta, appi hüüdes Tema nime.

<span id="an_22:17">22:17</span> Kui ma siis jälle tulin Jeruusalemma ja
pühakojas palvetasin, sündis minuga, et ma otsekui enesest ära olin

<span id="an_22:18">22:18</span> ja nägin Teda. Ja Tema ütles mulle:
tõtta ja mine kohe ära Jeruusalemmast, sellepärast et nad sinu
tunnistust Minu kohta vastu ei võta!

<span id="an_22:19">22:19</span> Ja mina ütlesin: Issand, nad teavad
seda ise, et ma viisin vangi ja peksin kogudusekodades neid, kes uskusid
Sinusse.

<span id="an_22:20">22:20</span> Ja kui Stefanose, Su tunnistaja veri
ära valati, siis minagi juures olles kiitsin seda heaks ja hoidsin nende
riideid, kes teda tapsid.

<span id="an_22:21">22:21</span> Ja Tema ütles mulle: mine, sest Ma
tahan sind läkitada kaugele paganate sekka!”

<span id="an_22:22">22:22</span> Sellest sõnast saadik nad kuulasid
teda, ja siis nad tõstsid oma häält ning ütlesid: „Hukka niisugune ära
maa pealt, tema ei tohi ellu jääda!”

<span id="an_22:23">22:23</span> Ja kui nad kisendasid ja riideid
seljast kiskusid ning tolmu vastu taevast viskasid,

<span id="an_22:24">22:24</span> käskis ülempealik teda viia kindlusesse
ning ütles, et teda tuleb üle kuulata ja piitsa abil kätte saada, mis
süü pärast nad nõnda tema peale kisendasid.

<span id="an_22:25">22:25</span> Aga kui nad tema olid maha sirutanud,
et teda rihmadega peksta, ütles Paulus pealikule, kes seal juures
seisis: „Kas teil on luba peksta Rooma kodanikku ja pealegi ilma kohtu
otsuseta?”

<span id="an_22:26">22:26</span> Kui pealik seda kuulis, läks ta ja
teatas seda ülempealikule ning ütles: „Mis sa nüüd teed? See inimene on
ju Rooma kodanik!”

<span id="an_22:27">22:27</span> Siis tuli ülempealik Pauluse juurde
ning ütles: „Ütle mulle, kas sa oled Rooma kodanik?” Tema ütles: „Olen
küll!”

<span id="an_22:28">22:28</span> Ja ülempealik vastas: „Ma olen suure
rahaga nõutanud enesele selle Rooma kodanikuõiguse!” Ent Paulus ütles:
„Aga mina olen sellena sündinud!”

<span id="an_22:29">22:29</span> Siis läksid sedamaid tema juurest ära
need, kes teda pidid piitsa abil üle kuulama. Ja ülempealik kartis, kui
ta teada sai, et ta on Rooma kodanik, ja et ta tema oli kinni sidunud.

<span id="an_22:30">22:30</span> Aga järgmisel päeval, tahtes õieti
teada saada, mis asja pärast juudid Paulust süüdistasid, päästis ta tema
köidikuist lahti ja käskis ülempreestreid ja kogu nende Suurkohtu kokku
tulla, viis Pauluse sinna ja seadis ta nende ette.

<span id="an_23:1">23:1</span> Aga Paulus pööras oma silmad Suurkohtu
poole ning ütles: „Mehed, vennad, ma olen täiesti hea südametunnistusega
Jumala ees elanud tänase päevani!”

<span id="an_23:2">23:2</span> Aga ülempreester Ananias käskis neid, kes
ta lähedal seisid, lüüa temale vastu suud.

<span id="an_23:3">23:3</span> Siis Paulus ütles talle: „Küll Jumal sind
lööb, sa lubjatud sein! Sina istud ja mõistad kohut minu üle käsku mööda
ja käsid mind lüüa käsu vastu?”

<span id="an_23:4">23:4</span> Lähedal seisjad aga ütlesid: „Kas sa
teotad Jumala ülempreestrit?”

<span id="an_23:5">23:5</span> Paulus ütles: „Vennad, ma ei teadnud, et
ta on ülempreester, sest on kirjutatud: oma rahva ülemat ära sajata!”

<span id="an_23:6">23:6</span> Kuna aga Paulus teadis, et üks osa neist
oli sadusere ja teine varisere, siis ta hüüdis Suurkohtu ees: „Mehed,
vennad, ma olen variser ja variseri poeg, lootuse ja surnute
ülestõusmise pärast olen ma kohtu ees!”

<span id="an_23:7">23:7</span> Kui ta seda oli rääkinud, tõusis kära
variseride ja saduseride vahel ja nende hulk läks lahku.

<span id="an_23:8">23:8</span> Sest saduserid ei ütle ülestõusmist
olevat, samuti Ingleid ja vaime; aga variserid tunnustavad mõlemaid.

<span id="an_23:9">23:9</span> Siis tõusis suur karjumine, ja
kirjatundjad variseride hulgast tõusid ja vaidlesid kangesti ning
ütlesid: „Me ei leia ühtki paha sellest inimesest! Ehk aga on vaim või
Ingel temaga rääkinud?”

<span id="an_23:10">23:10</span> Aga kui kära läks suureks, kartis
ülempealik, et nad Pauluse lõhki kisuvad, ja käskis sõjaväe alla minna
ja ta ära kiskuda nende seast ja viia kindlusesse.

<span id="an_23:11">23:11</span> Aga järgmisel ööl seisis Issand ta
juures ning ütles: „Ole julge, Paulus! Sest otsekui sa neid asju Minust
oled tunnistanud Jeruusalemmas, nõnda pead sa tunnistama ka Roomas!”

<span id="an_23:12">23:12</span> Kui nüüd valgeks läks, heitsid mõned
juudid ühte nõusse ja andsid isekeskis vande, et nad ei söö ega joo,
enne kui nad on Pauluse tapnud.

<span id="an_23:13">23:13</span> Ja neid oli rohkem kui nelikümmend, kes
nõnda olid heitnud vandeliitu.

<span id="an_23:14">23:14</span> Need läksid ülempreestrite ja vanemate
juurde ning ütlesid: „Me oleme needes vandunud mitte midagi suhu võtta,
enne kui oleme tapnud Pauluse!

<span id="an_23:15">23:15</span> Pange siis teie nüüd ühes Suurkohtuga
ülempealikule ette, et ta homme tema tooks teie ette, otsekui tahaksite
teie ta asja paremini üle kuulata; aga meie oleme valmis teda tapma,
enne kui ta saab teie ette!”

<span id="an_23:16">23:16</span> Aga Pauluse õepoeg sai kuulda
varitsemisnõust ja läks alla ning tuli kindlusesse ja teatas seda
Paulusele.

<span id="an_23:17">23:17</span> Siis Paulus kutsus enese juurde ühe
pealikuist ja ütles: „Vii see noormees ülempealiku juurde, sest tal on
midagi temale öelda!”

<span id="an_23:18">23:18</span> See võttis siis tema ja saatis ta
ülempealiku juurde ja ütles: „Vang Paulus kutsus mind enese juurde ja
palus noormehe tuua sinu juurde, sest tal on midagi sulle rääkida!”

<span id="an_23:19">23:19</span> Aga ülempealik võttis ta kättpidi ja
viis ta kõrvale ning küsis temalt: „Mis sul on mulle teatada?”

<span id="an_23:20">23:20</span> Tema ütles: „Juudid on heitnud ühte
nõusse sind paluda, et sa Pauluse homme laseksid viia Suurkohtu ette,
otsekui sa mõtleksid paremini üle kuulata tema asja.

<span id="an_23:21">23:21</span> Aga sina ära usu neid, sest rohkem kui
nelikümmend meest nende seast varitsevad teda; need on vandunud mitte
enne süüa ja juua kui nad tema on tapnud; ja nüüd on nad valmis ning
ootavad sinu luba!”

<span id="an_23:22">23:22</span> Siis laskis ülempealik noormehe ära
minna ja keelas teda kellelegi rääkimast, et ta seda oli temale teada
andnud.

<span id="an_23:23">23:23</span> Ja ta kutsus enese juurde kaks
pealikuist ning ütles: „Seadke valmis kakssada sõjameest Kaisareasse
minemiseks ja seitsekümmend ratsameest ja kakssada piigimeest kolmandal
öötunnil,

<span id="an_23:24">23:24</span> samuti pidage ratsaloomad valmis, et
ühe selga panna Paulus ja tema tervelt viia maavalitseja Feeliksi
juurde.”

<span id="an_23:25">23:25</span> Ka kirjutas ta kirja nende sõnadega:

<span id="an_23:26">23:26</span> „Klaudius Lüüsias läkitab aulikule
maavalitsejale Feeliksile palju tervist!

<span id="an_23:27">23:27</span> Selle mehe olid juudid kinni võtnud ja
tahtsid teda tappa; siis tulin mina sõjaväega vahele ja võtsin ta ära
nende käest ja sain teada, et ta on Rooma kodanik.

<span id="an_23:28">23:28</span> Ja et ma tahtsin teada saada, mis süü
pärast nad ta peale kaebasid, viisin ma ta nende Suurkohtu ette

<span id="an_23:29">23:29</span> ja leidsin, et ta peale kaevati nende
käsuõpetusse puutuvate vaidluste pärast; aga ükski kaebus ei olnud
niisugune, mis oleks olnud surma või vangistust väärt.

<span id="an_23:30">23:30</span> Aga kui mulle teada anti, et juutidel
on kaval nõu selle mehe vastu, saatsin ma tema sedamaid sinu juurde ja
käskisin ka kaebajaid sinu ees kõnelda tema vastu!”

<span id="an_23:31">23:31</span> Vastavalt saadud käsule võtsid siis
sõjamehed Pauluse ja viisid ta ära läbi öö Antipatrisesse.

<span id="an_23:32">23:32</span> Aga järgmisel päeval lasksid nad
ratsamehed temaga edasi minna ja pöördusid ise tagasi kindlusesse.

<span id="an_23:33">23:33</span> Kui need Kaisareasse jõudsid, andsid
nad kirja ära maavalitseja kätte ja viisid ka Pauluse tema ette.

<span id="an_23:34">23:34</span> Kui maavalitseja oli kirja lugenud,
küsis ta, kust maakonnast see mees on, ja teada saades, et ta on
Kiliikiast,

<span id="an_23:35">23:35</span> ütles ta: „Ma tahan sind üle kuulata,
kui su kaebajad ka siia jõuavad!” Ja ta käskis teda hoida Heroodese
peavahis.

<span id="an_24:1">24:1</span> Aga viie päeva pärast tuli alla
ülempreester Ananias mõnede vanematega ja ühe kõnemehe Tertullusega, ja
nad tõstsid maavalitseja ees kaebust Pauluse peale.

<span id="an_24:2">24:2</span> Kui Paulus ette kutsuti, algas Tertullus
oma kaebekõnet ning ütles:

<span id="an_24:3">24:3</span> „Me oleme sinu kaudu, auline Feeliks,
saanud maitsta rahu ja sinu hoolekandel on palju parandusi osaks saanud
sellele rahvale. Seda me võtame kõikepidi ja kõigis paigus vastu suure
tänuga.

<span id="an_24:4">24:4</span> Aga et ma sind kauemini ei tülitaks, siis
palun sind meid oma lahkust mööda lühidalt kuulata.

<span id="an_24:5">24:5</span> Me oleme leidnud selle mehe kahjuliku
olevat ja naatsaretlaste usulahu eestvedajana juute mässule kihutavat
igal pool kogu maailmas.

<span id="an_24:6">24:6</span> Ta on püüdnud rüvetada isegi pühakoda.
Tema me võtsime kinni, et tema üle kohut mõista meie käsuõpetuse järgi.

<span id="an_24:7">24:7</span> Kuid ülempealik Lüüsias tuli ning võttis
ta suure vägivallaga meie käest ära

<span id="an_24:8">24:8</span> ja käskis tema süüdistajaid tulla sinu
juurde. Sa võid ise teda nüüd üle kuulata ja teada saada kõike, milles
me teda süüdistame!”

<span id="an_24:9">24:9</span> Ja juudid ühinesid sellega, tõendades, et
see nõnda on.

<span id="an_24:10">24:10</span> Kui siis maavalitseja Paulusele käega
märku andis, et ta räägiks, vastas ta: „Et ma sind mitu aastat kui selle
rahva kohtunikku tunnen, siis tahan seda julgemini kosta enese eest.

<span id="an_24:11">24:11</span> Nagu sa võid teada saada, ei ole rohkem
kui kaksteist päeva sellest, kui ma läksin üles Jeruusalemma Jumalat
kummardama.

<span id="an_24:12">24:12</span> Ei nad ole leidnud mind ühegi inimesega
kõnelemast ega rahva seas tüli tõstmast, ei pühakojas, ei
kogudusekodades ega linnas;

<span id="an_24:13">24:13</span> nad ei või ka tõeks teha seda, milles
nad nüüd mind süüdistavad.

<span id="an_24:14">24:14</span> Aga seda ma tunnistan sulle, et ma seda
õpetust mööda, mida nad kutsuvad usulahuks, nõnda teenin oma esiisade
Jumalat, et ma usun kõike, mis käsuõpetuses ja prohvetite raamatutes on
kirjutatud,

<span id="an_24:15">24:15</span> ja et mul on see lootus Jumala peale,
mida ka nemad ise ootavad, et tuleb õigete ja ülekohtuste ülestõusmine.

<span id="an_24:16">24:16</span> Ja selles ma püüan alati hoida puhast
südametunnistust Jumala ja inimeste ees.

<span id="an_24:17">24:17</span> Aga nüüd ma tulin mitme aasta pärast
tooma annetusi oma rahvale ja ohvriande.

<span id="an_24:18">24:18</span> Seda tegemast leidsid mind mõned juudid
Aasiamaalt, kui ma pühakojas ennast puhastasin ega andnud põhjust
rahvamurruks või käratsemiseks.

<span id="an_24:19">24:19</span> Need peaksid siin sinu ees olema ja
kaebama, kui neil midagi oleks mu vastu.

<span id="an_24:20">24:20</span> Või öelgu need siinolijad ise, kas nad
on minust leidnud mingisugust süüd, kui ma seisin Suurkohtu ees,

<span id="an_24:21">24:21</span> olgu siis selle ainsa sõna, et ma nende
seas seistes hüüdsin: surnute ülestõusmise pärast te mõistate täna kohut
minu üle!”

<span id="an_24:22">24:22</span> Aga Feeliks lükkas asja edasi, sest ta
teadis väga hästi, kuidas selle õpetusega lugu on, ja ütles: „Kui
ülempealik Lüüsias tuleb siia, siis ma uurin teie asja!”

<span id="an_24:23">24:23</span> Ja ta käskis pealikut hoida teda
vangis, aga kerge vahi all ja mitte takistada omi temale abiks olemast
või tema juurde tulemast.

<span id="an_24:24">24:24</span> Mõne päeva pärast tuli Feeliks ühes oma
naise Drusillaga, kes oli juut, ja kutsus Pauluse enese ette ning kuulas
ta kõnet usust Kristusesse Jeesusesse.

<span id="an_24:25">24:25</span> Aga kui Paulus kõneles õigusest ja
kasinusest ja tulevasest kohtust, ehmus Feeliks ja kostis: „Mine seks
puhuks ära; kui mul aega on, kutsun ma sind jälle!”

<span id="an_24:26">24:26</span> Ühtlasi ta ka lootis Pauluselt raha
saada, mistõttu ta teda ka sagedasti kutsus enese juurde ja kõneles
temaga.

<span id="an_24:27">24:27</span> Aga kui kaks aastat täis sai, tuli
Porkius Festus Feeliksi asemele; ja et Feeliks tahtis teha juutidele
meelehead, siis jättis ta Pauluse vangi.

<span id="an_25:1">25:1</span> Kui nüüd Festus oli astunud maavalitseja
ametisse, läks ta kolme päeva pärast Kaisareast Jeruusalemma.

<span id="an_25:2">25:2</span> Ja ülempreestrid ja juutide peamehed
esitasid temale kaebuse Pauluse vastu ning pöördusid tema poole,

<span id="an_25:3">25:3</span> paludes Paulusele seda armu, et ta
kutsuks tema Jeruusalemma, sest nad olid nõuks võtnud teda varitseda ja
teel ära tappa.

<span id="an_25:4">25:4</span> Aga Festus vastas, et Paulust peetakse
kinni Kaisareas ja et ta ise mõtleb peatselt sinna minna.

<span id="an_25:5">25:5</span> „Kes nüüd teie seast”, ütles ta, „on
mõjumehed, need tulgu ühes minuga alla, ja kui sellel mehel on süüd,
kaevaku nad tema peale!”

<span id="an_25:6">25:6</span> Ja kui ta mitte rohkem kui kaheksa või
kümme päeva nende juures oli viibinud, läks ta alla Kaisareasse. Ja
järgmisel päeval istus ta kohtujärjele ja käskis Pauluse ette tuua.

<span id="an_25:7">25:7</span> Aga kui ta ette astus, asusid
Jeruusalemmast tulnud juudid tema ümber ja tõstsid Pauluse vastu mitu
rasket kaebust, mida nad ei suutnud tõeks teha.

<span id="an_25:8">25:8</span> Sest Paulus kaitses ennast, öeldes: „Ei
ma ole kuidagi viisi eksinud ei juutide käsu ega pühakoja vastu ega
keisri vastu!”

<span id="an_25:9">25:9</span> Aga Festus tahtis juutidele teha
meelehead ning vastas Paulusele nõnda: „Kas sa tahad minna Jeruusalemma
ja seal minu ees lasta enese üle kohut mõista neis asjus?”

<span id="an_25:10">25:10</span> Paulus ütles: „Ma seisan keisri
kohtujärje ees, kus mu üle peab kohut mõistetama; juutidele ei ole ma
teinud ühtki ülekohut, nõnda nagu sa väga hästi tead.

<span id="an_25:11">25:11</span> Sest kui ma midagi ülekohut olen teinud
ja seda, mis on surma väärt, siis ma ei tõrgu suremast; aga kui selles,
milles need mind süüdistavad, ei ole mitte midagi, siis ei või ükski
mind nende kätte anda; mina nõuan keisri kohut!”

<span id="an_25:12">25:12</span> Siis kõneles Festus Suurkohtu
esindajatega ja vastas: „Keisri kohut oled sa nõudnud, keisri ette sa
lähed!”

<span id="an_25:13">25:13</span> Aga mõne päeva pärast tulid kuningas
Agrippas ja Berniike Kaisareasse Festust tervitama.

<span id="an_25:14">25:14</span> Ja kui nad seal mitu päeva olid
viibinud, jutustas Festus kuningale Pauluse asjast ning ütles: „Feeliks
on siia kinni jätnud ühe mehe,

<span id="an_25:15">25:15</span> kelle pärast minu Jeruusalemmas olles
ülempreestrid ja juutide vanemad tulid mu ette ja nõudsid tema
hukkamõistmist.

<span id="an_25:16">25:16</span> Neile ma vastasin, et roomlastel ei ole
kommet inimest anda hukata, enne kui süüalune on saanud olla suu suud
vastu süüdistajatega ja leidnud võimaluse ennast kaitsta kaebuse vastu.

<span id="an_25:17">25:17</span> Kui nad nüüd siia kokku tulid, siis ma
viivitamata istusin järgmisel päeval kohtujärjele ja käskisin mehe ette
tuua.

<span id="an_25:18">25:18</span> Aga kui kaebajad seisid ta ümber, ei
suutnud nad leida ühtki kurja süüd, mida ma ootasin,

<span id="an_25:19">25:19</span> vaid neil oli mõningaid vaidlusi temaga
nende omist usuküsimustest ja kellegi surnud Jeesuse pärast, Keda Paulus
ütles elavat.

<span id="an_25:20">25:20</span> Kui ma siis nõutu olin, kuidas seda
asja lahendada, küsisin temalt, kas ta ei tahaks minna Jeruusalemma ja
seal lasta enese üle kohut mõista neis asjus.

<span id="an_25:21">25:21</span> Aga kui Paulus nõudis, et teda niikaua
kinni peetaks, kuni keisri majesteet teeb otsuse, siis ma käskisin teda
kinni pidada seni, kui ma võin tema saata keisri juurde.”

<span id="an_25:22">25:22</span> Siis ütles Agrippas Festusele: „Mina
isegi tahaksin kuulda seda inimest!” Ja tema ütles: „Homme sa saad teda
kuulda!”

<span id="an_25:23">25:23</span> Kui nüüd Agrippas ja Berniike järgmisel
päeval suure toredusega tulid ja kohtukotta läksid ühes ülempealikute ja
meestega, kes linnas olid kõige ülemad, siis Festuse sõna peale toodi
Paulus ette.

<span id="an_25:24">25:24</span> Ja Festus ütles: „Kuningas Agrippas ja
kõik mehed, kes olete meiega! Te näete siin seda, kelle pärast kogu
juutide hulk Jeruusalemmas ja siin on mulle peale käinud kisendades, et
ta ei peaks enam ellu jääma.

<span id="an_25:25">25:25</span> Aga kui ma aru sain, et ta pole teinud
midagi, mis on surma väärt, ja tema ka ise nõudis majesteedi kohut,
tegin ma otsuseks saata tema sinna.

<span id="an_25:26">25:26</span> Midagi kindlat mul ei ole temast oma
isandale kirjutada. Sellepärast ma olen lasknud tema tuua teie ette ja
kõigepealt sinu ette, kuningas Agrippas, et mul pärast ülekuulamist
oleks midagi kirjutada.

<span id="an_25:27">25:27</span> Sest minule näib mõttetuna lähetada
vangi, ilma et tema vastu tõstetud süüdistust teada antaks!”

<span id="an_26:1">26:1</span> Aga Agrippas ütles Paulusele: „Sul on
luba enese eest rääkida!” Siis Paulus sirutas oma käe ja kostis enese
eest nõnda:

<span id="an_26:2">26:2</span> „Ma arvan enesele õnneks, kuningas
Agrippas, et ma täna sinu ees saan kosta kõigi nende kaebuste pärast,
mis juudid tõstavad minu vastu,

<span id="an_26:3">26:3</span> seda enam, et sa tunned kõiki juutide
kombeid ja vaidlusküsimusi. Sellepärast ma palun sind mind kannatlikult
kuulata.

<span id="an_26:4">26:4</span> Minu elukorda mu noorest east alates,
kuidas see mul algusest on olnud oma rahva seas Jeruusalemmas, teavad
kõik juudid,

<span id="an_26:5">26:5</span> sest nad tunnevad mind algusest peale,
kui nad aga tahavad seda tunnistada, et mina kui variser olen elanud
meie jumalateenistuse kõige rangemate kommete järgi.

<span id="an_26:6">26:6</span> Ja nüüd ma seisan kohtu ees lootuse
pärast selle tõotuse peale, mille Jumal on andnud meie esiisadele

<span id="an_26:7">26:7</span> ja mille täitumist meie kaksteist
suguharu ööd ja päevad alati Jumalat teenides loodavad näha. Selle
lootuse pärast, kuningas, tõstavad juudid kaebust minu peale!

<span id="an_26:8">26:8</span> Mis? Kas teil peetakse uskumatuks asjaks,
et Jumal surnuid üles äratab?

<span id="an_26:9">26:9</span> Ka mina ise olin arvamisel, et ma pean
kõikepidi vastu panema Jeesuse Naatsaretlase nimele,

<span id="an_26:10">26:10</span> mida ma ka tegin Jeruusalemmas. Ma
panin palju pühi inimesi vangi, kui ma ülemailt preestreilt olin saanud
selleks loa. Ja kui need tapeti, andsin mina oma hääle selle poolt.

<span id="an_26:11">26:11</span> Ja ma nuhtlesin neid sageli kõigis
kogudusekodades ja sundisin neid pilkama Jumalat ning olin päris hull
nende vastu neid taga kiusates ka välismaa linnadeni.

<span id="an_26:12">26:12</span> Ja kui ma ka neis asjus läksin
Damaskusesse ülempreestrite volituse ja loaga,

<span id="an_26:13">26:13</span> siis ma nägin, kuningas, keskpäevaajal
tee peal valgust, mis oli heledam kui päike ja paistis taevast minu ja
nende ümber, kes ühes minuga teel olid.

<span id="an_26:14">26:14</span> Aga kui me kõik maha kukkusime, kuulsin
ma üht häält mulle heebrea keeli ütlevat: Saul! Saul! Miks sa Mind taga
kiusad? Sulle läheb raskeks astla vastu takka üles lüüa!

<span id="an_26:15">26:15</span> Mina aga ütlesin: kes Sa oled, Issand?
Issand ütles: Mina olen Jeesus, Keda sa taga kiusad!

<span id="an_26:16">26:16</span> Tõuse siis nüüd üles ja seisa oma
jalgel, sest Ma olen sulle ilmunud selleks, et Ma sind seaksin Oma
sulaseks ja selle tunnistajaks, kuidas Ma veel sulle ilmun ning

<span id="an_26:17">26:17</span> päästan sind su rahva ja paganate
käest, kelle juurde Ma sind nüüd läkitan

<span id="an_26:18">26:18</span> avama nende silmi, et nad pimedusest
pöörduksid valguse poole ja saatana võimuse alt Jumala poole ning
saaksid pattude andeksandmist ja osa nende seas, kes on pühitsetud usu
läbi Minusse!

<span id="an_26:19">26:19</span> Sellepärast, kuningas Agrippas, ei
olnud ma kuulmatu taevase nägemuse vastu,

<span id="an_26:20">26:20</span> vaid jutlustasin esiti neile, kes
elavad Damaskuses, ja siis neile, kes elavad Jeruusalemmas ja kogu
Judeamaal, ja paganaile, et nad meelt parandaksid ja pöörduksid Jumala
poole ning teeksid õigeid meeleparanduse tegusid.

<span id="an_26:21">26:21</span> Selle asja pärast on juudid mind kinni
võtnud pühakojas ja on püüdnud mind tappa.

<span id="an_26:22">26:22</span> Aga et ma tänapäevani olen Jumalalt abi
saanud, siis ma seisan veel siin ja tunnistan nii väikestele kui
suurtele ega ütle muud midagi kui seda, mis prohvetid ja Mooses on
rääkinud tulevasist asjust,

<span id="an_26:23">26:23</span> et Kristus pidi kannatama ja esimesena
surnuist üles tõusma ning kuulutama valgust niihästi juutidele kui
paganaile!”

<span id="an_26:24">26:24</span> Aga kui ta nõnda enese eest kostis,
ütles Festus suure häälega: „Paulus, sa jampsid! Suur kirjatarkus paneb
sind jampsima!”

<span id="an_26:25">26:25</span> Aga Paulus ütles: „Auline Festus, ma ei
jampsi mitte, vaid ma räägin tõelisi ja mõistlikke sõnu!

<span id="an_26:26">26:26</span> Sest kuningas teab neid asju küll ja
temale mina räägin ka julgesti, sest ma ei arva midagi temale teadmata
olevat neist asjust; ei ole ju need nurgas sündinud.

<span id="an_26:27">26:27</span> Kas sina, kuningas Agrippas, usud
prohveteid? Ma tean, et sa usud!”

<span id="an_26:28">26:28</span> Aga Agrippas ütles Paulusele: „Ei puudu
palju, sa meelitad mind, et ma saaksin kristlaseks!”

<span id="an_26:29">26:29</span> Aga Paulus ütles: „Ma sooviksin küll
Jumalalt, olgu piskus või paljus, et mitte ainult sina, vaid ka kõik,
kes mind täna kuulete, saaksite niisuguseiks nagu mina olen, aga ilma
nende köidikuteta!”

<span id="an_26:30">26:30</span> Siis tõusid üles kuningas ja
maavalitseja ja Berniike ning need, kes nendega istusid,

<span id="an_26:31">26:31</span> ja läksid kõrvale ning rääkisid
isekeskis ja ütlesid: „See inimene ei tee midagi, mis oleks surma ja
köidikute väärt!”

<span id="an_26:32">26:32</span> Siis Agrippas ütles Festusele: „Selle
inimese oleks võinud lahti lasta, kui ta mitte ei oleks nõudnud keisri
kohut!”

<span id="an_27:1">27:1</span> Kui oli otsustatud, et me laevaga sõidame
Itaaliasse, anti Paulus ja mõned teised vangid ühe pealiku hoolde,
nimega Juulius, kes oli üks keiserliku väesalga ülemaid.

<span id="an_27:2">27:2</span> Ja me astusime Adramüti laeva, mille tee
pidi minema Aasiamaa kohtade kaudu, ja purjetasime edasi. Meiega oli ka
Aristarhos, makedoonlane Tessaloonikast.

<span id="an_27:3">27:3</span> Ja teisel päeval me saabusime Siidonisse.
Ja Juulius kohtles Paulust lahkesti ning lubas teda minna oma sõprade
juurde, et need hoolitseksid tema eest.

<span id="an_27:4">27:4</span> Ja kui me sealt olime läinud merele,
purjetasime Küprose varju, sest tuuled olid vastu,

<span id="an_27:5">27:5</span> ja kui olime purjetanud läbi Kiliikia ja
Pamfüülia- äärse mere, saabusime Mürrasse Lüükiamaal.

<span id="an_27:6">27:6</span> Seal leidis pealik Aleksandria laeva, mis
läks Itaaliasse, ja pani meid sellesse.

<span id="an_27:7">27:7</span> Aga kui me mitu päeva olime vähehaaval
edasi purjetanud ja vaevaga saanud Kniidose kohale, ei lasknud tuul meid
randa ja me purjetasime Kreeta varju Salmoone juures

<span id="an_27:8">27:8</span> ja saime ainult vaevaga sealt mööda ning
jõudsime ühte paika, mida nimetatakse Heaks Sadamaks ja mille lähedal
oli Lasaia linn.

<span id="an_27:9">27:9</span> Aga kui palju aega oli kulunud ja
laevasõit juba läks kardetavaks ja ka paastuaeg oli möödunud, hoiatas
Paulus neid

<span id="an_27:10">27:10</span> ning ütles: „Mehed, ma näen, et
laevasõit ähvardab tuua raskusi ja suurt hädaohtu mitte ainult koormale
ja laevale, vaid ka meie elule!”

<span id="an_27:11">27:11</span> Aga pealik usaldas rohkem tüürimeest ja
laevajuhti kui seda, mis Paulus ütles.

<span id="an_27:12">27:12</span> Ja et sinna sadamasse ei olnud hea üle
talve jääda, siis oli suurema hulga nõu sealt ära minna ja kui võimalik,
jõuda Foiniksisse, ühte Kreeta sadamasse vastu edela- ja loodetuult, ja
sinna ületalve jääda.

<span id="an_27:13">27:13</span> Aga kui lõunatuul hakkas puhuma ja nad
arvasid oma nõu võivat täide viia, tõmbasid nad ankru üles ja liikusid
edasi Kreeta ranna läheduses.

<span id="an_27:14">27:14</span> Ent varsti pärast seda tõusis saare
poolt marutuul, mida hüütakse kirdemaruks.

<span id="an_27:15">27:15</span> Kui laev kisti sellega kaasa ega saanud
tuulele vastu panna, andsime endid tuule ajada.

<span id="an_27:16">27:16</span> Sattudes siis ühe väikese saare varju,
mida hüütakse Klaudaks, suutsime hädavaevalt toime saada paadiga.

<span id="an_27:17">27:17</span> Kui see oli üles tõmmatud, tarvitati
veel teisi abinõusid ja laev seoti ümbert kinni. Ja et kardeti sattuda
Sürti liivale, võeti purjed maha ja lasti ennast edasi ajada.

<span id="an_27:18">27:18</span> Aga kui rajuilm meid väga vintsutas,
heitsid nad teisel päeval muist koormat välja.

<span id="an_27:19">27:19</span> Ja kolmandal päeval viskasid nad oma
käega laeva riistad välja.

<span id="an_27:20">27:20</span> Aga kui mitu päeva ei paistnud ei
päikest ega tähti ja maru läks väga kangeks, lõppes viimaks kõik lootus
veel pääseda.

<span id="an_27:21">27:21</span> Kui nad siis kaua olid olnud söömata,
astus Paulus nende keskele ja ütles: „Mehed, te oleksite pidanud kuulama
minu nõu ja Kreetast mitte ära tulema, siis te oleksite vältinud selle
häda ja kahju.

<span id="an_27:22">27:22</span> Nüüd ma manitsen teid olla julged, sest
ükski hing teie seast ei hukku, vaid üksnes laev.

<span id="an_27:23">27:23</span> Sest sel ööl seisis minu juures selle
Jumala Ingel, Kelle Oma ma olen ja Keda ma ka teenin,

<span id="an_27:24">27:24</span> ning ütles: ära karda Paulus, sa pead
saama keisri ette, ja vaata, Jumal on sulle kinkinud need kõik, kes on
ühes sinuga laeval!

<span id="an_27:25">27:25</span> Sellepärast, mehed, olge julges meeles,
sest ma usun Jumalat, et nõnda sünnib, nagu mulle on öeldud!

<span id="an_27:26">27:26</span> Aga me peame ajama ühele saarele.”

<span id="an_27:27">27:27</span> Kui juba jõudis kätte neljateistkümnes
öö, kui meid Aadria merel aeti sinna ja tänna, siis arvasid laevamehed
kesköö ajal endid ühele maale lähenevat.

<span id="an_27:28">27:28</span> Ja kui nad loodi vette heitsid, leidsid
nad kakskümmend sülda vett. Ja kui nad pisut edasi olid jõudnud ja jälle
loodi heitsid, leidsid nad viisteist sülda vett.

<span id="an_27:29">27:29</span> Siis nad kartsid sattuda karile ja
heitsid laeva tagumisest otsast välja neli ankrut ja jäid ootama
päevavalgust.

<span id="an_27:30">27:30</span> Aga kui laevamehed püüdsid laevast
põgeneda ja paati merre lasksid, nagu tahaksid nad laeva ninast ankrut
sisse lasta,

<span id="an_27:31">27:31</span> ütles Paulus pealikule ja sõjameestele:
„Kui need ei jää laeva, siis te ei pääse eluga!”

<span id="an_27:32">27:32</span> Siis raiusid sõjamehed paadi köied
katki ja lasksid selle merre kukkuda.

<span id="an_27:33">27:33</span> Aga seni kui valgeks läks, manitses
Paulus neid kõiki leiba võtta ja ütles: „Täna on neljateistkümnes päev,
kui te ootate ja olete söömata ega ole midagi suhu võtnud.

<span id="an_27:34">27:34</span> Sellepärast ma manitsen teid leiba
võtta, sest see on tarvilik teie pääsemiseks; ei tohi ju ühelgi teie
seast juuksekarvgi peast kaotsi minna!”

<span id="an_27:35">27:35</span> Kui ta seda oli öelnud, võttis ta
leiva, tänas Jumalat nende kõikide nähes, murdis ja hakkas sööma.

<span id="an_27:36">27:36</span> Siis nende kõikide meel läks heaks ja
nad võtsid ka leiba.

<span id="an_27:37">27:37</span> Aga neid kõiki oli laeval kakssada
seitsekümmend kuus hinge.

<span id="an_27:38">27:38</span> Ja kui nad olid leiba võtnud,
kergendasid nad veel laeva, heites vilja merre.

<span id="an_27:39">27:39</span> Kui valgeks läks, siis nad ei tundnud,
mis maa see oli, aga nad nägid üht lahte, millel oli sobiv rand. Sinna
nad otsustasid, kui võimalik, laeva ajada.

<span id="an_27:40">27:40</span> Nad raiusid ankrud katki ja lasksid
need merre vajuda; siis nad päästsid tüüri köied lahti ja seadsid
väikese purje tuule järele ning suunasid sõidu ranna poole.

<span id="an_27:41">27:41</span> Ent nad sattusid neemele ja ajasid
laeva sinna; laeva nina tungis sinna sisse ja jäi liikumata seisma, aga
pära katkes kangete lainete käes.

<span id="an_27:42">27:42</span> Ent sõjameestel oli nõu vangid ära
tappa, et ükski neist ujudes ei pääseks põgenema.

<span id="an_27:43">27:43</span> Kuid pealik, tahtes Paulust päästa,
keelas neid seda nõu täitmast ja käskis neid, kes oskasid ujuda,
esimestena hüpata vette ja väljuda maale,

<span id="an_27:44">27:44</span> aga teisi ta käskis püüda randa jõuda
laudadel ja muist laevatükkidel. Ja sel kombel pääsesid kõik tervelt
maale.

<span id="an_28:1">28:1</span> Kui olime pääsenud, saime teada, et saart
hüütakse Meliteks.

<span id="an_28:2">28:2</span> Aga umbkeelsed osutasid meile suurt
lahkust; nad tegid tule maha ja võtsid meid kõiki selle äärde vihmasaju
ja külma pärast.

<span id="an_28:3">28:3</span> Aga kui Paulus sületäie hagu kokku riisus
ja tulle pani, tuli kuumuse tõttu välja rästik ja hakkas tema käest
kinni!

<span id="an_28:4">28:4</span> Kui umbkeelsed nägid seda looma tema käe
küljes rippuvat, ütlesid nad isekeskis: „Vist on see mees inimesetapja,
et õiguse jumalanna teda ei lase elada, ehk ta küll on pääsenud merest!”

<span id="an_28:5">28:5</span> Aga tema raputas eluka tulle ega tundnud
mingit viga.

<span id="an_28:6">28:6</span> Nad ootasid küll, et ta üles paistetab
või äkitselt surnuna maha langeb. Aga kui nad olid kaua oodanud ja
nägid, et talle ei sündinud mingit viga, mõtlesid nad teisiti ja ütlesid
tema jumala olevat.

<span id="an_28:7">28:7</span> Aga selle paiga läheduses oli saare
tähtsamal mehel, nimega Puublius, mõis. Tema võttis meid vastu ja pidas
meid kolm päeva lahkesti külalistena.

<span id="an_28:8">28:8</span> Ja sündis, kui Puubliuse isa oli haige
maas palavikus ja kõhutõves, et Paulus läks tema juurde, palvetas ja
pani oma käed ta peale ning tegi tema terveks.

<span id="an_28:9">28:9</span> Kui see oli sündinud, tulid ka teised
haiged saarelt ligi ja said terveks.

<span id="an_28:10">28:10</span> Ja nemad austasid meid mitmel viisil,
ja kui me hakkasime ära minema, andsid nad teekonna jaoks, mis vaja oli.

<span id="an_28:11">28:11</span> Aga kolme kuu pärast me läksime sealt
minema Aleksandria laevaga, mis oli ületalve olnud sellel saarel ja
mille tunnuseks oli Dioskuuride märk.

<span id="an_28:12">28:12</span> Me maabusime Sürakuusas ja olime seal
kolm päeva paigal.

<span id="an_28:13">28:13</span> Sealt me sõitsime edasi ja jõudsime
Reegioni, ja kui ühe päeva pärast tõusis lõunatuul, saabusime teisel
päeval Puteolisse.

<span id="an_28:14">28:14</span> Sealt me leidsime vendi, ja nende
kutsel jäime seitsmeks päevaks nende juurde. Siis me läksime Rooma
linna.

<span id="an_28:15">28:15</span> Ja kui sealsed vennad meist kuulda
said, tulid nad meile vastu Appiuse turuni ja Trestabernani. Neid nähes
tänas Paulus Jumalat ja sai julgust.

<span id="an_28:16">28:16</span> Aga kui saabusime Rooma, anti Paulusele
luba jääda omaette elama ühes sõduriga, kes teda valvas.

<span id="an_28:17">28:17</span> Aga kolme päeva pärast Paulus kutsus
kokku juutide peamehed. Kui need kokku tulid, ütles ta neile: „Mehed,
vennad, mina pole teinud midagi meie rahva ja esiisade kommete vastu, ja
ometi ma olen Jeruusalemmast vangina antud üle roomlaste kätte;

<span id="an_28:18">28:18</span> ja kui need mind olid üle kuulanud,
tahtsid nad mind vabaks lasta, sest minul ei olnud ühtki surmasüüd.

<span id="an_28:19">28:19</span> Aga kui juudid selle vastu rääkisid,
siis ma pidin häda pärast nõudma keisri kohut, aga mitte, nagu oleks mul
midagi kaebamist oma rahva peale.

<span id="an_28:20">28:20</span> Selle asja pärast ma teid nüüd kutsusin
enese juurde, et teid näha ja teiega rääkida; sest Iisraeli lootuse
pärast ma olen kinni selles ahelas!”

<span id="an_28:21">28:21</span> Aga nemad ütlesid talle: „Me ei ole
saanud ühtki kirja Juudamaalt sinu kohta; ei ole ka tulnud siia ühtki
venda, kes sinust oleks teatanud ehk rääkinud midagi paha.

<span id="an_28:22">28:22</span> Ent meie soovime siiski kuulda sinult,
mida sa mõtled; sest sellest väärusust on meil teada, et selle vastu
igas paigas räägitakse!”

<span id="an_28:23">28:23</span> Ja nad määrasid temale päeva ja siis
tuli tema juurde majasse veel rohkem inimesi. Neile ta seletas asja ja
tunnistas Jumala Riiki ning meelitas hommikust õhtuni neid uskuma
Moosese käsuõpetusest ja prohvetitest seda, mis Jeesusest on kirjutatud.

<span id="an_28:24">28:24</span> Siis ühed veendusid tema sõnus, teised
aga ei uskunud mitte.

<span id="an_28:25">28:25</span> Aga kui nad isekeskis ei olnud
üksmeelsed, läksid nad ära, kui Paulus oli öelnud selle sõna: „Püha Vaim
on hästi rääkinud prohvet Jesaja kaudu teie esiisadele

<span id="an_28:26">28:26</span> ja on öelnud: mine selle rahva juurde
ja ütle: kuuldes te kuulete ega mõista, ja nähes te näete ega taipa!

<span id="an_28:27">28:27</span> Sest selle rahva süda on tuimaks läinud
ja nad kuulevad raskesti oma kõrvadega ja sulevad oma silmad, et nad
silmadega ei näeks ja kõrvadega ei kuuleks ja südamega ei mõistaks ega
pöörduks, et Mina neid parandaksin!

<span id="an_28:28">28:28</span> Siis olgu teile teada, et see Jumala
pääste on läkitatud paganaile ja nemad võtavad seda kuulda!”

<span id="an_28:29">28:29</span> Ja kui ta seda oli öelnud, läksid
juudid minema ja neil oli isekeskis palju vaidlemist.

<span id="an_28:30">28:30</span> Aga Paulus jäi kaheks terveks aastaks
oma üürielamusse ja võttis vastu kõiki, kes tulid tema juurde,

<span id="an_28:31">28:31</span> ja kuulutas Jumala Riiki ning õpetas
Issandast Jeesusest Kristusest kõige julgusega ilma takistamata.

------------------------------------------------------------------------

[Next: Romans](rom.md)
