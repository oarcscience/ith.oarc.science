[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Next](mat) 

------------------------------------------------------------------------

### Estonian Bible: Genesis

<span id="an_1:1">1:1</span> Alguses lõi Jumal taevad ja maa.

<span id="an_1:2">1:2</span> Ja maa oli tühi ja paljas ja pimedus oli
sügavuse peal ja Jumala Vaim hõljus vete kohal.

<span id="an_1:3">1:3</span> Ja Jumal ütles: „Saagu valgus!” Ja valgus
sai.

<span id="an_1:4">1:4</span> Ja Jumal nägi, et valgus oli hea, ja Jumal
lahutas valguse pimedusest.

<span id="an_1:5">1:5</span> Ja Jumal nimetas valguse päevaks ja
pimeduse ta nimetas ööks. Siis sai õhtu ja sai hommik, — esimene päev.

<span id="an_1:6">1:6</span> Ja Jumal ütles: „Saagu laotus vete vahele
ja see lahutagu veed vetest!”

<span id="an_1:7">1:7</span> Ja nõnda sündis: Jumal tegi laotuse ja
lahutas veed, mis laotuse all, vetest, mis laotuse peal olid.

<span id="an_1:8">1:8</span> Ja Jumal nimetas laotuse taevaks. Siis sai
õhtu ja sai hommik, — teine päev.

<span id="an_1:9">1:9</span> Ja Jumal ütles: „Veed kogunegu taeva all
ühte paika, et kuiva näha oleks!” Ja nõnda sündis.

<span id="an_1:10">1:10</span> Ja Jumal nimetas kuiva pinna maaks ja
veekogu Ta nimetas mereks. Ja Jumal nägi, et see hea oli.

<span id="an_1:11">1:11</span> Ja Jumal ütles: „Maast tärgaku haljas
rohi, seemet kandvad taimed, viljapuud, mille viljas nende seeme on,
nende liikide järgi maa peale!” Ja nõnda sündis:

<span id="an_1:12">1:12</span> maa laskis võrsuda haljast rohtu, seemet
kandvaid taimi nende liikide järgi, ja viljapuid, mille viljas nende
seeme on, nende liikide järgi. Ja Jumal nägi, et see hea oli.

<span id="an_1:13">1:13</span> Siis sai õhtu ja sai hommik, — kolmas
päev.

<span id="an_1:14">1:14</span> Ja Jumal ütles: „Saagu valgused
taevalaotusse eraldama päeva ööst! Tähistagu need seatud aegu, päevi ja
aastaid,

<span id="an_1:15">1:15</span> olgu nad valgusteks taevalaotuses,
valgustuseks maale!” Ja nõnda sündis:

<span id="an_1:16">1:16</span> Jumal tegi kaks suurt valgust: suurema
valguse valitsema päeval ja väiksema valguse valitsema öösel, ning
tähed.

<span id="an_1:17">1:17</span> Ja Jumal pani need taevalaotusse, et nad
valgustaksid maad

<span id="an_1:18">1:18</span> ja valitseksid päeval ja öösel ja
eraldaksid valguse pimedusest. Ja Jumal nägi, et see hea oli.

<span id="an_1:19">1:19</span> Siis sai õhtu ja sai hommik, — neljas
päev.

<span id="an_1:20">1:20</span> Ja Jumal ütles: „Vesi kihagu elavaist
olendeist, ja maa peal lennaku linnud taevalaotuse poole!”

<span id="an_1:21">1:21</span> Ja Jumal lõi suured mereloomad ja
kõiksugu elavad olendid, kellest vesi kihab, nende liikide järgi, ja
kõiksugu tiibadega linnud nende liikide järgi. Ja Jumal nägi, et see hea
oli.

<span id="an_1:22">1:22</span> Ja Jumal õnnistas neid ja ütles: „Olge
viljakad ja teid saagu palju, täitke mere vesi, ja lindusid saagu palju
maa peale!”

<span id="an_1:23">1:23</span> Siis sai õhtu ja sai hommik, — viies
päev.

<span id="an_1:24">1:24</span> Ja Jumal ütles: „Maa toogu esile elavad
olendid nende liikide järgi, lojused ja roomajad ja metselajad nende
liikide järgi!” Ja nõnda sündis:

<span id="an_1:25">1:25</span> Jumal tegi metselajad nende liikide
järgi, ja lojused nende liikide järgi, ja kõik roomajad maa peal nende
liikide järgi. Ja Jumal nägi, et see hea oli.

<span id="an_1:26">1:26</span> Ja Jumal ütles: „Tehkem inimesed Oma näo
järgi, meie sarnaseks, et nad valitseksid kalade üle meres, lindude üle
taeva all, loomade üle ja kogu maa üle ja kõigi roomajate üle, kes maa
peal roomavad!”,

<span id="an_1:27">1:27</span> Ja Jumal lõi inimese Oma näo järgi,
Jumala näo järgi lõi Ta tema, Ta lõi tema meheks ja naiseks!

<span id="an_1:28">1:28</span> Ja Jumal õnnistas neid, ja Jumal ütles
neile: „Olge viljakad ja teid saagu palju, täitke maa ja alistage see
enestele; ja valitsege kalade üle meres, lindude üle taeva all ja kõigi
loomade üle, kes maa peal liiguvad!”

<span id="an_1:29">1:29</span> Ja Jumal ütles: „Vaata, Mina annan teile
kõik seemet kandvad taimed kogu maal, ja kõik puud, mis kannavad vilja,
milles nende seeme on; need olgu teile roaks.

<span id="an_1:30">1:30</span> Ja kõigile loomadele maa peal ja
kõikidele lindudele taeva all ja kõigile roomajaile maa peal, kelles on
elav hing, annan Ma kõiksugu haljast rohtu toiduks!” Ja nõnda sündis.

<span id="an_1:31">1:31</span> Ja Jumal vaatas kõike, mis Ta oli teinud,
ja vaata, see oli väga hea! Siis sai õhtu ja sai hommik, — kuues päev.

<span id="an_2:1">2:1</span> Nõnda on taevas ja maa ning kõik nende väed
valmis saanud.

<span id="an_2:2">2:2</span> Ja Jumal lõpetas seitsmendal päeval Oma
töö, mis Ta tegi, ja hingas seitsmendal päeval kõigist Oma tegudest, mis
Ta oli teinud.

<span id="an_2:3">2:3</span> Ja Jumal õnnistas seitsmendat päeva ja
pühitses seda, sest Ta oli siis hinganud kõigist Oma tegudest, mis Jumal
luues oli teinud.

<span id="an_2:4">2:4</span> See on lugu taevaste ja maa sündimisest,
kui need loodi. Sel ajal, kui Issand Jumal tegi maa ja taevad,

<span id="an_2:5">2:5</span> kui ainustki väljapõõsast ei olnud veel maa
peal ja ainustki väljarohtu ei olnud veel tärganud, sest Issand Jumal ei
olnud lasknud vihma sadada maa peale, ja inimest ei olnud põldu harimas,

<span id="an_2:6">2:6</span> tõusis udu maast ja kastis kogu mullapinda.

<span id="an_2:7">2:7</span> Ja Issand Jumal valmistas inimese, kes põrm
on, mullast, ja puhus tema ninasse elavat õhku: nõnda sai inimene
elavaks hingeks.

<span id="an_2:8">2:8</span> Ja Issand Jumal istutas Eedeni rohuaia
päevatõusu poole ja pani sinna inimese, kelle Ta oli valmistanud.

<span id="an_2:9">2:9</span> Ja Issand Jumal laskis maast tõusta
kõiksugu puid, mis armsad olid pealtnäha ja millest hea oli süüa, ja
elupuu keset aeda, ning hea ja kurja tundmise puu.

<span id="an_2:10">2:10</span> Ja Eedenist väljus jõgi rohuaeda kastma,
sealtpeale jagunedes neljaks haruks:

<span id="an_2:11">2:11</span> esimese nimi on Piison, see voolab ümber
kogu Havilamaa, kus kulda on;

<span id="an_2:12">2:12</span> selle maa kuld on hea, seal on
bedolavaiku ja karneoolikive.

<span id="an_2:13">2:13</span> Ja teise jõe nimi on Giihon, see voolab
ümber kogu Kuusimaa.

<span id="an_2:14">2:14</span> Ja kolmanda jõe nimi on Hiddekel, see
voolab hommiku pool Assurit; ja neljas jõgi on Frat.

<span id="an_2:15">2:15</span> Ja Issand Jumal võttis inimese ja pani ta
Eedeni aeda harima ja hoidma.

<span id="an_2:16">2:16</span> Ja Issand Jumal keelas inimest ja ütles:
„Kõigist aia puudest sa võid küll süüa,

<span id="an_2:17">2:17</span> aga hea ja kurja tundmise puust sa ei
tohi süüa, sest päeval, mil sa sellest sööd, pead sa surma surema!”

<span id="an_2:18">2:18</span> Ja Issand Jumal ütles: „Inimesel ei ole
hea üksi olla; Ma tahan teha temale abi, kes tema kohane on!”

<span id="an_2:19">2:19</span> Ja Issand Jumal valmistas mullast kõik
loomad väljal ja kõik linnud taeva all ning tõi inimese juurde, et näha,
kuidas tema neid nimetab. Ja kuidas inimene igat elavat olendit nimetas,
nõnda pidi selle nimi olema.

<span id="an_2:20">2:20</span> Ja inimene pani nimed kõigile lojustele
ja lindudele taeva all ja kõigile loomadele väljal, aga inimesele ei
leidunud abi, kes tema kohane oleks.

<span id="an_2:21">2:21</span> Siis Issand Jumal laskis tulla raske une
inimese peale ja see uinus magama; siis Ta võttis ühe tema küljeluudest
ning sulges selle aseme taas lihaga.

<span id="an_2:22">2:22</span> Ja Issand Jumal ehitas küljeluu, mille Ta
inimesest oli võtnud, naiseks ja tõi tema Aadama juurde.

<span id="an_2:23">2:23</span> Ja Aadam ütles: „See on nüüd luu minu
luust ja liha minu lihast! Teda peab hüütama mehe naiseks, sest ta on
mehest võetud!”

<span id="an_2:24">2:24</span> Seepärast mees jätab maha oma isa ja ema
ning hoiab oma naise poole, ja nemad on üks liha!

<span id="an_2:25">2:25</span> Ja nad olid mõlemad alasti, Aadam ja tema
naine, ega häbenenud mitte.

<span id="an_3:1">3:1</span> Aga madu oli kavalam kõigist loomadest
väljal, kelle Issand Jumal oli teinud, ja ta ütles naisele: „Kas Jumal
on tõesti öelnud, et te ei tohi süüa mitte ühestki rohuaia puust?”

<span id="an_3:2">3:2</span> Ja naine vastas maole: „Me sööme küll
rohuaia puude vilja,

<span id="an_3:3">3:3</span> aga selle puu viljast, mis keset aeda, on
Jumal öelnud: Te ei tohi sellest süüa ega selle külge puutuda, et te ei
sureks!”

<span id="an_3:4">3:4</span> Ja madu ütles naisele: „Te ei sure
kummatigi mitte,

<span id="an_3:5">3:5</span> vaid Jumal teab, et mil päeval te sellest
sööte, lähevad teie silmad lahti ja te saate Jumala sarnaseks, tundes
head ja kurja!”

<span id="an_3:6">3:6</span> Ja naine nägi, et puust oli hea süüa, ja
see tegi ta silmadele himu, ja et puu oli ihaldusväärne, sest see pidi
targaks tegema. Siis ta võttis selle viljast ja sõi ning andis ühtlasi
ka oma mehele, ja tema sõi.

<span id="an_3:7">3:7</span> Siis nende mõlemate silmad läksid lahti ja
nad tundsid endid alasti olevat, ja nad õmblesid viigilehti kokku ning
tegid enestele põlled.

<span id="an_3:8">3:8</span> Ja nad kuulsid Issanda Jumala häält, kes
rohuaias sinna ja tänna käis, kui päev viluks läks, ja Aadam ja tema
naine peitsid endid Issanda Jumala palge eest rohuaia puude keskele.

<span id="an_3:9">3:9</span> Ja Issand Jumal hüüdis Aadamat ning ütles
temale: „Kus sa oled?”

<span id="an_3:10">3:10</span> Ja tema vastas: „Ma kuulsin Su häält
rohuaias ja kartsin, sest ma olen alasti. Sellepärast ma peitsin enese
ära!”

<span id="an_3:11">3:11</span> Siis Ta küsis: „Kes on sulle teada
andnud, et sa alasti oled? Või oled sa söönud puust, millest Ma sind
keelasin söömast?”

<span id="an_3:12">3:12</span> Ja Aadam vastas: „Naine, kelle Sa mulle
kaasaks andsid, tema andis mulle puust ja ma sõin!”

<span id="an_3:13">3:13</span> Ja Issand Jumal küsis naiselt: „Miks sa
seda tegid?” Ja naine vastas: „Madu pettis mind, ja ma sõin!”

<span id="an_3:14">3:14</span> Siis Issand Jumal ütles maole: „Et sa
seda tegid, siis ole sa neetud kõigi lojuste ja kõigi väljaloomade seas!
Sa pead roomama oma kõhu peal ja põrmu sööma kogu eluaja!

<span id="an_3:15">3:15</span> Ja Ma tõstan vihavaenu sinu ja naise
vahele, sinu seemne ja tema seemne vahele, kes purustab su pea, aga
kelle kanda sa salvad!”

<span id="an_3:16">3:16</span> Naisele Ta ütles: „Sinule Ma saadan väga
palju valu, kui sa käima peal oled: sa pead valuga lapsi ilmale tooma!
Sa himustad küll oma meest, aga tema valitseb su üle!”

<span id="an_3:17">3:17</span> Aga Aadamale Ta ütles: „Et sa kuulsid oma
naise sõna ja sõid puust, millest Mina sind keelasin, öeldes, et sa ei
tohi sellest süüa, siis olgu maapind neetud sinu üleastumise pärast!
Vaevaga pead sa sellest sööma kogu eluaja!

<span id="an_3:18">3:18</span> Ta peab sulle kasvatama kibuvitsu ja
ohakaid, ja põllutaimed olgu sulle toiduks!

<span id="an_3:19">3:19</span> Oma palge higis pead sa leiba sööma, kuni
sa jälle mullaks saad, sest sellest sa oled võetud! Tõesti, sa oled põrm
ja pead jälle põrmuks saama!”

<span id="an_3:20">3:20</span> Ja Aadam pani oma naisele nimeks Eeva,
sest ta sai kõigi elavate emaks.

<span id="an_3:21">3:21</span> Ja Issand Jumal tegi Aadamale ja ta
naisele nahkriided ning pani neile selga.

<span id="an_3:22">3:22</span> Ja Issand Jumal ütles: „Vaata, inimene on
saanud nagu üheks meie hulgast, tundes head ja kurja! Aga nüüd, et ta
oma kätt ei sirutaks ega võtaks ka elupuust ja ei sööks ega elaks
igavesti”, —

<span id="an_3:23">3:23</span> siis saatis Issand Jumal tema Eedeni
rohuaiast välja, et ta hariks maad, millest ta oli võetud.

<span id="an_3:24">3:24</span> Ja Ta ajas Aadama välja ja pani hommiku
poole Eedeni rohuaeda keerubid ja tuleleegina sähviva mõõga, et need
valvaksid elupuu teed.

<span id="an_4:1">4:1</span> Ja Aadam sai ühte oma naise Eevaga, kes sai
käima peale ja tõi Kaini ilmale ning ütles: „Ma olen Issanda abiga mehe
ilmale toonud!”

<span id="an_4:2">4:2</span> Ja tema sünnitas taas: ta venna Aabeli. Ja
Aabel oli pudulojuste karjane, Kain aga oli põllumees.

<span id="an_4:3">4:3</span> Ja mõne aja pärast juhtus, et Kain tõi
Issandale roaohvri maaviljast,

<span id="an_4:4">4:4</span> ja ka Aabel tõi oma pudulojuste esimesest
soost ning nende rasvast, ja Issand vaatas Aabeli ja tema roaohvri
peale,

<span id="an_4:5">4:5</span> aga Kaini ja tema roaohvri peale ta ei
vaadanud. Siis Kain vihastus väga ja lõi pilgu maha.

<span id="an_4:6">4:6</span> Ja Issand küsis Kainilt: „Mispärast sa
vihastud? Ja mispärast sa pilgu maha lööd?

<span id="an_4:7">4:7</span> Eks ole: kui sa head teed, siis on su pilk
tõstetud üles? Aga kui sa head ei tee, siis luurab patt ukse ees ja
himustab sind! Kuid sina pead tema üle valitsema!”

<span id="an_4:8">4:8</span> Ja Kain kõneles oma venna Aabeliga. Ja
sündis, kui nad väljal olid, et Kain kippus oma venna Aabeli kallale ja
tappis tema.

<span id="an_4:9">4:9</span> Aga Issand küsis Kainilt: „Kus on su vend
Aabel?” Ja tema vastas: „Ei mina tea. Kas ma olen oma venna hoidja?”

<span id="an_4:10">4:10</span> Ja Tema ütles: „Mis sa oled teinud? Sinu
venna vere hääl kisendab maa pealt Minu poole!

<span id="an_4:11">4:11</span> Aga nüüd ole sa neetud siit maa pealt,
mis oma suu on avanud, su venna verd sinu käest vastu võttes!

<span id="an_4:12">4:12</span> Kui sa harid maad, siis see ei anna sulle
enam oma rammu! Sa pead maa peal olema hulkur ja põgenik!”

<span id="an_4:13">4:13</span> Ja Kain ütles Issandale: „Mu karistus on
suurem kui ma suudan kanda!

<span id="an_4:14">4:14</span> Vaata Sa oled mind täna ära ajanud siit
maalt ja ma pean varjule minema Su palge eest ning maa peal olema hulkur
ja põgenik! Ja igaüks, kes mind leiab, tapab mu!”

<span id="an_4:15">4:15</span> Ja Issand ütles temale: „Sellepärast peab
igaühele, kes Kaini tapab, seitsmekordselt kätte makstama!” Ja Issand
pani Kainile märgi, et leidja teda maha ei lööks.

<span id="an_4:16">4:16</span> Ja Kain läks ära Issanda palge eest ning
elas Noodimaal, hommiku pool Eedenit.

<span id="an_4:17">4:17</span> Ja Kain sai ühte oma naisega, kes sai
käima peale ja tõi ilmale Hanoki; ja ta ehitas ühe linna ning nimetas
selle linna oma poja Hanoki nime järgi.

<span id="an_4:18">4:18</span> Ja Hanokile sündis Iirad, Iiradile sündis
Mehuujael, Mehuujaelile sündis Metuusael, Metuusaelile sündis Lemek.

<span id="an_4:19">4:19</span> Ja Lemek võttis enesele kaks naist: ühe
nimi oli Aada ja teise nimi oli Silla.

<span id="an_4:20">4:20</span> Ja Aada tõi ilmale Jaabali, kes sai nende
isaks, kes elasid telkides ja kasvatasid karja.

<span id="an_4:21">4:21</span> Ja tema venna nimi oli Juubal, kes sai
kõigi kandlelööjate ja vilepuhujate isaks.

<span id="an_4:22">4:22</span> Ja Silla tõi ilmale Tuubal-Kaini, kes
õpetas sepist taguma kõiki, kes tegid vask- ja raudsepa tööd; ja
Tuubal-Kaini õde oli Naama.

<span id="an_4:23">4:23</span> Ja Lemek ütles oma naistele: „Aada ja
Silla, kuulge mu häält, te Lemeki naised, pange tähele mu kõnet! Jah,
haava pärast ma tapan mehe ja verme pärast nooruki!

<span id="an_4:24">4:24</span> Kui Kaini pärast makstakse kätte seitse
korda, siis Lemeki pärast seitsekümmend seitse korda!”

<span id="an_4:25">4:25</span> Ja Aadam sai taas ühte oma naisega, kes
tõi ilmale poja ja pani temale nimeks Sett, öeldes: „Jumal andis mulle
teise järeltulija Aabeli asemele, kuna Kain ta tappis.”

<span id="an_4:26">4:26</span> Ja Setile sündis ka poeg, ja ta pani
temale nimeks Enos. Sel ajal hakati Issand nime appi hüüdma.

<span id="an_5:1">5:1</span> See on Aadama sünniraamat. Sel päeval, mil
Jumal inimese lõi, tegi Ta tema Jumala sarnaseks.

<span id="an_5:2">5:2</span> Ta lõi tema meheks ja naiseks, ja Ta
õnnistas neid ning andis neile loomisepäeval nime: inimene!

<span id="an_5:3">5:3</span> Kui Aadam oli elanud sada kolmkümmend
aastat, siis sündis temale poeg, kes oli tema sarnane, tema nägu, ja ta
pani sellele nimeks Sett.

<span id="an_5:4">5:4</span> Ja Aadama elupäevi oli pärast Seti
sündimist kaheksasada aastat, ja temale sündis poegi ja tütreid.

<span id="an_5:5">5:5</span> Nõnda oli kõiki Aadama elupäevi, mis ta
elas, üheksasada kolmkümmend aastat; siis ta suri.

<span id="an_5:6">5:6</span> Kui Sett oli elanud sada viis aastat, siis
sündis temale Enos.

<span id="an_5:7">5:7</span> Ja Sett elas pärast Enosi sündimist
kaheksasada seitse aastat, ja temale sündis poegi ja tütreid.

<span id="an_5:8">5:8</span> Nõnda oli kõiki Seti elupäevi üheksasada
kaksteist aastat; siis ta suri.

<span id="an_5:9">5:9</span> Kui Enos oli elanud üheksakümmend aastat,
siis sündis temale Keenan.

<span id="an_5:10">5:10</span> Ja Enos elas pärast Keenani sündimist
kaheksasada viisteist aastat, ja temale sündis poegi ja tütreid.

<span id="an_5:11">5:11</span> Nõnda oli kõiki Enosi elupäevi üheksasada
viis aastat; siis ta suri.

<span id="an_5:12">5:12</span> Kui Keenan oli elanud seitsekümmend
aastat, siis sündis temale Mahalalel.

<span id="an_5:13">5:13</span> Ja Keenan elas pärast Mahalaleli
sündimist kaheksasada nelikümmend aastat, ja temale sündis poegi ja
tütreid.

<span id="an_5:14">5:14</span> Nõnda oli kõiki Keenani elupäevi
üheksasada kümme aastat; siis ta suri.

<span id="an_5:15">5:15</span> Kui Mahalalel oli elanud kuuskümmend viis
aastat, siis sündis temale Jered.

<span id="an_5:16">5:16</span> Ja Mahalalel elas pärast Jeredi sündimist
kaheksasada kolmkümmend aastat, ja temale sündis poegi ja tütreid.

<span id="an_5:17">5:17</span> Nõnda oli kõiki Mahalaleli elupäevi
kaheksasada üheksakümmend viis aastat; siis ta suri.

<span id="an_5:18">5:18</span> Kui Jered oli elanud sada kuuskümmend
kaks aastat, siis sündis temale Eenok.

<span id="an_5:19">5:19</span> Ja Jered elas pärast Eenoki sündimist
kaheksasada aastat, ja temale sündis poegi ja tütreid.

<span id="an_5:20">5:20</span> Nõnda oli kõiki Jeredi elupäevi
üheksasada kuuskümmend kaks aastat; siis ta suri.

<span id="an_5:21">5:21</span> Kui Eenok oli elanud kuuskümmend viis
aastat, siis sündis temale Metuusala.

<span id="an_5:22">5:22</span> Ja Eenok kõndis pärast Metuusala
sündimist ühes Jumalaga kolmsada aastat, ja temale sündis poegi ja
tütreid.

<span id="an_5:23">5:23</span> Nõnda oli kõiki Eenoki elupäevi kolmsada
kuuskümmend viis aastat.

<span id="an_5:24">5:24</span> Eenok kõndis ühes Jumalaga, ja siis ei
olnud teda enam, sest Jumal võttis tema ära.

<span id="an_5:25">5:25</span> Kui Metuusala oli elanud sada
kaheksakümmend seitse aastat, siis sündis temale Lemek.

<span id="an_5:26">5:26</span> Ja Metuusala elas pärast Lemeki sündimist
seitsesada kaheksakümmend kaks aastat, ja temale sündis poegi ja
tütreid.

<span id="an_5:27">5:27</span> Nõnda oli kõiki Metuusala elupäevi
üheksasada kuuskümmend üheksa aastat; siis ta suri.

<span id="an_5:28">5:28</span> Kui Lemek oli elanud sada kaheksakümmend
kaks aastat, siis sündis temale poeg

<span id="an_5:29">5:29</span> ja ta pani sellele nimeks Noa ning ütles:
„See trööstib meid meie töös ja käte vaevas maa pärast, mille Issand on
neednud!”

<span id="an_5:30">5:30</span> Ja Lemek elas pärast Noa sündimist
viissada üheksakümmend viis aastat, ja temale sündis poegi ja tütreid.

<span id="an_5:31">5:31</span> Nõnda oli kõiki Lemeki elupäevi
seitsesada seitsekümmend seitse aastat; siis ta suri.

<span id="an_5:32">5:32</span> Ja kui Noa oli viissada aastat vana, siis
sündisid Noale Seem, Haam ja Jaafet.

<span id="an_6:1">6:1</span> Ja kui inimesi hakkas maa peal palju saama
ja neile sündis tütreid,

<span id="an_6:2">6:2</span> 

<span id="an_6:3">6:3</span> 

<span id="an_6:4">6:4</span> Sel ajal, ja veel pärastpoolegi, kui Jumala
pojad heitsid inimeste tütarde juurde ja need neile lapsi ilmale tõid,
olid hiiglased maa peal: needsamad vägimehed, kes muistsest ajast on
kuulsad mehed.

<span id="an_6:5">6:5</span> 

<span id="an_6:6">6:6</span> siis Issand kahetses, et ta inimese oli
teinud maa peale, ja Ta süda valutas.

<span id="an_6:7">6:7</span> Ja Issand ütles: „Ma tahan inimese, kelle
Ma olen loonud, maa pealt kaotada, niihästi inimesed kui loomad ja
roomajad ja taeva linnud, sest Ma kahetsen, et Ma nad olen teinud!”

<span id="an_6:8">6:8</span> Aga Noa leidis armu Issanda silmis.

<span id="an_6:9">6:9</span> See on jutustus Noa soost: Noa oli üks õige
mees, täiesti vaga oma rahvapõlve seas; Noa kõndis ühes Jumalaga.

<span id="an_6:10">6:10</span> Ja Noale sündis kolm poega — Seem, Haam
ja Jaafet.

<span id="an_6:11">6:11</span> Aga maa oli Jumala palge ees raisku
läinud ja vägivald täitis maad.

<span id="an_6:12">6:12</span> Ja Jumal vaatas maad, ja näe, see oli
raisku läinud, sest kõik liha maa peal oli oma eluviisides raiskunud!

<span id="an_6:13">6:13</span> Ja Jumal ütles Noale: „Ma olen otsustanud
teha lõpu kõigele lihale, sest maa on täis nende vägivalda, ja
seepärast, vaata, Ma hävitan nad ühes maaga!

<span id="an_6:14">6:14</span> Tee enesele laev goferipuust; laev tee
kambritega ja pigita seda seest ning väljast maapigiga.

<span id="an_6:15">6:15</span> Ja tee see nõndaviisi: laeva pikkus olgu
kolmsada küünart, laius viiskümmend küünart ja kõrgus kolmkümmend
küünart;

<span id="an_6:16">6:16</span> valmista see küünramõõdu järgi; tee
laevale katus peale ja tee uks laeva küljesse; tee sellele alumine,
keskmine ja ülemine lagi.

<span id="an_6:17">6:17</span> Sest vaata, Ma saadan veeuputuse maa
peale ja hävitan taeva alt kõik liha, kus eluvaim sees on; kõik mis maa
peal on, peab hinge heitma!

<span id="an_6:18">6:18</span> Aga sinuga Ma teen lepingu ja sina pead
minema laeva, sina ja su pojad, su naine ja su poegade naised sinuga.

<span id="an_6:19">6:19</span> Ja sa pead viima laeva kõigist elavaist
olendeist, kõigest lihast, igast liigist kaks, et nad koos sinuga
jääksid elama: need olgu isane ja emane.

<span id="an_6:20">6:20</span> Lindudest nende liikide järgi ja
loomadest nende liikide järgi, kõigist roomajaist maa peal nende liikide
järgi, kõigist peavad kaks tulema sinu juurde, et nad võiksid jääda
elama.

<span id="an_6:21">6:21</span> Ja sina võta enesele kõigest roast, mida
süüakse, ja kogu enese juurde, et see oleks toiduks sinule ja neile.”

<span id="an_6:22">6:22</span> Ja Noa tegi kõik. Nõnda nagu Jumal teda
käskis, nõnda ta tegi.

<span id="an_7:1">7:1</span> Ja Issand ütles Noale: „Mine sina ja kogu
su pere laeva, sest Ma olen näinud, et sa selle rahvapõlve seas Minu ees
õige oled.

<span id="an_7:2">7:2</span> Võta enesele kõigist puhtaist loomadest
seitse paari, isane ja emane; ja loomadest, kes puhtad ei ole, kaks —
isane ja emane.

<span id="an_7:3">7:3</span> Nõndasamuti lindudest taeva all seitse
paari, isane ja emane, et nende sugu jääks elama kogu maa peale.

<span id="an_7:4">7:4</span> Sest juba seitsme päeva pärast Ma lasen
vihma sadada maa peale nelikümmend päeva ja nelikümmend ööd, ja Ma
kaotan maapinnalt kõik olendid, keda Ma olen teinud!”

<span id="an_7:5">7:5</span> Ja Noa tegi kõik nõnda, nagu Issand teda
käskis.

<span id="an_7:6">7:6</span> Ja Noa oli kuussada aastat vana, kui
uputusevesi maa peale tuli.

<span id="an_7:7">7:7</span> Ja Noa läks laeva, ja ta pojad ja ta naine
ja ta poegade naised temaga, veeuputuse eest.

<span id="an_7:8">7:8</span> Puhtaist loomadest ja loomadest, kes puhtad
ei ole, ja lindudest ja kõigist, kes maa peal roomavad,

<span id="an_7:9">7:9</span> tulid kahekesi Noa juurde laeva isane ja
emane, nõnda nagu Jumal Noale oli käsu andnud.

<span id="an_7:10">7:10</span> Ja seitsme päeva pärast tuli veeuputus
maa peale.

<span id="an_7:11">7:11</span> Sel aastal, mil Noa kuussada aastat
vanaks sai, teise kuu seitsmeteistkümnendal päeval, otse selsamal päeval
puhkesid kõik suure sügavuse allikad ja taeva luugid tehti lahti.

<span id="an_7:12">7:12</span> Ja sadu tuli maa peale nelikümmend päeva
ja nelikümmend ööd.

<span id="an_7:13">7:13</span> Otse selsamal päeval läksid Noa ja Noa
pojad Seem ja Haam ja Jaafet ning Noa naine ja kolm ta poegade naist
üheskoos laeva,

<span id="an_7:14">7:14</span> nemad ja kõik loomad oma liikide järgi,
ja kõiksugu lojused oma liikide järgi, ja kõiksugu roomajad, kes maa
peal roomavad, oma liikide järgi, ja kõiksugu lendajad oma liikide
järgi, kõik linnud, kõik tiivulised.

<span id="an_7:15">7:15</span> Ja need tulid Noa juurde laeva kahekaupa
kõigest lihast, kus eluvaim sees on.

<span id="an_7:16">7:16</span> Ja need, kes sisse läksid, olid isane ja
emane kõigest lihast, nõnda nagu Jumal temale oli käsu andnud. Ja Issand
sulges tema tagant.

<span id="an_7:17">7:17</span> Siis tuli nelikümmend päeva veeuputust
maa peale; vesi tõusis ja tõstis laeva, nõnda et see kerkis kõrgele
maast.

<span id="an_7:18">7:18</span> Ja vesi võttis võimust ning seda sai maa
peal väga palju, ja laev liikus veepinnal.

<span id="an_7:19">7:19</span> Ja vesi võttis maa peal üpris väga
võimust ja kõik kõrged mäed kogu taeva all kaeti.

<span id="an_7:20">7:20</span> Vesi tõusis neist viisteist küünart
kõrgemale, nõnda et mäed olid kaetud.

<span id="an_7:21">7:21</span> Siis heitis hinge kõik liha, mis maa peal
liikus, niihästi linnud kui lojused ja metselajad ja kõik roomajad, kes
maa peal roomasid, ja kõik inimesed ka.

<span id="an_7:22">7:22</span> Kõik, kellel eluvaimu hingus ninas oli,
kõik kes olid kuival maal, need surid.

<span id="an_7:23">7:23</span> Nõnda hävitati kõik olendid, kes maa peal
olid; niihästi inimesed kui loomad ja roomajad ja linnud taeva all
hävitati maa pealt, ja jäid järele ainult Noa ja need, kes temaga laevas
olid.

<span id="an_7:24">7:24</span> Ja vesi võimutses maa peal sada
viiskümmend päeva.

<span id="an_8:1">8:1</span> Siis Jumal mõtles Noale ja kõigile
metselajaile ja kõigile lojustele, kes temaga laevas olid; ja Jumal
laskis tuult puhuda üle maa ja vesi alanes.

<span id="an_8:2">8:2</span> Ja sügavuse allikad ja taevaluugid suleti,
ja sadu taevast keelati.

<span id="an_8:3">8:3</span> Ja vesi taganes maa pealt, taganes üha, ja
saja viiekümne päeva pärast oli vesi vähenenud.

<span id="an_8:4">8:4</span> Ja seitsmenda kuu seitsmeteistkümnendal
päeval peatus laev Ararati mägede kohal.

<span id="an_8:5">8:5</span> Ja vesi vähenes üha kümnenda kuuni;
kümnenda kuu esimesel päeval paistsid mägede tipud.

<span id="an_8:6">8:6</span> Ja kui nelikümmend päeva oli möödunud, siis
Noa avas laeva akna, mille ta oli teinud,

<span id="an_8:7">8:7</span> ja laskis välja ühe kaarna; see lendas
sinna ja tänna, kuni vesi maa pealt oli kuivanud.

<span id="an_8:8">8:8</span> Siis ta laskis enese juurest välja ühe
tuvi, et näha, kas vesi on maa pealt kahanenud.

<span id="an_8:9">8:9</span> Aga tuvi ei leidnud oma jalavarvastele
puhkepaika ja tuli tagasi tema juurde laeva, sest vesi oli veel kogu maa
peal; siis ta pistis oma käe välja ja võttis tema ning pani enese juurde
laeva.

<span id="an_8:10">8:10</span> Ja ta ootas veel teist seitse päeva ning
laskis taas ühe tuvi laevast välja.

<span id="an_8:11">8:11</span> Ja õhtul tuli tuvi tema juurde, ja vaata,
tal oli nokas haljas õlipuu leht! Siis Noa mõistis, et vesi oli maa
pealt kahanenud.

<span id="an_8:12">8:12</span> Ja ta ootas veel teist seitse päeva ning
laskis ühe tuvi välja, aga see ei tulnud enam tagasi tema juurde.

<span id="an_8:13">8:13</span> Ja kuuesaja esimesel aastal, esimese kuu
esimesel päeval, oli vesi maa pealt kuivanud. Ja Noa võttis ära laeva
katuse ja vaatas, ja ennäe, maapind oli tahenenud!

<span id="an_8:14">8:14</span> Ja teise kuu kahekümne seitsmendal päeval
oli maa täiesti kuiv.

<span id="an_8:15">8:15</span> Ja Jumal kõneles Noaga ning ütles:

<span id="an_8:16">8:16</span> „Mine laevast välja, sina ja su naine ja
su pojad ja su poegade naised ühes sinuga!

<span id="an_8:17">8:17</span> Kõik loomad, kes su juures on, kõik liha,
niihästi linnud kui lojused, ja kõik roomajad, kes maa peal roomavad,
vii enesega ühes välja, et nad sigineksid maa peal, oleksid viljakad ja
et neid maa peale saaks palju!”

<span id="an_8:18">8:18</span> Ja Noa läks välja ja ta pojad ja ta naine
ja ta poegade naised ühes temaga.

<span id="an_8:19">8:19</span> Kõik loomad, kõik roomajad ja kõik
linnud, kes liiguvad maa peal, läksid laevast välja sugukondade kaupa.

<span id="an_8:20">8:20</span> Ja Noa ehitas Issandale altari ja võttis
kõigist puhtaist loomadest ja kõigist puhtaist lindudest ning ohverdas
altaril põletusohvreid.

<span id="an_8:21">8:21</span> Ja Issand tundis meeldivat lõhna ja
Issand mõtles Oma südames: „Ma ei nea enam maad inimese pärast, sest
inimese südame mõtlemised on kurjad ta lapsepõlvest peale; Ma ei hävita
ka enam kõike, mis elab, nõnda nagu Ma olen teinud.

<span id="an_8:22">8:22</span> Niikaua kui püsib maa, ei lõpe külv ega
lõikus, külm ega kuum, suvi ega talv, päev ega öö!”

<span id="an_9:1">9:1</span> Ja Jumal õnnistas Noad ja tema poegi ning
ütles neile: „Olge viljakad, teid saagu palju ja täitke maa!

<span id="an_9:2">9:2</span> Teid peavad kartma ja pelgama kõik maa
loomad ja kõik taeva linnud, kõik, kes maa peal liiguvad, ja kõik mere
kalad; need on teie kätte antud.

<span id="an_9:3">9:3</span> Kõik, mis liigub ja elab, olgu teile roaks;
kõik selle annan Ma teile nagu halja rohugi.

<span id="an_9:4">9:4</span> Kummatigi ei tohi te liha süüa ta hingega,
see on: ta verega!

<span id="an_9:5">9:5</span> Tõepoolest, teie eneste verd Ma nõuan taga:
Ma nõuan seda kõigilt loomadelt, ja Ma nõuan inimestelt vastastikku
inimese hinge!

<span id="an_9:6">9:6</span> Kes valab inimese vere, selle vere valab
inimene, sest inimene on tehtud Jumala näo järgi!

<span id="an_9:7">9:7</span> Ja teie olge viljakad, teid saagu palju,
siginege maa peal ja paljunege seal!”

<span id="an_9:8">9:8</span> Ja Jumal rääkis Noa ja tema poegadega, kes
ta juures olid, ning ütles:

<span id="an_9:9">9:9</span> „Mina, vaata, teen lepingu teiega ja teie
järglastega pärast teid,

<span id="an_9:10">9:10</span> ja iga elava hingega, kes teie juures on:
lindudega, lojustega ja kõigi metselajatega, kes teie juures on,
kõigiga, kes laevast välja tulid, kõigi maa loomadega.

<span id="an_9:11">9:11</span> Ma teen teiega lepingu, et enam ei
hävitata kõike liha uputuse veega ja veeuputus ei tule enam maad
rikkuma!”

<span id="an_9:12">9:12</span> Ja Jumal ütles: „Lepingu tähis, mille Ma
teen Enese ja teie ja iga teie juures oleva elava hinge vahel igavesteks
põlvedeks, on see:

<span id="an_9:13">9:13</span> Ma panen pilvedesse Oma vikerkaare ja see
on lepingu tähiseks Minu ja maa vahel!

<span id="an_9:14">9:14</span> Kui Ma kogun maa kohale pilvi ja pilvedes
nähakse vikerkaart,

<span id="an_9:15">9:15</span> siis Ma mõtlen Oma lepingule, mis on Minu
ja teie ja iga elava hinge vahel kõiges lihas, ja vesi ei saa enam kõike
liha hävitavaks uputuseks!

<span id="an_9:16">9:16</span> Kui pilvedes on vikerkaar, siis Ma vaatan
seda ja mõtlen igavesele lepingule Jumala ja iga elava hinge vahel
kõiges maa peal olevas lihas!”

<span id="an_9:17">9:17</span> Ja Jumal ütles Noale: „See on selle
lepingu tähis, mille Ma olen teinud enese ja kõige liha vahel, mis maa
peal on.”

<span id="an_9:18">9:18</span> Ja Noa pojad, kes laevast välja tulid,
olid Seem, Haam ja Jaafet; ja Haam oli Kaanani isa.

<span id="an_9:19">9:19</span> Need kolm olid Noa pojad ja neist
rahvastus kogu maa.

<span id="an_9:20">9:20</span> Noa hakkas põllumeheks ja istutas
viinamäe.

<span id="an_9:21">9:21</span> Ta jõi viina, jäi joobnuks ja ajas oma
telgis enese paljaks.

<span id="an_9:22">9:22</span> Aga Haam, Kaanani isa, nägi oma isa
paljast ihu ja rääkis sellest oma kahele vennale õues.

<span id="an_9:23">9:23</span> Siis Seem ja Jaafet võtsid vaiba ja panid
enestele õlgadele, läksid tagurpidi ja katsid kinni oma isa palja ihu;
nende näod olid ära pööratud, nõnda et nad oma isa paljast ihu ei
näinud.

<span id="an_9:24">9:24</span> Kui Noa ärkas oma viinauimast ja sai
teada, mis ta noorem poeg oli teinud,

<span id="an_9:25">9:25</span> siis ta ütles: „Neetud olgu Kaanan, saagu
ta oma vendadele sulaste sulaseks!”

<span id="an_9:26">9:26</span> Ta ütles veel: „Kiidetud olgu Issand,
Seemi Jumal, ja Kaanan olgu tema sulane!

<span id="an_9:27">9:27</span> Jumal andku avarust Jaafetile, ta elagu
Seemi telkides ja Kaanan olgu tema sulane!”

<span id="an_9:28">9:28</span> Ja Noa elas pärast veeuputust kolmsada
viiskümmend aastat.

<span id="an_9:29">9:29</span> Ja kõiki Noa elupäevi oli üheksasada
viiskümmend aastat; siis ta suri.

<span id="an_10:1">10:1</span> Ja need on Noa poegade Seemi, Haami ja
Jaafeti järeltulijad; pärast veeuputust sündisid neile pojad.

<span id="an_10:2">10:2</span> Jaafeti pojad olid Gomer, Maagoog,
Maadai, Jaavan, Tubal, Mesek ja Tiiras.

<span id="an_10:3">10:3</span> Ja Gomeri pojad olid Askenas, Riifat ja
Toogarma.

<span id="an_10:4">10:4</span> Ja Jaavani pojad olid Eliisa ja Tarsis,
kitiidid ja rodanlased;

<span id="an_10:5">10:5</span> neist eraldusid saarte rahvad. Need olid
Jaafeti järeltulijad nende maade järgi, igaühel oma keel, nende
suguvõsade kaupa, vastavalt neile rahvastele.

<span id="an_10:6">10:6</span> Ja Haami pojad olid Kuus, Mitsraim, Puut
ja Kaanan.

<span id="an_10:7">10:7</span> Ja Kuusi pojad olid Seba, Havila, Sabta,
Raema ja Sabteka; ja Raema pojad olid Seeba ja Dedan.

<span id="an_10:8">10:8</span> Ja Kuusile sündis Nimrod, kes oli esimene
vägev mees maa peal.

<span id="an_10:9">10:9</span> Tema oli vägev kütt Issand ees, seepärast
öeldakse: „Vägev kütt Issanda ees nagu Nimrod!”

<span id="an_10:10">10:10</span> Ja tema kuningriigi alguseks olid
Paabel, Erek, Akkad ja Kalne Sinearimaal.

<span id="an_10:11">10:11</span> Sellelt maalt ta väljus Assurisse ja
ehitas Niinive, Rehobot-Iiri ja Kelahi,

<span id="an_10:12">10:12</span> ja Reseni Niinive ja Kelahi vahele —
see on see suur linn.

<span id="an_10:13">10:13</span> Ja Mitsraimile sündisid luudlased,
anamlased, lehablased, naftuhlased,

<span id="an_10:14">10:14</span> patruuslased ja kasluhlased, kellest
vilistid ja kaftoorlased on lähtunud.

<span id="an_10:15">10:15</span> Ja Kaananile sündisid Siidon, tema
esmasündinu, ja Heet,

<span id="an_10:16">10:16</span> jebuuslased, emorlased, girgaaslased,

<span id="an_10:17">10:17</span> hiivlased, arklased, siinlased,

<span id="an_10:18">10:18</span> arvadlased, semarlased ja hamatlased;
hiljem harunesid kaananlaste suguvõsad.

<span id="an_10:19">10:19</span> Ja kaananlaste maa-ala oli Siidonist
Gerari suunas Assani, Soodoma, Gomorra, Adma ja Seboimi suunas Lesani.

<span id="an_10:20">10:20</span> Need olid Haami järeltulijad nende
suguvõsade, keelte, maade ja rahvaste järgi.

<span id="an_10:21">10:21</span> Ja Seemile sündisid ka pojad; tema oli
kõigi Eeberi poegade esiisa, Jaafeti vanem vend.

<span id="an_10:22">10:22</span> Seemi pojad olid Eelam, Assur,
Arpaksad, Luud ja Aram.

<span id="an_10:23">10:23</span> Ja Arami pojad olid Uuts, Huul, Geter
ja Maas.

<span id="an_10:24">10:24</span> Ja Arpaksadile sündis Selah, Selahile
sündis Eeber.

<span id="an_10:25">10:25</span> Ja Eeberile sündis kaks poega: ühe nimi
oli Peleg, sest tema päevil jagunes maa; ja tema venna nimi oli Joktan.

<span id="an_10:26">10:26</span> Ja Joktanile sündisid Almodad, Selef,
Hasarmavet, Jaarah,

<span id="an_10:27">10:27</span> Hadoram, Uusal, Dikla,

<span id="an_10:28">10:28</span> Oobal, Abimael, Seeba,

<span id="an_10:29">10:29</span> Oofir, Havila ja Joobab; need kõik olid
Joktani pojad.

<span id="an_10:30">10:30</span> Nende elukohad olid Meesast Sefaara
suunas idapoolses mäestikus.

<span id="an_10:31">10:31</span> Need olid Seemi järeltulijad nende
suguvõsade, keelte, maade ja rahvaste järgi.

<span id="an_10:32">10:32</span> Need olid Noa poegade suguvõsad nende
põlvnemiste ja rahvaste järgi; neist harunesid rahvad maa peal pärast
veeuputust.

<span id="an_11:1">11:1</span> Kogu maailmas aga oli üks keel ja
ühesugused sõnad.

<span id="an_11:2">11:2</span> Ja sündis, kui nad hommiku poolt teele
läksid, et nad Sinearimaal leidsid oru ja jäid sinna elama.

<span id="an_11:3">11:3</span> Nad ütlesid üksteisele: „Tehkem nüüd
telliskive ja põletagem neid hästi.” Siis olid telliskivid neile
ehituskivideks ja maapigi oli saviks.

<span id="an_11:4">11:4</span> Ja nad ütlesid: „Tulge, ehitagem enestele
linn ja torn, mille tipp oleks taevas, ja tehkem enestele nimi, et me ei
hajuks üle kogu maailma!”

<span id="an_11:5">11:5</span> Aga Issand tuli alla vaatama linna ja
torni, mida inimlapsed ehitasid.

<span id="an_11:6">11:6</span> Ja Issand ütles: „Vaata, rahvas on üks ja
neil kõigil on üks keel, ja see on alles nende tegude algus. Nüüd ei ole
neil võimatu ükski asi, mida nad kavatsevad teha!

<span id="an_11:7">11:7</span> Mingem nüüd alla ja segagem seal nende
keel, et nad üksteise keelt ei mõistaks!”

<span id="an_11:8">11:8</span> Ja Issand pillutas nad sealt üle kogu
maailma ja nad jätsid linna ehitamata.

<span id="an_11:9">11:9</span> Seepärast pandi sellele nimeks Paabel,
sest seal Issand segas ära kogu maailma keele ja sealt pillutas Issand
nad üle kogu maailma.

<span id="an_11:10">11:10</span> Need olid Seemi järeltulijad: kui Seem
oli sada aastat vana, siis sündis temale Arpaksad kaks aastat pärast
veeuputust.

<span id="an_11:11">11:11</span> Ja Seem elas pärast Arpaksadi sündimist
viissada aastat, ja temale sündis poegi ja tütreid.

<span id="an_11:12">11:12</span> Kui Arpaksad oli elanud kolmkümmend
viis aastat, siis sündis temale Selah.

<span id="an_11:13">11:13</span> Ja Arpaksad elas pärast Selahi
sündimist nelisada kolm aastat, ja temale sündis poegi ja tütreid.

<span id="an_11:14">11:14</span> Kui Selah oli elanud kolmkümmend
aastat, siis sündis temale Eeber.

<span id="an_11:15">11:15</span> Ja Selah elas pärast Eeberi sündimist
nelisada kolm aastat, ja temale sündis poegi ja tütreid.

<span id="an_11:16">11:16</span> Kui Eeber oli elanud kolmkümmend neli
aastat, siis sündis temale Peleg.

<span id="an_11:17">11:17</span> Ja Eeber elas pärast Pelegi sündimist
nelisada kolmkümmend aastat, ja temale sündis poegi ja tütreid.

<span id="an_11:18">11:18</span> Kui Peleg oli elanud kolmkümmend
aastat, siis sündis temale Reu.

<span id="an_11:19">11:19</span> Ja Peleg elas pärast Reu sündimist
kakssada üheksa aastat, ja temale sündis poegi ja tütreid.

<span id="an_11:20">11:20</span> Kui Reu oli elanud kolmkümmend kaks
aastat, siis sündis temale Serug.

<span id="an_11:21">11:21</span> Ja Reu elas pärast Serugi sündimist
kakssada seitse aastat, ja temale sündis poegi ja tütreid.

<span id="an_11:22">11:22</span> Kui Serug oli elanud kolmkümmend
aastat, siis sündis temale Naahor.

<span id="an_11:23">11:23</span> Ja Serug elas pärast Naahori sündimist
kakssada aastat, ja temale sündis poegi ja tütreid.

<span id="an_11:24">11:24</span> Kui Naahor oli elanud kakskümmend
üheksa aastat, siis sündis temale Terah.

<span id="an_11:25">11:25</span> Ja Naahor elas pärast Terahi sündimist
sada üheksateist aastat, ja temale sündis poegi ja tütreid.

<span id="an_11:26">11:26</span> Kui Terah oli elanud seitsekümmend
aastat, siis sündisid temale Aabram, Naahor ja Haaran.

<span id="an_11:27">11:27</span> Ja need olid Terahi järeltulijad:
Terahile sündisid Aabram, Naahor ja Haaran; ja Haaranile sündis Lott.

<span id="an_11:28">11:28</span> Aga Haaran suri enne kui ta isa Terah,
oma sünnimaal Kaldea Uuris.

<span id="an_11:29">11:29</span> Ja Aabram ja Naahor võtsid enestele
naised; Aabrami naise nimi oli Saarai ja Naahori naise nimi oli Milka,
Haarani tütar, kes oli Milka ja Jiska isa.

<span id="an_11:30">11:30</span> Aga Saarai oli viljatu, temal ei olnud
last.

<span id="an_11:31">11:31</span> Ja Terah võttis oma poja Aabrami ja
Haarani poja Loti, oma pojapoja, ja Saarai, oma minia, oma poja Aabrami
naise, ja lahkus ühes nendega Kaldea Uurist, et minna Kaananimaale; ja
nad jõudsid Haaranini ning jäid sinna elama.

<span id="an_11:32">11:32</span> Ja Terahi elupäevi oli kakssada viis
aastat, ja Terah suri Haaranis.

<span id="an_12:1">12:1</span> Ja Issand ütles Aabramile: „Mine omalt
maalt, omast sugukonnast ja isakojast maale, mille Ma sulle näitan!

<span id="an_12:2">12:2</span> Ma teen sind suureks rahvaks ja õnnistan
sind, Ma teen su nime suureks, et sa oleksid õnnistuseks!

<span id="an_12:3">12:3</span> Siis Ma õnnistan neid, kes sind
õnnistavad, panen vande alla need, kes sind neavad, ja sinu nimel
õnnistavad endid kõik suguvõsad maa peal!”

<span id="an_12:4">12:4</span> Ja Aabram läks, nagu Issand teda käskis,
ja Lott läks ühes temaga; Aabram oli seitsekümmend viis aastat vana, kui
ta Haaranist väljus.

<span id="an_12:5">12:5</span> Ja Aabram võttis oma naise Saarai ja oma
vennapoja Loti ja kogu nende varanduse, mis nad olid soetanud, ja
Haaranis hangitud hingelised, ja nad läksid teele Kaananimaa poole. Ja
nad jõudsid Kaananimaale.

<span id="an_12:6">12:6</span> Ja Aabram käis maa läbi Sekemi püha
paigani, Moore tammeni; kaananlased olid siis veel sellel maal.

<span id="an_12:7">12:7</span> Ja Issand ilmutas Ennast Aabramile ning
ütles: „Sinu soole Ma annan selle maa!” Siis ta ehitas sinna altari
Issandale, kes oli Ennast temale ilmutanud.

<span id="an_12:8">12:8</span> Sealt ta liikus edasi mäestikku Peetelist
hommiku poole ja lõi oma telgi üles, nõnda et Peetel jäi õhtu ja Ai
hommiku poole; ja ta ehitas sinna altari Issandale ning hüüdis appi
Issanda nime.

<span id="an_12:9">12:9</span> Ja Aabram läks teele, rändas üha ja
siirdus Lõunamaale.

<span id="an_12:10">12:10</span> Aga maal oli nälg. Siis Aabram läks
alla Egiptusesse, et seal võõrana elada, sest maal oli suur nälg.

<span id="an_12:11">12:11</span> Ja kui ta minnes Egiptusele ligines,
ütles ta oma naisele Saaraile: „Vaata, ma tean, et sa oled ilusa
välimusega naine.

<span id="an_12:12">12:12</span> Aga kui egiptlased sind näevad, ütlevad
nad: „See on tema naine!” Siis nad tapavad mind, aga jätavad sind elama.

<span id="an_12:13">12:13</span> Ütle siis, et oled minu õde, et mu käsi
sinu tõttu võiks hästi käia ja mu hing sinu pärast ellu jääks!”

<span id="an_12:14">12:14</span> Kui Aabram jõudis Egiptusesse, siis
nägid egiptlased, et naine oli väga ilus.

<span id="an_12:15">12:15</span> Ja kui vaarao vürstid teda nägid, siis
nad ülistasid teda vaaraole ja naine võeti vaarao kotta,

<span id="an_12:16">12:16</span> kes tegi Aabramile tema pärast head: ta
sai pudulojuseid, veiseid ja eesleid, sulaseid ja ümmardajaid,
emaeesleid ja kaameleid.

<span id="an_12:17">12:17</span> Aga Issand nuhtles vaaraot ja tema koda
suurte nuhtlustega Saarai, Aabrami naise pärast.

<span id="an_12:18">12:18</span> Siis vaarao kutsus Aabrami ning ütles:
„Miks sa mulle seda tegid? Miks sa ei teatanud mulle, et ta on sinu
naine?

<span id="an_12:19">12:19</span> Miks sa ütlesid: ta on mu õde, nõnda et
ma tema enesele naiseks võtsin? Aga nüüd, vaata, seal on su naine, võta
tema ja mine!”

<span id="an_12:20">12:20</span> Ja vaarao andis tema pärast meestele
käsu, et nad saadaksid minema tema ja ta naise ja kõik, mis tal oli.

<span id="an_13:1">13:1</span> Ja Aabram läks Egiptusest üles
Lõunamaale, tema ja ta naine ja kõik, mis tal oli; ja Lott oli ühes
temaga.

<span id="an_13:2">13:2</span> Ja Aabram oli väga rikas karja, hõbeda ja
kulla poolest.

<span id="an_13:3">13:3</span> Ja ta rändas peatuspaigast teise,
Lõunamaalt Peeteli poole, sinna paika, kus ta telk enne oli olnud
Peeteli ja Ai vahel,

<span id="an_13:4">13:4</span> altari paika, mille ta varem sinna oli
teinud; ja Aabram hüüdis seal appi Issanda nime.

<span id="an_13:5">13:5</span> Aga ka Lotil, kes rändas ühes Aabramiga,
oli pudulojuseid, veiseid ja telke.

<span id="an_13:6">13:6</span> Kuid maa ei suutnud neid toita, et
üheskoos elada, sest nende varandus oli nii suur, et neil oli võimatu
üheskoos elada.

<span id="an_13:7">13:7</span> Ja Aabrami lojuste karjaste ja Loti
lojuste karjaste vahel tekkis riid; kaananlased ja perislased elasid
siis veel sellel maal.

<span id="an_13:8">13:8</span> Siis Aabram ütles Lotile: „Ärgu olgu
riidu minu ja sinu vahel, minu karjaste ja sinu karjaste vahel. Meie,
mehed, oleme ju vennad!

<span id="an_13:9">13:9</span> Eks ole kogu maa su ees lahti? Mine nüüd
minu juurest ära, lähed sina vasakut kätt, lähen mina paremat kätt;
lähed sina paremat kätt, lähen mina vasakut kätt.”

<span id="an_13:10">13:10</span> Siis Lott tõstis oma silmad üles ja
nägi, et kogu Jordani piirkond oli kõikjal veerikas; enne kui Issand
Soodoma ja Gomorra hävitas, oli see kuni Soarini otsekui Issand rohuaed,
samasugune nagu Egiptusemaa.

<span id="an_13:11">13:11</span> Ja Lott valis enesele kogu Jordani
piirkonna; Lott läks teele hommiku poole ja nad lahkusid teineteisest.

<span id="an_13:12">13:12</span> Aabram jäi Kaananimaale ja Lott asus
piirkonna linnadesse ning lõi oma telgid üles Soodomast saadik.

<span id="an_13:13">13:13</span> Aga Soodoma mehed olid väga pahad ja
patused Issanda ees.

<span id="an_13:14">13:14</span> Ja Issand ütles Aabramile, pärast seda
kui Lott tema juurest oli lahkunud: „Tõsta nüüd oma silmad üles ja vaata
paigast, kus sa oled, põhja ja lõuna ja hommiku ja õhtu poole,

<span id="an_13:15">13:15</span> sest kogu maa, mida sa näed, Ma annan
sinule ja su soole igaveseks ajaks!

<span id="an_13:16">13:16</span> Ja Ma teen su soo maapõrmu sarnaseks:
kui keegi suudab maapõrmu ära lugeda, siis on sinugi sugu äraloetav!

<span id="an_13:17">13:17</span> Võta kätte, käi maa läbi pikuti ja
põiki, sest Ma annan selle sinule!”

<span id="an_13:18">13:18</span> Ja Aabram võttis telgid ja tuli ning
elas Mamre tammikus, mis on Hebroni juures; ja ta ehitas sinna altari
Issandale.

<span id="an_14:1">14:1</span> Ja Sineari kuninga Amrafeli, Ellasari
kuninga Arjoki, Eelami kuninga Kedorlaomeri ja Goojimi kuninga Tideali
päevil sündis,

<span id="an_14:2">14:2</span> et nad alustasid sõda Soodoma kuninga
Bera, Gomorra kuninga Birsa, Adma kuninga Sineabi, Seboimi kuninga
Semeeberi ja Bela, see on Soari kuninga vastu.

<span id="an_14:3">14:3</span> Need kõik kogunesid Siddimi orgu, kus
nüüd on Soolameri.

<span id="an_14:4">14:4</span> Kaksteist aastat olid nad Kedorlaomerit
orjanud, aga kolmeteistkümnendal aastal nad tõstsid mässu.

<span id="an_14:5">14:5</span> Ja neljateistkümnendal aastal tulid
Kedorlaomer ja need kuningad, kes olid ühes temaga, ja lõid refalasi
Astarot-Karnaimis, susiite Haamis, emiite Kirjataimi tasandikul

<span id="an_14:6">14:6</span> ja horiite Seiri mäestikus kuni
Eel-Paaranini, mis on kõrbe ääres.

<span id="an_14:7">14:7</span> Siis nad pöördusid tagasi ja tulid
Een-Mispatti, see on Kaadesisse, ja vallutasid kogu amalekkide väljade
ala, samuti võitsid nad emorlasi, kes elasid Haseson-Taamaris.

<span id="an_14:8">14:8</span> Aga Soodoma kuningas, Gomorra kuningas,
Adma kuningas, Seboimi kuningas ja Bela, see on Soari kuningas, läksid
välja ja valmistusid tapluseks nende vastu Siddimi orus:

<span id="an_14:9">14:9</span> Eelami kuninga Kedorlaomeri, Goojimi
kuninga Tideali, Sineari kuninga Amrafeli ja Ellasari kuninga Arjoki
vastu — neli kuningat viie vastu!

<span id="an_14:10">14:10</span> Aga Siddimi org oli täis maapigi auke.
Kui Soodoma ja Gomorra kuningad põgenesid, siis nad langesid neisse,
kuna ülejäänud põgenesid mäestikku.

<span id="an_14:11">14:11</span> Ja nad võtsid kogu Soodoma ja Gomorra
varanduse ja kogu nende toiduse ning läksid ära.

<span id="an_14:12">14:12</span> Ja ära minnes nad võtsid ühes ka Loti,
Aabrami vennapoja, ja tema varanduse; ta elas ju Soodomas.

<span id="an_14:13">14:13</span> Aga üks põgenik tuli ja teatas
Aabramile, heebrealasele, kes elas emorlase Mamre, Eskoli ja Aaneri
venna tammikus; ja need olid Aabrami liitlased.

<span id="an_14:14">14:14</span> Kui Aabram kuulis, et ta vennapoeg oli
vangi viidud, siis ta vaatas üle oma kodakondsed, kes tema peres olid
sündinud, arvult kolmsada kaheksateist, ja ajas vaenlasi taga kuni
Daanini.

<span id="an_14:15">14:15</span> Ta jaotas öösel oma sulased nende
vastu, lõi neid ja jälitas neid kuni Hoobani, mis on Damaskusest vasakut
kätt.

<span id="an_14:16">14:16</span> Ja ta tõi tagasi kogu varanduse; ka
Loti, oma vennapoja, ja tema varanduse ta tõi tagasi, samuti naised ja
rahva.

<span id="an_14:17">14:17</span> Ja kui ta Kedorlaomerit ja ühes temaga
olevaid kuningaid löömast tagasi tuli, läks Soodoma kuningas temale
vastu Saave orgu, see on Kuningaorgu.

<span id="an_14:18">14:18</span> Ja Melkisedek, Saalemi kuningas, tõi
leiba ja viina, sest tema oli kõige kõrgema Jumala preester,

<span id="an_14:19">14:19</span> ja õnnistas teda ning ütles: „Olgu
õnnistatud Aabram, kõige kõrgema Jumala, taeva ja maa looja poolt!

<span id="an_14:20">14:20</span> Olgu kiidetud kõige kõrgem Jumal, kes
sinu vaenlased su kätte andis!” Ja Aabram andis temale kümnist kõigest.

<span id="an_14:21">14:21</span> Ja Soodoma kuningas ütles Aabramile:
„Anna hingelised mulle, aga varandus võta enesele.”

<span id="an_14:22">14:22</span> Kuid Aabram ütles Soodoma kuningale:
„Ma tõstan oma käe üles Issanda, kõige kõrgema Jumala poole, Kes on
taeva ja maa Looja,

<span id="an_14:23">14:23</span> et ma ei võta lõngaotsa ega
kingapaelagi kõigest sellest, mis sinu oma on, et sa ei saaks öelda:
mina olen Aabrami rikkaks teinud!

<span id="an_14:24">14:24</span> Mul pole midagi vaja — ainult, mis
poisid sõid, ja mehed, kes ühes minuga käisid — Aaner, Eskol ja Mamre —
need võtku oma osa!”

<span id="an_15:1">15:1</span> Pärast neid lugusid tuli Aabramile
nägemuses Issanda sõna, Kes ütles: „Ära karda, Aabram! Mina olen sulle
kilbiks. Sinu tasu on väga suur!”

<span id="an_15:2">15:2</span> Aga Aabram ütles: „Issand Issand! Mida Sa
mulle saad anda? Mina ju lähen ära lastetuna ja mu koja valitsejaks on
Elieser Damaskusest!”

<span id="an_15:3">15:3</span> Ja Aabram ütles: „Vaata, mulle sa ei ole
ihuvilja andnud, aga näe, minu kojas sündinu saab mu pärijaks!”

<span id="an_15:4">15:4</span> Ja vaata, temale tuli Issanda sõna, Kes
ütles: „Tema ei ole sinu pärija, vaid see, kes väljub su oma ihust, on
su pärija.”

<span id="an_15:5">15:5</span> Ja Ta viis teda õue ning ütles: „Vaata
nüüd taeva poole ja loe tähti, kui sa suudad neid lugeda!” Ja Ta ütles
temale: „Nõnda saab olema sinu sugu!”

<span id="an_15:6">15:6</span> Ja ta uskus Issandat ning see arvati
temale õiguseks.

<span id="an_15:7">15:7</span> Ja Ta ütles temale: „Mina olen Issand,
Kes sind tõi Kaldea Uurist, et anda sulle päranduseks see maa!”

<span id="an_15:8">15:8</span> Aga ta küsis: „Issand Issand, millest ma
ära tunnen, et ma selle pärin?”

<span id="an_15:9">15:9</span> Siis Ta vastas temale: „Too mulle
kolmeaastane õhvake, kolmeaastane kits, kolmeaastane jäär ja turteltuvi
ühes lennuvõimelise pojaga.”

<span id="an_15:10">15:10</span> Ja ta tõi Temale kõik need, lõikas need
keskelt lõhki ja pani vastavad pooled vastakuti; aga lindusid ta ei
lõiganud lõhki.

<span id="an_15:11">15:11</span> Kui röövlinnud laskusid korjuste peale,
siis peletas Aabram need minema.

<span id="an_15:12">15:12</span> Aga kui päike loojus, vajus Aabram
sügavasse unne, ja vaata, hirm ning suur pimedus haarasid teda!

<span id="an_15:13">15:13</span> Ja Issand ütles Aabramile: „Sa pead
teadma, et su järglased on võõrastena maal, mis ei ole nende oma; nad
tehakse orjadeks ja neid vaevatakse nelisada aastat.

<span id="an_15:14">15:14</span> Aga ka rahvast, keda nad orjavad, Ma
karistan, ja selle järel nad tulevad ära suure varandusega.

<span id="an_15:15">15:15</span> Sina ise aga lähed rahuga oma vanemate
juurde, sind maetakse heas vanuses.

<span id="an_15:16">15:16</span> Alles neljas põlv tuleb siia tagasi,
sest emorlaste süü ei ole tänini veel küllaldane!”

<span id="an_15:17">15:17</span> Ja kui päike oli loojunud ja kui oli
pime, siis nähti suitsevat küpsetusahju ja tuleleeki, mis nende lõigatud
tükkide vahelt läbi käis!

<span id="an_15:18">15:18</span> Selsamal päeval Issand tegi Aabramiga
lepingu ja ütles: „Sinu soole Ma annan selle maa Egiptuseojast suure
jõeni, Frati jõeni,

<span id="an_15:19">15:19</span> keenlased, kenislased, kadmonlased,

<span id="an_15:20">15:20</span> hetiidid, perislased, refalased, 21
emorlased, kaananlased, girgaaslased ja jebuuslased!”

<span id="an_15:21">15:21</span> 

<span id="an_16:1">16:1</span> Ja Saarai, Aabrami naine, ei toonud
temale last ilmale; aga tal oli ümmardajaks egiptlanna, nimega Haagar.

<span id="an_16:2">16:2</span> Ja Saarai ütles Aabramile: „Vaata, Issand
on mind keelanud last saamast. Heida nüüd mu ümmardaja juurde, vahest
saan järeltulija temalt!” Ja Aabram kuulis Saarai sõna.

<span id="an_16:3">16:3</span> Ja Saarai, Aabrami naine, võttis
egiptlanna Haagari, oma ümmardaja, pärast seda kui Aabram oli kümme
aastat elanud Kaananimaal, ja andis ta oma mehele Aabramile naiseks.

<span id="an_16:4">16:4</span> Ja tema heitis Haagari juurde ja see sai
käima peale; aga kui see nägi, et ta oli käima peal, siis oli ta emand
tema silmis nagu alam.

<span id="an_16:5">16:5</span> Ja Saarai ütles Aabramile: „Mulle
sündinud ülekohus tulgu sinu peale! Mina andsin oma ümmardaja sinu
sülle, aga kui ta nüüd näeb, et ta on käima peal, siis olen mina tema
silmis nagu alam. Issand mõistku õigust minu ja sinu vahel!”

<span id="an_16:6">16:6</span> Aga Aabram ütles Saaraile: „Vaata, su
ümmardaja on sinu käes! Talita temaga, nagu sa heaks arvad.” Siis Saarai
alandas teda, aga seejärel ta põgenes tema juurest.

<span id="an_16:7">16:7</span> Ja Issanda Ingel leidis tema veeallika
juurest kõrbes, Suuri tee ääres oleva allika juurest.

<span id="an_16:8">16:8</span> Ja Ta ütles: „Haagar, Saarai ümmardaja!
Kust sa tuled ja kuhu sa lähed?” Ja tema vastas: „Ma põgenen oma emanda
Saarai eest!”

<span id="an_16:9">16:9</span> Siis ütles Issanda Ingel temale: „Mine
tagasi oma emanda juurde ja alanda ennast tema käte alla!”

<span id="an_16:10">16:10</span> Ja Issanda Ingel ütles temale: „Ma teen
sinu soo nõnda arvurikkaks, et see paljuse pärast pole loetav!”

<span id="an_16:11">16:11</span> Ja Issanda Ingel ütles temale: „Vaata,
sa oled käima peal ja tood poja ilmale! Pane temale nimeks Ismael, sest
Issand on kuulnud su alandusest!

<span id="an_16:12">16:12</span> Temast tuleb mees nagu metseesel — tema
käsi on igaühe vastu ja igaühe käsi on tema vastu — ta elab vaenus kõigi
oma vendadega!”

<span id="an_16:13">16:13</span> Siis ta nimetas Issandat, Kes temaga
oli rääkinud, nimega „Sina oled nähtav Jumal!” Sest ta ütles: „Eks ole
minagi siin viimaks näinud Teda, Kes mind näeb?”

<span id="an_16:14">16:14</span> Seepärast nimetatakse kaevu Lahhai-Roi
kaevuks; vaata, see on Kaadesi ja Baaradi vahel.

<span id="an_16:15">16:15</span> Ja Haagar tõi Aabramile poja ilmale; ja
Aabram pani oma pojale, kelle Haagar oli sünnitanud, Ismael nimeks.

<span id="an_16:16">16:16</span> Ja Aabram oli kaheksakümmend kuus
aastat vana, kui Haagar Aabramile Ismaeli ilmale tõi.

<span id="an_17:1">17:1</span> Kui Aabram oli üheksakümmend üheksa
aastat vana, siis Issand ilmutas Ennast Aabramile ja ütles temale: „Mina
olen kõigeväeline Jumal, käi Minu palge ees ja ole vaga!

<span id="an_17:2">17:2</span> Ma teen lepingu Enese ja sinu vahel ja
sind üpris väga paljuks!”

<span id="an_17:3">17:3</span> Siis Aabram heitis silmili maha ja Jumal
rääkis temaga, öeldes:

<span id="an_17:4">17:4</span> „See olen Mina! Vaata, Mu leping sinuga
on, et sina saad paljude rahvaste isaks!

<span id="an_17:5">17:5</span> Sinu nime ei hüüta siis enam Aabramiks,
vaid su nimi olgu Aabraham, sest Ma teen sind paljude rahvaste isaks!

<span id="an_17:6">17:6</span> Ma teen sind üpris väga viljakaks ja
lasen sind rahvaiks saada, kuningadki põlvnevad sinust!

<span id="an_17:7">17:7</span> Ma teen lepingu Enese ja sinu vahel, ja
sinu soo vahel pärast sind, igaveseks lepinguks sugupõlvedele, et Ma
olen Jumalaks sinule ja su soole pärast sind.

<span id="an_17:8">17:8</span> Ja Ma annan sinule ja su soole pärast
sind selle maa, kus sa võõrana elad, kogu Kaananimaa, igaveseks
omandiks. Ja Mina olen neile Jumalaks!”

<span id="an_17:9">17:9</span> Ja Jumal ütles Aabrahamile: „Ja sina pead
Mu lepingut pidama, sina ja su sugu pärast sind põlvest põlve.

<span id="an_17:10">17:10</span> See on Minu leping Minu ja teie ning
sinu soo vahel pärast sind, mida te peate pidama: kõik meesterahvad
tuleb teil ümber lõigata!

<span id="an_17:11">17:11</span> Te peate oma eesnaha liha ümber lõikama
ja see olgu Minu ja teie vahelise lepingu märgiks.

<span id="an_17:12">17:12</span> Kaheksapäevastena tuleb teil ümber
lõigata kõik teie meesterahvad põlvkondade viisi, olgu peres sündinud,
olgu raha eest ostetud ükskõik missuguselt võõralt, kes sinu soost ei
ole,

<span id="an_17:13">17:13</span> kindlasti tuleb ümber lõigata niihästi
su peres sündinu kui su raha eest ostetu. Minu leping peab teie ihu
küljes olema igavese lepinguna!

<span id="an_17:14">17:14</span> Aga eesnahaga meesterahvas, kelle
eesnaha liha ei ole ümber lõigatud, tuleb hävitada oma rahva seast: ta
on tühistanud Minu lepingu!”

<span id="an_17:15">17:15</span> Ja Jumal ütles Aabrahamile: „Saaraid,
oma naist, ära hüüa enam Saaraiks, vaid tema nimi olgu Saara!

<span id="an_17:16">17:16</span> Ma õnnistan teda ja annan ka temalt
sulle poja! Ma õnnistan teda nõnda, et ta saab rahvaiks, rahvaste
kuningadki põlvnevad temast!”

<span id="an_17:17">17:17</span> Siis Aabraham heitis silmili maha,
naeris ja ütles oma südames: „Kas peaks saja-aastasele poeg sündima? Või
peaks üheksakümneaastane Saara sünnitama?”

<span id="an_17:18">17:18</span> Ja Aabraham ütles Jumalale: „Kui ainult
Ismaelgi sinu ees jääks elama!”

<span id="an_17:19">17:19</span> Siis ütles Jumal: „Siiski, su naine
Saara sünnitab sulle poja ja sa pead panema temale nimeks Iisak. Ja Ma
teen temaga lepingu, igaveseks lepinguks tema soole pärast teda!

<span id="an_17:20">17:20</span> Aga ka Ismaeli pärast Ma olen sind
kuulnud. Vaata, Ma õnnistan teda ja teen ta viljakaks ning üpris väga
arvurikkaks. Temast sünnib kaksteist vürsti ja Ma teen ta suureks
rahvaks.

<span id="an_17:21">17:21</span> Kuid Oma lepingu Ma teen Iisakiga,
kelle Saara sulle sünnitab tuleval aastal selsamal ajal!”

<span id="an_17:22">17:22</span> Kui Jumal oli lõpetanud kõneluse
Aabrahamiga, siis Ta läks tema juurest üles.

<span id="an_17:23">17:23</span> Ja Aabraham võttis oma poja Ismaeli ja
kõik oma peres sündinud, ja kõik raha eest ostetud, kõik meesterahvad
Aabrahami pere inimeste hulgast, ja lõikas ümber nende eesnaha liha,
otse selsamal päeval, nõnda nagu Jumal teda oli käskinud.

<span id="an_17:24">17:24</span> Aabraham oli üheksakümmend üheksa
aastat vana, kui ta eesnaha liha ümber lõigati.

<span id="an_17:25">17:25</span> Ja Ismael, tema poeg, oli kolmteist
aastat vana, kui ta eesnaha liha ümber lõigati.

<span id="an_17:26">17:26</span> Otse selsamal päeval lõigati ümber
Aabraham ja tema poeg Ismael;

<span id="an_17:27">17:27</span> ja kõik ta pere mehed, peres sündinud
ja võõrastelt raha eest ostetud, lõigati ümber koos temaga.

<span id="an_18:1">18:1</span> Ja Issand ilmutas Ennast temale Mamre
tammikus, kui ta istus telgi ukse ees kõige palavamal päevaajal.

<span id="an_18:2">18:2</span> Ta tõstis oma silmad üles ja vaatas, ja
ennäe, kolm meest seisid ta ees! Ja nähes neid, tõttas ta telgi ukse
juurest neile vastu ja kummardas maani

<span id="an_18:3">18:3</span> ning ütles: „Issand, kui ma Sinu silmis
armu leian, siis ära mine Oma sulasest mööda!

<span id="an_18:4">18:4</span> Toodagu nüüd pisut vett, peske jalgu ja
nõjatuge puu alla.

<span id="an_18:5">18:5</span> Ma toon palukese leiba, kinnitage südant
enne kui edasi lähete, kui juba kord olete Oma sulase kaudu käimas!” Ja
nad vastasid: „Tee nõnda, nagu sa oled rääkinud!”

<span id="an_18:6">18:6</span> Ja Aabraham tõttas telki Saara juurde
ning ütles: „Võta ruttu kolm mõõtu nisujahu, sõtku ja tee kooke!”

<span id="an_18:7">18:7</span> Ja Aabraham jooksis karja juurde, võttis
ühe noore ja ilusa vasika, andis poisi kätte ja see tõttas seda
valmistama.

<span id="an_18:8">18:8</span> Ja ta tõi võid, piima ja vasika, mis oli
valmistatud, ja pani nende ette; ta ise seisis nende juures puu all, kui
nad sõid.

<span id="an_18:9">18:9</span> Siis nad küsisid temalt: „Kus su naine
Saara on?” Ja ta vastas: „Seal telgis!”

<span id="an_18:10">18:10</span> Siis ta ütles: „Ma tulen sinu juurde
kindlasti tagasi aasta pärast samal ajal, ja vaata, su naisel Saaral
saab olema poeg!” Ja Saara kuulis seda tema selja taga oleva telgi ukse
juures.

<span id="an_18:11">18:11</span> Aga Aabraham ja Saara olid vanad ja
elatanud; Saaral oli lakanud olemast ka see, mis muidu naistele on
omane.

<span id="an_18:12">18:12</span> Ja Saara naeris iseeneses ja mõtles:
„Nüüd, kui ma olen vanaks jäänud, peaks mul veel himu olema! Ja ka mu
isand on vana.”

<span id="an_18:13">18:13</span> Aga Issand ütles Aabrahamile: „Miks
Saara naerab ja ütleb: kas ma tõesti peaksin sünnitama, kuna ma ju olen
vana?

<span id="an_18:14">18:14</span> Kas peaks Issandal midagi olema
võimatu? Ma tulen su juurde tagasi aasta pärast samal ajal, ja Saaral
saab olema poeg!”

<span id="an_18:15">18:15</span> Kuid Saara salgas, öeldes: „Mina ei
naernud!” Sest ta kartis. Tema aga ütles: „Sa naersid küll!”

<span id="an_18:16">18:16</span> Siis mehed tõusid sealt üles ja
vaatasid alla Soodoma poole; ja Aabraham läks ühes nendega, neid saatma.

<span id="an_18:17">18:17</span> Ja Issand ütles: „Kas peaksin varjama
Aabrahami eest, mida tahan teha?

<span id="an_18:18">18:18</span> Aabraham saab ometi suureks ja vägevaks
rahvaks ja tema nimel õnnistavad endid kõik maailma rahvad!

<span id="an_18:19">18:19</span> Sest Ma tean temast, et ta käsib oma
poegi ja järeltulevat sugu hoida Issand teed ning teha, mis õige ja
kohus, et Issand võiks anda Aabrahamile, mis Ta temale on tõotanud.”

<span id="an_18:20">18:20</span> Siis ütles Issand: „Hädakisa Soodoma ja
Gomorra pärast on suur ja nende patud on väga rasked!

<span id="an_18:21">18:21</span> Seepärast Ma lähen alla ja vaatan, kas
nad Minuni jõudnud hädakisa kohaselt on teinud kõike seda või mitte. Ma
tahan seda teada!”

<span id="an_18:22">18:22</span> Ja mehed pöördusid sealt ära ja läksid
Soodomasse, aga Aabraham jäi veel seisma Issanda ette.

<span id="an_18:23">18:23</span> Ja Aabraham astus ligi ning ütles: „Kas
tahad tõesti hävitada õige ühes õelaga?

<span id="an_18:24">18:24</span> Vahest on linnas viiskümmend õiget? Kas
tahad siis need hävitada ega taha paigale andeks anda nende viiekümne
õige pärast, kes seal on?

<span id="an_18:25">18:25</span> Jäägu Sinust kaugele see tegu, et tapad
õige ühes õelaga, et õigel käib käsi nagu õelalgi! Jäägu see Sinu poolt
tegemata! Kas kõige maailma kohtumõistja ei peaks tegema õigust?”

<span id="an_18:26">18:26</span> Ja Issand ütles: „Kui Ma Soodoma
linnast leian viiskümmend õiget, siis annan nende pärast andeks kogu
paigale.”

<span id="an_18:27">18:27</span> Aga Aabraham kostis ning ütles: „Vaata,
ma olen nõuks võtnud siiski Issandaga rääkida, kuigi olen põrm ja tuhk!

<span id="an_18:28">18:28</span> Vahest puudub viiekümnest õigest viis?
Kas tahad siis nende viie pärast hävitada kogu linna?” Ja Tema vastas:
„Ma ei hävita, kui sealt leian nelikümmend viis!”

<span id="an_18:29">18:29</span> Ja ta jätkas veelgi kõnelust Temaga
ning ütles: „Vahest leidub seal nelikümmend?” Ja Tema vastas: „Ma ei tee
seda neljakümne pärast!”

<span id="an_18:30">18:30</span> Aga ta ütles: „Ärgu süttigu põlema
Issanda viha, et ma veel räägin! Vahest leidub seal kolmkümmend?” Ja
Tema vastas: „Ma ei tee seda, kui sealt leian kolmkümmend!”

<span id="an_18:31">18:31</span> Siis ta ütles: „Vaata, ma olen nõuks
võtnud siiski Issandaga rääkida. Vahest leidub seal kakskümmend?” Ja
Tema vastas: „Ma ei hävita kahekümne pärast!”

<span id="an_18:32">18:32</span> Aga ta ütles: „Ärgu süttigu põlema
Issanda viha, et ma veel üksainus kord räägin! Vahest leidub seal
kümme?” Ja Tema vastas: „Ma ei hävita kümne pärast!”

<span id="an_18:33">18:33</span> Ja Issand läks ära, kui oli lõpetanud
kõneluse Aabrahamiga; ja Aabraham läks koju.

<span id="an_19:1">19:1</span> Ja need kaks Inglit jõudsid õhtul
Soodomasse. Lott istus parajasti Soodoma väravas. Kui Lott neid nägi,
siis ta tõusis neile vastu, kummardas silmili maha

<span id="an_19:2">19:2</span> ja ütles: „Ennäe mu isandaid! Astuge
ometi oma sulase kotta, jääge öömajale ja peske oma jalad. Hommikul
võite vara üles tõusta ja oma teekonda jätkata!” Kuid nad vastasid: „Ei,
me jääme ööseks välja!”

<span id="an_19:3">19:3</span> Aga ta käis neile väga peale. Siis nad
põikasid tema juurde ning tulid ta kotta. Ja ta valmistas neile
söömaaja, küpsetas hapnemata leibu ja nad sõid.

<span id="an_19:4">19:4</span> Nad ei olnud veel magama heitnud, kui
linna mehed, Soodoma mehed, piirasid koda, niihästi noored kui vanad,
kogu rahvas viimseni,

<span id="an_19:5">19:5</span> ja hüüdsid Lotti ning ütlesid temale:
„Kus on mehed, kes öösel tulid sinu juurde? Too nad välja meie kätte, et
saaksime neid katsuda!”

<span id="an_19:6">19:6</span> Siis Lott läks välja nende juurde ukse
ette, sulges ukse enese järel

<span id="an_19:7">19:7</span> ja ütles: „Mu vennad, ärge ometi tehke
kurja!

<span id="an_19:8">19:8</span> Vaadake, mul on kaks tütart, kes mehest
veel midagi ei tea. Ma toon need välja teie kätte ja talitage nendega,
nagu teie silmis hea on. Neile meestele ainult ärge tehke midagi, sest
nad on tulnud varjule minu katuse alla!”

<span id="an_19:9">19:9</span> Kuid nad vastasid: „Käi minema!” Ja nad
ütlesid: „Ise on tulnud võõrana elama, aga tahab olla kohtumõistjaks!
Nüüd me kohtleme sind kurjemini kui neid!” Ja nad kippusid väga mehe,
Loti, kallale ning asusid ust maha murdma.

<span id="an_19:10">19:10</span> Siis mehed sirutasid käed välja,
tõmbasid Loti eneste juurde kotta ja sulgesid ukse.

<span id="an_19:11">19:11</span> Aga mehi, kes koja ukse taga olid, lõid
nad pimestusega, niihästi väikesi kui suuri, nõnda et need väsisid ust
otsimast.

<span id="an_19:12">19:12</span> Ja mehed ütlesid Lotile: „Kas sul veel
keegi siin on? Oma väimehed, pojad ja tütred ja kõik, kes sul linnas on,
vii siit paigast ära,

<span id="an_19:13">19:13</span> sest me hävitame selle paiga, kuna
hädakisa nende pärast on Issanda ees suur; ja Issand on meid läkitanud
seda hävitama!”

<span id="an_19:14">19:14</span> Siis Lott läks välja ja kõneles oma
väimeestega, kes pidid võtma ta tütred, ning ütles: „Tõuske, minge siit
paigast ära, sest Issand hävitab selle linna!” Aga oma väimeeste silmis
ta heitis nalja.

<span id="an_19:15">19:15</span> Ja kui hakkas koitma, kiirustasid
Inglid Lotti, öeldes: „Tõuse, võta oma naine ja kaks tütart, kes siin
on, et sa ei hukkuks linna süü pärast!”

<span id="an_19:16">19:16</span> Ja kui ta veel kõhkles, siis haarasid
mehed kinni ta käest, ja ta naise käest ja ta mõlemate tütarde käest,
sest Issand tahtis teda säästa; ja nad viisid ta ära ning jätsid
väljapoole linna.

<span id="an_19:17">19:17</span> Ja neid välja viies nad ütlesid:
„Päästa oma hing! Ära vaata selja taha ja ära peatu mitte kuskil
ümbruskonnas! Põgene mäestikku, et sa ei hukkuks!”

<span id="an_19:18">19:18</span> Ja Lott vastas neile: „Muidugi mitte,
mu Issand!

<span id="an_19:19">19:19</span> Vaata, Su sulane on küll Sinu silmis
armu leidnud ja suur on Su heldus, mida mulle oled osutanud, jättes mu
hinge elama! Aga ma ei suuda põgeneda mäestikku, et õnnetus mind ei
tabaks ja ma ei sureks!

<span id="an_19:20">19:20</span> Vaata, see linn taamal on nii ligidal,
et sinna võiks põgeneda ja on pisitilluke! Kui ma ometi sinna pääseksin
— eks ole, see on ju pisitilluke? — siis võiks mu hing jääda elama!”

<span id="an_19:21">19:21</span> Ja Ta vastas temale: „Vaata, Ma võtan
sind kuulda ka selles asjas ega paiska segi linna, millest sa räägid!

<span id="an_19:22">19:22</span> Tõtta, põgene sinna, sest Ma ei või
midagi teha enne, kui sa sinna oled jõudnud!” Seepärast pandi sellele
linnale nimeks Soar.

<span id="an_19:23">19:23</span> Päike oli just tõusnud maa kohale, kui
Lott jõudis Soari.

<span id="an_19:24">19:24</span> Ja Issand laskis sadada Soodoma ja
Gomorra peale väävlit ja tuld Issanda juurest taevast

<span id="an_19:25">19:25</span> ning hävitas need linnad ja kogu
ümbruskonna, kõik linnade elanikud ja maa taimestiku.

<span id="an_19:26">19:26</span> Aga Loti naine, kes ta järel käis,
vaatas tagasi ja muutus soolasambaks!

<span id="an_19:27">19:27</span> Ja Aabraham läks hommikul vara paika,
kus ta Issanda ees oli seisnud,

<span id="an_19:28">19:28</span> heitis pilgu alla Soodoma ja Gomorra
poole ja kogu ümbruskonna maapinnale, vaatas, ja ennäe, maast tõusis
suits otsekui sulatusahju suits!

<span id="an_19:29">19:29</span> Kui Jumal oli segi paisanud ümbruskonna
linnad, mõtles Jumal Aabrahamile ja saatis Loti ära selle hävituse
keskelt, millega ta segi paiskas need linnad, kus Lott oli elanud.

<span id="an_19:30">19:30</span> Ja Lott läks Soarist üles ning elas
mäestikus ühes oma kahe tütrega, sest ta kartis elada Soaris; ta elas
ühes koopas, tema ise ja ta mõlemad tütred.

<span id="an_19:31">19:31</span> Kord ütles vanem nooremale: „Meie isa
on vana ja pole ühtki meest maal, kes tuleks meie juurde kogu maailma
kombe järgi.

<span id="an_19:32">19:32</span> Tule, joodame oma isa viinaga ja magame
temaga, et saaksime oma isalt järeltulija!”

<span id="an_19:33">19:33</span> Ja nad jootsid oma isa sel ööl viinaga
ja vanem läks ning magas oma isaga; see ei märganudki, millal ta magama
heitis või üles tõusis.

<span id="an_19:34">19:34</span> Ja järgmisel päeval ütles vanem
nooremale: „Vaata, ma magasin eile oma isaga. Joodame ka sel ööl teda
viinaga, siis mine maga sina temaga, et saaksime oma isalt järeltulija!”

<span id="an_19:35">19:35</span> Ja nad jootsid ka sel ööl oma isa
viinaga ja noorem läks ning magas temaga; see ei märganudki, millal ta
magama heitis või üles tõusis.

<span id="an_19:36">19:36</span> Ja Loti mõlemad tütred said oma isast
käima peale.

<span id="an_19:37">19:37</span> Ja vanem sünnitas poja ning pani temale
nimeks Moab; see on moabiitide isa tänapäevani.

<span id="an_19:38">19:38</span> Ja noorem sünnitas ka poja ning pani
temale nimeks Ben-Ammi; see on ammonlaste isa tänapäevani.

<span id="an_20:1">20:1</span> Ja Aabraham siirdus sealt Lõunamaale ning
asus elama Kaadesi ja Suuri vahele; ta elas Geraris võõrana.

<span id="an_20:2">20:2</span> Ja Aabraham ütles oma naise Saara kohta:
„Ta on minu õde.” Siis Gerari kuningas Abimelek läkitas järele ja võttis
Saara.

<span id="an_20:3">20:3</span> Aga Jumal tuli Abimeleki juurde öösel
unes ja ütles temale: „Vaata, sa pead surema naise pärast, kelle sa
enesele võtsid, sest ta on abielunaine!”

<span id="an_20:4">20:4</span> Abimelek aga ei olnud temasse puutunud ja
vastas: „Issand, kas tahad surmata ka õiget rahvast?

<span id="an_20:5">20:5</span> Eks ta öelnud mulle: ta on minu õde? Ja
tema ütles ka ise: ta on mu vend! Ma tegin seda vaga südame ja süütute
kätega!”

<span id="an_20:6">20:6</span> Siis ütles Jumal temale unes: „Minagi
tean, et sa tegid seda vaga südamega ja ma hoidsin sind ka Minu vastu
pattu tegemast: sellepärast Ma ei lasknud sind temasse puutuda.

<span id="an_20:7">20:7</span> Ja nüüd anna mehele naine tagasi, sest ta
on prohvet ja ta palub sinu pärast, et sa jääksid elama. Aga kui sa
tagasi ei anna, siis tea, et peate surema sina ja kõik, kes sul on!”

<span id="an_20:8">20:8</span> Ja Abimelek tõusis hommikul vara, kutsus
kõik oma sulased ning rääkis kõik need sõnad nende kuuldes; ja mehed
kartsid väga.

<span id="an_20:9">20:9</span> Siis Abimelek kutsus Aabrahami ja ütles
temale: „Mis sa meile tegid! Millega ma sinu vastu pattu tegin, et sa
tõid suure süü minu ja mu kuningriigi peale? Sa oled minuga teinud
sündmatuid tegusid!”

<span id="an_20:10">20:10</span> Ja Abimelek küsis Aabrahamilt: „Mida sa
mõtlesid seda asja tehes?”

<span id="an_20:11">20:11</span> Ja Aabraham vastas: „Mina mõtlesin
ainult, et selles paigas ei ole jumalakartust ja mind tapetakse mu naise
pärast.

<span id="an_20:12">20:12</span> Ja tema ongi tõepoolest mu õde: mu isa
tütar, kuigi mitte mu ema tütar; seetõttu ta sai mu naiseks.

<span id="an_20:13">20:13</span> Aga kui Jumal saatis mind isamajast
rändama, ütlesin ma temale: osuta mulle seda armastust, et sa kõigis
paigus, kuhu tuleme, minu kohta ütled: ta on mu vend!”

<span id="an_20:14">20:14</span> Siis Abimelek võttis pudulojuseid ja
veiseid, sulaseid ja ümmardajaid ja andis Aabrahamile; ja ta andis
temale tagasi Saara, ta naise.

<span id="an_20:15">20:15</span> Ja Abimelek ütles: „Vaata, mu maa on
lahti sinu ees, ela, kus sulle meeldib!”

<span id="an_20:16">20:16</span> Ja Saarale ta ütles: „Näe, ma annan su
vennale tuhat hõbetükki. Vaata, see olgu sulle hüvituseks kõigi ees, kes
su juures on. Sa oled kõiges õigeks osutunud!”

<span id="an_20:17">20:17</span> Ja Aabraham palus Jumalat ja Jumal tegi
terveks Abimeleki, ta naise ja ta ümmardajad, nõnda et nad said lapsi,

<span id="an_20:18">20:18</span> sest Issand oli sulgenud kõvasti kõik
emaihud Abimeleki kojas Saara, Aabrahami naise pärast.

<span id="an_21:1">21:1</span> Ja Issand hoolitses Saara eest, nõnda
nagu Ta oli lubanud. Issand toimis Saaraga, nõnda nagu Ta oli öelnud:

<span id="an_21:2">21:2</span> Saara sai käima peale ja tõi Aabrahamile
poja ilmale ta vanas eas, määratud ajal, millest Jumal temaga oli
rääkinud.

<span id="an_21:3">21:3</span> Ja Aabraham pani oma pojale, kes temale
sündis, kelle Saara temale ilmale tõi, Iisak nimeks.

<span id="an_21:4">21:4</span> Ja Aabraham lõikas ümber oma poja Iisaki,
kui see kaheksapäevane oli, nõnda nagu Jumal teda oli käskinud.

<span id="an_21:5">21:5</span> Ja Aabraham oli sada aastat vana, kui ta
poeg Iisak temale sündis.

<span id="an_21:6">21:6</span> Aga Saara ütles: „Jumal pani mind naerma!
Igaüks, kes sellest kuuleb, naerab mind!”

<span id="an_21:7">21:7</span> Ja ta ütles: „Kes oleks võinud
Aabrahamile kuulutada, et Saara imetab veel lapsi? Ometi tõin ma temale
poja ilmale ta vanas eas!”

<span id="an_21:8">21:8</span> Laps kasvas ja võõrutati; ja Aabraham
tegi suured joodud Iisaki võõrutamispäeval.

<span id="an_21:9">21:9</span> Kui Saara nägi egiptlanna Haagari poega,
kelle see Aabrahamile oli ilmale toonud, naervat,

<span id="an_21:10">21:10</span> siis ta ütles Aabrahamile: „Kihuta
minema see ümmardaja ja tema poeg, sest selle ümmardaja poeg ei või
pärida ühes minu poja Iisakiga!”

<span id="an_21:11">21:11</span> See kõne aga oli Aabrahami silmis ta
poja kohta väga paha.

<span id="an_21:12">21:12</span> Aga Jumal ütles Aabrahamile: „Ärgu olgu
see su silmis paha ei poisi ega su ümmardaja kohta. Kõiges, mis Saara
sulle ütleb, kuule ta sõna, sest Iisakist loetakse sinu sugu!

<span id="an_21:13">21:13</span> Aga ka ümmardaja poja Ma teen rahvaks,
sest ta on ju sinu järeltulija!”

<span id="an_21:14">21:14</span> Ja Aabraham tõusis hommikul vara,
võttis leiva ja veelähkri ning andis Haagarile, pannes need temale
selga, samuti lapse ja saatis ta minema. Ja tema läks ning eksles
Beer-Seba kõrbes.

<span id="an_21:15">21:15</span> Kui vesi lähkrist lõppes, siis ta
heitis lapse ühe põõsa alla

<span id="an_21:16">21:16</span> ja läks ning istus temaga kohastikku,
ammulaske kauguses, sest ta ütles: „Ma ei või näha lapse surma!” Nõnda
ta istus temaga kohastikku, tõstis häält ja nuttis.

<span id="an_21:17">21:17</span> Aga Jumal kuulis poisi häält ja Jumala
Ingel hüüdis taevast Haagarit ning ütles temale: „Mis sul viga on,
Haagar? Ära karda, sest Jumal on kuulnud poisi häält seal, kus ta on.

<span id="an_21:18">21:18</span> Tõuse, tõsta poiss üles ja võta ta
käekõrvale, sest Ma tahan temast teha suure rahva!”

<span id="an_21:19">21:19</span> Ja Jumal tegi ta silmad lahti, nõnda et
ta nägi üht veekaevu; ta läks ning täitis lähkri veega ja andis poisile
juua.

<span id="an_21:20">21:20</span> Ja Jumal oli poisiga; ta kasvas ja elas
kõrbes, ja temast sai ammukütt.

<span id="an_21:21">21:21</span> Ta elas Paarani kõrbes; ja ta ema
võttis temale Egiptusemaalt naise.

<span id="an_21:22">21:22</span> Sel ajal Abimelek ja tema väepealik
Piikol rääkisid Aabrahamiga, öeldes: „Jumal on sinuga kõiges, mis sa
teed.

<span id="an_21:23">21:23</span> Ja nüüd vannu mulle siin Jumala juures,
et sa ei peta mind ega mu lapsi ja lapselapsi! Heateo pärast, mis ma
sulle tegin, tee seda mulle ja maale, kus sa võõrana elad!”

<span id="an_21:24">21:24</span> Ja Aabraham ütles: „Ma vannun!”

<span id="an_21:25">21:25</span> Aabraham aga noomis Abimelekit veekaevu
pärast, mille Abimeleki sulased väevõimuga olid ära võtnud.

<span id="an_21:26">21:26</span> Kuid Abimelek vastas: „Mina ei tea, kes
seda tegi. Sina pole mulle sellest teatanud ja mina ise pole ka midagi
kuulnud enne kui täna!”

<span id="an_21:27">21:27</span> Siis Aabraham võttis pudulojuseid ja
veiseid ja andis Abimelekile; ja nad mõlemad sõlmisid lepingu.

<span id="an_21:28">21:28</span> Kui Aabraham pani seitse lambatalle
eraldi,

<span id="an_21:29">21:29</span> küsis Abimelek Aabrahamilt: „Milleks on
siin need seitse talle, keda sa oled pannud eraldi?”

<span id="an_21:30">21:30</span> Ja tema vastas: „Sa pead need seitse
talle minu käest võtma tõendina minu poolt, et mina olen kaevanud selle
kaevu!”

<span id="an_21:31">21:31</span> Seepärast hüütakse seda paika
Beer-Sebaks, sest nad mõlemad andsid seal vande.

<span id="an_21:32">21:32</span> Nõnda sõlmisid nad Beer-Sebas lepingu.
Siis Abimelek ja tema väepealik Piikol tõusid ja läksid tagasi vilistide
maale.

<span id="an_21:33">21:33</span> Aabraham aga istutas Beer-Sebasse ühe
tamariskipuu ja hüüdis seal appi Issanda, igavese Jumala nime.

<span id="an_21:34">21:34</span> Ja Aabraham elas võõrana vilistide maal
kaua aega.

<span id="an_22:1">22:1</span> Ja pärast neid sündmusi kiusas Jumal
Aabrahami ning ütles temale: „Aabraham!” Ja ta vastas: „Siin ma olen!”

<span id="an_22:2">22:2</span> Ja Tema ütles: „Võta nüüd Iisak, oma
ainus poeg, keda sa armastad, ja mine Morija maale ning ohverda ta seal
põletusohvriks ühel neist mägedest, mis Ma sulle nimetan!”

<span id="an_22:3">22:3</span> Ja Aabraham tõusis hommikul vara,
saduldas oma eesli, võttis enesega ühes oma kaks noort meest ja oma poja
Iisaki, lõhkus põletusohvri puud, seadis minekule ja läks paika, millest
Jumal temale oli rääkinud.

<span id="an_22:4">22:4</span> Kolmandal päeval Aabraham tõstis oma
silmad üles ja nägi seda paika kaugelt.

<span id="an_22:5">22:5</span> Ja Aabraham ütles oma noortele meestele:
„Jääge teie eesliga siia. Mina ja poiss läheme sinna, kummardame ja
tuleme siis tagasi teie juurde.”

<span id="an_22:6">22:6</span> Ja Aabraham võttis põletusohvri puud,
pani need oma pojale Iisakile õlale, võttis oma kätte tule ja noa ning
mõlemad läksid üheskoos.

<span id="an_22:7">22:7</span> Ja Iisak rääkis oma isa Aabrahamiga ning
ütles: „Isa!” Ja tema vastas: „Siin ma olen, mu poeg!” Siis ta ütles:
„Näe, siin on tuli ja puud, aga kus on ohvritall?”

<span id="an_22:8">22:8</span> Ja Aabraham vastas: „Küllap Jumal vaatab
Enesele ohvritalle, mu poeg!” Nõnda läksid mõlemad üheskoos.

<span id="an_22:9">22:9</span> Ja kui nad jõudsid paika, millest Jumal
temale oli rääkinud, ehitas Aabraham sinna altari, ladus puud, sidus
kinni oma poja Iisaki ja pani ta altarile puude peale.

<span id="an_22:10">22:10</span> Ja Aabraham sirutas käe ja võttis noa,
et oma poega tappa.

<span id="an_22:11">22:11</span> Aga Issanda Ingel hüüdis teda taevast
ja ütles: „Aabraham, Aabraham!” Ja tema vastas: „Siin ma olen!”

<span id="an_22:12">22:12</span> Siis Ta ütles: „Ära pane kätt poisi
külge ja ära tee temale midagi, sest nüüd Ma tean, et sa kardad Jumalat
ega keela Mulle oma ainust poega!”

<span id="an_22:13">22:13</span> Ja Aabraham tõstis oma silmad üles,
vaatas, ja ennäe, üks jäär oli rägastikus sarvipidi kinni! Ja Aabraham
läks ning võttis jäära ja ohverdas selle põletusohvriks oma poja asemel.

<span id="an_22:14">22:14</span> Ja Aabraham pani sellele paigale
nimeks: „Issand näeb!” Seepärast öeldakse tänapäevalgi: „Mäel, kus
Issand Ennast ilmutab!”

<span id="an_22:15">22:15</span> Ja Issanda Ingel hüüdis Aabrahami teist
korda taevast

<span id="an_22:16">22:16</span> ning ütles temale: „Ma vannun Iseenese
juures, ütleb Issand: sellepärast, et sa seda tegid ega keelanud Mulle
oma ainust poega,

<span id="an_22:17">22:17</span> Ma õnnistan sind tõesti ja teen su soo
väga paljuks nagu tähti taevas ja nagu liiva mere ääres, ja su sugu
vallutab oma vaenlaste väravad!

<span id="an_22:18">22:18</span> Ja sinu soo nimel õnnistavad endid kõik
maailma rahvad, sellepärast et sa võtsid kuulda Mu häält!”

<span id="an_22:19">22:19</span> Siis Aabraham läks tagasi oma noorte
meeste juurde, ja nad tõusid ning läksid üheskoos Beer-Sebasse. Ja
Aabraham jäi elama Beer-Sebasse.

<span id="an_22:20">22:20</span> Ja pärast neid sündmusi teatati
Aabrahamile ja öeldi: „Vaata, Milka on ka su vennale Naahorile poegi
ilmale toonud:

<span id="an_22:21">22:21</span> Uusi, tema esmasündinu Buusi, selle
venna, Kemueli, Arami isa,

<span id="an_22:22">22:22</span> Kesedi, Haso, Pildase, Jidlafi ja
Betueli.”

<span id="an_22:23">22:23</span> Ja Betuelile sündis Rebeka. Need
kaheksa tõi Milka ilmale Naahorile, Aabrahami vennale.

<span id="an_22:24">22:24</span> Ja tema liignaine, Reuma nimi, sünnitas
ka — Teba, Gahami, Tahase ja Maaka.

<span id="an_23:1">23:1</span> Ja Saara elas sada kakskümmend seitse
aastat; nii palju oli Saaral eluaastaid.

<span id="an_23:2">23:2</span> Saara suri Kirjat-Arbas, see on Hebronis,
Kaananimaal; ja Aabraham tuli Saarat leinama ja taga nutma.

<span id="an_23:3">23:3</span> Siis Aabraham tõusis üles oma surnu
juurest ja rääkis hetiitidega, öeldes:

<span id="an_23:4">23:4</span> „Mina olen teie juures võõras ja
majaline. Andke mulle eneste juurde pärandhaud, et saaksin matta surnu
oma silma eest.”

<span id="an_23:5">23:5</span> Ja hetiidid vastasid Aabrahamile, öeldes
temale:

<span id="an_23:6">23:6</span> „Kuule meid, isand! Sina oled Jumala
vürst meie keskel! Mata oma surnu meie kõige paremasse hauda. Ükski
meist ei keela sulle oma hauda su surnu matmiseks.”

<span id="an_23:7">23:7</span> Aga Aabraham tõusis ning kummardas maa
rahva, hetiitide ees

<span id="an_23:8">23:8</span> ja rääkis nendega, öeldes: „Kui see on
teile meeltmööda, et ma oma surnu oma silma eest ära matan, siis kuulge
mind ja mõjustage minu kasuks Efronit, Sohari poega,

<span id="an_23:9">23:9</span> et ta mulle annaks temale kuuluva Makpela
koopa, mis on ta välja servas. Ta andku see mulle täie hinna eest
pärandhauaks teie keskel.”

<span id="an_23:10">23:10</span> Aga Efron istus hetiitide hulgas; ja
hetiit Efron vastas Aabrahamile hetiitide kuuldes, kõigi juuresolekul,
kes ta linna väravast läbi käisid, ja ütles:

<span id="an_23:11">23:11</span> „Ei, mu isand! Kuule mind! Ma annan
sulle välja, samuti koopa, mis selles on, ma annan sulle: ma annan selle
sulle oma rahvuskaaslaste silma all. Mata oma surnu!”

<span id="an_23:12">23:12</span> Kuid Aabraham kummardas maa rahva ees,

<span id="an_23:13">23:13</span> rääkis Efroniga maa rahva kuuldes ja
ütles: „Kui sa ometi ise mind kuulda võtaksid! Mina maksan välja eest
raha, võta see minult, et saaksin oma surnu sinna matta!”

<span id="an_23:14">23:14</span> Siis Efron vastas Aabrahamile, öeldes
temale:

<span id="an_23:15">23:15</span> „Mu isand, kuule mind! Maa väärtus on
nelisada hõbeseeklit, — mis tähtsus sellel ongi minu ja sinu vahekorra
juures! Mata aga oma surnu.”

<span id="an_23:16">23:16</span> Ja Aabraham kuulas Efronit; Aabraham
vaagis Efronile raha, mida see hetiitide kuuldes oli nimetanud, nelisada
hõbeseeklit, kaubanduses käibel olevaid.

<span id="an_23:17">23:17</span> Nõnda said Efroni väli Makpelas Mamre
kohal, väli ja selles olev koobas ja kõik väljal olevad puud, mis olid
ümber kogu selle maa-ala,

<span id="an_23:18">23:18</span> Aabrahami omandiks hetiitide nähes,
kõigi juuresolekul, kes ta linna väravast läbi käisid.

<span id="an_23:19">23:19</span> Ja seejärel Aabraham mattis oma naise
Saara Makpela välja koopasse Mamre kohal, see on Hebronis Kaananimaal.

<span id="an_23:20">23:20</span> Nõnda said väli ja selles olev koobas
hetiitidelt Aabrahamile pärandhauaks.

<span id="an_24:1">24:1</span> Kui Aabraham oli vana ja elatanud ning
Issand oli Aabrahami kõigiti õnnistanud,

<span id="an_24:2">24:2</span> siis ütles Aabraham vanimale sulasele oma
peres, kes valitses kõige üle, mis tal oli: „Pane nüüd oma käsi mu puusa
alla!

<span id="an_24:3">24:3</span> Mina vannutan sind Issanda, taeva Jumala
ja maa Jumala juures, et sa mu pojale ei võta naist kaananlaste
tütreist, kelle keskel ma elan,

<span id="an_24:4">24:4</span> vaid et sa lähed minu maale ja mu
sugulaste juurde ning võtad sealt naise mu pojale Iisakile!”

<span id="an_24:5">24:5</span> Aga sulane ütles temale: „Võib-olla naine
ei taha mulle järgneda siia maale. Kas ma siis tõesti pean su poja viima
tagasi maale, kust sa oled ära tulnud?”

<span id="an_24:6">24:6</span> Siis ütles Aabraham temale: „Hoia, et sa
ei vii mu poega sinna tagasi!

<span id="an_24:7">24:7</span> Issand, taeva Jumal, Kes mind võttis mu
isakojast ja mu sünnimaalt ja Kes mulle rääkis ning vandus, öeldes: sinu
soole ma annan selle maa! — Tema Ise läkitab Oma Ingli sinu ees, et
saaksid sealt mu pojale naise võtta.

<span id="an_24:8">24:8</span> Aga kui naine ei taha sulle järgneda,
siis oled sa sellest mu vandest vaba. Ainult ära vii mu poega sinna
tagasi!”

<span id="an_24:9">24:9</span> Siis sulane pani käe oma isanda Aabrahami
puusa alla ja vandus temale selle kõne kohaselt.

<span id="an_24:10">24:10</span> Ja sulane võttis oma isanda kaamelitest
kümme kaamelit ning läks, ja tal oli oma isandalt kaasas kõiksugu
kalleid asju; ta võttis kätte ja läks Mesopotaamiasse Naahori linna.

<span id="an_24:11">24:11</span> Seal laskis ta õhtul kaamelid põlvili
heita väljaspool linna veekaevu juures sel ajal, kui veeviijad välja
tulid,

<span id="an_24:12">24:12</span> ning ütles: „Issand, minu isanda
Aabrahami Jumal, lase ometi see mul täna korda minna ja tee head mu
isandale Aabrahamile!

<span id="an_24:13">24:13</span> Vaata, ma seisan veeallika juures ja
linnaelanike tütred tulevad vett viima.

<span id="an_24:14">24:14</span> Sündigu siis, et tütarlaps, kellele ma
ütlen: kalluta oma kruusi, et ma saaksin juua! ja kes vastab: joo, ja ma
joodan ka su kaameleid! — on see, kelle sa oled määranud oma sulasele
Iisakile. Sellest ma siis tean, et sa mu isandale oled head teinud.”

<span id="an_24:15">24:15</span> Ja veel enne kui ta rääkimise oli
lõpetanud, vaata, siis tuli välja Rebeka, kes oli sündinud Betuelile,
Aabrahami venna Naahori naise Milka pojale; ja tal oli kruus õlal.

<span id="an_24:16">24:16</span> Ja tütarlaps oli väga ilusa välimusega,
alles neitsi ja mehe poolt puutumata. Ta läks alla allika juurde, täitis
kruusi ja tuli üles.

<span id="an_24:17">24:17</span> Siis jooksis sulane temale vastu ning
ütles: „Anna mulle oma kruusist pisut vett rüübata!”

<span id="an_24:18">24:18</span> Tema vastas: „Joo, mu isand!” Ja ta
tõstis kähku kruusi alla oma käele ning andis temale juua.

<span id="an_24:19">24:19</span> Ja olles temale juua andnud, ütles ta:
„Ma ammutan ka su kaamelitele, kuni needki on joonud.”

<span id="an_24:20">24:20</span> Ja ta tühjendas kähku oma kruusi
künasse ning jooksis jälle kaevule vett ammutama ja ammutas kõigile ta
kaamelitele.

<span id="an_24:21">24:21</span> Mees aga silmitses teda vaikides, et
mõista, kas Issand oli ta teekonna lasknud korda minna või mitte.

<span id="an_24:22">24:22</span> Ja kui kaamelid olid joonud, võttis
mees kuldrõnga, pooleseeklilise, ja kaks käevõru ta käte jaoks, kümme
kuldseeklit väärt,

<span id="an_24:23">24:23</span> ning küsis: „Kelle tütar sa oled? Ütle
ometi mulle! Ons su isa kojas meile ööbimispaika?”

<span id="an_24:24">24:24</span> Ja ta vastas temale: „Mina olen
Betueli, Naahori ja Milka poja tütar.”

<span id="an_24:25">24:25</span> Ta ütles temale veel: „Niihästi õlgi
kui muud loomasööta on meil küllalt, ööbimispaikki on olemas.”

<span id="an_24:26">24:26</span> Siis mees kummardas ja heitis Issanda
ette

<span id="an_24:27">24:27</span> ning ütles: „Kiidetud olgu Issand, mu
isanda Aabrahami Jumal, Kes mu isandale ei ole keelanud Oma heldust ja
tõde! Issand on mind teekonnal juhtinud mu isanda vendade kotta!”

<span id="an_24:28">24:28</span> Aga tütarlaps jooksis ning teatas oma
ema perele, mis oli sündinud.

<span id="an_24:29">24:29</span> Ja Rebekal oli vend, Laaban nimi; ja
Laaban jooksis välja, mehe juurde allikale.

<span id="an_24:30">24:30</span> Sest kui ta nägi rõngast ja käevõrusid
oma õe kätel, ja kui ta oli kuulnud oma õe Rebeka sõnu, kes ütles:
„Nõnda rääkis mulle see mees!” — siis ta läks selle mehe juurde, ja
ennäe, see seisis kaamelite juures allikal!

<span id="an_24:31">24:31</span> Ja ta ütles: „Tule sisse, Issanda
õnnistatu! Miks sa väljas seisad? Ma olen korda seadnud koja ja
kaamelite paiga.”

<span id="an_24:32">24:32</span> Mees tuli siis kotta ja Laaban päästis
kaamelid lahti, andis õlgi ja toitu kaamelitele ning tõi vett tema ja
ühes temaga olevate meeste jalgade pesemiseks.

<span id="an_24:33">24:33</span> Siis pandi temale rooga ette. Aga ta
ütles: „Ma ei söö enne kui ma oma asja olen rääkinud!” Ja talle vastati:
„Räägi!”

<span id="an_24:34">24:34</span> Siis ta ütles: „Mina olen Aabrahami
sulane.

<span id="an_24:35">24:35</span> Issand on mu isandat väga õnnistanud,
nõnda et ta on jõukaks saanud: Ta on temale andnud pudulojuseid ja
veiseid, hõbedat ja kulda, sulaseid ja ümmardajaid, kaameleid ja
eesleid.

<span id="an_24:36">24:36</span> Ja Saara, mu isanda naine, on vanas eas
mu isandale poja ilmale toonud, ja sellele on ta andnud kõik, mis tal
on.

<span id="an_24:37">24:37</span> Ja mu isand vannutas mind, öeldes: sa
ei tohi võtta mu pojale naist kaananlaste tütarde seast, kelle maal ma
elan,

<span id="an_24:38">24:38</span> vaid sa pead minema mu isakotta ja mu
suguvõsa juurde ning sealt võtma naise mu pojale!

<span id="an_24:39">24:39</span> Aga mina ütlesin oma isandale:
võib-olla naine ei tule minuga?

<span id="an_24:40">24:40</span> Siis ta vastas mulle: Issand, Kelle
palge ees ma olen käinud, läkitab Oma Ingli sinuga ja laseb su teekonna
korda minna, et saad mu pojale naise võtta minu suguvõsast ja minu
isakojast.

<span id="an_24:41">24:41</span> Mu vandest sa vabaned sel juhul, kui sa
tuled mu suguvõsa juurde, aga nemad ei anna sulle, siis oled mu vandest
vaba.

<span id="an_24:42">24:42</span> Ma jõudsin täna allika juurde ja
ütlesin: Issand, mu isanda Aabrahami Jumal, kui Sa nüüd tahad korda
saata mu teekonna, mida ma käin,

<span id="an_24:43">24:43</span> siis vaata, ma seisan veeallika juures.
Kui üks neitsi tuleb vett viima ja ma temale ütlen: anna mulle oma
kruusist pisut vett juua!

<span id="an_24:44">24:44</span> ja kui tema mulle vastab: joo ise, ja
ma ammutan ka su kaamelitele! siis on tema see naine, kelle Issand on
määranud mu isanda pojale.

<span id="an_24:45">24:45</span> Veel enne kui olin kõneluse iseenesega
lõpetanud, vaata, siis tuli Rebeka, kruus õlal, ja läks alla allika
juurde ning ammutas vett. Ja ma ütlesin temale: anna mulle juua!

<span id="an_24:46">24:46</span> Siis ta tõstis kähku kruusi õlalt alla
ning ütles: joo, ja ma joodan ka su kaameleid. Ja mina jõin ning tema
jootis mu kaameleid.

<span id="an_24:47">24:47</span> Ja ma küsisin temalt ning ütlesin:
kelle tütar sa oled? Ja tema vastas: Betueli, Naahori ja Milka poja
tütar. Siis ma panin temale rõnga ninasse ja käevõrud kätele,

<span id="an_24:48">24:48</span> kummardasin ning heitsin Issanda ette
ja kiitsin Issandat, oma isanda Aabrahami Jumalat, Kes mind oli
juhatanud õigele teele, et saaksin võtta oma isanda vennatütre ta
pojale.

<span id="an_24:49">24:49</span> Ja kui te nüüd tahate osutada heldust
ja truudust mu isandale, siis öelge mulle. Aga kui mitte, öelge sedagi
mulle, ja ma pöördun siis kas paremat või vasakut kätt!”

<span id="an_24:50">24:50</span> Seepeale vastasid Laaban ja Betuel ning
ütlesid: „Issandalt on see asi alguse saanud! Me ei või sulle sõnagi
lausuda, ei halba ega head.

<span id="an_24:51">24:51</span> Vaata, Rebeka on su ees, võta tema ja
mine! Saagu ta naiseks su isanda pojale, nõnda nagu Issand on öelnud!”

<span id="an_24:52">24:52</span> Kui Aabrahami sulane kuulis nende sõnu,
siis ta kummardas maani Issanda ees.

<span id="an_24:53">24:53</span> Ja sulane võttis välja hõbe- ja
kuldriistad ja riided ning andis Rebekale; ka tema vennale ja emale
andis ta kalleid asju.

<span id="an_24:54">24:54</span> Siis nad sõid ja jõid, tema ja mehed,
kes ühes temaga olid, ja nad ööbisid seal. Aga hommikul, kui nad olid
tõusnud, ütles ta: „Saatke mind nüüd mu isanda juurde!”

<span id="an_24:55">24:55</span> Aga tütarlapse vend ja ema vastasid:
„Jäägu tütarlaps veel mõneks ajaks, kas või kümneks päevakski meie
juurde. Siis sa võid minna.”

<span id="an_24:56">24:56</span> Kuid tema ütles neile: „Ärge mind
viivitage, sest Issand on lasknud mu teekonna korda minna. Saatke mind
teele, et saaksin minna oma isanda juurde!”

<span id="an_24:57">24:57</span> Siis nad ütlesid: „Me kutsume
tütarlapse ja küsime tema suust!”

<span id="an_24:58">24:58</span> Ja nad kutsusid Rebeka ning küsisid
temalt: „Kas tahad minna ühes selle mehega?” Ja ta vastas: „Ma lähen!”

<span id="an_24:59">24:59</span> Siis nad saatsid ära oma õe Rebeka ja
tema imetaja, ja Aabrahami sulase ja tema mehed.

<span id="an_24:60">24:60</span> Ja nad õnnistasid Rebekat ning ütlesid
temale: „Õeke, sinust tulgu tuhat korda kümme tuhat, ja sinu sugu
vallutagu oma vihameeste väravad!”

<span id="an_24:61">24:61</span> Siis Rebeka ja tema tüdrukud tõusid,
istusid kaamelite selga ning järgnesid mehele. Nõnda võttis sulane
Rebeka ja läks.

<span id="an_24:62">24:62</span> Iisak aga oli tulemas Lahhai-Roi kaevu
poolt, sest ta elas Lõunamaal.

<span id="an_24:63">24:63</span> Ja Iisak oli vastu õhtut läinud väljale
mõtisklema; ja kui ta oma silmad üles tõstis ja vaatas, ennäe, siis
tulid kaamelid!

<span id="an_24:64">24:64</span> Kui Rebeka oma silmad üles tõstis ja
nägi Iisakit, siis ta laskus kaameli seljast

<span id="an_24:65">24:65</span> ning küsis sulaselt: „Kes on see mees,
kes meile väljal vastu tuleb?” Ja sulane vastas: „See on mu isand!” Siis
Rebeka võttis loori ja kattis ennast.

<span id="an_24:66">24:66</span> Ja sulane jutustas Iisakile kõigest,
mis ta oli teinud.

<span id="an_24:67">24:67</span> Ja Iisak viis Rebeka oma ema Saara
telki; ja ta võttis Rebeka, see sai tema naiseks ja ta armastas teda.
Nõnda leidis Iisak troosti pärast oma ema surma.

<span id="an_25:1">25:1</span> Ja Aabraham võttis taas naise, nimega
Ketuura.

<span id="an_25:2">25:2</span> Ja see tõi temale ilmale Simrani,
Joksani, Medani, Midjani, Jisbaki ja Suua.

<span id="an_25:3">25:3</span> Ja Joksanile sündisid Seeba ja Dedan; ja
Dedani järeltulijad olid assüürlased, letuuslased ja leumlased.

<span id="an_25:4">25:4</span> Ja Midjani pojad olid Eefa, Eefer, Hanok,
Abiida ja Eldaa. Need kõik olid Ketuura järeltulijad.

<span id="an_25:5">25:5</span> Ja Aabraham andis kõik, mis tal oli,
Iisakile.

<span id="an_25:6">25:6</span> Aga liignaiste poegadele, kes Aabrahamil
olid, Aabraham andis ande ja saatis nad veel oma eluajal oma poja Iisaki
juurest ära hommiku poole, Hommikumaale.

<span id="an_25:7">25:7</span> Ja Aabrahami eluea aastaid, mis ta elas,
oli sada seitsekümmend viis aastat.

<span id="an_25:8">25:8</span> Ja Aabraham heitis hinge ning suri heas
vanuses, vana ning elatanud, ja ta koristati oma rahva juurde.

<span id="an_25:9">25:9</span> Ja ta pojad Iisak ja Ismael matsid tema
Makpela koopasse, hetiit Sohari poja Efroni väljal, mis on Mamre kohal,

<span id="an_25:10">25:10</span> väljale, mille Aabraham hetiitidelt oli
ostnud, maeti Aabraham ja tema naine Saara.

<span id="an_25:11">25:11</span> Ja pärast Aabrahami surma Jumal
õnnistas ta poega Iisakit. Ja Iisak elas Lahhai-Roi kaevu juures.

<span id="an_25:12">25:12</span> Ja need olid Ismaeli, Aabrahami poja
järeltulijad, kelle egiptlanna Haagar, Saara ümmardaja, Aabrahamile
ilmale tõi.

<span id="an_25:13">25:13</span> Ismaeli poegade nimed, nimetatud nende
sündimise järjekorras, olid need: Nebajot, Ismaeli esmasündinu, siis
Keedar, Adbeel, Mibsam,

<span id="an_25:14">25:14</span> Misma, Duuma, Massa,

<span id="an_25:15">25:15</span> Hadad, Teema, Jetuur, Naafis ja Keedma.

<span id="an_25:16">25:16</span> Need olid Ismaeli pojad ja need olid
nende nimed vastavalt nende asulatele ja leeridele: nende suguharude
kaksteist vürsti.

<span id="an_25:17">25:17</span> Ja need olid Ismaeli eluaastad: sada
kolmkümmend seitse aastat; siis ta heitis hinge ja suri, ja ta koristati
oma rahva juurde.

<span id="an_25:18">25:18</span> Ja nad asusid Havilast kuni vastu
Egiptust oleva Suurini Assuri suunas, tungides kallale kõigile oma
vendadele.

<span id="an_25:19">25:19</span> Ja need olid Iisaki, Aabrahami poja
järeltulijad: Aabrahamile sündis Iisak.

<span id="an_25:20">25:20</span> Ja Iisak oli neljakümneaastane, kui ta
võttis enesele naiseks Rebeka, süürlase Betueli tütre Mesopotaamiast,
süürlase Laabani õe.

<span id="an_25:21">25:21</span> Ja Iisak palus Issandat oma naise
pärast, sest see oli viljatu; ja Issand kuulis ta palvet ja ta naine
Rebeka sai käima peale.

<span id="an_25:22">25:22</span> Aga kui lapsed ta ihus tõuklesid, siis
ta ütles: „Kui nõnda, mispärast siis just mina pean see olema?” Ja ta
läks Issandalt küsima.

<span id="an_25:23">25:23</span> Ja Issand vastas temale: „Su ihus on
kaks rahvast, kaks erinevat hõimu su üsast alates: üks rahvas on vägevam
teisest — vanem orjab nooremat!”

<span id="an_25:24">25:24</span> Ja kui tema sünnitamise aeg saabus,
vaata, siis olid ta ihus kaksikud!

<span id="an_25:25">25:25</span> See, kes väljus esimesena, oli punakas,
täiesti nagu karune kuub; ja temale pandi nimeks Eesav.

<span id="an_25:26">25:26</span> Seejärele väljus ta vend, kelle käsi
hoidis kinni Eesavi kannast; ja temale pandi nimeks Jaakob. Iisak oli
kuuskümmend aastat vana, kui nad sündisid.

<span id="an_25:27">25:27</span> Ja poisid kasvasid suureks. Eesavist
sai osav kütt, väljal uitaja, kuna Jaakobist vagane mees, kes elas
telkides.

<span id="an_25:28">25:28</span> Ja Iisak armastas Eesavit, sest
jahisaak oli temale suurepärane; aga Rebeka armastas Jaakobit.

<span id="an_25:29">25:29</span> Kord Jaakob keetis leent, Eesav aga
tuli väljalt ning oli väsinud.

<span id="an_25:30">25:30</span> Ja Eesav ütles Jaakobile: „Anna mulle
ometi süüa seda punast, seda punast leent, sest ma olen väsinud!”
Sellepärast hakati teda kutsuma Edomiks.

<span id="an_25:31">25:31</span> Aga Jaakob ütles: „Enne müü mulle oma
esmasünniõigus!”

<span id="an_25:32">25:32</span> Ja Eesav vastas: „Vaata, mina ju suren
niikuinii, milleks mulle siis veel esmasünniõigus!”

<span id="an_25:33">25:33</span> Siis ütles Jaakob: „Vannu mulle enne!”
Ja ta vandus temale ning müüs oma esmasünniõiguse Jaakobile.

<span id="an_25:34">25:34</span> Ja Jaakob andis Eesavile leiba ja
läätseleent; ja tema sõi ja jõi, tõusis üles ja läks ära. Nii vähe
hoolis Eesav esmasünniõigusest!

<span id="an_26:1">26:1</span> Aga maal oli nälg, pärast seda eelmist
nälga, mis Aabrahami päevil oli olnud. Ja Iisak läks vilistide kuninga
Abimeleki juurde Gerarisse.

<span id="an_26:2">26:2</span> Ja Issand ilmutas Ennast temale ning
ütles: „Ära mine alla Egiptusesse! Jää maale, kuhu Ma sind käsin!

<span id="an_26:3">26:3</span> Ela võõrana siin maal, ja Ma olen sinuga
ning õnnistan sind, sest sinule ja sinu soole Ma annan kõik need maad
ning pean vannet, mille Ma olen vandunud su isale Aabrahamile.

<span id="an_26:4">26:4</span> Ja Ma teen su soo paljuks nagu taevatähed
ja annan su soole kõik need maad, ja sinu soo nimel õnnistavad endid
kõik maailma rahvad,

<span id="an_26:5">26:5</span> sellepärast et Aabraham kuulis Mu sõna ja
pidas, mis Ma käskisin pidada — Mu käske, seadlusi ja õpetusi!”

<span id="an_26:6">26:6</span> Ja Iisak jäi elama Gerarisse.

<span id="an_26:7">26:7</span> Kui kohalikud mehed küsisid tema naise
kohta, siis ta ütles: „See on mu õde!” Sest ta kartis öelda: „See on mu
naine!”, mõeldes ise: „Muidu kohalikud mehed tapavad mind Rebeka pärast,
kuna ta on ilusa välimusega!”

<span id="an_26:8">26:8</span> Aga kui ta seal pikemat aega oli
viibinud, vaatas Abimelek, vilistide kuningas, kord aknast välja ja
nägi, et vaata, Iisak kallistas oma naist Rebekat!

<span id="an_26:9">26:9</span> Siis Abimelek kutsus Iisaki ja ütles:
„Vaata, ta on tõepoolest su naine! Kuidas sa siis võisid öelda: ta on mu
õde?” Ja Iisak vastas temale: „Ma mõtlesin, et muidu ma ehk pean tema
pärast surema.”

<span id="an_26:10">26:10</span> Aga Abimelek ütles: „Miks sa meile seda
tegid? Kui kergesti oleks võinud keegi rahva hulgast magada su naisega
ja sa oleksid meie peale toonud süü!”

<span id="an_26:11">26:11</span> Ja Abimelek andis käsu kogu rahvale,
öeldes: „Kes puudutab seda meest ja tema naist, peab surema!”

<span id="an_26:12">26:12</span> Ja Iisak külvas seal maal ja sai sel
aastal sajakordselt, sest Issand õnnistas teda.

<span id="an_26:13">26:13</span> Ja mees läks rikkaks, läks üha
rikkamaks, kuni ta oli läinud väga rikkaks.

<span id="an_26:14">26:14</span> Ja temal oli pudulojuste karju ja
veiste karju ja palju peret, nõnda et vilistid teda kadestasid.

<span id="an_26:15">26:15</span> Ja vilistid matsid kinni ja täitsid
mullaga kõik kaevud, mis tema isa sulased olid kaevanud tema isa
Aabrahami päevil.

<span id="an_26:16">26:16</span> Ja Abimelek ütles Iisakile: „Mine ära
meie juurest, sest sa oled saanud meist palju vägevamaks!”

<span id="an_26:17">26:17</span> Siis Iisak läks sealt ära ja lõi oma
telgid üles Gerari orgu ning elas seal.

<span id="an_26:18">26:18</span> Ja Iisak kaevas uuesti need veekaevud,
mis tema isa Aabrahami päevil olid kaevatud ja mis vilistid pärast
Aabrahami surma olid kinni matnud; ja ta pani neile needsamad nimed, mis
tema isa neile oli pannud.

<span id="an_26:19">26:19</span> Aga kui Iisaki sulased kaevasid orus ja
leidsid seal voolava veega kaevu,

<span id="an_26:20">26:20</span> siis Gerari karjased riidlesid Iisaki
karjastega, öeldes: „Vesi on meie oma!” Ta pani siis kaevule nimeks
Eesek, sellepärast et nad temaga olid tülitsenud.

<span id="an_26:21">26:21</span> Siis nad kaevasid teise kaevu, ja selle
pärast riidlesid nad ka; ja sellele ta pani nimeks Sitna.

<span id="an_26:22">26:22</span> Sealt ta siirdus edasi ja kaevas veel
ühe kaevu, aga selle pärast nad ei riielnud; ja sellele ta pani nimeks
Rehobot ning ütles: „Nüüd on Issand andnud meile avarust, et võiksime
siin maal olla viljakad!”

<span id="an_26:23">26:23</span> Ja sealt ta läks üles Beer-Sebasse.

<span id="an_26:24">26:24</span> Ja Issand ilmutas Ennast temale
selsamal ööl ning ütles: „Mina olen su isa Aabrahami Jumal! Ära karda,
sest Ma olen sinuga ja õnnistan sind! Ma teen su soo paljuks Oma sulase
Aabrahami pärast!”

<span id="an_26:25">26:25</span> Siis ta ehitas sinna altari, hüüdis
appi Issanda nime ja lõi sinna oma telgi üles; ja Iisaki sulased
kaevasid sinna kaevu.

<span id="an_26:26">26:26</span> Ja Abimelek tuli Gerarist tema juurde
ühes oma sõbra Ahusati ja väepealiku Piikoliga.

<span id="an_26:27">26:27</span> Aga Iisak ütles neile: „Miks tulete
minu juurde? Te ju vihkate mind ja olete mind eneste juurest ära
saatnud!”

<span id="an_26:28">26:28</span> Ja nemad vastasid: „Me näeme selgesti,
et Issand on sinuga! Seepärast me ütleme: olgu meie vahel vanne, meie ja
sinu vahel, ja me teeme sinuga lepingu,

<span id="an_26:29">26:29</span> et sa meile kurja ei tee, nõnda nagu me
sinusse ei ole puutunud, vaid oleme sulle ainult head teinud ja sind
rahuga ära saatnud. Sina oled ju nüüd Issanda õnnistatu!”

<span id="an_26:30">26:30</span> Siis ta tegi neile võõruspeo ning nad
sõid ja jõid.

<span id="an_26:31">26:31</span> Ja nad tõusid hommikul vara ning andsid
üksteisele vande. Siis Iisak saatis nad ära ja nad läksid ta juurest
rahuga.

<span id="an_26:32">26:32</span> Ja selsamal päeval tulid Iisaki sulased
ning teatasid temale kaevust, mille nad olid kaevanud, ja ütlesid
temale: „Me leidsime vett!”

<span id="an_26:33">26:33</span> Siis ta nimetas selle Sibaks; seepärast
on linna nimeks tänapäevani Beer-Seba.

<span id="an_26:34">26:34</span> Kui Eesav oli nelikümmend aastat vana,
siis ta võttis naiseks Juuditi, hetiit Beeri tütre, ja Baasmati, hetiit
Eeloni tütre.

<span id="an_26:35">26:35</span> Aga need olid meelehärmiks Iisakile ja
Rebekale.

<span id="an_27:1">27:1</span> Kui Iisak oli vanaks jäänud ja ta
silmanägemine oli tuhmunud, siis ta kutsus Eesavi, oma vanema poja, ja
ütles temale: „Mu poeg!” Ja see vastas temale: „Siin ma olen!”

<span id="an_27:2">27:2</span> Ja ta ütles: „Vaata, ma olen vanaks
jäänud ega tea oma surmapäeva.

<span id="an_27:3">27:3</span> Võta nüüd oma jahiriistad, nooletupp ja
amb, mine väljale ja küti mulle mõni jahiloom.

<span id="an_27:4">27:4</span> Valmista siis mulle maitsvat rooga, mida
ma armastan, ja too mulle süüa, et mu hing sind õnnistaks enne kui ma
suren.”

<span id="an_27:5">27:5</span> Aga Rebeka kuulis, kui Iisak rääkis oma
poja Eesaviga. Ja kui Eesav oli läinud väljale küttima ja jahisaaki
tooma,

<span id="an_27:6">27:6</span> siis rääkis Rebeka oma poja Jaakobiga,
öeldes: „Vaata, ma kuulsin su isa rääkivat su venna Eesaviga ja ütlevat:

<span id="an_27:7">27:7</span> too mulle jahisaaki ja valmista mulle
maitsvat rooga, et ma söön ja sind Issand ees õnnistan enne kui ma
suren.

<span id="an_27:8">27:8</span> Ja nüüd, mu poeg, kuule mu sõna ja tee,
mida ma sind käsin:

<span id="an_27:9">27:9</span> mine pudulojuste juurde ja võta mulle
sealt kaks head sikutalle ja ma valmistan need su isale maitsvaks roaks,
mida ta armastab.

<span id="an_27:10">27:10</span> Sina vii need siis oma isale, et ta
sööks ja sind õnnistaks enne kui ta sureb!”

<span id="an_27:11">27:11</span> Aga Jaakob ütles oma emale Rebekale:
„Vaata, mu vend Eesav on karune, aga mina olen sile!

<span id="an_27:12">27:12</span> Võib-olla katsub isa mind käega, siis
oleksin tema silmis nagu petis ja tooksin enesele needuse, mitte
õnnistuse!”

<span id="an_27:13">27:13</span> Aga ta ema ütles talle: „Sinu needmine
tulgu minu peale, mu poeg! Kuule ainult mu sõna ja mine too mulle!”

<span id="an_27:14">27:14</span> Siis ta läks ja võttis need ning tõi
oma emale; ja ta ema valmistas maitsva roa, mida ta isa armastas.

<span id="an_27:15">27:15</span> Ja Rebeka võttis oma vanema poja Eesavi
parimad riided, mis ta juures kodus olid, ja pani need selga oma
nooremale pojale Jaakobile.

<span id="an_27:16">27:16</span> Tema käte ja sileda kaela ümber aga
pani ta sikutallede nahad.

<span id="an_27:17">27:17</span> Siis ta andis maitsva roa ja leiva,
mille ta oli valmistanud, oma poja Jaakobi kätte,

<span id="an_27:18">27:18</span> ja see läks oma isa juurde ning ütles:
„Mu isa!” Ja tema vastas: „Siin ma olen! Kumb sa oled, mu poeg?”

<span id="an_27:19">27:19</span> Ja Jaakob ütles oma isale: „Mina olen
Eesav, sinu esmasündinu! Ma tegin, nagu sa mind käskisid. Tõuse, istu ja
söö mu jahisaaki, et su hing mind õnnistaks!”

<span id="an_27:20">27:20</span> Aga Iisak küsis oma pojalt: „Kuidas sa
nii kähku leidsid, mu poeg?” Ja tema vastas: „Issand, sinu Jumal, saatis
mulle ette!”

<span id="an_27:21">27:21</span> Siis Iisak ütles Jaakobile: „Tule ometi
ligemale, et ma sind käega katsun, mu poeg, kas sa oled mu poeg Eesav
või mitte?”

<span id="an_27:22">27:22</span> Ja Jaakob astus oma isa Iisaki juurde,
ja tema katsus teda käega ning ütles: „Hääl on Jaakobi hääl, aga käed on
Eesavi käed!”

<span id="an_27:23">27:23</span> Ja ta ei tundnud teda ära, sest tema
käed olid karused nagu ta venna Eesavi käed; ja ta õnnistas teda.

<span id="an_27:24">27:24</span> Ta küsis veel kord: „Kas sa oled tõesti
mu poeg Eesav?” Ja ta vastas: „Olen!”

<span id="an_27:25">27:25</span> Siis ta ütles: „Ulata mulle ja ma söön
oma poja jahisaaki, et mu hing sind õnnistaks!” Ja ta ulatas temale
selle, ja ta sõi; ja ta tõi temale viina, ja ta jõi.

<span id="an_27:26">27:26</span> Seejärel ütles ta isa Iisak temale:
„Tule nüüd ligemale ja anna mulle suud, mu poeg!”

<span id="an_27:27">27:27</span> Ja ta astus ligi ning andis temale
suud; siis ta tundis tema riiete lõhna ja ta õnnistas teda ning ütles:
„Näe, mu poja lõhn — otsekui välja lõhn, mida Issand on õnnistanud!

<span id="an_27:28">27:28</span> Jumal andku sulle taeva kastet ja maa
rammu, ning külluses vilja ja viina!

<span id="an_27:29">27:29</span> Rahvad orjaku sind, rahvahõimud
kummardagu sind! Ole oma vendade isand, su ema pojad kummardagu sind!
Neetud olgu, kes sind neab, õnnistatud, kes sind õnnistab!”

<span id="an_27:30">27:30</span> Ja kui Iisak oli Jaakobit õnnistanud ja
kui Jaakob just oli väljunud oma isa Iisaki juurest, siis tuli tema vend
Eesav küttimast.

<span id="an_27:31">27:31</span> Ja temagi valmistas maitsva roa ja viis
oma isa juurde ning ütles isale: „Tõuse, mu isa, ja söö oma poja
jahisaaki, et su hing mind õnnistaks!”

<span id="an_27:32">27:32</span> Aga tema isa Iisak küsis temalt: „Kes
sa oled?” Ja ta vastas: „Mina olen su poeg Eesav, su esmasündinu!”

<span id="an_27:33">27:33</span> Siis Iisak värises üpris väga suurest
ärritusest ja ütles: „Kes oli siis see, kes jahilooma küttis ja mulle
tõi? Ja mina sõin kõike, enne kui sa tulid, ning õnnistasin teda!
Õnnistatuks ta jääbki!”

<span id="an_27:34">27:34</span> Kui Eesav kuulis oma isa sõnu, siis ta
kisendas üpris väga valjusti ja kibedasti ning ütles oma isale: „Õnnista
ka mind, mu isa!”

<span id="an_27:35">27:35</span> Aga ta vastas: „Su vend tuli kavalusega
ja võttis su õnnistuse!”

<span id="an_27:36">27:36</span> Siis ta ütles: „Eks ole temale nimeks
pandud Jaakob? Juba teist korda on ta mind petnud: ta võttis mu
esmasünniõiguse, ja vaata, nüüd ta võttis ka mu õnnistuse!” Ja ta küsis:
„Kas sul pole hoitud õnnistust eraldi minu jaoks?”

<span id="an_27:37">27:37</span> Aga Iisak vastas ning ütles Eesavile:
„Vaata, ma olen pannud ta sinu isandaks ja olen andnud kõik ta vennad
temale sulaseiks, ja ma olen teda varustanud vilja ja viinaga. Mida
võiksin siis nüüd teha sinu heaks, mu poeg?”

<span id="an_27:38">27:38</span> Ja Eesav ütles oma isale: „Ons see sul
ainus õnnistus, mu isa? Õnnista ka mind, mu isa!” Ja Eesav tõstis häält
ning nuttis.

<span id="an_27:39">27:39</span> Siis vastas tema isa Iisak ning ütles
temale: „Vaata, su eluase on eemal rammusast maast ja ilma taeva kasteta
ülalt!

<span id="an_27:40">27:40</span> Sa elad oma mõõga varal ja pead oma
venda orjama! Ometi sünnib, kui end raputad, et rebid tema ikke oma
kaelast!”

<span id="an_27:41">27:41</span> Ja Eesav hakkas Jaakobit vihkama
õnnistuse pärast, millega ta isa teda oli õnnistanud; ja Eesav mõtles
iseeneses: „Küllap tulevad mu isa leinamise päevad, siis ma tapan oma
venna Jaakobi!”

<span id="an_27:42">27:42</span> Kui Rebekale tehti teatavaks ta vanema
poja Eesavi mõtted, siis ta laskis kutsuda oma noorema poja Jaakobi ja
ütles temale: „Vaata, sinu vend Eesav trööstib ennast sellega, et ta su
tapab!

<span id="an_27:43">27:43</span> Aga nüüd, mu poeg, kuule mu sõna! Võta
kätte ja põgene mu venna Laabani juurde Haaranisse

<span id="an_27:44">27:44</span> ja jää tema juurde mõneks ajaks, kuni
su venna raev on raugenud,

<span id="an_27:45">27:45</span> kuni su venna viha sinu pärast on
möödunud ja ta unustab, mis sa temale oled teinud. Siis ma läkitan sulle
järele ja lasen sind sealt ära tuua. Miks peaksin teid mõlemaid kaotama
ühel ja samal päeval?”

<span id="an_27:46">27:46</span> Ja Rebeka ütles Iisakile: „Ma olen
elust tüdinud hetiiditaride pärast. Kui Jaakob võtab naise hetiiditaride
hulgast, selle maa tütreist, niisuguse nagu need, mis elu mul siis on?”

<span id="an_28:1">28:1</span> Siis Iisak kutsus Jaakobi ja õnnistas
teda; ja ta keelas teda ning ütles temale: „Ära võta naist kaananlaste
tütreist!

<span id="an_28:2">28:2</span> Võta kätte, mine Mesopotaamiasse oma
emaisa Betueli kotta ja võta sealt enesele naine oma ema venna Laabani
tütreist.

<span id="an_28:3">28:3</span> Kõigeväeline Jumal õnnistagu sind, tehku
sind viljakaks ja paljuks, et sinust tuleks hulk rahvaid!

<span id="an_28:4">28:4</span> Ta andku sulle Aabrahami õnnistust,
sinule ja su soole ühes sinuga, et sa päriksid maa, kus sa võõrana elad,
mille Jumal on andnud Aabrahamile!”

<span id="an_28:5">28:5</span> Ja Iisak saatis Jaakobi teele ning see
läks Mesopotaamiasse süürlase Betueli poja Laabani juurde, kes oli
Jaakobi ja Eesavi ema Rebeka vend.

<span id="an_28:6">28:6</span> Kui Eesav nägi, et Iisak oli õnnistanud
Jaakobit ja oli saatnud ta Mesopotaamiasse sealt enesele naist võtma,
olles teda õnnistanud ja keelanud, öeldes: „Ära võta naist kaananlaste
tütreist!”

<span id="an_28:7">28:7</span> ja et Jaakob oli kuulanud oma isa ja ema
ja oli läinud Mesopotaamiasse,

<span id="an_28:8">28:8</span> siis Eesav mõistis, et kaananlaste tütred
olid pahad ta isa Iisaki silmis,

<span id="an_28:9">28:9</span> ja Eesav läks Ismaeli juurde ning võttis
oma naiste kõrvale enesele naiseks Mahalati, Aabrahami poja Ismaeli
tütre, Nebajoti õe.

<span id="an_28:10">28:10</span> Jaakob aga väljus Beer-Sebast ja läks
Haarani poole.

<span id="an_28:11">28:11</span> Ta sattus ühte paika ja ööbis seal,
sest päike oli loojunud; ta võttis selle paiga kividest ühe, pani
enesele peaaluseks ja heitis sinna paika magama.

<span id="an_28:12">28:12</span> Ja ta nägi und, ja vaata, maa peal
seisis redel, mille ots ulatus taevasse, ja ennäe, Jumala Inglid astusid
seda mööda üles ja alla!

<span id="an_28:13">28:13</span> Ja vaata, Issand seisis tema ees ning
ütles: „Mina olen Issand, su isa Aabrahami Jumal ja Iisaki Jumal. Maa,
mille peal sa magad, Ma annan sinule ja su soole!

<span id="an_28:14">28:14</span> Ja sinu sugu saab maapõrmu sarnaseks ja
sa levid õhtu ja hommiku, põhja ja lõuna poole, ja sinu ja su soo nimel
õnnistavad endid kõik maailma suguvõsad!

<span id="an_28:15">28:15</span> Ja vaata, Mina olen sinuga ja hoian
sind kõikjal, kuhu sa lähed ning toon sind taas sellele pinnale, sest Ma
ei jäta sind maha, kuni olen teinud, mis Ma sulle olen öelnud!”

<span id="an_28:16">28:16</span> Siis Jaakob ärkas unest ja ütles:
„Issand on tõesti selles paigas, mina aga ei teadnud seda!”

<span id="an_28:17">28:17</span> Ja ta kartis ning ütles: „Küll on see
paik kardetav! See pole muud midagi kui Jumala koda ja taeva värav!”

<span id="an_28:18">28:18</span> Ja Jaakob tõusis hommikul vara ning
võttis kivi, mille ta oli pannud enesele peaaluseks, ja pani selle
sambaks püsti ning valas selle otsa peale õli.

<span id="an_28:19">28:19</span> Ja ta pani sellele paigale nimeks
Peetel; enne aga oli selle linna nimi Luus.

<span id="an_28:20">28:20</span> Ja Jaakob andis tõotuse, öeldes: „Kui
Jumal on minuga ja hoiab mind teel, mida käin, ja annab mulle leiba süüa
ja riided selga,

<span id="an_28:21">28:21</span> ja mina võin rahuga pöörduda oma
isakotta, siis on Issand mulle Jumalaks,

<span id="an_28:22">28:22</span> ja see kivi, mille ma panin sambaks,
saab Jumala kojaks! Ja kõigest, mis Sa mulle annad, ma annan Sulle
täpselt kümnist!”

<span id="an_29:1">29:1</span> Ja Jaakob läks teele ning jõudis
hommikumaa poegade maale.

<span id="an_29:2">29:2</span> Ta vaatas, ja ennäe, väljal oli kaev! Ja
vaata, sealsamas, selle kõrval, lebas kolm pudulojuste karja, sest
sellest kaevust joodeti karju; kaevu suul aga oli suur kivi.

<span id="an_29:3">29:3</span> Kui kõik karjad olid kogunenud sinna,
siis veeretati kivi kaevu suult, joodeti pudulojuseid ja seati kivi
tagasi paika kaevu suule.

<span id="an_29:4">29:4</span> Ja Jaakob küsis neilt: „Vennad, kust te
olete?” Ja nad vastasid: „Me oleme Haaranist.”

<span id="an_29:5">29:5</span> Siis ta küsis neilt: „Kas tunnete
Laabanit, Naahori poega?” Ja nad vastasid: „Tunneme küll!”

<span id="an_29:6">29:6</span> Ta küsis neilt: „Kuidas ta käsi käib?” Ja
nad vastasid: „Hästi! Ja näe, sealt tuleb tema tütar Raahel
pudulojustega!”

<span id="an_29:7">29:7</span> Ta ütles: „Vaata, päike on alles kõrgel,
pole veel aeg karja kokku ajada. Jootke pudulojuseid ja minge söötke
neid!”

<span id="an_29:8">29:8</span> Aga nad vastasid: „Me ei saa enne kui
kõik karjad on koos. Siis veeretatakse kivi kaevu suult ja me saame
joota pudulojuseid.”

<span id="an_29:9">29:9</span> Kui ta alles nendega rääkis, tuli Raahel
oma isa pudulojustega, sest ta oli neid hoidmas.

<span id="an_29:10">29:10</span> Ja kui Jaakob nägi Raahelit, oma ema
venna Laabani tütart ja oma ema venna Laabani pudulojuseid, siis Jaakob
astus ligi ja veeretas kivi kaevu suult ning jootis oma ema venna
Laabani pudulojuseid.

<span id="an_29:11">29:11</span> Siis Jaakob suudles Raahelit, tõstis
häält ja nuttis.

<span id="an_29:12">29:12</span> Ja Jaakob andis Raahelile teada, et ta
on tema isa sugulane ja Rebeka poeg; ja Raahel jooksis ning teatas oma
isale.

<span id="an_29:13">29:13</span> Ja kui Laaban kuulis sõnumit oma
õepojast Jaakobist, siis ta jooksis temale vastu, kaelustas ja suudles
teda ning viis ta oma kotta; ja ta jutustas Laabanile kõik, mis oli
sündinud.

<span id="an_29:14">29:14</span> Siis ütles Laaban temale: „Sa oled
tõesti minu luu ja liha!” Ja ta jäi tema juurde kuuks ajaks.

<span id="an_29:15">29:15</span> Ja Laaban ütles Jaakobile: „Kas sa
sellepärast, et oled mu sugulane, peaksid mind teenima ilma palgata?
Nimeta mulle oma palk!”

<span id="an_29:16">29:16</span> Laabanil aga oli kaks tütart; vanema
nimi oli Lea ja noorema nimi oli Raahel.

<span id="an_29:17">29:17</span> Leal olid läiketa silmad, aga Raahel
oli jumekas ja ilusa välimusega.

<span id="an_29:18">29:18</span> Jaakob armastas Raahelit, seepärast ta
ütles: „Ma teenin sind seitse aastat su noorema tütre Raaheli pärast!”

<span id="an_29:19">29:19</span> Laaban vastas: „Ma annan ta parem
sinule kui mõnele teisele mehele. Jää minu juurde.”

<span id="an_29:20">29:20</span> Ja Jaakob teenis Raaheli pärast seitse
aastat, ja need olid tema silmis nagu üksikud päevad, sellepärast et ta
teda armastas.

<span id="an_29:21">29:21</span> Siis Jaakob ütles Laabanile: „Anna mu
naine mulle kätte, sest aeg on täis, et ma võin minna tema juurde!”

<span id="an_29:22">29:22</span> Laaban koguski kokku kõik selle paiga
mehed ja tegi peo.

<span id="an_29:23">29:23</span> Aga õhtul ta võttis oma tütre Lea ja
viis selle tema juurde; ja Jaakob heitis ta juurde.

<span id="an_29:24">29:24</span> Ja Laaban andis oma ümmardaja Silpa oma
tütrele Leale ümmardajaks.

<span id="an_29:25">29:25</span> Jõudis hommik, ja vaata, see oli Lea!
Siis ütles Jaakob Laabanile: „Mis sa mulle oled teinud! Eks ma ole
Raaheli pärast sind teeninud? Mispärast sa mind petsid?”

<span id="an_29:26">29:26</span> Aga Laaban vastas: „Ei ole meie pool
kombeks anda noorem enne vanemat!

<span id="an_29:27">29:27</span> Pea sellega pulmanädal ära, siis me
anname ka teise sulle teenistuse eest, kui sa mind veel teist seitse
aastat teenid!”

<span id="an_29:28">29:28</span> Ja Jaakob tegi nõnda ning pidas sellega
pulmanädala ära, siis ta andis oma tütre Raaheli temale naiseks.

<span id="an_29:29">29:29</span> Ja Laaban andis oma ümmardaja Billa oma
tütrele Raahelile ümmardajaks.

<span id="an_29:30">29:30</span> Siis Jaakob heitis ka Raaheli juurde,
ta armastas ju Raahelit ikkagi rohkem kui Leat; ja ta teenis Laabanit
veel teist seitse aastat.

<span id="an_29:31">29:31</span> Ent kui Issand nägi, et Lea hüljati,
siis ta avas tema üsa; Raahel aga oli viljatu.

<span id="an_29:32">29:32</span> Ja Lea sai käima peale ja tõi poja
ilmale ning pani temale nimeks Ruuben, sest ta ütles: „Issand on mu
alandust näinud! Küllap mu mees hakkab nüüd mind armastama!”

<span id="an_29:33">29:33</span> Ja ta sai taas käima peale ja tõi poja
ilmale ning ütles: „Issand on kuulnud, et mind hüljati! Seepärast on ta
mulle ka selle andnud!” Ja ta pani temale nimeks Siimeon.

<span id="an_29:34">29:34</span> Ja tema sai taas käima peale ja tõi
poja ilmale ning ütles: „Nüüd viimaks mu mees kiindub minusse, sest ma
olen temale kolm poega ilmale toonud!” Seepärast pandi sellele nimeks
Leevi.

<span id="an_29:35">29:35</span> Ja tema sai taas käima peale ja tõi
poja ilmale ning ütles: „Nüüd ma kiidan Issandat!” Seepärast ta pani
temale nimeks Juuda. Siis ta lakkas sünnitamast.

<span id="an_30:1">30:1</span> Kui Raahel nägi, et ta ei toonud
Jaakobile lapsi ilmale, siis Raahel kadestas oma õde ja ütles Jaakobile:
„Muretse mulle lapsi, muidu ma suren!”

<span id="an_30:2">30:2</span> Aga Jaakobi viha süttis põlema Raaheli
vastu ja ta küsis: „Kas mina olen Jumala asemik, kes sulle ihuvilja
keelab?”

<span id="an_30:3">30:3</span> Ja Raahel vastas: „Vaata, seal on mu
orjatar Billa. Heida tema juurde, et ta sünnitaks lapsi mu põlvede peale
ja minagi saaksin nõnda temalt järglasi!”

<span id="an_30:4">30:4</span> Ja ta andis temale naiseks oma ümmardaja
Billa ning Jaakob heitis selle juurde.

<span id="an_30:5">30:5</span> Ja Billa sai käima peale ning tõi
Jaakobile poja ilmale.

<span id="an_30:6">30:6</span> Siis ütles Raahel: „Jumal tegi mulle
õigust! Ta kuulis ka mu häält ja andis mulle poja!” Seepärast ta pani
temale nimeks Daan.

<span id="an_30:7">30:7</span> Ja Billa, Raaheli ümmardaja, sai taas
käima peale ning tõi Jaakobile teise poja ilmale.

<span id="an_30:8">30:8</span> Siis ütles Raahel: „Ma olen oma õega
võidelnud Jumala võitlust ja olen võitnud!” Ja ta pani temale nimeks
Naftali.

<span id="an_30:9">30:9</span> Kui Lea nägi, et ta oli lakanud
sünnitamast, siis ta võttis oma ümmardaja Silpa ja andis selle Jaakobile
naiseks.

<span id="an_30:10">30:10</span> Ja Silpa, Lea ümmardaja, tõi Jaakobile
poja ilmale

<span id="an_30:11">30:11</span> ning Lea ütles: „Õnneks!” Ja ta pani
temale nimeks Gaad.

<span id="an_30:12">30:12</span> Ja Silpa, Lea ümmardaja, tõi Jaakobile
teise poja ilmale

<span id="an_30:13">30:13</span> ning Lea ütles: „Ma olen õnnelik!
Tõesti, naised kiidavad mind õnnelikuks!” Ja ta pani temale nimeks
Aaser.

<span id="an_30:14">30:14</span> Kord läks Ruuben nisulõikuse ajal ja
leidis väljalt lemmemarju ja tõi neid oma emale Leale. Ja Raahel ütles
Leale: „Anna ka minule oma poja lemmemarju!”

<span id="an_30:15">30:15</span> Aga ta vastas temale: „Kas on veel
vähe, et sa võtsid mu mehe? Nüüd tahad sa ka mu poja lemmemarjad ära
võtta!” Siis ütles Raahel: „Vastutasuks magagu ta täna öösel sinu juures
su poja lemmemarjade eest!”

<span id="an_30:16">30:16</span> Kui Jaakob tuli õhtul väljalt, siis
läks Lea temale vastu ja ütles: „Sa pead minu juurde heitma, sest ma
olen sind tinginud tasu eest, oma poja lemmemarjade eest!” Ja tema magas
sel ööl ta juures.

<span id="an_30:17">30:17</span> Ja Jumal kuulis Lead, ja Lea sai käima
peale ja tõi Jaakobile viienda poja ilmale.

<span id="an_30:18">30:18</span> Ja Lea ütles: „Jumal tasus mulle, et ma
andsin oma ümmardaja oma mehele!” Ja ta pani temale nimeks Issaskar.

<span id="an_30:19">30:19</span> Ja Lea sai taas käima peale ja tõi
Jaakobile kuuenda poja ilmale.

<span id="an_30:20">30:20</span> Ja Lea ütles: „Jumal valmistas mulle
ilusa kingituse! Nüüd mu mees hakkab mind sallima, sest ma olen temale
kuus poega ilmale toonud!” Ja ta pani temale nimeks Sebulon.

<span id="an_30:21">30:21</span> Ja pärastpoole ta tõi tütre ilmale ning
pani temale nimeks Diina.

<span id="an_30:22">30:22</span> Aga Jumal mõtles Raahelile, ja Jumal
kuulis teda ning avas tema üsa.

<span id="an_30:23">30:23</span> Ja ta sai käima peale ja tõi poja
ilmale ning ütles: „Jumal võttis ära mu teotuse!”

<span id="an_30:24">30:24</span> Ja ta pani temale nimeks Joosep,
öeldes: „Annaks Issand mulle lisaks veel teisegi poja!”

<span id="an_30:25">30:25</span> Ja kui Raahel oli Joosepi ilmale
toonud, siis Jaakob ütles Laabanile: „Lase mind, et saaksin minna koju
ja oma kodumaale!

<span id="an_30:26">30:26</span> Anna mu naised ja lapsed, kelle pärast
ma sind olen teeninud, ja ma lähen, sest sa tead ju ise, kuidas ma sind
olen teeninud!”

<span id="an_30:27">30:27</span> Ja Laaban vastas temale: „Kui ma nüüd
sinu silmis armu leiaksin! Märgid näitavad mulle, et Issand on mind sinu
pärast õnnistanud!”

<span id="an_30:28">30:28</span> Ja ta ütles: „Nimeta mulle oma palk ja
ma annan selle!”

<span id="an_30:29">30:29</span> Siis ta vastas temale: „Sina tead ise,
kuidas ma sind olen teeninud ja mis on saanud su karjast minu juures.

<span id="an_30:30">30:30</span> Sest pisut oli seda, mis sul oli enne
mind. See on aga ohtrasti kasvanud ja Issand on sind õnnistanud minu
sammude läbi. Millal ma siis nüüd saan hoolitseda ka oma pere eest!”

<span id="an_30:31">30:31</span> Siis ta küsis: „Mis ma sulle pean
andma?” Ja Jaakob vastas: „Ära anna mulle midagi. Kui sa lubad mulle
seda, siis ma karjatan ja hoian veelgi su pudulojuseid:

<span id="an_30:32">30:32</span> ma käin täna läbi kõik su pudulojused,
lahutades neist kõik tähnilised ja kirjud uted ja kõik indlevad noored
jäärad, samuti kirjud ja tähnilised kitsede hulgast. Need olgu siis
mulle palgaks

<span id="an_30:33">30:33</span> ja mu õigus kostku minu eest tulevikus,
kui sa tuled mu palka vaatama: kõik, kes ei ole tähnilised ja kirjud
kitsede hulgas ja indlevad noorte jäärade hulgas, loetagu minu poolt
varastatuiks!”

<span id="an_30:34">30:34</span> Ja Laaban vastas: „Hästi, sündigu
tõesti su sõna järgi!”

<span id="an_30:35">30:35</span> Ja ta lahutas selsamal päeval
keerdsabalised ja kirjud sikud ja kõik tähnilised ja kirjud kitsed,
kõik, kellel oli valget küljes, ja kõik indlevad noored jäärad, andis
need oma poegade hooleks

<span id="an_30:36">30:36</span> ning jättis kolme päeva tee enese ja
Jaakobi vahele; Jaakob aga jäi karjatama Laabani ülejäänud pudulojuseid.

<span id="an_30:37">30:37</span> Ja Jaakob võttis enesele papli-,
mandli- ja plataanipuu tooreid keppe ja kooris neile valged vöödid,
paljastades keppide valge värvi.

<span id="an_30:38">30:38</span> Siis ta pani kooritud kepid pudulojuste
ette rennidesse ja veekünadesse, kuhu pudulojused tulid jooma; ja joomas
olles nad paaritusid.

<span id="an_30:39">30:39</span> Ja kui pudulojused keppide juures
paaritusid, siis pudulojused sünnitasid tallesid: keerdsabalisi,
tähnilisi ja kirjusid!

<span id="an_30:40">30:40</span> Ja Jaakob eraldas noored jäärad: ta
pööras isaloomade pead keerdsabaliste poole ja kõigi indlevate poole
Laabani pudulojuste hulgas. Nõnda tegi ta enesele eraldi karjad ega
pannud neid Laabani pudulojuste sekka.

<span id="an_30:41">30:41</span> Ja iga kord, kui tugevamad pudulojused
paaritusid, pani Jaakob kepid künadesse pudulojuste silme ette, et nad
paarituksid keppide juures.

<span id="an_30:42">30:42</span> Aga kui pudulojused olid väetimad, siis
ta ei pannud. Nõnda said väetid Laabanile ja tugevamad Jaakobile.

<span id="an_30:43">30:43</span> Ja mees kosus üpris väga ja tal oli
palju pudulojuseid, ümmardajaid ja sulaseid, kaameleid ja eesleid.

<span id="an_31:1">31:1</span> Aga ta kuulis Laabani poegade kõnelusi,
kes ütlesid: „Jaakob on ära võtnud kõik, mis oli meie isa päralt.
Sellest, mis oli meie isa päralt, on ta enesele soetanud kõik selle
rikkuse!”

<span id="an_31:2">31:2</span> Ja Jaakob nägi Laabani palet, ja vaata,
see ei olnud enam ta vastu nagu enne!

<span id="an_31:3">31:3</span> Siis Issand ütles Jaakobile: „Mine tagasi
oma isade maale ja oma sugulaste seltsi. Mina olen sinuga!”

<span id="an_31:4">31:4</span> Ja Jaakob läkitas sõna ning käskis
kutsuda oma pudulojuste juurde väljale Raaheli ja Lea

<span id="an_31:5">31:5</span> ning ütles neile: „Ma näen teie isa
palgest, et ta ei ole enam mu vastu nagu enne. Aga mu isa Jumal oli mu
juures!

<span id="an_31:6">31:6</span> Te ju teate, et ma olen teeninud teie isa
kõigest väest.

<span id="an_31:7">31:7</span> Kuid teie isa narritas mind ja muutis mu
palka kümme korda. Jumal aga ei ole lubanud teda mulle kurja teha.

<span id="an_31:8">31:8</span> Kui ta ütles nõnda: tähnilised saagu
sinule palgaks, siis kõik pudulojused poegisid tähnilisi. Ja kui ta
ütles nõnda: keerdsabalised saagu sinule palgaks, siis kõik pudulojused
poegisid keerdsabalisi.

<span id="an_31:9">31:9</span> Nõnda võttis Jumal teie isa karja ja
andis mulle.

<span id="an_31:10">31:10</span> Pudulojuste innaajal ma tõstsin oma
silmad üles ja nägin unes, vaata, et jäärad, kes kargasid pudulojuseid,
olid keerdsabalised, tähnilised ja nastlikud.

<span id="an_31:11">31:11</span> Ja Jumala Ingel ütles mulle unes:
Jaakob! Ja ma vastasin: siin ma olen!

<span id="an_31:12">31:12</span> Siis Ta ütles: tõsta ometi oma silmad
üles ja vaata: kõik jäärad, kes kargavad pudulojuseid, on
keerdsabalised, tähnilised ja nastlikud, sest Ma olen näinud kõike, mis
Laaban sulle teeb!

<span id="an_31:13">31:13</span> Mina olen Peeteli Jumal, kus sa võidsid
samba, kus sa andsid Mulle tõotuse. Võta nüüd kätte, lahku siit maalt ja
mine tagasi oma sünnimaale!”

<span id="an_31:14">31:14</span> Siis Raahel ja Lea vastasid ning
ütlesid temale: „Kas meil ongi enam osa või omandit meie isakojas?

<span id="an_31:15">31:15</span> Eks ta ole pidanud meid võõraks, kuna
ta meid müüs ja ise muidugi ka meie hinna ära sõi?

<span id="an_31:16">31:16</span> Jah, kõik see rikkus, mille Jumal meie
isalt ära võttis, on meie ja meie laste oma. Ja nüüd tee kõik, mis Jumal
sulle on öelnud!”

<span id="an_31:17">31:17</span> Ja Jaakob võttis kätte, tõstis oma
lapsed ja naised kaamelite selga

<span id="an_31:18">31:18</span> ja saatis teele kogu oma karja ja kõik
oma varanduse, mis ta oli kogunud, oma karjavaranduse, mis ta
Mesopotaamias oli soetanud, et minna oma isa Iisaki juurde Kaananimaale.

<span id="an_31:19">31:19</span> Aga Laaban oli läinud pudulojuseid
niitma. Ja Raahel varastas oma isa teeravikujud.

<span id="an_31:20">31:20</span> Jaakob kasutas süürlase Laabani
teadmatust ega andnud temale märku, et ta põgeneb.

<span id="an_31:21">31:21</span> Nõnda ta siis põgenes ühes kõigega, mis
tal oli, võttis kätte ja läks üle jõe ning siirdus Gileadi mäestiku
poole.

<span id="an_31:22">31:22</span> Aga kolmandal päeval anti Laabanile
teada, et Jaakob oli põgenenud.

<span id="an_31:23">31:23</span> Tema võttis siis enesega ühes oma
suguvennad ja ajas teda taga seitse päevateekonda ning jõudis Gileadi
mäestikus temale järele.

<span id="an_31:24">31:24</span> Kuid Jumal tuli süürlase Laabani juurde
öösel unes ja ütles temale: „Hoia, et sa Jaakobile ei ütle head ega
halba!”

<span id="an_31:25">31:25</span> Kui Laaban Jaakobile järele jõudis, oli
Jaakob mäestikus telgi üles löönud, ja Laabangi suguvendadega lõi telgi
üles Gileadi mäestikku.

<span id="an_31:26">31:26</span> Ja Laaban ütles Jaakobile: „Mis sa oled
teinud? Sa kasutasid mu teadmatust ja viisid ära mu tütred, nagu oleksid
nad olnud mõõga abil vangistatud!

<span id="an_31:27">31:27</span> Miks sa põgenesid salaja ja vargsil
viisil ega teatanud mulle, et oleksin saanud sind rõõmsasti ära saata
laulude, trummi ja kandlega?

<span id="an_31:28">31:28</span> Sa ei lasknud mind suudelda oma poegi
ja tütreid! Sa oled nüüd talitanud mõistmatult.

<span id="an_31:29">31:29</span> Mul oleks meelevald teha teile kurja!
Aga teie isa Jumal rääkis minuga eile öösel, öeldes: hoia, et sa
Jaakobile ei ütle head ega halba!

<span id="an_31:30">31:30</span> Nüüd oled sa küll läinud oma teed,
sellepärast et sa igatsesid nii väga oma isakoja järele. Aga mispärast
sa varastasid mu jumalad?”

<span id="an_31:31">31:31</span> Ja Jaakob vastas ning ütles Laabanile:
„Sellepärast et ma kartsin! Sest ma mõtlesin, et sa röövid minult oma
tütred.

<span id="an_31:32">31:32</span> See, kelle juurest sa leiad oma
jumalad, ärgu jäägu elama! Meie suguvendade ees otsi läbi, mis mul
kaasas on, ja võta ära, mis on sinu!” Aga Jaakob ei teadnud, et Raahel
oli need varastanud.

<span id="an_31:33">31:33</span> Ja Laaban läks Jaakobi telki ja Lea
telki ja mõlemate ümmardajate telki, aga ei leidnud midagi; ja Lea
telgist väljudes ta läks Raaheli telki.

<span id="an_31:34">31:34</span> Kuid Raahel oli võtnud teeravid ja oli
pannud need kaameli sadula tasku ning istus ise nende peal. Ja Laaban
kompas läbi kogu telgi, aga ei leidnud midagi.

<span id="an_31:35">31:35</span> Ja Raahel ütles oma isale: „Ärgu
süttigu viha mu isanda silmis, et ma ei saa su ees üles tõusta, sest mul
on naiste asjad!” Nõnda ta otsis läbi, aga teeraveid ta ei leidnud.

<span id="an_31:36">31:36</span> Siis Jaakob vihastus ja riidles
Laabaniga. Ja Jaakob kostis ning ütles Laabanile: „Milles seisneb mu
üleastumine? Mis on mu patt, et oled mind nii tulisi jalu taga ajanud?

<span id="an_31:37">31:37</span> Kuna sa oled läbi otsinud kogu mu
kraami, siis missuguse oma koja riista sa oled leidnud? Pane siia minu
suguvendade ja oma suguvendade ette, et nad võiksid õigust mõista meie
mõlemate vahel!

<span id="an_31:38">31:38</span> Ma olin sinu juures kakskümmend aastat!
Su emalambad ja kitsed ei heitnud loodet ja jääri su karjast ma ei
söönud.

<span id="an_31:39">31:39</span> Murtut ma sulle ei toonud, ma pidin
selle hüvitama. Sa nõudsid minult niihästi päeval kui öösel varastatut!

<span id="an_31:40">31:40</span> Päeval piinas mind palavus ja öösel
külm, ja uni põgenes mu silmist!

<span id="an_31:41">31:41</span> Nüüd ma olen olnud su kojas kakskümmend
aastat. Neliteist aastat ma teenisin sind su kahe tütre pärast ja kuus
aastat pudulojuste pärast, ja sa muutsid mu palka kümme korda!

<span id="an_31:42">31:42</span> Kui minuga ei oleks olnud mu isa Jumal,
Aabrahami Jumal, Iisaki Kartus, siis oleksid sa mind nüüd tühje käsi ära
saatnud. Jumal on näinud mu häda ja mu kätevaeva ja on eile öösel teinud
otsuse!”

<span id="an_31:43">31:43</span> Siis Laaban kostis ja ütles Jaakobile:
„Tütred on minu tütred ja pojad on minu pojad ja pudulojused on minu
pudulojused, ja kõik, mis sa näed, on minu! Aga mida ma saaksin praegu
teha oma tütarde heaks või nende poegade heaks, keda nad on ilmale
toonud?

<span id="an_31:44">31:44</span> Aga tule nüüd, tehkem leping, mina ja
sina, ja see olgu tunnistajaks minu ja sinu vahel!”

<span id="an_31:45">31:45</span> Siis Jaakob võttis ühe kivi ja pani
sambaks püsti.

<span id="an_31:46">31:46</span> Ja Jaakob ütles oma suguvendadele:
„Korjake kive!” Ja need võtsid kive ning kuhjasid kivikangru; ja nad
sõid seal kivikangru peal.

<span id="an_31:47">31:47</span> Ja Laaban pani sellele nimeks
Jegar-Sahaduuta; Jaakob aga nimetas selle Galeediks.

<span id="an_31:48">31:48</span> Ja Laaban ütles: „See kivikangur olgu
täna tunnistajaks minu ja sinu vahel!” Seepärast ta pani sellele nimeks
Galeed

<span id="an_31:49">31:49</span> ja Mispa, sest ta ütles: „Issand valvab
minu ja sinu vahel, kui me üksteist enam ei näe!

<span id="an_31:50">31:50</span> Kui sa kohtled mu tütreid halvasti või
võtad mu tütarde kõrvale teisi naisi, ilma et ükski inimene oleks meie
juures, vaata, siis on Jumal ometi tunnistajaks minu ja sinu vahel!”

<span id="an_31:51">31:51</span> Siis ütles Laaban Jaakobile: „Vaata,
see kivikangur, ja vaata, see sammas, mille ma püstitasin enese ja sinu
vahele, —

<span id="an_31:52">31:52</span> see kivikangur olgu tunnistajaks,
samuti olgu see sammas tunnistajaks, et mina ei tohi tulla sellest
kivikangrust mööda sinu juurde ja et sina ei tohi tulla sellest
kivikangrust ja sambast mööda minu juurde kurja tegema!

<span id="an_31:53">31:53</span> Aabrahami Jumal ja Naahori Jumal, nende
vanemate Jumal, mõistku kohut meie vahel!” Ja Jaakob vandus oma isa
Iisaki Kartuse juures.

<span id="an_31:54">31:54</span> Ja Jaakob ohverdas mäe peal tapaohvri
ning kutsus oma suguvennad leiba võtma. Ja nad võtsid leiba ning jäid
ööseks mäele.

<span id="an_31:55">31:55</span> 

<span id="an_32:1">32:1</span> Aga Laaban tõusis hommikul vara, suudles
oma poegi ja tütreid ning õnnistas neid; siis Laaban läks teele ja
pöördus tagasi koju.

<span id="an_32:2">32:2</span> Ka Jaakob läks oma teed. Aga temale tulid
vastu Jumala Inglid.

<span id="an_32:3">32:3</span> Ja Jaakob ütles, kui ta neid nägi: „See
on Jumala leer!” Ja ta pani sellele paigale nimeks Mahanaim.

<span id="an_32:4">32:4</span> Siis Jaakob läkitas käskjalad enese eel
oma venna Eesavi juurde Seirimaale Edomi

<span id="an_32:5">32:5</span> ja andis neile käsu, öeldes nõnda: „Öelge
mu isandale Eesavile: nõnda ütleb su sulane Jaakob: ma olen tänini
Laabani juures võõrana elanud ja viibinud.

<span id="an_32:6">32:6</span> Mul on härgi, eesleid, pudulojuseid,
sulaseid ja ümmardajaid, ja ma läkitan seda teatama oma isandale, et su
silmis armu leida!”

<span id="an_32:7">32:7</span> Käskjalad tulid tagasi Jaakobi juurde ja
ütlesid: „Me jõudsime su venna Eesavi juurde. Ta juba tulebki sulle
vastu ühes neljasaja mehega!”

<span id="an_32:8">32:8</span> Siis Jaakob kartis väga ja tal oli kitsas
käes; ja ta jaotas rahva, kes ühes temaga oli, samuti pudulojused,
veised ja kaamelid, kahte leeri,

<span id="an_32:9">32:9</span> sest ta mõtles: kui Eesav tuleb ühe leeri
kallale ja lööb selle maha, siis teine leer pääseb!

<span id="an_32:10">32:10</span> Ja Jaakob ütles: „Mu isa Aabrahami
Jumal ja mu isa Iisaki Jumal, Issand, Kes mulle ütlesid: mine tagasi oma
maale ja oma sugulaste seltsi, siis Ma teen sulle head!

<span id="an_32:11">32:11</span> Mina pole väärt kõiki neid heategusid
ja kõike seda truudust, mida sa oma sulasele oled osutanud! Sest kepp
käes ma läksin üle selle Jordani, aga nüüd on mul kaks leeri!

<span id="an_32:12">32:12</span> Päästa mind ometi mu venna Eesavi
käest, sest ma kardan, et ta tuleb ja lööb mind maha ühes emade ja
lastega!

<span id="an_32:13">32:13</span> Sina Ise aga oled öelnud: Ma teen sulle
tõesti head ja lasen su soo saada mereliiva sarnaseks, mida ei saa ära
lugeda selle rohkuse pärast!”

<span id="an_32:14">32:14</span> Ja ta jäi selleks ööks sinna ning
võttis sellest, mis oli saanud tema omaks, oma vennale Eesavile
kingituseks

<span id="an_32:15">32:15</span> kakssada kitse ja kakskümmend sikku,
kakssada emalammast ja kakskümmend jäära,

<span id="an_32:16">32:16</span> kolmkümmend imetajat kaamelit ja nende
varssa, nelikümmend lehma ja kümme härjavärssi, kakskümmend emaeeslit ja
kümme eeslitäkku.

<span id="an_32:17">32:17</span> Ja ta andis need oma sulaste kätte, iga
karja eraldi, ja ütles oma sulastele: „Minge minu eel ja jätke vahemaa
iga karja vahele!”

<span id="an_32:18">32:18</span> Ja ta käskis esimest, öeldes: „Kui mu
vend Eesav tuleb sulle vastu, küsib sinult ja ütleb: kelle oma sa oled
ja kuhu sa lähed, ja kelle omad on need, kes su ees on?

<span id="an_32:19">32:19</span> Siis vasta: need on su sulase Jaakobi
omad, kingitus, mis läkitatakse mu isandale Eesavile, ja vaata, ka tema
ise tuleb meie taga!”

<span id="an_32:20">32:20</span> Ja ta käskis ka teist ja kolmandat ja
kõiki muid, kes karjade järel käisid, öeldes: „Te peate Eesavile ütlema
sedasama, kui te teda kohtate!

<span id="an_32:21">32:21</span> Ja öelge ka: vaata, su sulane Jaakob
tuleb meie taga!” Sest ta mõtles: ma lepitan teda kingitusega, mis mu
eel läheb. Alles pärast seda ilmun ma ise tema ette, vahest võtab ta
mind siis armulikult vastu.

<span id="an_32:22">32:22</span> Nõnda läks kingitus tema eel, aga ta
ise jäi selleks ööks leeri.

<span id="an_32:23">32:23</span> Kuid veel selsamal ööl ta tõusis üles
ja võttis oma mõlemad naised ja mõlemad ümmardajad ja oma üksteist poega
ja läks läbi Jabboki koolme.

<span id="an_32:24">32:24</span> Ta võttis nad ja viis üle jõe, samuti
viis ta üle kõik, mis tal oli.

<span id="an_32:25">32:25</span> Aga Jaakob ise jäi üksinda maha. Siis
heitles üks Mees temaga, kuni hakkas koitma!

<span id="an_32:26">32:26</span> Aga kui See nägi, et Ta ei saanud
võimust tema üle, siis Ta lõi tema puusaliigest; ja Jaakobi puusaliiges
nihkus paigast, kui ta heitles Temaga.

<span id="an_32:27">32:27</span> Ja Mees ütles: „Lase mind lahti, sest
juba koidab!” Aga tema vastas: „Ei ma lase sind mitte, kui Sa mind ei
õnnista!”

<span id="an_32:28">32:28</span> Siis Ta küsis temalt: „Mis su nimi on?”
Ja ta vastas: „Jaakob!”

<span id="an_32:29">32:29</span> Seepeale ütles Tema: „Su nimi ärgu olgu
enam Jaakob, vaid olgu Iisrael, sest sa oled võidelnud Jumala ja
inimestega ja oled võitnud!”

<span id="an_32:30">32:30</span> Siis küsis Jaakob ja ütles: „Ütle nüüd
mulle Oma nimi!” Aga Ta vastas: „Miks sa Mu nime küsid?” Ja Ta õnnistas
teda seal.

<span id="an_32:31">32:31</span> Ja Jaakob pani sellele paigale nimeks
Penuel, sest ta ütles: „Kuigi ma nägin Jumalat palgest palgesse, pääses
siiski mu hing!”

<span id="an_32:32">32:32</span> Päike tõusis, kui ta puusast longates
Penuelist edasi läks. \[ (Genesis 32:33) Seepärast Iisraeli lapsed ei
söö tänapäevani puusanärvi, mis on puusaliigese küljes, sest ta oli
löönud Jaakobi puusaliigest puusanärvi kohal. \]

<span id="an_33:1">33:1</span> Kui Jaakob oma silmad üles tõstis ja
vaatas, ennäe, siis tuli Eesav ja ühes temaga nelisada meest! Ta jaotas
nüüd lapsed Lea ja Raaheli ja mõlemate ümmardajate vahel,

<span id="an_33:2">33:2</span> seadis ümmardajad ja nende lapsed ette,
Lea ja tema lapsed nende järele, Raaheli ja Joosepi viimseiks.

<span id="an_33:3">33:3</span> Ta ise aga läks nende eel ja kummardas
seitse korda maani, kuni ta jõudis oma venna juurde.

<span id="an_33:4">33:4</span> Aga Eesav jooksis temale vastu ja süleles
teda, langes temale kaela ja suudles teda; ja nad nutsid.

<span id="an_33:5">33:5</span> Siis ta tõstis oma silmad üles ja nägi
naisi ja lapsi, ja ta küsis: „Kes need sul on?” Ja tema vastas: „Need on
lapsed, keda Jumal su sulasele armulikult on andnud!”

<span id="an_33:6">33:6</span> Ka ümmardajad astusid ligi, nemad ise ja
nende lapsed, ja nad kummardasid.

<span id="an_33:7">33:7</span> Siis astus ligi ka Lea ühes oma lastega
ja nad kummardasid; lõppeks astusid ligi Joosep ja Raahel ja
kummardasid.

<span id="an_33:8">33:8</span> Siis ta küsis: „Mida sa kavatsed kogu
selle leeriga, keda ma kohtasin?” Ja tema vastas: „Oma isanda silmis
armu leida!”

<span id="an_33:9">33:9</span> Aga Eesav ütles: „Mul eneselgi on
küllalt, mu vend! Jäägu sulle, mis sul on!”

<span id="an_33:10">33:10</span> Kuid Jaakob vastas: „Sugugi mitte! Kui
ma nüüd su silmis olen armu leidnud, siis võta mu kingitus minult vastu!
Sest ma olen ju tohtinud näha su palet, otsekui näeks Jumala palet, ja
sa oled olnud mu vastu lahke!

<span id="an_33:11">33:11</span> Võta nüüd minu tervituskink, mis sulle
toodi, sest Jumal on olnud mu vastu armuline ja mul on kõike küllalt!”
Ja ta käis temale peale, kuni ta võttis.

<span id="an_33:12">33:12</span> Siis ütles Eesav: „Hakkame liikuma ja
lähme, ja mina käin sinuga rinnu!”

<span id="an_33:13">33:13</span> Aga Jaakob vastas temale: „Mu isand
näeb ju, et lapsed on väetid ja minu hooleks on imetajad pudulojused ja
lehmad; kui neid liiga kiiresti aetakse ühegi päeva, siis sureb kogu
kari.

<span id="an_33:14">33:14</span> Mingu aga mu isand oma sulase eel ja
mina liigun pikkamisi oma ees käiva karja kannul ja laste kannul, kuni
ma jõuan oma isanda juurde Seiri.”

<span id="an_33:15">33:15</span> Eesav ütles: „Ma jätan siis sinu juurde
osa rahvast, kes ühes minuga on!” Aga tema vastas: „Mispärast nõnda? Kui
ma ainult oma isanda silmis armu leiaksin!”

<span id="an_33:16">33:16</span> Ja Eesav läks selsamal päeval oma teed
tagasi Seiri.

<span id="an_33:17">33:17</span> Aga Jaakob liikus Sukkotti, ehitas
enesele koja ja tegi oma karjadele lehtkatused; seepärast pandi sellele
paigale nimeks Sukkot.

<span id="an_33:18">33:18</span> Ja Jaakob jõudis Mesopotaamiast tulles
õnnelikult Sekemi linna, mis on Kaananimaal, ja lõi linna ees leeri
üles.

<span id="an_33:19">33:19</span> Ta ostis selle väljaosa, kuhu ta oma
telgi oli üles löönud, Sekemi isa Hamori lastelt saja rahatüki eest.

<span id="an_33:20">33:20</span> Ja ta püstitas sinna altari ning pani
sellele nimeks: „Jumal, Iisraeli Jumal!”

<span id="an_34:1">34:1</span> Kord läks Diina, Lea tütar, kelle Lea oli
Jaakobile ilmale toonud, maa tütreid vaatama.

<span id="an_34:2">34:2</span> Aga maa vürsti hiivlase Hamori poeg Sekem
nägi teda, võttis tema, magas ta juures ja naeris ta ära.

<span id="an_34:3">34:3</span> Kuid ta hing kiindus Diinasse, Jaakobi
tütresse, ja ta armastas tütarlast ning rääkis tütarlapsele meelitusi.

<span id="an_34:4">34:4</span> Ja Sekem rääkis oma isa Hamoriga, öeldes:
„Võta see tüdruk mulle naiseks!”

<span id="an_34:5">34:5</span> Jaakob aga sai kuulda, et ta tütar Diina
oli ära teotatud. Aga et ta pojad olid tema karjaga väljal, siis Jaakob
vaikis, kuni nad koju tulid.

<span id="an_34:6">34:6</span> Ja Hamor, Sekemi isa, läks Jaakobi
juurde, et temaga rääkida.

<span id="an_34:7">34:7</span> Jaakobi pojad tulid väljalt, kui nad
sellest olid kuulda saanud; mehed olid nördinud ja nende viha süttis
väga põlema, et ta Jaakobi tütre juures magades oli Iisraelis teinud
häbiteo; sest nõnda ei tohtinud teha.

<span id="an_34:8">34:8</span> Ja Hamor rääkis nendega, öeldes: „Mu poja
Sekemi hing on kiindunud teie tütresse. Andke ta ometi temale naiseks!

<span id="an_34:9">34:9</span> Saage meiega langudeks, andke meile oma
tütreid ja võtke enestele meie tütreid,

<span id="an_34:10">34:10</span> ja jääge meie juurde elama. Maa on
lahti teie ees, elage, rännake ja kodunege siin!”

<span id="an_34:11">34:11</span> Ja Sekem ütles tema isale ja vendadele:
„Kui ma teie silmis armu leian, siis annan teile, mida te minult nõuate.

<span id="an_34:12">34:12</span> Pange mulle peale ükskõik kui palju
mõrsjahinda ja kingitusi: ma annan, mida te minult nõuate. Andke ainult
tütarlaps mulle naiseks!”

<span id="an_34:13">34:13</span> Siis kostsid Jaakobi pojad Sekemile ja
tema isale Hamorile, rääkides aga kavalasti, sellepärast et ta nende õe
Diina oli ära teotanud,

<span id="an_34:14">34:14</span> ja ütlesid neile: „Me ei või teha
niisugust asja, et anname oma õe mehele, kellel on eesnahk, sest see
oleks meile häbiks.

<span id="an_34:15">34:15</span> Ainult sel tingimusel oleme teiega
nõus, kui saate meie sarnaseiks, lastes kõik oma meesterahvad ümber
lõigata.

<span id="an_34:16">34:16</span> Siis me anname oma tütreid teile ja
võtame teie tütreid enestele, elame üheskoos teiega ja saame üheks
rahvaks.

<span id="an_34:17">34:17</span> Aga kui te ei võta meid kuulda ega lase
endid ümber lõigata, siis võtame oma tütre ja läheme ära!”

<span id="an_34:18">34:18</span> Ja nende sõnad olid head Hamori ja
Hamori poja Sekemi silmis.

<span id="an_34:19">34:19</span> Ja noor mees ei kõhelnud nõnda
tegemast, sest ta ihaldas Jaakobi tütart; ja tema oli lugupeetum kui
kõik teised ta isakojas.

<span id="an_34:20">34:20</span> Siis Hamor ja ta poeg Sekem läksid oma
linna väravasse ja rääkisid oma linna meestega, öeldes:

<span id="an_34:21">34:21</span> „Need mehed on rahuarmastajad. Jäägu
nad meie juurde, elagu ja rännaku nad siin maal. Sest maa, vaata, laiub
ju nendegi ees igat kätt. Siis võtame enestele naisteks nende tütreid ja
anname oma tütreid neile.

<span id="an_34:22">34:22</span> Aga ainult sel tingimusel on mehed
meiega nõus meie juures elama ja saama meiega üheks rahvaks, kui meil
kõik meesterahvad ümber lõigatakse, nõnda nagu nemad ise on ümber
lõigatud.

<span id="an_34:23">34:23</span> Nende karjad ja varandus ja kõik nende
lojused, eks need saa siis meile! Olgem ainult nendega nõus, siis nad
asuvad meie juurde elama.”

<span id="an_34:24">34:24</span> Ja nad võtsid kuulda Hamorit ja tema
poega Sekemit, kõik, kes ta linna väravast läbi käisid; ja kõik
meesterahvad lõigati ümber, kõik, kes ta linna väravast läbi käisid.

<span id="an_34:25">34:25</span> Aga kolmandal päeval, kui nad olid
valudes, võtsid kaks Jaakobi poega, Siimeon ja Leevi, Diina vennad,
kumbki oma mõõga ja läksid takistamatult linna ja tapsid ära kõik
meesterahvad.

<span id="an_34:26">34:26</span> Nad tapsid mõõgateraga ka Hamori ja
tema poja Sekemi, võtsid Sekemi kojast Diina ja läksid ära.

<span id="an_34:27">34:27</span> Jaakobi pojad tulid haigetele kallale
ja riisusid linna, sellepärast et nad nende õe olid ära teotanud.

<span id="an_34:28">34:28</span> Nad võtsid ära nende pudulojused,
veised ja eeslid ja mis iganes oli linnas või väljal.

<span id="an_34:29">34:29</span> Nad viisid ära kõik nende varanduse ja
kõik nende lapsed ja naised, ja riisusid kõik, mis kodades oli.

<span id="an_34:30">34:30</span> Aga Jaakob ütles Siimeonile ja Leevile:
„Te saadate mind õnnetusse, sellepärast et te mind olete teinud
vihatavaks maa elanike, kaananlaste ja perislaste hulgas! Mul on vähe
mehi: kui nad kogunevad mu vastu, siis nad löövad mind ja me hukkume,
niihästi mina kui mu pere!”

<span id="an_34:31">34:31</span> Kuid nemad vastasid: „Kas ta siis
tohtis talitada meie õega nagu hooraga?”

<span id="an_35:1">35:1</span> Ja Jumal ütles Jaakobile: „Võta kätte,
mine üles Peetelisse, ela seal ja tee sinna altar Jumalale, Kes sulle
ennast ilmutas, kui sa põgenesid oma venna Eesavi eest!”

<span id="an_35:2">35:2</span> Ja Jaakob ütles oma perele ja kõigile,
kes olid ühes temaga: „Kõrvaldage võõrad jumalad, kes teie keskel on, ja
puhastage endid ning vahetage riided!

<span id="an_35:3">35:3</span> Ja me võtame kätte ning läheme üles
Peetelisse ja teeme sinna altari Jumalale, Kes mind kuulis mu ahastuse
ajal ja oli minuga teel, mida käisin!”

<span id="an_35:4">35:4</span> Siis nad andsid Jaakobile kõik nende käes
olevad võõrad jumalad ja kõrvarõngad, mis neil kõrvus olid, ja Jaakob
mattis need maha ühe Sekemi ligidal oleva tamme alla.

<span id="an_35:5">35:5</span> Ja nad läksid teele; aga hirm Jumala ees
lasus ümberkaudseil linnadel ja need ei ajanud taga Jaakobi poegi.

<span id="an_35:6">35:6</span> Ja Jaakob jõudis Luusi, see on Peetelisse
Kaananimaal, tema ja kogu rahvas, kes oli ühes temaga.

<span id="an_35:7">35:7</span> Ja ta ehitas sinna altari ning pani
sellele paigale nimeks Eel-Peetel, sest seal oli Jumal ennast temale
ilmutanud, kui ta põgenes oma venna eest.

<span id="an_35:8">35:8</span> Aga Deboora, Rebeka imetaja, suri, ja ta
maeti ühe tamme alla allpool Peetelit, ja sellele pandi nimeks Nututamm.

<span id="an_35:9">35:9</span> Ja Jumal ilmutas Ennast taas Jaakobile,
kui see Mesopotaamiast tuli, ja õnnistas teda.

<span id="an_35:10">35:10</span> Ja Jumal ütles temale: „Jaakob on su
nimi! Ärgu hüütagu su nime enam Jaakobiks, vaid su nimi olgu Iisrael!”
Ja Ta pani temale nimeks Iisrael.

<span id="an_35:11">35:11</span> Ja Jumal ütles temale: „Mina olen
kõigeväeline Jumal! Ole viljakas ja paljune! Sinust saab rahvas, jah,
rahvaste hulk, ja sinu niudeist väljuvad kuningad!

<span id="an_35:12">35:12</span> Ja maa, mille Ma andsin Aabrahamile ja
Iisakile, Ma annan sinule; ka sinu soole pärast sind Ma annan selle
maa!”

<span id="an_35:13">35:13</span> Ja Jumal läks tema juurest üles
paigast, kus Ta temaga oli rääkinud.

<span id="an_35:14">35:14</span> Ja Jaakob püstitas samba sinna paika,
kus Ta temaga oli rääkinud, kivisamba, ja kallas selle peale joomaohvri
ning valas õli.

<span id="an_35:15">35:15</span> Ja Jaakob nimetas paiga, kus Jumal
temaga oli rääkinud, Peeteliks.

<span id="an_35:16">35:16</span> Siis nad läksid Peetelist teele. Aga
kui veel tükk maad oli minna Efratani, pidi Raahel sünnitama, ja tal oli
raske sünnitus.

<span id="an_35:17">35:17</span> Tema raske sünnituse ajal ütles
aitajanaine temale: „Ära karda, sest ka seekord on sul poeg!”

<span id="an_35:18">35:18</span> Ja kui ta hing oli välja minemas, sest
varsti ta surigi, pani ta temale nimeks Ben-Ooni; aga selle isa kutsus
teda Benjaminiks.

<span id="an_35:19">35:19</span> Ja Raahel suri ning ta maeti Efrata tee
äärde, see on Petlemma.

<span id="an_35:20">35:20</span> Ja Jaakob püstitas tema hauale samba;
see Raaheli hauasammas on alles tänapäevani.

<span id="an_35:21">35:21</span> Ja Iisrael läks teele ning lõi oma
telgi üles teispoole Karjatorni.

<span id="an_35:22">35:22</span> Ja kui Iisrael elas seal maal, juhtus,
et Ruuben läks ja magas oma isa liignaise Billa juures. Ja Iisrael sai
sellest kuulda.

<span id="an_35:23">35:23</span> Jaakobil oli kaksteist poega; Lea
pojad: Ruuben, Jaakobi esmasündinu, Siimeon, Leevi, Juuda, Issaskar ja
Sebulon;

<span id="an_35:24">35:24</span> Raaheli pojad: Joosep ja Benjamin;

<span id="an_35:25">35:25</span> Billa, Raaheli ümmardaja pojad: Daan ja
Naftali;

<span id="an_35:26">35:26</span> Silpa, Lea ümmardaja pojad: Gaad ja
Aaser. Need olid Jaakobi pojad, kes sündisid temale Mesopotaamias.

<span id="an_35:27">35:27</span> Ja Jaakob jõudis oma isa Iisaki juurde
Mamresse, Kirjat-Arbasse, see on Hebronisse, kus Aabraham ja Iisak olid
võõrastena elanud.

<span id="an_35:28">35:28</span> Ja Iisaki elupäevi oli sada
kaheksakümmend aastat.

<span id="an_35:29">35:29</span> Siis Iisak heitis hinge ja suri; ta
koristati oma rahva juurde, vana ja elatanud; ta pojad Eesav ja Jaakob
matsid tema.

<span id="an_36:1">36:1</span> Ja need olid Eesavi, see on Edomi
järeltulijad:

<span id="an_36:2">36:2</span> Eesav võttis oma naised Kaanani tütreist:
Aada, hetiit Eeloni tütre, ja Oholibama, hiivlase Sibeoni poja Ana
tütre,

<span id="an_36:3">36:3</span> ja Baasmati, Ismaeli tütre, Nebajoti õe.

<span id="an_36:4">36:4</span> Aada tõi Eesavile ilmale Eliifase, ja
Baasmat tõi ilmale Reueli.

<span id="an_36:5">36:5</span> Ja Oholibama tõi ilmale Jeusi, Jalami ja
Korahi; need olid Eesavi pojad, kes temale sündisid Kaananimaal.

<span id="an_36:6">36:6</span> Ja Eesav võttis oma naised, pojad ja
tütred ja kõik oma pere hingelised, karja, kõik lojused ja kogu
varanduse, mis ta Kaananimaal oli soetanud, ja läks teisele maale, ära
oma venna Jaakobi juurest.

<span id="an_36:7">36:7</span> Sest nende varandus oli liiga suur
üheskoos elamiseks, ja maa, kus nad võõrastena elasid, ei suutnud neid
toita nende karjade pärast.

<span id="an_36:8">36:8</span> Ja Eesav asus elama Seiri mäestikku;
Eesav on Edom.

<span id="an_36:9">36:9</span> Ja need olid Eesavi, edomlaste isa
järeltulijad Seiri mäestikus:

<span id="an_36:10">36:10</span> need olid Eesavi poegade nimed:
Eliifas, Eesavi naise Aada poeg, Reuel, Eesavi naise Baasmati poeg.

<span id="an_36:11">36:11</span> Ja Eliifase pojad olid: Teeman, Oomar,
Sefo, Gatam ja Kenas.

<span id="an_36:12">36:12</span> Ja Timna oli Eesavi poja Eliifase
liignaine ja tema tõi Eliifasele ilmale Amaleki; need olid Eesavi naise
Aada järeltulijad.

<span id="an_36:13">36:13</span> Ja need olid Reueli pojad: Nahat,
Serah, Samma ja Missa; need olid Eesavi naise Baasmati järeltulijad.

<span id="an_36:14">36:14</span> Ja need olid Eesavi naise Oholibama,
Sibeoni poja Ana tütre pojad, kes tõi Eesavile ilmale Jeusi, Jalami ja
Korahi.

<span id="an_36:15">36:15</span> Need olid Eesavi poegade vürstid:
Eliifase, Eesavi esmasündinu pojad — vürst Teeman, vürst Oomar, vürst
Sefo, vürst Kenas,

<span id="an_36:16">36:16</span> vürst Korah, vürst Gatam, vürst Amalek.
Need olid Eliifasest põlvnevad vürstid Edomimaal, need olid Aada
järeltulijad.

<span id="an_36:17">36:17</span> Ja need olid Eesavi poja Reueli pojad:
vürst Nahat, vürst Serah, vürst Samma, vürst Missa. Need olid Reuelist
põlvnevad vürstid Edomimaal, need olid Eesavi naise Baasmati
järeltulijad.

<span id="an_36:18">36:18</span> Ja need olid Eesavi naise Oholibama
pojad: vürst Jeus, vürst Jalam, vürst Korah. Need olid Eesavi naisest,
Ana tütrest Oholibamast põlvnevad vürstid.

<span id="an_36:19">36:19</span> Need olid Eesavi, see on Edomi
järeltulijad, ja need olid nende vürstid.

<span id="an_36:20">36:20</span> Need olid horiit Seiri pojad, selle maa
elanikud: Lootan, Soobal, Sibeon, Ana,

<span id="an_36:21">36:21</span> Diison, Eeser ja Diisan; need olid
horiitide vürstid, Seiri pojad Edomimaal.

<span id="an_36:22">36:22</span> Ja Lootani pojad olid Hori ja Heemam;
ja Lootani õde oli Timna.

<span id="an_36:23">36:23</span> Ja need olid Soobali pojad: Alvan,
Maanahat, Eebal, Sefo ja Oonam.

<span id="an_36:24">36:24</span> Ja need olid Sibeoni pojad: Ajja ja
Ana; Ana oli see, kes kõrbes kohtas mürkmadusid, kui ta karjatas oma isa
Sibeoni eesleid.

<span id="an_36:25">36:25</span> Ja need olid Ana lapsed: Diison ja
Oholibama, Ana tütar.

<span id="an_36:26">36:26</span> Ja need olid Diisoni pojad: Hemdan,
Esban, Jitran ja Keran.

<span id="an_36:27">36:27</span> Need olid Eeseri pojad: Bilhan, Saavan
ja Akan.

<span id="an_36:28">36:28</span> Need olid Diisani pojad: Uuts ja Aran.

<span id="an_36:29">36:29</span> Need olid horiitide vürstid: vürst
Lootan, vürst Soobal, vürst Sibeon, vürst Ana,

<span id="an_36:30">36:30</span> vürst Diison, vürst Eeser, vürst
Diisan. Need olid horiitide vürstid nende vürstkondade kaupa Seirimaal.

<span id="an_36:31">36:31</span> Ja need olid kuningad, kes valitsesid
Edomimaal, enne kui ükski kuningas valitses Iisraeli laste üle:

<span id="an_36:32">36:32</span> Bela, Beori poeg, oli kuningaks Edomis,
ja tema linna nimi oli Dinhaba.

<span id="an_36:33">36:33</span> Kui Bela suri, sai tema asemel
kuningaks Joobab, Serahi poeg Bosrast.

<span id="an_36:34">36:34</span> Kui Joobab suri, sai tema asemel
kuningaks Huusam teemanlaste maalt.

<span id="an_36:35">36:35</span> Kui Huusam suri, sai tema asemel
kuningaks Hadad, Bedadi poeg, kes lõi midjanlasi Moabi väljadel; ja tema
linna nimi oli Aviit.

<span id="an_36:36">36:36</span> Kui Hadad suri, sai tema asemel
kuningaks Samla Masreekast.

<span id="an_36:37">36:37</span> Kui Samla suri, sai tema asemel
kuningaks Saul jõeäärsest Rehobotist.

<span id="an_36:38">36:38</span> Kui Saul suri, sai tema asemel
kuningaks Baal-Haanan, Akbori poeg.

<span id="an_36:39">36:39</span> Kui Baal-Haanan, Akbori poeg, suri, sai
tema asemel kuningaks Hadar; tema linna nimi oli Pau; ja tema naise nimi
oli Mehetabel, Mee-Sahabi tütre Matredi tütar.

<span id="an_36:40">36:40</span> Ja need olid Eesavi vürstide nimed
nende suguvõsade kaupa, nimeliselt nende asupaikade järgi: vürst Timna,
vürst Alva, vürst Jetet,

<span id="an_36:41">36:41</span> vürst Oholibama, vürst Eela, vürst
Piinon,

<span id="an_36:42">36:42</span> vürst Kenas, vürst Teeman, vürst
Mibsar,

<span id="an_36:43">36:43</span> vürst Magdiel, vürst Iiram. Need olid
Edomi, see on Eesavi, edomlaste isa vürstid nende elukohtade järgi nende
pärismaal.

<span id="an_37:1">37:1</span> Aga Jaakob elas maal, kus ta isa oli
võõrana elanud, Kaananimaal.

<span id="an_37:2">37:2</span> Need on Jaakobi suguvõsa lood: Kui Joosep
oli seitsmeteistkümneaastane, siis oli ta ühes oma vendadega pudulojuste
karjane; tema oli abilisena oma isa naiste Billa ja Silpa poegade
juures. Ja Joosep kandis nende isale ette nende halva kuulsuse.

<span id="an_37:3">37:3</span> Iisrael armastas Joosepit enam kui kõiki
oma poegi, sest ta oli tema vana ea poeg, ja ta tegi temale kirju kuue.

<span id="an_37:4">37:4</span> Kui ta vennad nägid, et nende isa
armastas teda enam kui kõiki tema vendi, siis nad vihkasid teda ega
rääkinud temaga avameelselt.

<span id="an_37:5">37:5</span> Kord nägi Joosep unenäo ja jutustas selle
oma vendadele; seejärel hakkasid need teda veel enam vihkama.

<span id="an_37:6">37:6</span> Ta nimelt ütles neile: „Kuulge ometi seda
unenägu, mis ma unes nägin!

<span id="an_37:7">37:7</span> Jah, vaadake, me olime väljal vihke
sidumas, ja ennäe, minu vihk tõusis üles ning jäigi püsti seisma! Aga
vaata, teie vihud ümbritsesid seda ja kummardasid minu vihu ees!”

<span id="an_37:8">37:8</span> Siis ta vennad ütlesid temale: „Kas sina
tahad saada meile kuningaks ja hakata meie üle valitsema?” Ja nad
vihkasid teda veelgi enam tema unenägude ja kõnede pärast.

<span id="an_37:9">37:9</span> Ja ta nägi veel teise unenäo, jutustas
selle oma vendadele ja ütles: „Vaata, ma nägin veel ühe unenäo, ja
ennäe, päike, kuu ja üksteist tähte kummardasid minu ees!”

<span id="an_37:10">37:10</span> Aga kui ta seda jutustas oma isale ja
vendadele, siis ta isa sõitles teda ning ütles temale: „Mis unenägu see
küll on, mis sa nägid! Kas mina ja su ema ja vennad tõesti peame tulema
ja sinu ees maani kummardama?”

<span id="an_37:11">37:11</span> Ta vennad said temale kadedaks, aga ta
isa pidas meeles selle loo.

<span id="an_37:12">37:12</span> Kord olid ta vennad läinud Sekemisse
oma isa karja hoidma.

<span id="an_37:13">37:13</span> Ja Iisrael ütles Joosepile: „Eks ole su
vennad Sekemis karja hoidmas? Tule, ma läkitan sind nende juurde!” Ja
tema vastas: „Siin ma olen!”

<span id="an_37:14">37:14</span> Siis ta ütles temale: „Mine ometi
vaatama, kas su vendade käsi hästi käib ja kas kari on korras, ja too
mulle sõna!” Ta läkitas teda Hebroni orust ja ta tuli Sekemisse.

<span id="an_37:15">37:15</span> Ja üks mees kohtas teda, sest vaata, ta
oli väljal eksinud! Ja mees küsis temalt, öeldes: „Mida sa otsid?”

<span id="an_37:16">37:16</span> Ja tema vastas: „Ma otsin oma vendi.
Ütle mulle ometi, kus nad karja hoiavad?”

<span id="an_37:17">37:17</span> Ja mees ütles: „Nad on siit edasi
läinud, sest ma kuulsin neid ütlevat: läki Dotanisse!” Ja Joosep läks
järele oma vendadele ning leidis nad Dotanis.

<span id="an_37:18">37:18</span> Aga nad nägid teda kaugelt ja enne kui
ta jõudis nende juurde, võtsid nad õelalt nõuks teda tappa.

<span id="an_37:19">37:19</span> Nad ütlesid üksteisele: „Näe, sealt
tuleb see unenägude sepitseja!

<span id="an_37:20">37:20</span> Tulgem nüüd, tapkem tema, visakem ta
mõnesse kaevu ja öelgem, et kuri elajas sõi tema ära! Siis saame näha,
mis ta unenäod tähendavad!”

<span id="an_37:21">37:21</span> Kui Ruuben seda kuulis, siis ta tahtis
teda nende käest päästa ja ütles: „Ärgem võtkem temalt hinge!”

<span id="an_37:22">37:22</span> Ja Ruuben ütles neile: „Ärge valage
verd, visake ta siia kõrbes olevasse kaevu, aga ärge pange oma kätt tema
külge!” Sest ta tahtis teda päästa nende käest ja saata tagasi isa
juurde.

<span id="an_37:23">37:23</span> Ja kui Joosep tuli oma vendade juurde,
siis kiskusid need Joosepil kuue seljast, kirju kuue, mis tal seljas
oli,

<span id="an_37:24">37:24</span> ja võtsid tema ning viskasid kaevu; aga
kaev oli tühi, selles ei olnud vett.

<span id="an_37:25">37:25</span> Seejärel nad istusid leiba võtma. Ja
kui nad oma silmad üles tõstsid ja vaatasid, ennäe, siis tuli
ismaeliitide killavoor Gileadist! Nende kaamelid kandsid mitmesugust
vaiku, palsamit ja lõhnaainest, ja nad olid sellega teel alla
Egiptusesse.

<span id="an_37:26">37:26</span> Ja Juuda ütles oma vendadele: „Mis kasu
sellest on, kui me tapame oma venna ja katame kinni tema vere?

<span id="an_37:27">37:27</span> Tulge, müüme tema ismaeliitidele, aga
meie käed ärgu puudutagu teda, sest ta on meie lihane vend!” Ja ta
vennad kuulasid teda.

<span id="an_37:28">37:28</span> Kui siis Midjani mehed, kaupmehed,
mööda läksid, tõmbasid ja võtsid nad Joosepi kaevust välja ja müüsid
Joosepi kahekümne hõbetüki eest ismaeliitidele; ja need viisid Joosepi
Egiptusesse.

<span id="an_37:29">37:29</span> Kui Ruuben tuli tagasi kaevu juurde,
vaata, siis ei olnud Joosepit enam kaevus! Siis ta käristas oma riided
lõhki

<span id="an_37:30">37:30</span> ja läks tagasi oma vendade juurde ning
ütles: „Poissi ei ole enam! Ja mina, kuhu ma nüüd lähen?”

<span id="an_37:31">37:31</span> Siis nad võtsid Joosepi kuue ja tapsid
ühe siku ning kastsid kuue verre.

<span id="an_37:32">37:32</span> Ja nad saatsid kirju kuue, tulid oma
isa juurde ning ütlesid: „Selle me leidsime! Tunnista nüüd, kas see on
su poja kuub või mitte?”

<span id="an_37:33">37:33</span> Ja ta tundis selle ära ning ütles: „See
on mu poja kuub! Kuri elajas on ta ära söönud, Joosep on tõesti maha
murtud!”

<span id="an_37:34">37:34</span> Ja Jaakob käristas oma riided lõhki,
kinnitas kotiriide niuete ümber ja leinas oma poega kaua aega.

<span id="an_37:35">37:35</span> Kõik ta pojad ja tütred püüdsid teda
trööstida, kuid ta ei lasknud ennast trööstida, vaid ütles: „Ma lähen
tõesti leinates oma poja juurde hauda!” Ja tema isa nuttis teda taga.

<span id="an_37:36">37:36</span> Aga midjanlased müüsid tema Egiptuses
Pootifarile, vaarao hoovkondlasele, ta ihukaitse pealikule.

<span id="an_38:1">38:1</span> Sel ajal Juuda läks ära oma vendade
juurest ja siirdus ühe Adullami mehe juurde, kelle nimi oli Hiira.

<span id="an_38:2">38:2</span> Ja Juuda nägi seal kaananlase, Suua
nimelise mehe tütart, võttis selle ning heitis ta juurde.

<span id="an_38:3">38:3</span> Ja see sai käima peale ning tõi poja
ilmale; ja ta pani sellele nimeks Eer.

<span id="an_38:4">38:4</span> Ja tema sai taas käima peale ning tõi
poja ilmale; ja ta pani sellele nimeks Oonan.

<span id="an_38:5">38:5</span> Ja tema tõi veelgi ühe poja ilmale ja
pani sellele nimeks Seela; ta oli Kesibis, kui ta selle ilmale tõi.

<span id="an_38:6">38:6</span> Ja Juuda võttis Eerile, oma
esmasündinule, naise nimega Taamar.

<span id="an_38:7">38:7</span> Aga Eer, Juuda esmasündinu, oli Issand
silmis paha ja Issand laskis tema surra.

<span id="an_38:8">38:8</span> Siis Juuda ütles Oonanile: „Heida oma
venna naise juurde, ole temale mehe eest ja soeta oma vennale sugu!”

<span id="an_38:9">38:9</span> Kuna aga Oonan teadis, et sugu ei pidanud
saama temale, siis heites oma venna naise juurde ta hävitas oma seemne
maha pillates, et mitte anda sugu oma vennale.

<span id="an_38:10">38:10</span> Aga see, mis ta tegi, oli Issand silmis
paha ja Ta laskis surra ka tema.

<span id="an_38:11">38:11</span> Siis Juuda ütles oma miniale Taamarile:
„Jää lesena oma isakotta elama, kuni mu poeg Seela on kasvanud
suuremaks!” Sest ta mõtles: „Muidu sureb seegi nagu ta vennad!” Ja
Taamar läks ning elas oma isakojas.

<span id="an_38:12">38:12</span> Mõne aja pärast suri Suua tütar, Juuda
naine. Kui Juuda leinaaeg oli möödunud, siis ta läks üles Timnasse oma
pudulojuste niitjate juurde, tema ja ta sõber Hiira, Adullami mees.

<span id="an_38:13">38:13</span> Ja Taamarile anti teada ning öeldi:
„Vaata, su äi läheb üles Timnasse pudulojuseid niitma!”

<span id="an_38:14">38:14</span> Siis ta võttis lesepõlve riided seljast
ära, varjas ennast looriga ja kattis enese kinni ning istus Eenaimi
väravasse, kust tee viib Timnasse, sest ta oli näinud, et Seela oli
kasvanud suureks, teda aga ei olnud antud temale naiseks.

<span id="an_38:15">38:15</span> Kui Juuda teda nägi, siis ta pidas teda
hooraks, sest ta oli oma näo kinni katnud.

<span id="an_38:16">38:16</span> Ja ta pöördus teelt tema poole ning
ütles: „Lase ma heidan su juurde!” Sest ta ei teadnud, et see oli tema
minia. Aga too vastas: „Mis sa mulle annad, kui sa heidad mu juurde?”

<span id="an_38:17">38:17</span> Ta ütles: „Ma läkitan sulle karjast ühe
sikutalle!” Ja naine vastas: „Jah, kui sa annad mulle pandi, seniks kui
sa läkitad!”

<span id="an_38:18">38:18</span> Siis ta küsis: „Mis võiks olla pandiks,
mille ma pean sulle andma?” Ja tema vastas: „Su pitsat ja vöö ja kepp,
mis sul käes on!” Ja ta andis need temale ning heitis ta juurde; ja
naine sai temast käima peale.

<span id="an_38:19">38:19</span> Siis ta tõusis ja läks ära ning võttis
eneselt loori ja pani lesepõlve riided selga.

<span id="an_38:20">38:20</span> Ja Juuda läkitas oma sõbra Adullami
mehega sikutalle, et võtta pant naise käest; aga see ei leidnud teda.

<span id="an_38:21">38:21</span> Siis ta küsis meestelt seal paigas,
öeldes: „Kus on see pordunaine, kes oli Eenaimi tee ääres?” Aga need
vastasid: „Siin pole pordunaist olnud!”

<span id="an_38:22">38:22</span> Ja ta tuli tagasi Juuda juurde ning
ütles: „Ma ei leidnud teda. Ja mehedki seal paigas ütlesid: siin pole
pordunaist olnud!”

<span id="an_38:23">38:23</span> Siis ütles Juuda: „Pidagu siis enesele,
et me ei satuks pilke alla! Vaata, ma läkitasin selle siku, aga sina ei
leidnud teda!”

<span id="an_38:24">38:24</span> Aga kolme kuu pärast teatati Juudale ja
öeldi: „Su minia Taamar on hooranud, ja vaata, ta on hooratööst saanud
ka käima peale!” Siis ütles Juuda: „Tooge ta välja, et ta põletataks!”

<span id="an_38:25">38:25</span> Kui ta välja toodi, siis ta läkitas
sõna oma äiale: „Sellest mehest, kelle omad need on, olen ma käima
peal!” Ja ta ütles: „Tunnista nüüd, kelle see pitsat ja vöö ja kepp on!”

<span id="an_38:26">38:26</span> Ja Juuda tundis need ära ning ütles:
„Tema on õigem minust! Sest ma ei ole teda andnud oma pojale Seelale!”
Ja ta ei ühtinud enam temaga.

<span id="an_38:27">38:27</span> Aga sünnitamise ajal, vaata, olid ta
ihus kaksikud!

<span id="an_38:28">38:28</span> Ja kui ta sünnitas, sirutus üks käsi
välja; ja aitajanaine võttis ning sidus käe ümber helepunase lõnga,
öeldes: „See tuleb esmalt välja!”

<span id="an_38:29">38:29</span> Aga kui ta oma käe tagasi tõmbas,
vaata, siis tuli välja ta vend! Ja aitajanaine ütles: „Missuguse lõhe sa
küll enesele oled rebestanud!” Ja temale pandi nimeks Perets.

<span id="an_38:30">38:30</span> Ja pärast tuli välja tema vend, kelle
käe ümber oli helepunane lõng; ja temale pandi nimeks Serah.

<span id="an_39:1">39:1</span> Ja Joosep viidi alla Egiptusesse; ja
egiptlane Pootifar, vaarao hoovkondlane, ihukaitsepealik, ostis tema
ismaeliitidelt, kes olid ta sinna toonud.

<span id="an_39:2">39:2</span> Aga Issand oli Joosepiga ja tema oli
mees, kellel kõik asjad korda läksid; ja ta elas oma isanda, egiptlase
kojas.

<span id="an_39:3">39:3</span> Ka tema isand nägi, et Issand oli temaga
ja et kõik, mis ta tegi, Issand laskis tema käes korda minna.

<span id="an_39:4">39:4</span> Ja Joosep leidis armu tema silmis ning
teenis teda; ja ta pani tema oma koja üle, ja kõik, mis tal oli, ta
andis tema kätte.

<span id="an_39:5">39:5</span> Ja sellest ajast peale, kui ta oli pannud
tema oma koja üle, ja kõige üle, mis tal oli, Issand õnnistas egiptlase
koda Joosepi pärast, ja Issand õnnistus oli kõigega, mis tal oli kojas
ja väljal.

<span id="an_39:6">39:6</span> Ja ta jättis kõik, mis tal oli, Joosepi
kätte ega teadnud millestki, kui ainult leivast, mida ta sõi; Joosep oli
jumekas ja ilusa välimusega.

<span id="an_39:7">39:7</span> Nende asjaolude tõttu sündis, et ta
isanda naine Joosepile silma heitis ja ütles: „Maga mu juures!”

<span id="an_39:8">39:8</span> Aga ta keeldus ja ütles oma isanda
naisele: „Vaata, mu isand ise ei tea, mis kojas on, ja kõik, mis tal on,
ta on andnud minu kätte.

<span id="an_39:9">39:9</span> Ei ole ükski selles kojas suurem minust
ja tema ei ole mulle keelanud midagi muud kui sind, sest sa oled tema
naine. Kuidas tohiksin siis teha seda suurt kurja ja pattu oma Jumala
vastu?”

<span id="an_39:10">39:10</span> Ja kuigi naine rääkis Joosepile iga
päev, ei kuulanud see teda, et ta magaks ta kõrval ja oleks ta juures.

<span id="an_39:11">39:11</span> Aga ühel päeval, kui Joosep tuli koju
oma toimetusi tegema ja ühtki inimest pererahvast ei olnud kodus,

<span id="an_39:12">39:12</span> ta haaras kinni tema kuuest, öeldes:
„Maga mu juures!” Aga Joosep jättis oma kuue tema kätte, põgenes ja läks
õue.

<span id="an_39:13">39:13</span> Ja kui naine nägi, et ta oma kuue oli
jätnud tema kätte ja oli põgenenud õue,

<span id="an_39:14">39:14</span> siis ta hüüdis pererahvast ja rääkis
neile, öeldes: „Näete, ta on toonud meie juurde heebrea mehe meid ära
naerma! Ta tuli mu juurde, et minuga magada, aga ma hüüdsin suure
häälega,

<span id="an_39:15">39:15</span> ja kui ta kuulis, et ma häält tõstsin
ja hüüdsin, siis ta jättis oma kuue mu juurde, põgenes ja läks õue!”

<span id="an_39:16">39:16</span> Ja ta pani tema kuue enese kõrvale
seniks, kui ta isand koju tuli.

<span id="an_39:17">39:17</span> Ja ta rääkis temale needsamad sõnad,
öeldes: „Heebrea sulane, kelle sa oled meie juurde toonud, tuli mu
juurde mind ära naerma.

<span id="an_39:18">39:18</span> Aga kui ma häält tõstsin ja hüüdsin,
siis ta jättis oma kuue mu juurde ja põgenes õue!”

<span id="an_39:19">39:19</span> Ja kui ta isand kuulis oma naise
jutustust, mida see temale rääkis, öeldes: „Nõndaviisi on su sulane
minuga teinud!” siis ta viha süttis põlema.

<span id="an_39:20">39:20</span> Ja Joosepi isand võttis tema ja pani
vangihoonesse, sinna paika, kus kuninga vange kinni peeti. Siis oli ta
seal vangihoones.

<span id="an_39:21">39:21</span> Aga Issand oli Joosepiga ja pööras tema
poole Oma helduse ning tegi, et ta sai vangihoone ülema soosikuks.

<span id="an_39:22">39:22</span> Ja vangihoone ülem andis Joosepi kätte
kõik vangid, kes olid vangihoones, ja kõik, mis seal pidi tehtama,
seadis tema.

<span id="an_39:23">39:23</span> Vangihoone ülem ei vaadanud millegi
järele, mis oli tema käes, sest Issand oli temaga ja mis ta tegi, Issand
laskis korda minna.

<span id="an_40:1">40:1</span> Ja pärast seda lugu sündis, et Egiptuse
kuninga joogikallaja ja pagar eksisid oma isanda Egiptuse kuninga vastu.

<span id="an_40:2">40:2</span> Ja vaarao sai väga kurjaks oma kahe
hoovkondlase peale, joogikallajate ülema ja pagarite ülema peale.

<span id="an_40:3">40:3</span> Ja ta andis nad vahi alla
ihukaitsepealiku kotta, vangihoonesse, samasse paika, kus Joosep kinni
oli.

<span id="an_40:4">40:4</span> Ja ihukaitsepealik pani Joosepi nende
juurde, et ta neid teeniks; ja nad olid vahi all kaua aega.

<span id="an_40:5">40:5</span> Ja need mõlemad nägid ühel ööl unenäo,
kumbki oma unenäo, kumbki oma tähendusega unenäo, Egiptuse kuninga
joogikallaja ja pagar, kes vangihoones kinni olid.

<span id="an_40:6">40:6</span> Kui Joosep tuli hommikul nende juurde ja
nägi neid, vaata, siis olid nad nukra näoga!

<span id="an_40:7">40:7</span> Ja ta küsis vaarao hoovkondlastelt, kes
olid ühes temaga vahi all ta isanda kojas, öeldes: „Mispärast on teil
täna nii pahurad näod?”

<span id="an_40:8">40:8</span> Ja nad vastasid temale: „Me nägime
unenägusid, aga ei ole kedagi, kes need seletaks!” Ja Joosep ütles
neile: „Eks seletused ole Jumala käes? Siiski jutustage mulle!”

<span id="an_40:9">40:9</span> Ja joogikallajate ülem jutustas oma
unenäo Joosepile ning ütles temale: „Mu unenäos oli nõnda: vaata, mu ees
oli viinapuu

<span id="an_40:10">40:10</span> ja viinapuul oli kolm oksa; see
lehistus, õitses ja marjakobarad valmisid;

<span id="an_40:11">40:11</span> mul oli käes vaarao karikas ja ma
võtsin viinamarju ja pigistasin neid vaarao karikasse ja andsin karika
vaarao kätte.”

<span id="an_40:12">40:12</span> Ja Joosep ütles temale: „Selle seletus
on niisugune: kolm oksa on kolm päeva.

<span id="an_40:13">40:13</span> Enne kui kolm päeva on möödunud, vaarao
tõstab su pea üles ja paneb sind tagasi su ametisse ja sa annad vaaraole
karikat kätte endist viisi, nagu siis, kui olid ta joogikallaja.

<span id="an_40:14">40:14</span> Aga pea mind meeles, kui su käsi hästi
käib ja tee mulle siis head ning tuleta mind vaaraole meelde ja vii mind
siit hoonest välja,

<span id="an_40:15">40:15</span> sest mind on vargsil viisil varastatud
heebrealaste maalt ja ma pole siingi teinud midagi, et mind vangiurkasse
pandaks!”

<span id="an_40:16">40:16</span> Kui pagarite ülem nägi, et ta oli hästi
seletanud, siis ta ütles Joosepile: „Ka mina nägin und, ja vaata, mu pea
kohal oli kolm punutud korvi.

<span id="an_40:17">40:17</span> Kõige ülemises korvis oli kõiksugust
vaaraole valmistatud pagarirooga, aga linnud sõid selle mu peapealsest
korvist.”

<span id="an_40:18">40:18</span> Ja Joosep vastas ning ütles: „Selle
seletus on niisugune: kolm korvi on kolm päeva.

<span id="an_40:19">40:19</span> Enne kui kolm päeva on möödunud, vaarao
võtab sul pea otsast ja poob sind puusse ning linnud söövad liha su
pealt.”

<span id="an_40:20">40:20</span> Ja kolmandal päeval, vaarao
sünnipäeval, kui ta tegi kõigile oma sulastele joomapeo, sündiski, et ta
tõstis üles joogikallajate ülema pea, samuti pagarite ülema pea oma
sulaste seast,

<span id="an_40:21">40:21</span> ja pani joogikallajate ülema tema
joogikallajaametisse vaaraole karikat kätte ulatama,

<span id="an_40:22">40:22</span> aga pagarite ülema ta laskis puua,
nõnda nagu Joosep neile oli seletanud.

<span id="an_40:23">40:23</span> Ent joogikallajate ülem ei pidanud
Joosepit meeles, vaid unustas tema ära.

<span id="an_41:1">41:1</span> Ja kahe aasta pärast sündis, et vaarao
nägi und, ja vaata, ta seisis Niiluse jõe ääres!

<span id="an_41:2">41:2</span> Ja näe, jõest tõusis seitse lehma, ilusad
näha ja lihavad liha poolest, ja sõid roostikus.

<span id="an_41:3">41:3</span> Ja vaata, teist seitse lehma tõusis nende
järel jõest, pahad näha ja lahjad liha poolest, ja need seisid teiste
lehmade kõrval jõe kaldal.

<span id="an_41:4">41:4</span> Ja lehmad, kes olid pahad näha ja lahjad
liha poolest, sõid ära need seitse lehma, kes olid ilusad näha ja
lihavad. Siis vaarao ärkas üles.

<span id="an_41:5">41:5</span> Aga ta uinus magama ja nägi teist puhku
und, ja vaata, seitse viljapead tõusis ühest kõrrest, jämedad ja head.

<span id="an_41:6">41:6</span> Ja vaata, seitse peenikest ja
hommikutuulest kõrvetatud viljapead võrsus nende järel.

<span id="an_41:7">41:7</span> Ja peenikesed viljapead neelasid ära need
seitse jämedat ja täit viljapead. Ja vaarao ärkas üles, ja vaata, see
oli olnud unenägu!

<span id="an_41:8">41:8</span> Aga hommikul oli ta vaim rahutu ja ta
läkitas järele ning kutsus kõik Egiptuse ennustajad ja targad, ja vaarao
jutustas neile oma unenäo, aga ükski ei suutnud seda vaaraole seletada.

<span id="an_41:9">41:9</span> Siis rääkis joogikallajate ülem vaaraoga,
öeldes: „Täna meenub mulle mu patt!

<span id="an_41:10">41:10</span> Vaarao sai väga kurjaks oma sulaste
peale ja pani mind vahi alla ihukaitsepealiku kotta, minu ja pagarite
ülema.

<span id="an_41:11">41:11</span> Ja me nägime ühel ööl unenägusid, mina
ja tema, kumbki nägime unenäo, millel oli oma tähendus.

<span id="an_41:12">41:12</span> Ja sealsamas oli meiega heebrea
noormees, ihukaitsepealiku sulane, ja me jutustasime temale ja tema
seletas meile meie unenäod, kummalegi ta unenäo tähenduse.

<span id="an_41:13">41:13</span> Ja nõnda nagu ta meile seletas, nõnda
sündis: mina sain tagasi oma ametisse ja teine poodi!”

<span id="an_41:14">41:14</span> Siis vaarao läkitas järele ja laskis
kutsuda Joosepi; ja Joosep toodi kiiresti vangiurkast välja; ta ajas
habeme, vahetas riided ja tuli vaarao juurde.

<span id="an_41:15">41:15</span> Ja vaarao ütles Joosepile: „Ma nägin
unenäo, aga keegi ei seleta seda. Aga ma olen kuulnud sinust räägitavat,
et kui sina unenägu kuuled, siis sa seletad selle.”

<span id="an_41:16">41:16</span> Ja Joosep vastas vaaraole, öeldes:
„Mina mitte! Küllap Jumal annab vaaraole õige vastuse!”

<span id="an_41:17">41:17</span> Ja vaarao jutustas Joosepile: „Mu
unenäos oli nõnda: vaata, ma seisin Niiluse jõe kaldal.

<span id="an_41:18">41:18</span> Ja näe, jõest tõusis seitse lehma,
lihavad liha poolest ja ilusad näha, ja sõid roostikus.

<span id="an_41:19">41:19</span> Ja vaata, teist seitse lehma tõusis
nende järel, väetid ja väga pahad näha ning lahjad liha poolest. Ei ole
ma kogu Egiptusemaal näinud selliseid pahu!

<span id="an_41:20">41:20</span> Ja lahjad ning pahad lehmad sõid ära
need seitse esimest lihavat lehma.

<span id="an_41:21">41:21</span> Ja need läksid nende kõhtu, aga ei
olnud tundagi, et nad olid läinud nende kõhtu ja nende välimus oli paha
nagu ennegi. Ja ma ärkasin üles.

<span id="an_41:22">41:22</span> Siis ma nägin und, ja vaata, seitse
viljapead tõusis ühest kõrrest, täis ja head.

<span id="an_41:23">41:23</span> Ja vaata, seitse kuiva, peenikest,
hommikutuulest kõrvetatud viljapead võrsus nende järel.

<span id="an_41:24">41:24</span> Ja peenikesed viljapead neelasid ära
need seitse head viljapead. Ma olen seda rääkinud oma ennustajaile, aga
ükski ei oska mulle seletada.”

<span id="an_41:25">41:25</span> Ja Joosep ütles vaaraole: „Vaarao
unenäod tähendavad mõlemad üht ja sedasama. Jumal on vaaraole teada
andnud, mida Ta kavatseb teha.

<span id="an_41:26">41:26</span> Seitse head lehma on seitse aastat ja
seitse head viljapead on seitse aastat; unenägudel on sama tähendus.

<span id="an_41:27">41:27</span> Ja seitse lahjat ja paha lehma, kes
tõusid nende järel, on seitse aastat, ja seitse tühja, hommikutuulest
kõrvetatud viljapead on seitse nälja-aastat.

<span id="an_41:28">41:28</span> See ongi see asi, mis ma vaaraole
rääkisin: mida Jumal kavatseb teha, seda on Ta vaaraole näidanud.

<span id="an_41:29">41:29</span> Vaata, tuleb seitse aastat, millal on
suur küllus kogu Egiptusemaal.

<span id="an_41:30">41:30</span> Aga neile järgneb seitse nälja-aastat,
siis ununeb Egiptusemaal kõik küllus ja nälg toob maale hävituse.

<span id="an_41:31">41:31</span> Ei ole enam küllust tundagi siin maal
nälja tõttu, mis tuleb selle järel, sest see on väga kange.

<span id="an_41:32">41:32</span> Ja kuna vaaraol on unenägu kaks korda
kordunud, siis on see asi Jumala poolt kindel ja Jumal laseb selle
varsti sündida.

<span id="an_41:33">41:33</span> Ja nüüd vaarao vaadaku välja üks
mõistlik ja tark mees ja seadku Egiptusemaa üle.

<span id="an_41:34">41:34</span> Vaarao tehku nõnda: pangu ülevaatajad
maale ja lasku Egiptusemaad maksta viiendikku neil seitsmel
külluseaastal.

<span id="an_41:35">41:35</span> Ja kogutagu kõik nende tulevaste heade
aastate toidus ja varutagu vilja linnadesse vaarao käe alla toiduseks
ning säilitatagu seda.

<span id="an_41:36">41:36</span> See vili olgu maale tagavaraks
seitsmeks nälja-aastaks, mis tulevad Egiptusemaale, et nälg ei laastaks
maad.”

<span id="an_41:37">41:37</span> See kõne oli hea vaarao silmis ja kõigi
ta sulaste silmis.

<span id="an_41:38">41:38</span> Ja vaarao ütles oma sulastele: „Kas
leiame niisuguse mehe, kelles on Jumala Vaim?”

<span id="an_41:39">41:39</span> Ja vaarao ütles Joosepile: „Et Jumal on
sulle kõike seda teada andnud, siis ei ole keegi nii mõistlik ja tark
kui sina!

<span id="an_41:40">41:40</span> Sina pead olema mu koja üle ja kogu mu
rahvas kuulaku sinu sõna. Ainult aujärje poolest ma tahan olla suurem
sinust!”

<span id="an_41:41">41:41</span> Ja vaarao ütles Joosepile: „Vaata, ma
olen pannud su kogu Egiptusemaa üle!”

<span id="an_41:42">41:42</span> Ja vaarao võttis sõrmest pitserisõrmuse
ning pani Joosepi sõrme; ja ta pani temale kallid linased riided selga
ja riputas kuldkee kaela.

<span id="an_41:43">41:43</span> Ja ta laskis teda sõita oma teises
tõllas, mis tal oli, ja hüüda tema ees: „Põlvili!” Ja ta pani tema kogu
Egiptusemaa üle.

<span id="an_41:44">41:44</span> Ja vaarao ütles Joosepile: „Mina olen
vaarao, aga ilma sinu tahtmata ei tohi keegi tõsta kätt ega jalga kogu
Egiptusemaal!”

<span id="an_41:45">41:45</span> Ja vaarao pani Joosepile nimeks Sofnat
Paneah ja andis temale naiseks Asnati, Ooni preestri Pooti-Fera tütre;
ja Joosep läks välja Egiptusemaale.

<span id="an_41:46">41:46</span> Joosep oli kolmekümneaastane, kui ta
astus vaarao, Egiptuse kuninga ette; ja Joosep läks ära vaarao juurest
ning käis läbi kogu Egiptusemaa.

<span id="an_41:47">41:47</span> Ja maa kandis seitsmel külluseaastal
ühest ivast peotäie.

<span id="an_41:48">41:48</span> Ja ta kogus kõik põllusaagi seitsmel
külluseaastal, mis Egiptusemaal olid, ja talletas selle linnadesse;
igasse linna ta andis ümbruskonna põldude saagi.

<span id="an_41:49">41:49</span> Ja Joosep kuhjas väga palju vilja, nagu
liiva mere ääres, kuni lakati seda mõõtmast, sest see ei olnud enam
mõõdetav!

<span id="an_41:50">41:50</span> Ja Joosepile sündis enne nälja-aasta
tulekut kaks poega, keda temale tõi ilmale Asnat, Ooni preestri
Pooti-Fera tütar.

<span id="an_41:51">41:51</span> Ja Joosep pani esmasündinule nimeks
Manasse, sest ta ütles: „Jumal on mind lasknud unustada kõik mu vaeva ja
kogu mu isakoja!”

<span id="an_41:52">41:52</span> Ja teisele ta pani nimeks Efraim, sest
ta ütles: „Jumal on mind teinud viljakaks mu viletsuse maal!”

<span id="an_41:53">41:53</span> Kui seitse külluseaastat, mis
Egiptusemaale tulid, lõppesid,

<span id="an_41:54">41:54</span> siis hakkasid tulema seitse
nälja-aastat, nõnda nagu Joosep oli öelnud; ja nälg oli kõigis maades,
aga kogu Egiptusemaal oli leiba.

<span id="an_41:55">41:55</span> Ja kui kogu Egiptusemaa tundis nälga,
siis rahvas kisendas vaarao poole leiva pärast; ja vaarao ütles kõigile
egiptlasile: „Minge Joosepi juurde. Mis tema teile ütleb, seda tehke!”

<span id="an_41:56">41:56</span> Ja nälg oli üle kogu maa ja Joosep avas
kõik aidad ning müüs egiptlasile vilja; ja nälg võttis Egiptusemaal
võimust.

<span id="an_41:57">41:57</span> Ja kõigist maadest tuldi Egiptusesse
Joosepilt vilja ostma, sest nälg oli võtnud võimust kõigis maades.

<span id="an_42:1">42:1</span> Kui Jaakob nägi, et Egiptuses oli vilja,
siis Jaakob ütles oma poegadele: „Miks te üksteisele otsa vaatate?”

<span id="an_42:2">42:2</span> Ja ta ütles: „Vaata, ma olen kuulnud, et
Egiptuses on vilja. Minge sinna ja ostke meile sealt, et jääksime elama
ega sureks!”

<span id="an_42:3">42:3</span> Siis läks kümme Joosepi venda Egiptusest
vilja ostma.

<span id="an_42:4">42:4</span> Aga Benjamini, Joosepi venda, Jaakob ei
läkitanud ühes vendadega, sest ta ütles: „Et temale õnnetust ei
juhtuks!”

<span id="an_42:5">42:5</span> Ja Iisraeli pojad tulid vilja ostma
teiste tulijate seltsis, sest Kaananimaal oli nälg.

<span id="an_42:6">42:6</span> Joosep oli maal valitsejaks; tema müüs
vilja kogu maa rahvale. Ja Joosepi vennad tulid ning kummardasid tema
ette silmili maha.

<span id="an_42:7">42:7</span> Kui Joosep nägi oma vendi, siis ta tundis
nad ära, aga tegi ennast neile võõraks ja rääkis nendega karmilt ning
küsis neilt: „Kust te tulete?” Ja nad vastasid: „Kaananimaalt, et leiba
osta!”

<span id="an_42:8">42:8</span> Joosep tundis oma vendi, aga nemad ei
tundnud teda.

<span id="an_42:9">42:9</span> Siis meenusid Joosepile unenäod, mis ta
neist unes oli näinud, ja ta ütles neile: „Te olete maakuulajad. Olete
tulnud vaatama, kust maa lahti on!”

<span id="an_42:10">42:10</span> Aga nemad ütlesid: „Ei, mu isand, su
sulased on tulnud leiba ostma!

<span id="an_42:11">42:11</span> Me kõik oleme ühe mehe pojad, oleme
ausad mehed, su sulased ei ole maakuulajad!”

<span id="an_42:12">42:12</span> Tema aga ütles neile: „Ei, küllap olete
tulnud vaatama, kust maa lahti on!”

<span id="an_42:13">42:13</span> Siis nad vastasid: „Meie, su sulased,
olime kaksteist venda, ühe mehe pojad Kaananimaalt. Ja vaata, noorim on
praegu meie isa juures, aga üht ei ole enam olemas.”

<span id="an_42:14">42:14</span> Aga Joosep ütles neile: „See on nõnda,
nagu ma teile olen rääkinud ja öelnud: te olete maakuulajad!

<span id="an_42:15">42:15</span> Selles asjas ma katsun teid läbi: nii
tõesti kui vaarao elab, ei pääse te siit minema enne kui teie noorim
vend on siia tulnud!

<span id="an_42:16">42:16</span> Läkitage eneste hulgast üks, et ta
tooks teie venna. Teid aga jäetakse vangi ja teie kõnesid uuritakse, kas
neis on tõtt. Muidu olete, nii tõesti kui vaarao elab, maakuulajad!”

<span id="an_42:17">42:17</span> Ja ta pani nad üheskoos kolmeks päevaks
vahi alla.

<span id="an_42:18">42:18</span> Ja kolmandal päeval ütles Joosep neile:
„Tehke seda, siis jääte elama! Mina olen jumalakartlik:

<span id="an_42:19">42:19</span> kui olete ausad mehed, jäägu üks teie
vendadest aheldatuna hoonesse, kus te olite vahi all, aga teised minge
viige vilja näljahäda pärast teie kodudes 20 ja tooge mu juurde oma
noorim vend, siis saavad teie kõned tõeks ja te ei pea surema!” Ja nad
tegid nõnda.

<span id="an_42:20">42:20</span> 

<span id="an_42:21">42:21</span> Ja nad ütlesid üksteisele: „Me oleme
tõesti süüdi oma venna pärast, kelle hinge kitsikust me nägime, kui ta
palus meilt armu ja meie ei võtnud teda kuulda. Sellepärast on see
kitsikus meile tulnud!”

<span id="an_42:22">42:22</span> Ja Ruuben vastas neile, öeldes: „Eks ma
rääkinud teile ja öelnud: ärge tehke pattu poisi vastu! Aga teie ei
kuulanud. Vaata, nüüd nõutaksegi tema verd!”

<span id="an_42:23">42:23</span> Aga nad ei teadnud, et Joosep seda
mõistis, sest ta rääkis nendega tõlgi kaudu.

<span id="an_42:24">42:24</span> Ja ta pöördus ära nende juurest ning
nuttis; siis ta tuli tagasi nende juurde ja rääkis nendega ning võttis
nende hulgast Siimeoni ja laskis tema nende silme ees vangistada.

<span id="an_42:25">42:25</span> Ja Joosep käskis täita nende kotid
viljaga, panna igaühe raha tagasi ta kotti ja anda neile teemoona; ja
neile tehti nõnda.

<span id="an_42:26">42:26</span> Siis nad tõstsid vilja eeslite selga ja
läksid sealt ära.

<span id="an_42:27">42:27</span> Kui üks oma koti avas, et öömajal
eeslile toitu anda, siis ta nägi oma raha, ja vaata, see oli koti suus!

<span id="an_42:28">42:28</span> Ja ta ütles oma vendadele: „Mu raha on
tagasi antud, ja vaata, see on mu kotis!” Siis kadus nende julgus ja nad
värisesid, öeldes isekeskis: „Miks on Jumal meile seda teinud?”

<span id="an_42:29">42:29</span> Ja nad tulid oma isa Jaakobi juurde
Kaananimaale ning andsid temale teada kõik, mis neile oli juhtunud,
öeldes:

<span id="an_42:30">42:30</span> „See mees, maa isand, rääkis meiega
karmilt ja pidas meid salajasiks maakuulajaiks.

<span id="an_42:31">42:31</span> Aga me ütlesime temale: me oleme ausad
mehed, me ei ole maakuulajad.

<span id="an_42:32">42:32</span> Meid oli kaksteist venda, oma isa
pojad. Üht ei ole enam ja noorim on praegu meie isa juures Kaananimaal.

<span id="an_42:33">42:33</span> Ja see mees, maa isand, ütles meile:
sellest ma saan teada, kas te olete ausad: jätke üks oma vendadest minu
juurde ja võtke vilja näljahäda pärast teie kodudes ja minge

<span id="an_42:34">42:34</span> ning tooge oma noorim vend minu juurde,
et saaksin teada, et te ei ole maakuulajad, vaid olete ausad mehed. Siis
ma annan teile venna tagasi ja te võite maal liikuda vabalt.”

<span id="an_42:35">42:35</span> Ja kui nad oma kotte tühjendasid,
vaata, siis oli igaühe rahakukkur ta kotis! Ja nähes oma rahakukruid,
nemad ja nende isa hakkasid kartma.

<span id="an_42:36">42:36</span> Ja nende isa Jaakob ütles neile: „Te
teete mind lapsetuks! Joosepit ei ole enam ja Siimeoni ei ole enam ja
Benjamini tahate ka võtta. See kõik on tulnud minu peale!”

<span id="an_42:37">42:37</span> Aga Ruuben rääkis oma isale, öeldes:
„Võid surmata mu mõlemad pojad, kui ma ei too teda sinu juurde! Anna ta
minu hooleks ja ma toon ta tagasi sinu juurde!”

<span id="an_42:38">42:38</span> Kuid tema ütles: „Minu poeg ei lähe
ühes teiega alla, sest ta vend on surnud ja tema üksi on üle jäänud. Kui
temaga teel, mida te käite, õnnetus juhtub, siis saadate mu hallid
juuksed murega hauda!”

<span id="an_43:1">43:1</span> Aga maal oli kange nälg.

<span id="an_43:2">43:2</span> Ja kui nad olid ära söönud vilja, mis nad
Egiptusest olid toonud, siis nende isa ütles neile: „Minge ostke meile
pisut leiba!”

<span id="an_43:3">43:3</span> Ja Juuda vastas temale, öeldes: „See mees
kinnitas meile väga ja ütles: te ei saa näha mu nägu, kui teie vend ei
ole ühes teiega.

<span id="an_43:4">43:4</span> Kui sa nüüd läkitad meie venna ühes
meiega, siis läheme ja ostame sulle leiba.

<span id="an_43:5">43:5</span> Aga kui sa teda ei läkita, siis me ei
lähe, sest see mees ütles meile: te ei saa näha mu nägu, kui teie vend
ei ole ühes teiega!”

<span id="an_43:6">43:6</span> Ja Iisrael ütles: „Miks tegite mulle seda
kurja ja andsite mehele teada, et teil on veel üks vend?”

<span id="an_43:7">43:7</span> Ja nad vastasid: „See mees päris väga
meie ja meie suguseltsi järele, küsides: kas teie isa alles elab? Ons
teil veel mõni vend? Ja me andsime temale teada, nagu asi on. Kas
võisime teada, et ta ütleb: tooge oma vend siia?”

<span id="an_43:8">43:8</span> Ja Juuda ütles oma isale Iisraelile:
„Saada poiss minuga ja me võtame kätte ning läheme, et jääksime elama
ega sureks, ei meie ega sina ega meie väetid lapsed.

<span id="an_43:9">43:9</span> Mina olen temale käemeheks, nõua teda
minult. Kui ma ei too teda tagasi sinu juurde ja ei sea sinu palge ette,
siis jään su ees alatiseks süüdlaseks!

<span id="an_43:10">43:10</span> Tõesti, kui me ei oleks viivitanud,
oleksime nüüd juba teist korda tagasi tulnud!”

<span id="an_43:11">43:11</span> Siis ütles neile Iisrael, nende isa:
„Kui see nõnda on, siis tehke seda. Võtke maa parimast oma kottidesse ja
viige sellele mehele meeleheaks pisut palsamit ja pisut mett, kalleid
rohte ja mürri, pähkleid ja mandleid.

<span id="an_43:12">43:12</span> Ja võtke ühes kahekordne raha; ka see
raha, mis teie kottide suus tagasi tuli, võtke jälle ühes — vahest oli
see eksitus.

<span id="an_43:13">43:13</span> Võtke ka oma vend, asuge teele ja minge
tagasi selle mehe juurde.

<span id="an_43:14">43:14</span> Kõigeväeline Jumal lasku teid leida
halastust selle mehe ees, et ta teiega ära saadaks teie teise venna ja
Benjamini. Aga kui jään lasteta, siis jään lasteta!”

<span id="an_43:15">43:15</span> Ja mehed võtsid selle kingituse, võtsid
ühes kahekordse raha ja Benjamini, asusid teele ja läksid alla
Egiptusesse ning astusid Joosepi ette.

<span id="an_43:16">43:16</span> Kui Joosep nägi, et Benjamin oli
nendega kaasas, siis ta ütles oma kojaülemale: „Vii need mehed mu kotta
ja tapa tapaveis ning valmista see, sest need mehed söövad minuga
lõunat!”

<span id="an_43:17">43:17</span> Ja mees tegi, nagu Joosep oli öelnud;
ja mees viis mehed Joosepi kotta.

<span id="an_43:18">43:18</span> Aga mehed kartsid, kui neid Joosepi
kotta viidi, ja ütlesid: „Meid viiakse raha pärast, mis eelmisel korral
meie kottides tagasi tuli, et veeretada meie peale süüd ja kippuda meile
kallale ning võtta orjadeks meid ja meie eeslid!”

<span id="an_43:19">43:19</span> Ja nad astusid mehe juurde, kes oli
Joosepi kojaülem, ja rääkisid temaga koja ukse ees

<span id="an_43:20">43:20</span> ning ütlesid: „Oh mu isand, me kord
juba käisime siin leiba ostmas!

<span id="an_43:21">43:21</span> Aga kui me seejärel jõudsime öömajale
ja tegime oma kotid lahti, vaata, siis oli igamehe raha ta koti suus,
meie raha selle täiskaalus! Me tõime selle nüüd tagasi.

<span id="an_43:22">43:22</span> Ja me tõime ka teise raha leiva
ostmiseks enestega kaasa. Me ei tea, kes oli pannud meie raha meie
kottidesse.”

<span id="an_43:23">43:23</span> Aga tema ütles: „Rahustuge, ärge
kartke! Teie Jumal ja teie isa Jumal on pannud teile varanduse
kottidesse! Teie raha ma olen saanud.” Ja ta tõi Siimeoni välja nende
juurde.

<span id="an_43:24">43:24</span> Siis mees viis mehed Joosepi kotta ja
andis neile vett ning nad pesid oma jalgu; ja ta andis toitu nende
eeslitele.

<span id="an_43:25">43:25</span> Ja nad seadsid kingitused valmis, kuni
Joosep tuli lõunale, sest nad olid kuulnud, et nad seal pidid leiba
võtma.

<span id="an_43:26">43:26</span> Kui Joosep koju tuli, siis nad viisid
temale kotta kingituse, mis neil kaasas oli, ja kummardasid maha tema
ette.

<span id="an_43:27">43:27</span> Ja tema küsis neilt, kuidas nende käsi
käib, ja ütles: „Kas teie vana isa, kellest te rääkisite, käsi hästi
käib? Ons ta alles elus?”

<span id="an_43:28">43:28</span> Ja nad vastasid: „Su sulase, meie isa
käsi käib hästi, ta elab alles.” Ja nad kummardasid ning heitsid maha.

<span id="an_43:29">43:29</span> Kui ta oma silmad üles tõstis ja nägi
oma venda Benjamini, oma ema poega, siis ta küsis: „Ons see teie noorim
vend, kellest te mulle rääkisite?” Ja ta ütles: „Jumal olgu sulle
armuline, mu poeg!”

<span id="an_43:30">43:30</span> Aga Joosep vaikis äkki, sest ta oli
südamest liigutatud oma venna pärast ja otsis võimalust nutmiseks. Ta
läks ühte siseruumi ja nuttis seal.

<span id="an_43:31">43:31</span> Ja kui ta oma silmi oli pesnud, siis ta
tuli välja, valitses enese üle ja ütles: „Pange toit lauale!”

<span id="an_43:32">43:32</span> Ja temale pandi eraldi ja neile eraldi,
ja egiptlastele, kes tema juures sõid, eraldi, sest egiptlased ei söö
leiba üheskoos heebrealastega — see on egiptlastele jäledus!

<span id="an_43:33">43:33</span> Ja nad pandi istuma temaga vastamisi,
esmasündinu esimesena ja noorim viimsena, ja mehed panid seda isekeskis
imeks.

<span id="an_43:34">43:34</span> Ja ta laskis tõsta rooga enda eest
nende ette, aga Benjamini osa oli viis korda suurem kui kõigi teiste
osad. Ja nad jõid ühes temaga ning jäid joobnuks.

<span id="an_44:1">44:1</span> Siis ta käskis oma kojaülemat, öeldes:
„Täida meeste kotid viljaga, nii palju kui nad jaksavad kanda, ja pane
igamehe raha ta koti suhu.

<span id="an_44:2">44:2</span> Ja minu karikas, see hõbekarikas, pane
noorima koti suhu ühes ta viljarahaga!” Ja ta tegi, nagu Joosep käskis.

<span id="an_44:3">44:3</span> Hommikul, kui läks valgeks, lasti minema
mehed ja nende eeslid.

<span id="an_44:4">44:4</span> Kui nad olid linnast väljunud ega olnud
veel kaugele jõudnud, ütles Joosep oma kojaülemale: „Võta kätte, aja
mehi taga, ja kui oled nad tabanud, siis ütle neile: miks tasute head
kurjaga?

<span id="an_44:5">44:5</span> Eks see ole see, millest mu isand joob ja
millest ta endeid otsib? Olete käitunud halvasti, et tegite nõnda!”

<span id="an_44:6">44:6</span> Ja kui ta nad tabas, siis ta rääkis neile
needsamad sõnad.

<span id="an_44:7">44:7</span> Aga nad vastasid temale: „Miks räägib mu
isand nõndaviisi? Su sulasele oleks teotuseks nõnda teha.

<span id="an_44:8">44:8</span> Vaata, raha, mis me leidsime oma kottide
suust, tõime sulle tagasi Kaananimaalt. Kuidas võiksime siis varastada
su isanda kojast hõbedat või kulda?

<span id="an_44:9">44:9</span> Kelle juurest su sulaste hulgast see
leitakse, surgu, ja me teised jääme su isandale orjadeks!”

<span id="an_44:10">44:10</span> Siis ta ütles: „Olgu see nüüd ka nõnda
teie sõnade järgi. Kelle juurest see leitakse, jäägu mulle sulaseks, ja
te teised olete süüta!”

<span id="an_44:11">44:11</span> Ja nad tõttasid ning tõstsid igaüks oma
koti maha ja iga mees tegi oma koti lahti.

<span id="an_44:12">44:12</span> Ja ta otsis nad läbi, alates vanemast
ja lõpetades nooremaga — ja karikas leiti Benjamini kotist!

<span id="an_44:13">44:13</span> Siis nad käristasid oma riided lõhki,
iga mees pani oma eeslile koorma selga ja nad läksid tagasi linna.

<span id="an_44:14">44:14</span> Ja Juuda läks ühes oma vendadega
Joosepi kotta, kes oli alles seal, ja nad heitsid maha tema ette.

<span id="an_44:15">44:15</span> Ja Joosep ütles neile: „Mis tegu see
on, mis te olete teinud? Eks te tea, et niisugune mees nagu mina, oskab
endeid seletada?”

<span id="an_44:16">44:16</span> Siis vastas Juuda: „Mida me oma
isandale ütleme? Kuidas peame rääkima ja kuidas endid õigustama? Jumal
on avastanud su sulaste süü! Vaata, me jääme oma isandale sulaseiks,
niihästi meie kui see, kelle käest karikas leiti!”

<span id="an_44:17">44:17</span> Aga ta ütles: „Ei tule mulle mõttessegi
seda teha! Mees, kelle käest karikas leiti, peab jääma mulle sulaseks,
te teised aga minge rahuga oma isa juurde!”

<span id="an_44:18">44:18</span> Siis astus Juuda tema juurde ja ütles:
„Mu isand, luba ometi oma sulast rääkida üks sõna mu isanda kõrva ees ja
su viha ärgu süttigu põlema oma sulase vastu, sest sina oled nagu vaarao
ise!

<span id="an_44:19">44:19</span> Mu isand küsis oma sulaseilt, öeldes:
ons teil isa või mõni vend?

<span id="an_44:20">44:20</span> Ja meie vastasime oma isandale: meil on
vana isa ja üks nooruk, ta vanas eas sündinud, alles noor; aga selle
vend on surnud ja ta on üksi oma emast järele jäänud, ja ta isa armastab
teda.

<span id="an_44:21">44:21</span> Ja sa ütlesid oma sulaseile: tooge ta
minu juurde, et ma näeksin teda oma silmaga.

<span id="an_44:22">44:22</span> Ja me vastasime oma isandale: nooruk ei
või isast lahkuda. Kui ta lahkuks oma isast, siis see sureks.

<span id="an_44:23">44:23</span> Ja sa ütlesid oma sulaseile: kui teie
noorim vend ei tule ühes teiega, siis te ei saa enam näha mu nägu.

<span id="an_44:24">44:24</span> Ja kui me läksime su sulase, meie isa
juurde ja andsime temale teada oma isanda sõnad,

<span id="an_44:25">44:25</span> siis ütles meie isa: minge jälle
tagasi, ostke meile pisut leiba.

<span id="an_44:26">44:26</span> Aga me vastasime: me ei või minna. Kui
meie noorim vend on ühes meiega, siis me läheme, sest me ei saa näha
selle mehe nägu, kui meie noorim vend ei ole ühes meiega.

<span id="an_44:27">44:27</span> Ja su sulane, minu isa, ütles meile: te
teate, et mu naine on mulle kaks poega ilmale toonud.

<span id="an_44:28">44:28</span> Aga üks läks mu juurest ära ja ma
ütlesin: ta on tõesti maha murtud! Ja ma pole teda tänini enam näinud.

<span id="an_44:29">44:29</span> Kui te nüüd võtate ka selle mu silma
alt ja temaga juhtub õnnetus, siis saadate mu hallid juuksed
kurvastusega hauda.

<span id="an_44:30">44:30</span> Ja kui ma nüüd tuleksin su sulase, oma
isa juurde ja ühes meiega ei oleks poiss, kelle hingesse tema hing on
kiindunud,

<span id="an_44:31">44:31</span> ja kui ta siis näeb, et poissi ei ole,
ta sureb ja su sulased on sinu sulase, meie isa hallid juuksed saatnud
murega hauda,

<span id="an_44:32">44:32</span> sest su sulane on poisile käemeheks mu
isa juures, kuna ma olen öelnud: kui ma ei too teda sinu juurde, siis ma
jään oma isa ees alatiseks süüdlaseks.

<span id="an_44:33">44:33</span> Ja nüüd siis jäägu su sulane poisi
asemel sulaseks mu isandale ja poiss mingu ühes oma vendadega.

<span id="an_44:34">44:34</span> Sest kuidas võiksin minna oma isa
juurde, kui poiss ei oleks ühes minuga? Et ma ei näeks seda õnnetust,
mis juhtub mu isaga!”

<span id="an_45:1">45:1</span> Siis Joosep ei suutnud enam enese üle
valitseda kõigi nende ees, kes ta juures seisid, ja ta hüüdis: „Minge
kõik mu juurest ära!” Ja ükski ei seisnud tema juures, kui Joosep ennast
vendadele tunda andis.

<span id="an_45:2">45:2</span> Ja ta puhkes valjusti nutma, nõnda et
egiptlased seda kuulsid ja vaarao kojas saadi sellest teada.

<span id="an_45:3">45:3</span> Ja Joosep ütles oma vendadele: „Mina olen
Joosep! Kas mu isa alles elab?” Aga vennad ei suutnud temale vastata,
nõnda hirmunud olid nad tema palge ees!

<span id="an_45:4">45:4</span> Siis ütles Joosep, oma vendadele: „Astuge
ligemale!” Ja nad astusid ligemale ning ta ütles: „Mina olen Joosep teie
vend, kelle te müüsite Egiptusesse.

<span id="an_45:5">45:5</span> Aga nüüd ärge kurvastage ja ärgu süttigu
teil isekeskis viha, et müüsite mind siia, sest elu säilitamiseks
läkitas Jumal mind teie eele.

<span id="an_45:6">45:6</span> Sest kaks aastat on olnud nüüd nälg maal
ja on veel viis aastat, mil ei ole kündi ega lõikust.

<span id="an_45:7">45:7</span> Seepärast Jumal läkitas mind teie eele
kindlustama teile järeltulijaid maa peal ja hoidma teid elus,
pääsemiseks paljudele.

<span id="an_45:8">45:8</span> Nüüd aga ei ole teie mind läkitanud siia,
vaid Jumal, ja tema on mind pannud vaaraole isaks ja kogu ta kojale
isandaks ning valitsejaks kogu Egiptusemaale.

<span id="an_45:9">45:9</span> Tõtake ja minge mu isa juurde ning öelge
temale: nõnda ütleb su poeg Joosep: Jumal on mind pannud isandaks kogu
Egiptusele. Tule minu juurde, ära viivita!

<span id="an_45:10">45:10</span> Sa võid elada Gooseni maakonnas ja olla
mu läheduses, sina ja pojad ja su poegade pojad, ja su pudulojused ja su
veised ja kõik, mis sul on.

<span id="an_45:11">45:11</span> Ma tahan seal hoolitseda sinu eest,
sest veel viis aastat on näljahäda, et ei jääks vaeseks sina ega su pere
ega kõik, kes sul on.

<span id="an_45:12">45:12</span> Ja vaata, te näete oma silmaga, samuti
näeb mu vend Benjamin oma silmaga, et ma tõepoolest ise teiega räägin!

<span id="an_45:13">45:13</span> Jutustage mu isale kõigest minu aust
Egiptuses ja kõigest, mida olete näinud, ja tõtake ning tooge mu isa
siia!”

<span id="an_45:14">45:14</span> Siis ta langes oma vennale Benjaminile
ümber kaela ja nuttis, ja Benjamin nuttis tema kaela ümber.

<span id="an_45:15">45:15</span> Ja ta andis suud kõigile oma vendadele
ning nuttis üheskoos nendega; ja seejärel ta vennad rääkisid temaga.

<span id="an_45:16">45:16</span> Kuuldus kostis ka vaarao kotta, et
Joosepi vennad olid tulnud, ja see oli hea vaarao silmis ja tema sulaste
silmis.

<span id="an_45:17">45:17</span> Ja vaarao ütles Joosepile: „Ütle oma
vendadele: tehke nõnda: koormake oma veoloomad ja minge Kaananimaale,

<span id="an_45:18">45:18</span> võtke oma isa ja oma pered ning tulge
minu juure, siis ma annan teile Egiptusemaa parimat ja te saate süüa maa
rasva!

<span id="an_45:19">45:19</span> Ja sul tuleb anda käsk: tehke nõnda:
võtke endile Egiptusemaalt vankrid väetite laste ja naiste jaoks ja
tooge oma isa ning tulge.

<span id="an_45:20">45:20</span> Teie silm ärgu kurvastagu teie asjade
pärast, sest parim kogu Egiptusemaal peab olema teie päralt!”

<span id="an_45:21">45:21</span> Ja Iisraeli pojad tegid nõnda ja Joosep
andis neile vaarao käsu peale vankrid, samuti andis ta neile teemoona.

<span id="an_45:22">45:22</span> Ta andis neile kõigile peoriided, aga
Benjaminile andis ta kolmsada hõbeseeklit ja viied peoriided.

<span id="an_45:23">45:23</span> Samuti läkitas ta oma isale kümme
eeslit, kes olid koormatud Egiptuse parimate kaupadega, ja kümme
emaeeslit, kes kandsid vilja, leiba ja moona ta isale teekonna tarvis.

<span id="an_45:24">45:24</span> Siis ta saatis oma vennad minema ja nad
läksid. Ja ta ütles neile: „Teel ärge riielge!”

<span id="an_45:25">45:25</span> Ja nad läksid ära Egiptusest ning tulid
Kaananimaale oma isa Jaakobi juurde.

<span id="an_45:26">45:26</span> Ja nad jutustasid temale ning ütlesid:
„Joosep elab alles, ta on nimelt kogu Egiptusemaa valitseja!” Aga ta
süda jäi külmaks, sest ta ei uskunud neid.

<span id="an_45:27">45:27</span> Siis nad jutustasid temale kõigest, mis
Joosep nendega oli rääkinud. Ja kui ta nägi vankreid, mis Joosep oli
läkitanud teda ära tooma, siis nende isa Jaakobi vaim elustus taas.

<span id="an_45:28">45:28</span> Ja Iisrael ütles: „Küllalt! Mu poeg
Joosep elab alles! Ma tahan minna ja teda näha, enne kui suren!”

<span id="an_46:1">46:1</span> Nõnda Iisrael läks teele ühes kõigega,
mis tal oli, ja tuli Beer-Sebasse ning ohverdas tapaohvreid oma isa
Iisaki Jumalale.

<span id="an_46:2">46:2</span> Ja Jumal rääkis Iisraeliga öösel
nägemuses; ta ütles: „Jaakob, Jaakob!” Ja see vastas: „Siin ma olen!”

<span id="an_46:3">46:3</span> Siis ta ütles: „Mina olen Jumal, sinu isa
Jumal, ära karda minna Egiptusesse, sest ma teen sind seal suureks
rahvaks!

<span id="an_46:4">46:4</span> Mina lähen ühes sinuga Egiptusesse ja ma
toon sind sealt tagasi, ja Joosep suleb oma käega su silmad!”

<span id="an_46:5">46:5</span> Ja Jaakob asus Beer-Sebast minekule;
Iisraeli pojad panid oma isa Jaakobi ja oma väetid lapsed ja naised
vankritesse, mis vaarao oli läkitanud teda tooma.

<span id="an_46:6">46:6</span> Ja nad võtsid oma karjad ja varanduse,
mis nad Kaananimaal olid soetanud, ja tulid Egiptusesse, Jaakob ja kõik
ta sugu ühes temaga.

<span id="an_46:7">46:7</span> Oma pojad ja poegade pojad, tütred ja
poegade tütred ja kogu oma soo viis ta ühes enesega Egiptusesse.

<span id="an_46:8">46:8</span> Ja need on Iisraeli laste nimed, kes
Egiptusesse tulid: Jaakob ja tema pojad. Jaakobi esmasündinu oli Ruuben.

<span id="an_46:9">46:9</span> Ruubeni pojad olid Hanok, Pallu, Hesron
ja Karmi.

<span id="an_46:10">46:10</span> Siimeoni pojad olid Jemuel, Jaamin,
Ohad, Jaakin, Sohar ja Saul, kaananlanna poeg.

<span id="an_46:11">46:11</span> Leevi pojad olid Geerson, Kehat ja
Merari.

<span id="an_46:12">46:12</span> Juuda pojad olid Eer, Oonan, Seela,
Perets ja Serah; aga Eer ja Oonan surid Kaananimaal. Peretsi pojad olid
Hesron ja Haamul.

<span id="an_46:13">46:13</span> Issaskari pojad olid Toola, Puuva, Joob
ja Simron.

<span id="an_46:14">46:14</span> Sebuloni pojad olid Sered, Eelon ja
Jahleel.

<span id="an_46:15">46:15</span> Need olid Lea pojad, keda ta Jaakobile
ilmale tõi Mesopotaamias; peale nende oli tal tütar Diina. Kõiki ta
poegi ja tütreid oli ühtekokku kolmkümmend kolm hinge.

<span id="an_46:16">46:16</span> Gaadi pojad olid Sifjon, Haggi, Suuni,
Esbon, Eeri, Arodi ja Areli.

<span id="an_46:17">46:17</span> Aaseri pojad olid Jimna, Jisva, Jisvi
ja Beria; nende õde oli Serah. Beria pojad olid Heber ja Malkiel.

<span id="an_46:18">46:18</span> Need olid Silpa pojad, kelle Laaban
andis oma tütrele Leale ja kes tõi need Jaakobile ilmale, kuusteist
hinge.

<span id="an_46:19">46:19</span> Jaakobi naise Raaheli pojad olid Joosep
ja Benjamin.

<span id="an_46:20">46:20</span> Joosepile sündisid Egiptusemaal pojad,
keda temale ilmale tõi Asnat, Ooni preestri Pooti-Fera tütar: Manasse ja
Efraim.

<span id="an_46:21">46:21</span> Benjamini pojad olid Bela, Beker,
Asbel, Geera, Naaman, Eehi, Roos, Muppim, Huppim ja Aard.

<span id="an_46:22">46:22</span> Need olid Raaheli pojad, kes Jaakobile
sündisid, ühtekokku neliteist hinge.

<span id="an_46:23">46:23</span> Daani poeg oli Husim.

<span id="an_46:24">46:24</span> Naftali pojad olid Jahsel, Guuni,
Jeeser ja Sillem.

<span id="an_46:25">46:25</span> Need olid Billa pojad, kelle Laaban
andis oma tütrele Raahelile ja kes tõi need Jaakobile ilmale, ühtekokku
seitse hinge.

<span id="an_46:26">46:26</span> Kõiki hingi, kes Jaakobiga Egiptusesse
tulid, kes tema niudeist olid väljunud, peale Jaakobi poegade naiste,
oli ühtekokku kuuskümmend kuus hinge.

<span id="an_46:27">46:27</span> Ja Joosepi poegi, kes temale Egiptuses
olid sündinud, oli kaks hinge; kõiki Jaakobi soo hingi, kes Egiptusesse
tulid, oli seitsekümmend.

<span id="an_46:28">46:28</span> Ja ta läkitas Juuda enese eel Joosepi
juurde, et see teda juhataks Goosenisse; nõnda nad tulid Gooseni
maakonda.

<span id="an_46:29">46:29</span> Ja Joosep laskis hobused oma vankri
ette rakendada ning läks Goosenisse vastu oma isale Iisraelile; kui ta
teda nägi, siis ta langes temale kaela ja nuttis kaua tema kaelas.

<span id="an_46:30">46:30</span> Ja Iisrael ütles Joosepile: „Nüüd ma
võin surra, sest olen näinud su nägu ja tean, et oled alles elus!”

<span id="an_46:31">46:31</span> Ja Joosep ütles oma vendadele ja oma
isa perele: „Ma lähen ja teatan vaaraole ning ütlen temale: mu vennad ja
mu isa pere, kes olid Kaananimaal, on minu juurde tulnud.

<span id="an_46:32">46:32</span> Ja need mehed on pudulojuste karjased,
sest nad olidki karjakasvatajad, ja nad on oma pudulojused ja veised ja
kõik, mis neil oli, kaasa toonud.

<span id="an_46:33">46:33</span> Kui juhtub, et vaarao teid kutsub ja
küsib: mis teie amet on?

<span id="an_46:34">46:34</span> siis vastake: su sulased on olnud
karjakasvatajad noorest põlvest kuni tänini, niihästi meie kui meie isad
— et saaksite elada Gooseni maakonnas, sest egiptlased põlgavad kõiki
pudulojuste karjaseid!”

<span id="an_47:1">47:1</span> Ja Joosep läks ja teatas vaaraole ning
ütles: „Mu isa ja vennad ja nende pudulojused ja veised ja kõik, mis
neil oli, on tulnud Kaananimaalt, ja vaata, nad on Gooseni maakonnas!”

<span id="an_47:2">47:2</span> Ja ta võttis oma vendade hulgast viis
meest ja tõi need vaarao ette.

<span id="an_47:3">47:3</span> Ja vaarao küsis tema vendadelt: „Mis teie
amet on?” Ja nad vastasid vaaraole: „Su sulased on pudulojuste karjased,
niihästi meie ise kui meie isad.”

<span id="an_47:4">47:4</span> Ja nad ütlesid vaaraole: „Me oleme maale
tulnud võõrastena elama, sest su sulaste karjale ei olnud sööta, kuna
Kaananimaal on kange nälg. Luba siis nüüd oma sulaseid elada Gooseni
maakonnas!”

<span id="an_47:5">47:5</span> Ja vaarao rääkis Joosepiga, öeldes: „Sinu
isa ja vennad on su juurde tulnud.

<span id="an_47:6">47:6</span> Egiptusemaa on su ees lahti, pane oma isa
ja vennad elama parimasse maakonda. Elagu nad Gooseni maakonnas, ja kui
sa tunned nende hulgast tublisid mehi, siis pane need mu karja
ülevaatajaiks.”

<span id="an_47:7">47:7</span> Siis Joosep tõi sisse oma isa Jaakobi ja
pani seisma vaarao ette; ja Jaakob õnnistas vaaraot.

<span id="an_47:8">47:8</span> Ja vaarao küsis Jaakobilt: „Kui palju sul
eluaastaid on?”

<span id="an_47:9">47:9</span> Ja Jaakob vastas vaaraole: „Aastaid, mis
ma võõrana olen elanud, on sada kolmkümmend aastat. Piskud ja kurjad on
olnud mu eluaastad ja need ei ulatu mu isade eluaastateni nende
võõrsiloleku ajal!”

<span id="an_47:10">47:10</span> Siis Jaakob õnnistas vaaraot ja läks
ära vaarao juurest.

<span id="an_47:11">47:11</span> Ja Joosep paigutas oma isa ja vennad
elama ja andis neile maaomandi Egiptusemaal kõige paremas maakonnas,
Raamsese maakonnas, nagu vaarao oli käskinud.

<span id="an_47:12">47:12</span> Ja Joosep hoolitses leivaga oma isa ja
vendade ja kogu isa pere eest, vastavalt nende väetite laste suudele.

<span id="an_47:13">47:13</span> Aga kogu maal ei olnud leiba, sest
näljahäda oli väga kange, ja Egiptusemaa ja Kaananimaa olid näljast
nõrkemas.

<span id="an_47:14">47:14</span> Ja Joosep kogus kokku kõik Egiptusemaal
ja Kaananimaal leiduva raha vilja eest, mida osteti; ja Joosep viis raha
vaarao kotta.

<span id="an_47:15">47:15</span> Kui raha oli lõppenud Egiptusemaalt ja
Kaananimaalt, siis tulid kõik egiptlased Joosepi juurde, öeldes: „Anna
meile leiba! Kas peame su silma ees surema, sellepärast et raha on
otsas?”

<span id="an_47:16">47:16</span> Ja Joosep vastas: „Andke oma lojused ja
mina annan teile lojuste eest, kui raha on otsas!”

<span id="an_47:17">47:17</span> Ja nad tõid oma lojused Joosepile ja
Joosep andis neile leiba hobuste, pudulojuste karjade, veiste karjade ja
eeslite eest; nõnda muretses ta neile sel aastal leiba kõigi nende
lojuste eest.

<span id="an_47:18">47:18</span> Kui see aasta lõppes, siis järgmisel
aastal nad tulid tema juurde ja ütlesid temale: „Me ei saa oma isandale
salata, et raha on otsas ja lojuste karjad on meie isanda käes. Meil ei
ole isanda ees muud üle jäänud kui ainult meie ihud ja põllumaa.

<span id="an_47:19">47:19</span> Kas peame su silma ees surema, niihästi
me ise kui meie põllud? Osta meid ja meie põllud leiva eest, et me oma
põldudega saaksime vaaraole orjadeks. Anna meile seemet, et jääksime
elama ega sureks ja et põllud ei jääks tühjaks!”

<span id="an_47:20">47:20</span> Siis Joosep ostis vaaraole kogu
Egiptuse põllumaa, sest egiptlased müüsid igaüks oma põllu, sellepärast,
et nälg ahistas neid. Nõnda sai maa vaarao omaks.

<span id="an_47:21">47:21</span> Ja ta tegi rahva temale orjaks, ühest
Egiptuse raja äärest teise ääreni.

<span id="an_47:22">47:22</span> Ainult preestrite põldusid ta ei
ostnud, sest preestritel oli sissetulek vaaraolt ja nemad elatusid
sissetulekust, mida vaarao neile andis; seepärast nemad ei müünud oma
põldusid.

<span id="an_47:23">47:23</span> Ja Joosep ütles rahvale: „Vaata, ma
olen nüüd ostnud teid ja teie põllud vaaraole. Näe, siin on teile
seemet, külvake see põldudele!

<span id="an_47:24">47:24</span> Aga saagist peate andma viiendiku
vaaraole, kuna neli osa jäägu teie kätte teile põlluseemneks, samuti
toiduseks teile ja neile, kes teie peredes on, ja toiduseks teie
väeteile lastele.”

<span id="an_47:25">47:25</span> Ja nad vastasid: „Sina oled meid elus
hoidnud! Kui leiame armu oma isanda silmis, siis jääme vaaraole
orjadeks!”

<span id="an_47:26">47:26</span> Ja Joosep tegi selle seaduseks Egiptuse
põllumaa kohta tänapäevani, et vaaraole saab viiendik; ainult preestrite
põllud ei saanud vaarao omaks.

<span id="an_47:27">47:27</span> Ja Iisrael jäi elama Egiptusemaale
Gooseni maakonda; nad jäid sinna paigale, olid viljakad ja neid sai väga
palju.

<span id="an_47:28">47:28</span> Ja Jaakob elas Egiptusemaal seitseteist
aastat, ja Jaakobi päevi, tema eluaastaid, oli sada nelikümmend seitse
aastat.

<span id="an_47:29">47:29</span> Kui Iisraeli surma päev ligines, siis
ta kutsus oma poja Joosepi ning ütles temale: „Kui ma nüüd olen su
silmis armu leidnud, siis pane oma käsi mu puusa alla ja osuta mulle
heldust ja truudust: ära mata mind Egiptusesse,

<span id="an_47:30">47:30</span> sest ma tahan magada oma vanemate
juures. Vii mind Egiptusest ära ja mata nende hauda!” Ja ta vastas: „Ma
teen su sõna järgi!”

<span id="an_47:31">47:31</span> Ja tema ütles: „Vannu mulle!” Ja ta
vandus temale. Siis Iisrael kummardas voodi peatsi poole.

<span id="an_48:1">48:1</span> Pärast seda sündmust öeldi Joosepile:
„Vaata, su isa on haige!” Siis ta võttis oma kaks poega enesega, Manasse
ja Efraimi.

<span id="an_48:2">48:2</span> Ja Jaakobile anti teada ning öeldi: „Näe,
su poeg Joosep tuleb sinu juurde!” Iisrael võttis siis jõu kokku ning
tõusis voodis istukile.

<span id="an_48:3">48:3</span> Ja Jaakob ütles Joosepile: „Kõigeväeline
Jumal ilmutas ennast mulle Luusis Kaananimaal, ja õnnistas mind

<span id="an_48:4">48:4</span> ning ütles mulle: vaata, ma teen sind
viljakaks ja paljuks ja teen sinust rahvaste hulga ja annan selle maa
sinu soole pärast sind igaveseks omandiks!

<span id="an_48:5">48:5</span> Ja nüüd olgu su kaks poega, kes sulle
Egiptusemaal on sündinud, enne kui ma tulin sinu juurde Egiptusesse,
minu omad: Efraim ja Manasse olgu minu omad nagu Ruuben ja Siimeongi!

<span id="an_48:6">48:6</span> Aga su järeltulijad, kes sulle pärast
neid sünnivad, olgu sinu päralt ja neid nimetatagu nende vendade nimede
järgi nende pärisosades.

<span id="an_48:7">48:7</span> Kui ma Mesopotaamiast tulin, suri mul
Raahel Kaananimaal, tee peal, kui veel tükk maad oli minna Efratasse. Ja
ma matsin tema Efrata tee äärde, see on Petlemma.”

<span id="an_48:8">48:8</span> Kui Iisrael nägi Joosepi poegi, siis ta
küsis: „Kes need on?”

<span id="an_48:9">48:9</span> Ja Joosep vastas oma isale: „Need on mu
pojad, keda Jumal mulle siin on andnud!” Siis ta ütles: „Too nad minu
juurde, et ma neid õnnistaksin!”

<span id="an_48:10">48:10</span> Aga Iisraeli silmad olid vanadusest
tuhmid ja ta ei näinud enam. Siis Joosep viis nad tema juurde ja tema
andis neile suud ning süleles neid.

<span id="an_48:11">48:11</span> Ja Iisrael ütles Joosepile: „Ei oleks
uskunud, et saan näha su nägu, aga vaata, Jumal on mind lasknud näha ka
su järglasi!”

<span id="an_48:12">48:12</span> Siis Joosep võttis nad ära tema põlvilt
ja kummardas silmili maha.

<span id="an_48:13">48:13</span> Ja Joosep võttis nad mõlemad, Efraimi
oma paremale käele, Iisraelist vasakule poole, ja Manasse oma vasakule
käele, Iisraelist paremale poole, ja viis nad tema juurde.

<span id="an_48:14">48:14</span> Aga Iisrael sirutas oma parema käe ja
pani Efraimi pea peale, kes oli noorem, ja oma vasaku käe Manasse pea
peale; ta pani oma käed ristamisi, sest Manasse oli esmasündinu.

<span id="an_48:15">48:15</span> Ja ta õnnistas Joosepit ning ütles:
„Jumal, Kelle palge ees mu isad Aabraham ja Iisak on rännanud, Jumal,
Kes on olnud mu karjane kogu mu elu kuni tänapäevani,

<span id="an_48:16">48:16</span> Ingel, Kes mind on päästnud kõigest
kurjast, õnnistagu neid poisse; neid nimetades nimetatagu minu nime ja
mu isade Aabrahami ja Iisaki nime! Ja nad siginegu rohkesti keset maad!”

<span id="an_48:17">48:17</span> Aga kui Joosep nägi, et ta isa oma
parema käe asetas Efraimi pea peale, siis ta pani seda pahaks ja haaras
kinni oma isa käest, et seda Efraimi pea pealt tõsta Manasse pea peale.

<span id="an_48:18">48:18</span> Ja Joosep ütles oma isale: „Mitte
nõnda, mu isa, sest see on mu esmasündinu! Pane oma parem käsi tema pea
peale!”

<span id="an_48:19">48:19</span> Aga ta isa keeldus ja ütles: „Ma tean,
mu poeg, ma tean, ka tema peab saama rahvaks ja temagi peab olema suur!
Ometi peab ta noorem vend saama temast suuremaks ja selle sugu olema
rahvarohke!”

<span id="an_48:20">48:20</span> Ja ta õnnistas neid sel päeval, öeldes:
„Sinu nimel õnnistatagu Iisraelis, öeldagu: Jumal tehku sind Efraimi ja
Manasse sarnaseks!” Nõnda seadis ta Efraimi Manassest ettepoole.

<span id="an_48:21">48:21</span> Ja Iisrael ütles Joosepile: „Vaata, ma
suren, aga Jumal on teiega ja viib teid tagasi teie isade maale.

<span id="an_48:22">48:22</span> Ja ma annan sulle ühe mäeseljandiku
rohkem kui su vendadele, mille olen mõõga ja ammuga võtnud emorlastelt!”

<span id="an_49:1">49:1</span> Ja Jaakob kutsus oma pojad enese juurde
ning ütles: „Tulge kokku, siis ma kuulutan teile, mis teiega sünnib
tulevasil päevil!

<span id="an_49:2">49:2</span> Kogunege ja kuulge, Jaakobi pojad, võtke
kuulda Iisraeli, oma isa!

<span id="an_49:3">49:3</span> Ruuben, sina oled mu esmasündinu, mu
rammu ja sigitusjõu esikpoeg, väljapaistev väärikuselt ja väljapaistev
võimult!

<span id="an_49:4">49:4</span> Veena oled vooganud — esikohale sa ei
jää, sest sa tõusid oma isa sängi! Sel korral sa rüvetasid mu voodi,
kuhu sa olid tõusnud!

<span id="an_49:5">49:5</span> Siimeon ja Leevi, vennaksed, nende
ümberlõikamisnoad on vägivalla riistad!

<span id="an_49:6">49:6</span> Nende nõusse ei astu mu hing, nende
seltsiga ei liitu mu süda! Sest oma vihas nad tapsid mehi ja
meelevallatuses halvasid härgi!

<span id="an_49:7">49:7</span> Olgu neetud nende kange viha ja nende
range raev! Ma jaotan nad Jaakobis ja hajutan Iisraelis!

<span id="an_49:8">49:8</span> Juuda, sind ülistavad su vennad! Sinu
käsi on su vaenlaste turjal, sind kummardavad su isa pojad!

<span id="an_49:9">49:9</span> Juuda on lõukoera kutsikas — saagi
kallalt, mu poeg, oled tõusnud! Ta on heitnud maha, ta lebab nagu kunagi
lõukoer või lõvi — kes julgeks teda äratada?

<span id="an_49:10">49:10</span> Ei lahku valitsuskepp Juudast ega
korraldamissau tema jalgade vahelt, kuni tuleb tema valitseja, keda
rahvad võtavad kuulda!

<span id="an_49:11">49:11</span> Ta seob oma eesli viinapuu külge, hea
viinapuu külge oma eeslivarsa; ta peseb oma kuube viinaga ja oma vammust
viinamarjade verega!

<span id="an_49:12">49:12</span> Ta silmad on viinast hämused ja hambad
piimast valged!

<span id="an_49:13">49:13</span> Sebulon elab mererannas, laevade
rannikul, ja tema selg on pööratud Siidoni poole!

<span id="an_49:14">49:14</span> Issaskar on kondine eesel, kes lebab
sadulakorvide vahel!

<span id="an_49:15">49:15</span> Kui ta nägi head hingamispaika ja
meeldivat maad, ta langetas oma turja koormat kandma ja sai tööorjaks!

<span id="an_49:16">49:16</span> Daan mõistab kohut oma rahvale, üks
Iisraeli suguharu on temagi!

<span id="an_49:17">49:17</span> Daan on madu teel, rästik raja peal,
kes salvab hobuse kandu, nõnda et ratsanik kukub selili!

<span id="an_49:18">49:18</span> Ma ootan päästet sinult, Issand!

<span id="an_49:19">49:19</span> Gaad — röövjõugud ründavad teda, aga ta
ise ründab neid, olles neil kannul!

<span id="an_49:20">49:20</span> Aaserilt tuleb rammus roog ja temal on
anda kuninglikke maiuspalu!

<span id="an_49:21">49:21</span> Naftali on nobe emahirv, kes kannab
haralisi sarvi!

<span id="an_49:22">49:22</span> Joosep on noor viljapuu, noor viljapuu
allika ääres, mille oksad ulatuvad üle müüri!

<span id="an_49:23">49:23</span> Ammukütid vaenavad teda, peavad ta
peale ajujahti,

<span id="an_49:24">49:24</span> aga tema amb jääb painduvaks ja ta
käsivarred on nõtked Jaakobi Vägeva abiga, Karjase, Iisraeli Kalju nime
abiga,

<span id="an_49:25">49:25</span> su isa Jumala abiga, kes sind aidaku,
Kõigeväelise abiga, Kes sind õnnistagu õnnistustega ülalt taevast,
õnnistustega all asuvast põhjaveest, õnnistustega emarindadest ja
üskadest!

<span id="an_49:26">49:26</span> Su isa õnnistused ületavad igaveste
mägede õnnistused, ürgsete küngaste ihaldusväärsed annid! Need tulgu
Joosepi pea peale, oma vendade vürsti pealaele!

<span id="an_49:27">49:27</span> Benjamin on kiskjalik hunt! Hommikul ta
sööb saaki ja õhtul jaotab röövitut!”

<span id="an_49:28">49:28</span> Need kõik olid Iisraeli suguharud, neid
oli kaksteist, ja see oli, mis nende isa neile rääkis, kui ta neid
õnnistas: ta õnnistas igaüht temale kohase õnnistusega.

<span id="an_49:29">49:29</span> Ja ta käskis neid ning ütles neile:
„Mind koristatakse mu rahva juurde. Matke mind mu isade juurde koopasse,
mis on hetiit Efroni väljal,

<span id="an_49:30">49:30</span> sellesse koopasse, mis on Makpela
väljal Mamre kohal Kaananimaal, mille Aabraham ostis koos väljaga hetiit
Efronilt pärandhauaks.

<span id="an_49:31">49:31</span> Sinna on maetud Aabraham ja tema naine
Saara, sinna on maetud Iisak ja tema naine Rebeka, ja sinna ma olen
matnud Lea.

<span id="an_49:32">49:32</span> Väli ja seal olev koobas on hetiitidelt
ostetud!”

<span id="an_49:33">49:33</span> Kui Jaakob oli oma poegadele käsu
andnud, siis ta sirutas voodis oma jalad välja ja heitis hinge; ja ta
koristati oma rahva juurde.

<span id="an_50:1">50:1</span> Siis Joosep langes oma isa palge vastu,
nuttis tema kohal ja suudles teda.

<span id="an_50:2">50:2</span> Ja Joosep käskis oma teenistuses olevaid
arste tema isa palsameerida; ja arstid palsameerisid Iisraeli.

<span id="an_50:3">50:3</span> Selleks kulus nelikümmend päeva, sest nii
palju päevi kulub palsameerimiseks; ja egiptlased nutsid teda
seitsekümmend päeva.

<span id="an_50:4">50:4</span> Kui tema nutupäevad olid möödunud, siis
Joosep rääkis vaarao hoovkonnaga, öeldes: „Kui ma nüüd teie silmis olen
armu leidnud, siis rääkige vaarao kõrva ees ja öelge:

<span id="an_50:5">50:5</span> Minu isa laskis mind vanduda, öeldes:
vaata, ma suren. Mata mind mu hauda, mille ma enesele olen kaevanud
Kaananimaal. Ma tahaksin nüüd minna, oma isa matta ja siis tagasi
tulla!”

<span id="an_50:6">50:6</span> Ja vaarao ütles: „Mine ja mata oma isa,
nõnda nagu ta sind on lasknud vanduda!”

<span id="an_50:7">50:7</span> Ja Joosep läks oma isa matma; ja temaga
ühes läksid kõik vaarao sulased, tema hoovkonna vanemad ja kõik
Egiptusemaa vanemad,

<span id="an_50:8">50:8</span> ja kogu Joosepi pere ja tema vennad ja ta
isa pere; ainult oma väetid lapsed ja pudulojused ja veised jätsid nad
Gooseni maakonda.

<span id="an_50:9">50:9</span> Ja temaga ühes läksid niihästi vankrid
kui ratsanikud, ja see oli väga suur killavoor.

<span id="an_50:10">50:10</span> Kui nad jõudsid Atadi rehealuse juurde,
mis on teispool Jordanit, siis nad panid seal toime väga suure ja mõjuva
leinakaebuse, ja ta pidas oma isa peiesid seitse päeva.

<span id="an_50:11">50:11</span> Kui maa elanikud, kaananlased, nägid
neid peiesid Atadi rehealuse juures, siis nad ütlesid: „Need on
egiptlastel suured peied!” Seepärast pandi sellele paigale nimeks
Aabel-Mitsraim; see on teispool Jordanit.

<span id="an_50:12">50:12</span> Ja ta pojad tegid temaga nõnda, nagu ta
neid oli käskinud:

<span id="an_50:13">50:13</span> ta pojad viisid tema Kaananimaale ja
matsid ta Makpela välja koopasse Mamre kohal, mille Aabraham ühes
väljaga oli ostnud pärandhauaks hetiit Efronilt.

<span id="an_50:14">50:14</span> Ja Joosep läks tagasi Egiptusesse, tema
ja ta vennad ja kõik, kes ühes temaga olid läinud ta isa matma, pärast
seda kui ta oma isa oli matnud.

<span id="an_50:15">50:15</span> Kui Joosepi vennad nägid, et nende isa
oli surnud, siis nad ütlesid: „Kui Joosep meid nüüd vihkab ja tõesti
tasub meile kätte kõige kurja eest, mis me temale oleme teinud?”

<span id="an_50:16">50:16</span> Ja nad käskisid Joosepile öelda: „Su
isa andis käsu, enne kui ta suri, ja ütles:

<span id="an_50:17">50:17</span> öelge Joosepile nõnda: anna ometi
andeks oma vendade üleastumine ja patt, et nad sulle on kurja teinud!
Seepärast anna siis nüüd andeks oma isa Jumala sulaste üleastumine!” Ja
Joosep nuttis, kui temale seda räägiti.

<span id="an_50:18">50:18</span> Siis tulid ka Joosepi vennad ise,
heitsid maha ta ette ja ütlesid: „Vaata, me jääme sulle orjadeks!”

<span id="an_50:19">50:19</span> Aga Joosep vastas neile: „Ärge kartke!
Kas mina olen Jumala asemik?

<span id="an_50:20">50:20</span> Te mõtlesite küll mu vastu kurja, aga
Jumal pööras selle heaks, et teha, mis tänapäeval ongi tehtud: hoida
palju rahvast elus!

<span id="an_50:21">50:21</span> Ja nüüd ärge kartke, mina toidan teid
ja teie väeteid lapsi!” Ja ta trööstis ning rahustas neid.

<span id="an_50:22">50:22</span> Ja Joosep jäi Egiptusesse, tema ja ta
isa pere. Ja Joosep elas saja kümne aastaseks.

<span id="an_50:23">50:23</span> Ja Joosep nägi Efraimi lapsi kolm
põlve; ka Manasse pojast Maakirist sündis lapsi Joosepi põlvede peale.

<span id="an_50:24">50:24</span> Ja Joosep ütles oma vendadele: „Mina
suren, aga Jumal hoolitseb kindlasti teie eest ja viib teid siit maalt
sellele maale, mille Ta vandega on tõotanud anda Aabrahamile, Iisakile
ja Jaakobile!”

<span id="an_50:25">50:25</span> Ja Joosep vannutas Iisraeli poegi,
öeldes: „Kui Jumal tõesti hoolitseb teie eest, siis viige ka minu luud
siit ära!”

<span id="an_50:26">50:26</span> Ja Joosep suri, sada kümme aastat vana,
ja ta palsameeriti ja pandi kirstu Egiptuses.

------------------------------------------------------------------------

[Next: Matthew](mat)
