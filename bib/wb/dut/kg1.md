[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](sa2)  [Next](kg2) 

------------------------------------------------------------------------

### Dutch Bible: 1 Kings

<span id="an_1:1">1:1</span> De koning David nu was oud, wel bedaagd; en
zij dekten hem met klederen, doch hij kreeg gene warmte.

<span id="an_1:2">1:2</span> Toen zeiden zijn knechten tot hem: Laat ze
mijn heer den koning een jonge dochter, een maagd zoeken, die voor het
aangezicht des konings sta, en hem koestere; en zij slape in uw schoot,
dat mijn heer de koning warm worde.

<span id="an_1:3">1:3</span> Zo zochten zij een schone jonge dochter in
alle landpalen van Israel; en zij vonden Abisag, een Sunamietische, en
brachten ze tot den koning.

<span id="an_1:4">1:4</span> En de jonge dochter was bovenmate schoon,
en koesterde de koning, en diende hem; doch de koning bekende ze niet.

<span id="an_1:5">1:5</span> Adonia nu, de zoon van Haggith, verhief
zich, zeggende: Ik zal koning zijn; en hij bereidde zich wagenen en
ruiteren, en vijftig mannen, lopende voor zijn aangezicht.

<span id="an_1:6">1:6</span> En zijn vader had hem niet bedroefd van
zijn dagen, zeggende: Waarom hebt gij alzo gedaan? En ook was hij zeer
schoon van gedaante, en Haggith had hem gebaard na Absalom.

<span id="an_1:7">1:7</span> En zijn raadslagen waren met Joab, den zoon
van Zeruja, en met Abjathar, den priester; die hielpen, volgende Adonia.

<span id="an_1:8">1:8</span> Maar Zadok, de priester, en Benaja, de zoon
van Jojada, en Nathan, de profeet, en Simei, en Rei, en de helden, die
David had, waren met Adonia niet.

<span id="an_1:9">1:9</span> En Adonia slachtte schapen en runderen, en
gemest vee bij den steen Zoheleth, die bij de fontein Rogel is; en
noodde al zijn broederen, de zonen des konings, en alle mannen van Juda,
des konings knechten.

<span id="an_1:10">1:10</span> Maar Nathan, den profeet, en Benaja, en
de helden, en Salomo, zijn broeder, noodde hij niet.

<span id="an_1:11">1:11</span> Toen sprak Nathan tot Bathseba, de moeder
van Salomo, zeggende: Hebt gij niet gehoord, dat Adonia, de zoon van
Haggith, koning is? En onze heer David weet dat niet.

<span id="an_1:12">1:12</span> Nu dan, kom, laat mij u toch een raad
geven, dat gij uw ziel en de ziel van uw zoon Salomo redt.

<span id="an_1:13">1:13</span> Ga heen, en treed in tot den koning
David, en zeg tot hem: Hebt gij niet, mijn heer koning, uw dienstmaagd
gezworen, zeggende: Voorzeker, uw zoon Salomo zal na mij koning zijn, en
hij zal op mijn troon zitten! Waarom dan is Adonia koning?

<span id="an_1:14">1:14</span> Zie, als gij daar nog met den koning
spreken zult, zo zal ik na u inkomen, en zal uw woorden vervullen.

<span id="an_1:15">1:15</span> En Bathseba ging in tot den koning in de
binnenkamer; doch de koning was zeer oud, en Abisag, de Sunamietische,
diende den koning.

<span id="an_1:16">1:16</span> En Bathseba neigde het hoofd en boog zich
neder voor den koning; en de koning zeide: Wat is u?

<span id="an_1:17">1:17</span> En zij zeide tot hem: Mijn heer! gij hebt
uw dienstmaagd bij den HEERE, uw God, gezworen: Voorzeker Salomo, uw
zoon, zal na mij koning zijn, en hij zal op mijn troon zitten!

<span id="an_1:18">1:18</span> En nu zie, Adonia is koning; en nu, mijn
heer koning, gij weet het niet.

<span id="an_1:19">1:19</span> En hij heeft ossen, en gemest vee, en
schapen in menigte geslacht, en genood al de zonen des konings, en
Abjathar, den priester, en Joab, den krijgsoverste, maar uw knecht
Salomo heeft hij niet genood.

<span id="an_1:20">1:20</span> Maar gij, mijn heer koning, de ogen van
het ganse Israel zijn op u, dat gij hun zoudt te kennen geven, wie op
den troon van mijn heer den koning na hem zitten zal.

<span id="an_1:21">1:21</span> Anders zal het geschieden, als mijn heer
de koning met zijn vaderen zal ontslapen zijn, dat ik en mijn zoon
Salomo als zondaars zullen zijn.

<span id="an_1:22">1:22</span> En ziet, zij sprak nog met den koning,
als de profeet Nathan inkwam.

<span id="an_1:23">1:23</span> En zij gaven den koning te kennen,
zeggende: Zie, de profeet Nathan is daar; en hij kwam voor het
aangezicht des konings, en boog zich voor den koning op zijn aangezicht
ter aarde.

<span id="an_1:24">1:24</span> En Nathan zeide: Mijn heer koning! hebt
gij gezegd: Adonia zal na mij koning zijn, en hij zal op mijn troon
zitten?

<span id="an_1:25">1:25</span> Want hij is heden afgegaan, en heeft
geslacht ossen, en gemest vee, en schapen in menigte, en heeft genood al
de zonen des konings, en de oversten des heirs, en Abjathar, den
priester; en zie, zij eten, en drinken voor zijn aangezicht, en zeggen:
De koning Adonia leve!

<span id="an_1:26">1:26</span> Maar mij, die uw knecht ben, en Zadok,
den priester, en Benaja, den zoon van Jojada, en Salomo, uw knecht,
heeft hij niet genood.

<span id="an_1:27">1:27</span> Is deze zaak van mijn heer den koning
geschied? En hebt gij uw knecht niet bekend gemaakt, wie op den troon
van mijn heer den koning na hem zitten zou?

<span id="an_1:28">1:28</span> En de koning David antwoordde en zeide:
Roept mij Bathseba; en zij kwam voor het aangezicht des konings, en
stond voor het aangezicht des konings.

<span id="an_1:29">1:29</span> Toen zwoer de koning, en zeide: Zo
waarachtig als de HEERE leeft, die mijn ziel uit allen nood verlost
heeft;

<span id="an_1:30">1:30</span> Voorzeker, gelijk als ik u gezworen heb
bij den HEERE, den God Israels, zeggende: Voorzeker zal uw zoon Salomo
na mij koning zijn, en zal op mijn troon in mijn plaats zitten;
voorzeker, alzo zal ik te dezen zelfden dage doen.

<span id="an_1:31">1:31</span> Toen neigde zich Bathseba met het
aangezicht ter aarde, en boog zich neder voor den koning, en zeide: Mijn
heer de koning David leve in eeuwigheid!

<span id="an_1:32">1:32</span> En de koning David zeide: Roep mij Zadok,
den priester, en Nathan, den profeet, en Benaja, den zoon van Jojada; en
zij kwamen voor het aangezicht des konings.

<span id="an_1:33">1:33</span> En de koning zeide tot hen: Neemt met u
de knechten uws heren, en doet mijn zoon Salomo rijden op de muilezelin,
die voor mij is; en voert hem af naar Gihon.

<span id="an_1:34">1:34</span> En dat Zadok, de priester, met Nathan,
den profeet, hem aldaar tot koning over Israel zalven. Daarna zult gij
met de bazuin blazen, en zeggen: De koning Salomo leve!

<span id="an_1:35">1:35</span> Dan zult gij achter hem optrekken, en hij
zal komen, en zal op mijn troon zitten, en hij zal koning zijn in mijn
plaats; want ik heb geboden, dat hij een voorganger zou zijn over Israel
en over Juda.

<span id="an_1:36">1:36</span> Toen antwoordde Benaja, de zoon van
Jojada, den koning, en zeide: Amen; alzo zegge de HEERE, de God van mijn
heer den koning!

<span id="an_1:37">1:37</span> Gelijk als de HEERE met mijn heer den
koning geweest is, alzo zij Hij met Salomo; en Hij make zijn troon
groter dan den troon van mijn heer den koning David!

<span id="an_1:38">1:38</span> Toen ging Zadok, de priester, af, met
Nathan, den profeet, en Benaja, den zoon van Jojada, en de Krethi en de
Plethi, en zij deden Salomo rijden op de muilezelin van den koning
David, en geleidden hem naar Gihon.

<span id="an_1:39">1:39</span> En Zadok, de priester, nam den oliehoorn
uit de tent, en zalfde Salomo; en zij bliezen met de bazuin, en al het
volk zeide: De koning Salomo leve!

<span id="an_1:40">1:40</span> En al het volk kwam op achter hem, en het
volk pijpte met pijpen, en verblijdde zich met grote blijdschap, zodat
de aarde van hun geluid spleet.

<span id="an_1:41">1:41</span> En Adonia hoorde het, en al de genoden,
die met hem waren, die nu geeindigd hadden te eten; ook hoorde Joab het
geluid der bazuinen, en zeide: Waarom is het geroep dier stad, die in
roer is?

<span id="an_1:42">1:42</span> Als hij nog sprak, ziet, zo kwam
Jonathan, de zoon van Abjathar, den priester; en Adonia zeide: Kom in,
want gij zijt een kloek man, en zult het goede boodschappen.

<span id="an_1:43">1:43</span> En Jonathan antwoordde en zeide tot
Adonia: Ja, maar onze heer, de koning David, heeft Salomo tot koning
gemaakt.

<span id="an_1:44">1:44</span> En de koning heeft met hem gezonden
Zadok, den priester, en Nathan, den profeet, en Benaja, den zoon van
Jojada, en de Krethi en de Plethi; en zij hebben hem doen rijden op de
muilezelin des konings.

<span id="an_1:45">1:45</span> Daartoe hebben hem Zadok, de priester, en
Nathan, de profeet, in Gihon tot koning gezalfd, en zijn van daar blijde
opgetogen, zodat de stad in roer is; dat is het geroep, dat gij gehoord
hebt.

<span id="an_1:46">1:46</span> En ook zit Salomo op den troon des
koninkrijks.

<span id="an_1:47">1:47</span> Zo zijn ook de knechten des konings
gekomen, om onzen heer, den koning David, te zegenen, zeggende: Uw God
make den naam van Salomo beter dan uw naam, en make zijn troon groter
dan uw troon; en de koning heeft aangebeden op de slaapstede.

<span id="an_1:48">1:48</span> Ja, ook heeft de koning aldus gezegd:
Geloofd zij de HEERE, de God Israels, Die heden gegeven heeft een,
zittende op mijn troon, dat het mijn ogen gezien hebben!

<span id="an_1:49">1:49</span> Toen verschrikten en stonden op al de
genoden, die bij Adonia waren, en gingen een iegelijk zijns weegs.

<span id="an_1:50">1:50</span> Doch Adonia vreesde voor Salomo, en hij
stond op, en ging heen, en vatte de hoornen des altaars.

<span id="an_1:51">1:51</span> En men maakte Salomo bekend, zeggende:
Zie, Adonia vreest den koning Salomo, want zie, hij heeft de hoornen des
altaars gevat, zeggende: Dat de koning Salomo mij als heden zwere, dat
hij zijn knecht met het zwaard niet doden zal!

<span id="an_1:52">1:52</span> En Salomo zeide: Indien hij een vroom man
zal zijn, daar zal niet van zijn haar op de aarde vallen; maar indien in
hem kwaad bevonden zal worden, zo zal hij sterven.

<span id="an_1:53">1:53</span> En de koning Salomo zond heen, en zij
deden hem afgaan van het altaar; en hij kwam, en boog zich neder voor
den koning Salomo. En Salomo zeide tot hem: Ga heen naar uw huis.

<span id="an_2:1">2:1</span> Als nu de dagen van David nabij waren, dat
hij sterven zou, zo gebood hij zijn zoon Salomo, zeggende:

<span id="an_2:2">2:2</span> Ik ga heen in den weg der ganse aarde, zo
wees sterk, en wees een man.

<span id="an_2:3">2:3</span> En neem waar de wacht des HEEREN, uws Gods,
om te wandelen in Zijn wegen, om te onderhouden Zijn inzettingen, en
Zijn geboden, en Zijn rechten, en Zijn getuigenissen, gelijk geschreven
is in de wet van Mozes; opdat gij verstandelijk handelt in al wat gij
doen zult, en al waarheen gij u wenden zult;

<span id="an_2:4">2:4</span> Opdat de HEERE bevestige Zijn woord, dat
Hij over mij gesproken heeft, zeggende: Indien uw zonen hun weg bewaren,
om voor Mijn aangezicht trouwelijk, met hun ganse hart en met hun ganse
ziel te wandelen, zo zal geen man, zeide Hij, u afgesneden worden van
den troon Israels.

<span id="an_2:5">2:5</span> Zo weet gij ook, wat Joab, de zoon van
Zeruja, mij gedaan heeft, en wat hij gedaan heeft aan de twee
krijgsoversten van Israel, Abner, den zoon van Ner, en Amasa, den zoon
van Jether, dien hij gedood heeft, en heeft krijgsbloed vergoten in
vrede; en hij heeft krijgsbloed gedaan aan zijn gordel, die aan zijn
lendenen was, en aan zijn schoenen, die aan zijn voeten waren.

<span id="an_2:6">2:6</span> Doe dan naar uw wijsheid, dat gij zijn
grauwe haar niet met vrede in het graf laat dalen.

<span id="an_2:7">2:7</span> Maar aan de zonen van Barzillai, den
Gileadiet, zult gij weldadigheid bewijzen, en zij zullen zijn onder
degenen, die aan uw tafel eten; want alzo naderden zij tot mij, als ik
vluchtte voor het aangezicht van uw broeder Absalom.

<span id="an_2:8">2:8</span> En zie, bij u is Simei, de zoon van Gera,
de zoon van Jemini, uit Bahurim, die mij vloekte met een geweldigen
vloek, ten dage als ik ging naar Mahanaim; doch hij kwam af mij tegemoet
aan de Jordaan, en ik zwoer hem bij den HEERE, zeggende: Zo ik hem met
het zwaard dode!

<span id="an_2:9">2:9</span> Maar nu, houd hem niet onschuldig, dewijl
gij een wijs man zijt; en gij zult weten, wat gij hem doen zult, opdat
gij zijn grauwe haar met bloed in het graf doet dalen.

<span id="an_2:10">2:10</span> En David ontsliep met zijn vaderen, en
werd begraven in de stad Davids.

<span id="an_2:11">2:11</span> De dagen nu, die David geregeerd heeft
over Israel, zijn veertig jaren; zeven jaren heeft hij geregeerd in
Hebron, en in Jeruzalem heeft hij drie en dertig jaren geregeerd.

<span id="an_2:12">2:12</span> En Salomo zat op den troon van zijn vader
David; en zijn koninkrijk werd zeer bevestigd.

<span id="an_2:13">2:13</span> Toen kwam Adonia, de zoon van Haggith,
tot Bathseba, de moeder van Salomo; en zij zeide: Is uw komst vrede? En
hij zeide: Vrede.

<span id="an_2:14">2:14</span> Daarna zeide hij: Ik heb een woord aan u.
En zij zeide: Spreek.

<span id="an_2:15">2:15</span> Hij zeide dan: Gij weet, dat het
koninkrijk mijn was, en het ganse Israel zijn aangezicht op mij gezet
had, dat ik koning zijn zou; hoewel het koninkrijk omgewend en mijns
broeders geworden is; want het is van den HEERE hem geworden.

<span id="an_2:16">2:16</span> En nu begeer ik van u een enige begeerte;
wijs mijn aangezicht niet af. En zij zeide tot hem: Spreek.

<span id="an_2:17">2:17</span> En hij zeide: Spreek toch tot den koning
Salomo, want hij zal uw aangezicht niet afwijzen, dat hij mij Abisag, de
Sunamietische, ter vrouwe geve.

<span id="an_2:18">2:18</span> En Bathseba zeide: Het is goed, ik zal
den koning voor u aanspreken.

<span id="an_2:19">2:19</span> Zo kwam Bathseba tot den koning Salomo,
om hem voor Adonia aan te spreken. En de koning stond op, haar tegemoet,
en boog zich voor haar; daarna zat hij op zijn troon, en deed een stoel
voor de moeder des konings zetten; en zij zat aan zijn rechterhand.

<span id="an_2:20">2:20</span> Toen zeide zij: Ik begeer van u een enige
kleine begeerte, wijs mijn aangezicht niet af. En de koning zeide tot
haar: Begeer, mijn moeder, want ik zal uw aangezicht niet afwijzen.

<span id="an_2:21">2:21</span> En zij zeide: Laat Abisag, de
Sunamietische, aan Adonia, uw broeder, ter vrouwe gegeven worden.

<span id="an_2:22">2:22</span> Toen antwoordde de koning Salomo, en
zeide tot zijn moeder: En waarom begeert gij Abisag, de Sunamietische,
voor Adonia? Begeer ook voor hem het koninkrijk (want hij is mijn
broeder, die ouder is dan ik ben), ja, voor hem, en voor Abjathar, den
priester, en voor Joab, den zoon van Zeruja.

<span id="an_2:23">2:23</span> En de koning Salomo zwoer bij den HEERE,
zeggende: Zo doe mij God, en zo doe Hij daartoe, voorzeker Adonia zal
dat woord tegen zijn leven gesproken hebben!

<span id="an_2:24">2:24</span> En nu, zo waarachtig als de HEERE leeft,
Die mij bevestigd heeft, en mij heeft doen zitten op den troon van mijn
vader David, en Die mij een huis gemaakt heeft, gelijk als Hij gesproken
had; voorzeker, Adonia zal heden gedood worden!

<span id="an_2:25">2:25</span> En de koning Salomo zond door de hand van
Benaja, den zoon van Jojada; die viel op hem aan, dat hij stierf.

<span id="an_2:26">2:26</span> En tot Abjathar, den priester, zeide de
koning: Ga naar Anathoth, op uw akkers; want gij zijt een man des doods;
maar dezen dag zal ik u niet doden, omdat gij de ark des Heeren HEEREN
voor het aangezicht van mijn vader David gedragen hebt, en omdat gij
verdrukt zijt geweest, in alles, waarin mijn vader verdrukt was.

<span id="an_2:27">2:27</span> Salomo dan verdreef Abjathar, dat hij des
HEEREN priester niet ware, om te vervullen het woord des HEEREN, hetwelk
Hij over het huis van Eli te Silo gesproken had.

<span id="an_2:28">2:28</span> Als het gerucht tot Joab kwam (want Joab
had zich gewend achter Adonia, hoewel hij zich niet had gewend achter
Absalom), zo vluchtte Joab tot de tent des HEEREN, en vatte de hoornen
des altaars.

<span id="an_2:29">2:29</span> En het werd den koning Salomo aangezegd,
dat Joab tot de tent des HEEREN gevloden was, en zie, hij is bij het
altaar. Toen zond Salomo Benaja, den zoon van Jojada, zeggende: Ga heen,
val op hem aan.

<span id="an_2:30">2:30</span> En Benaja kwam tot de tent des HEEREN, en
zeide tot hem: Zo zegt de koning: Kom uit. En hij zeide: Neen, maar hier
zal ik sterven! En Benaja bracht het antwoord weder aan den koning,
zeggende: Zo heeft Joab gesproken, en zo heeft hij mij geantwoord.

<span id="an_2:31">2:31</span> En de koning zeide tot hem: Doe gelijk
als hij gesproken heeft, en val op hem aan, en begraaf hem, opdat gij
wegdoet, van mij en van mijns vaders huis, dat bloed, dat Joab zonder
oorzaak vergoten heeft.

<span id="an_2:32">2:32</span> Zo zal de HEERE zijn bloed op zijn hoofd
doen wederkeren, omdat hij op twee mannen, rechtvaardiger en beter dan
hij, aangevallen is, en die met het zwaard gedood heeft, daar het mijn
vader David niet wist, Abner, den zoon van Ner, den krijgsoverste van
Israel, en Amasa, den zoon van Jether, den krijgsoverste van Juda.

<span id="an_2:33">2:33</span> Alzo zal hun bloed wederkeren op het
hoofd van Joab, en op het hoofd van zijn zaad in eeuwigheid; maar David,
en zijn zaad, en zijn huis, en zijn troon zal vrede hebben van den HEERE
tot in eeuwigheid.

<span id="an_2:34">2:34</span> En Benaja, de zoon van Jojada, ging op,
en viel op hem aan, en doodde hem; en hij werd begraven in zijn huis, in
de woestijn.

<span id="an_2:35">2:35</span> En de koning zette Benaja, den zoon van
Jojada, in zijn plaats over het heir; en Zadok, den priester, zette de
koning in de plaats van Abjathar.

<span id="an_2:36">2:36</span> Daarna zond de koning, en riep Simei, en
zeide tot hem: Bouw u een huis in Jeruzalem, en woon aldaar; en ga van
daar niet uit herwaarts of derwaarts.

<span id="an_2:37">2:37</span> Want het zal geschieden ten dage van uw
uitgaan, als gij over de beek Kidron zult gaan, weet voorzeker, dat gij
den dood sterven zult; uw bloed zal op uw hoofd zijn.

<span id="an_2:38">2:38</span> En Simei zeide tot den koning: Dat woord
is goed; gelijk als mijn heer de koning gesproken heeft, alzo zal uw
knecht doen. En Simei woonde te Jeruzalem vele dagen.

<span id="an_2:39">2:39</span> Doch het geschiedde met het einde van
drie jaren, dat twee knechten van Simei wegliepen tot Achis, den zoon
van Maacha, den koning van Gath; en men gaf het Simei te kennen,
zeggende: Zie, uw knechten zijn in Gath.

<span id="an_2:40">2:40</span> Toen maakte zich Simei op, en zadelde
zijn ezel, en toog heen naar Gath tot Achis, om zijn knechten te zoeken;
zo toog Simei heen, en bracht zijn knechten van Gath.

<span id="an_2:41">2:41</span> En het werd Salomo aangezegd, dat Simei
uit Jeruzalem naar Gath getogen, en wedergekomen was.

<span id="an_2:42">2:42</span> Toen zond de koning, en riep Simei, en
zeide tot hem: Heb ik u niet beedigd bij den HEERE, en tegen u betuigd,
zeggende: Ten dage van uw uitgaan, als gij zult herwaarts of derwaarts
gaan, weet voorzeker, dat gij den dood zult sterven? En gij zeidet tot
mij: Dat woord is goed, dat ik gehoord heb.

<span id="an_2:43">2:43</span> Waarom dan hebt gij den eed des HEEREN
niet gehouden, en het gebod, dat ik over u geboden had?

<span id="an_2:44">2:44</span> Verder zeide de koning tot Simei: Gij
weet al de boosheid, die uw hart weet, die gij aan mijn vader David
gedaan hebt; daarom heeft de HEERE uw boosheid op uw hoofd doen
wederkeren.

<span id="an_2:45">2:45</span> Maar de koning Salomo is gezegend; en de
troon van David zal bevestigd zijn voor het aangezicht des HEEREN tot in
eeuwigheid.

<span id="an_2:46">2:46</span> En de koning gebood Benaja, den zoon van
Jojada; die ging uit, en viel op hem aan, dat hij stierf. Alzo is het
koninkrijk bevestigd in de hand van Salomo.

<span id="an_3:1">3:1</span> En Salomo verzwagerde zich met Farao, den
koning van Egypte; en nam de dochter van Farao, en bracht ze in de stad
Davids totdat hij voleind zou hebben het bouwen van zijn huis en het
huis des HEEREN, en den muur van Jeruzalem rondom.

<span id="an_3:2">3:2</span> Alleenlijk offerde het volk op de hoogten,
want geen huis was den Naam des HEEREN gebouwd, tot die dagen toe.

<span id="an_3:3">3:3</span> En Salomo had den HEERE lief, wandelende in
de inzettingen van zijn vader David; alleenlijk offerde hij en rookte op
de hoogten.

<span id="an_3:4">3:4</span> En de koning ging naar Gibeon, om aldaar te
offeren, omdat die hoogte groot was; duizend brandofferen offerde Salomo
op dat altaar.

<span id="an_3:5">3:5</span> Te Gibeon verscheen de HEERE aan Salomo in
een droom des nachts en God zeide: Begeer wat Ik u geven zal.

<span id="an_3:6">3:6</span> En Salomo zeide: Gij hebt aan Uw knecht
David, mijn vader, grote weldadigheid gedaan, gelijk als hij voor Uw
aangezicht gewandeld heeft, in waarheid, en in gerechtigheid, en in
oprechtheid des harten met U; en Gij hebt hem deze grote weldadigheid
gehouden, dat Gij hem gegeven hebt een zoon, zittende op zijn troon, als
te dezen dage.

<span id="an_3:7">3:7</span> Nu dan, HEERE, mijn God! Gij hebt Uw knecht
koning gemaakt in de plaats van mijn vader David; en ik ben een klein
jongeling, ik weet niet uit te gaan noch in te gaan.

<span id="an_3:8">3:8</span> En Uw knecht is in het midden van Uw volk,
dat Gij verkoren hebt, een groot volk, hetwelk niet kan geteld noch
gerekend worden, vanwege de menigte.

<span id="an_3:9">3:9</span> Geef dan Uw knecht een verstandig hart, om
Uw volk te richten, verstandelijk onderscheidende tussen goed en kwaad;
want wie zou dit Uw zwaar volk kunnen richten?

<span id="an_3:10">3:10</span> Die zaak nu was goed in de ogen des
HEEREN, dat Salomo deze zaak begeerd had.

<span id="an_3:11">3:11</span> En God zeide tot hem: Daarom dat gij deze
zaak begeerd hebt, en niet begeerd hebt, voor u vele dagen, noch voor u
begeerd hebt rijkdom, noch begeerd hebt de ziel uwer vijanden; maar hebt
begeerd verstand voor u, om gerichtszaken te horen;

<span id="an_3:12">3:12</span> Zie, Ik heb gedaan naar uw woorden; zie,
Ik heb u een wijs en verstandig hart gegeven, dat uws gelijke voor u
niet geweest is, en uws gelijke na u niet opstaan zal.

<span id="an_3:13">3:13</span> Zelfs ook wat gij niet begeerd hebt, heb
Ik u gegeven, beide rijkdom en eer; dat uws gelijke niemand onder de
koningen al uw dagen zijn zal.

<span id="an_3:14">3:14</span> En zo gij in Mijn wegen wandelen zult,
onderhoudende Mijn inzettingen en Mijn geboden, gelijk als uw vader
David gewandeld heeft, zo zal Ik ook uw dagen verlengen.

<span id="an_3:15">3:15</span> En Salomo waakte op, en ziet, het was een
droom. En hij kwam te Jeruzalem, en stond voor de ark des verbonds des
HEEREN, en offerde brandofferen, en bereidde dankofferen, en maakte een
maaltijd voor al zijn knechten.

<span id="an_3:16">3:16</span> Toen kwamen er twee vrouwen, die hoeren
waren, tot den koning; en zij stonden voor zijn aangezicht.

<span id="an_3:17">3:17</span> En de ene vrouw zeide: Och, mijn heer. Ik
en deze vrouw wonen in een huis; en ik heb bij haar in dat huis gebaard.

<span id="an_3:18">3:18</span> Het is nu geschied op den derden dag na
mijn baren dat deze vrouw ook gebaard heeft; en wij waren te zamen, geen
vreemde was met ons in dat huis, behalve ons tweeen in het huis.

<span id="an_3:19">3:19</span> En de zoon dezer vrouw is des nachts
gestorven, omdat zij op hem gelegen had.

<span id="an_3:20">3:20</span> En zij stond ter middernacht op, en nam
mijn zoon van bij mij, als uw dienstmaagd sliep, en legde hem in haar
schoot, en haar doden zoon legde zij in mijn schoot.

<span id="an_3:21">3:21</span> En ik stond in de morgen op, om mijn zoon
te zogen, en zie, hij was dood; maar ik lette in den morgen op hem, en
zie, het was mijn zoon niet, dien ik gebaard had.

<span id="an_3:22">3:22</span> Toen zeide de andere vrouw: Neen, maar
die levende is mijn zoon, en de dode is uw zoon; gene daarentegen zeide:
Neen, maar de dode is uw zoon, en de levende is mijn zoon! Alzo spraken
zij voor het aangezicht des konings.

<span id="an_3:23">3:23</span> Toen zeide de koning: Deze zegt: Dit is
mijn zoon, die leeft, maar uw zoon is het, die dood is; en die zegt:
Neen, maar de dode is uw zoon, en de levende mijn zoon.

<span id="an_3:24">3:24</span> Verder zeide de koning: Haalt mij een
zwaard; en zij brachten een zwaard voor het aangezicht des konings.

<span id="an_3:25">3:25</span> En de koning zeide: Doorsnijdt dat
levende kind in tweeen, en geeft de ene een helft, en de andere een
helft.

<span id="an_3:26">3:26</span> Maar de vrouw, welker zoon de levende
was, sprak tot den koning (want haar ingewand ontstak over haar zoon),
en zeide: Och, mijn heer! Geef haar dat levende kind, en dood het
geenszins; deze daarentegen zeide: Het zij noch het uwe noch het mijne,
doorsnijdt het.

<span id="an_3:27">3:27</span> Toen antwoordde de koning, en zeide:
Geeft aan die het levende kind, den doodt het geenszins; die is zijn
moeder.

<span id="an_3:28">3:28</span> En geheel Israel hoorde dat oordeel, dat
de koning geoordeeld had, en vreesde voor het aangezicht des konings;
want zij zagen, dat de wijsheid Gods in hem was, om recht te doen.

<span id="an_4:1">4:1</span> Alzo was de koning Salomo koning over gans
Israel.

<span id="an_4:2">4:2</span> En deze waren de vorsten, die hij had:
Azaria, de zoon van Zadok, was opperambtman.

<span id="an_4:3">4:3</span> Elihoref, en Ahia, de zoon van Sisa, waren
schrijvers; Josafat, de zoon van Ahilud, was kanselier.

<span id="an_4:4">4:4</span> En Benaja, de zoon van Jojada, was over het
heir; en Zadok en Abjathar waren priesters.

<span id="an_4:5">4:5</span> En Azaria, de zoon van Nathan, was over de
bestelmeesters; en Zabud, de zoon van Nathan, was overambtman, des
konings vriend.

<span id="an_4:6">4:6</span> En Ahisar was hofmeester; en Adoniram, de
zoon van Abda, was over de schatting.

<span id="an_4:7">4:7</span> En Salomo had twaalf bestelmeesters over
gans Israel, die den koning en zijn huis verzorgden; voor elk was een
maand in het jaar om te verzorgen.

<span id="an_4:8">4:8</span> En dit zijn hun namen: de zoon van Hur was
in het gebergte van Efraim.

<span id="an_4:9">4:9</span> De zoon van Deker in Makaz, en in Saalbim,
en Beth-Semes, en Elon-Beth-hanan.

<span id="an_4:10">4:10</span> De zoon van Hesed in Arubboth; hij had
daartoe Socho en het ganse land Hefer.

<span id="an_4:11">4:11</span> De zoon van Abinadab had de ganse
landstreek van Dor; deze had Tafath, de dochter van Salomo, tot een
vrouw.

<span id="an_4:12">4:12</span> Baana, de zoon van Ahilud, had Taanach,
en Megiddo, en het ganse Beth-Sean, hetwelk is bij Zartana, beneden van
Jizreel, van Beth-Sean aan tot Abel-Mehola, tot op gene zijde van
Jokmeam.

<span id="an_4:13">4:13</span> De zoon van Geber was te Ramoth in
Gilead; hij had de dorpen van Jair, den zoon van Manasse, die in Gilead
zijn; ook had hij de streek van Argob, welke is in Basan, zestig grote
steden, met muren en koperen grendelen.

<span id="an_4:14">4:14</span> Abinadab, de zoon van Iddo, was te
Mahanaim.

<span id="an_4:15">4:15</span> Ahimaaz was in Nafthali; deze nam ook
Salomo's dochter, Basmath, ter vrouwe.

<span id="an_4:16">4:16</span> Baana, de zoon van Husai, was in Aser en
in Aloth.

<span id="an_4:17">4:17</span> Josafath, de zoon van Paruah, in
Issaschar.

<span id="an_4:18">4:18</span> Simei, de zoon van Ela, in Benjamin.

<span id="an_4:19">4:19</span> Geber, de zoon van Uri, was in het land
Gilead, het land van Sihon, den koning der Amorieten, en van Og, den
koning van Basan, en hij was de enige bestelmeester, die in dat land
was.

<span id="an_4:20">4:20</span> Juda nu en Israel waren velen, als zand,
dat aan de zee is in menigte, etende, en drinkende, en blijde zijnde.

<span id="an_4:21">4:21</span> En Salomo was heersende over al de
koninkrijken, van de rivier tot het land der Filistijnen, en tot aan de
landpale van Egypte; die brachten geschenken, en dienden Salomo al de
dagen zijns levens.

<span id="an_4:22">4:22</span> De spijze nu van Salomo was voor een dag,
dertig kor meelbloem, en zestig kor meel;

<span id="an_4:23">4:23</span> Tien vette runderen, en twintig
weiderunderen, en honderd schapen; uitgenomen de herten, en reeen, en
buffelen, en gemeste vogelen.

<span id="an_4:24">4:24</span> Want hij had heerschappij over al wat op
deze zijde der rivier was van Thifsah tot aan Gaza, over alle koningen
op deze zijde der rivier; en hij had vrede van al zijn zijden rondom.

<span id="an_4:25">4:25</span> En Juda en Israel woonden zeker, een
iegelijk onder zijn wijnstok en onder zijn vijgeboom, van Dan tot
Ber-seba, al de dagen van Salomo.

<span id="an_4:26">4:26</span> Salomo had ook veertig duizend
paardenstallen tot zijn wagenen, en twaalf duizend ruiteren.

<span id="an_4:27">4:27</span> Die bestelmeesters nu, een ieder op zijn
maand, verzorgden den koning Salomo, en al degenen, die tot de tafel van
den koning Salomo naderden; zij lieten geen ding ontbreken.

<span id="an_4:28">4:28</span> De gerst nu en het stro voor de paarden,
en voor de snelle kemelen, brachten zij aan de plaats, waar hij was, een
iegelijk naar zijn last.

<span id="an_4:29">4:29</span> En God gaf Salomo wijsheid en zeer veel
verstand, en een wijd begrip des harten, gelijk zand, dat aan den oever
der zee is.

<span id="an_4:30">4:30</span> En de wijsheid van Salomo was groter dan
de wijsheid van al die van het oosten, en dan alle wijsheid der
Egyptenaren;

<span id="an_4:31">4:31</span> Ja, hij was wijzer dan alle mensen; dan
Ethan, de Ezrahiet, en Heman, en Chalcol, en Darda, de zonen van Mahol;
en zijn naam was onder alle heidenen rondom.

<span id="an_4:32">4:32</span> En hij sprak drie duizend spreuken;
daartoe waren zijn liederen duizend en vijf.

<span id="an_4:33">4:33</span> Hij sprak ook van de bomen, van den
cederboom af, die op den Libanon is, tot op den hysop, die aan den wand
uitwast; hij sprak ook van het vee, en van het gevogelte, en van de
kruipende dieren, en van de vissen.

<span id="an_4:34">4:34</span> En van alle volken kwamen er, om de
wijsheid van Salomo te horen, van alle koningen der aarde, die van zijn
wijsheid gehoord hadden.

<span id="an_5:1">5:1</span> En Hiram, de koning van Tyrus, zond zijn
knechten tot Salomo (want hij had gehoord, dat zij Salomo tot koning
gezalfd hadden in zijns vaders plaats), dewijl Hiram David altijd bemind
had.

<span id="an_5:2">5:2</span> Daarna zond Salomo tot Hiram, zeggende:

<span id="an_5:3">5:3</span> Gij weet, dat mijn vader David den Naam des
HEEREN, zijns Gods, geen huis kon bouwen, vanwege de oorlogen, waarmede
zij hem omsingelden, totdat de HEERE hen onder zijn voetzolen gaf.

<span id="an_5:4">5:4</span> Maar nu heeft de HEERE, mijn God, mij van
rondom rust gegeven; er is geen tegenpartijder, en geen bejegening van
kwaad.

<span id="an_5:5">5:5</span> En zie, ik denk voor den Naam van den
HEERE, mijn God, een huis te bouwen; gelijk als de HEERE gesproken heeft
tot mijn vader David, zeggende: Uw zoon, dien Ik in uw plaats op uw
troon zetten zal, die zal Mijn Naam dat huis bouwen.

<span id="an_5:6">5:6</span> Zo gebied nu, dat men mij cederen uit den
Libanon houwe, en mijn knechten zullen met uw knechten zijn, en het loon
uwer knechten zal ik u geven, naar al wat gij zeggen zult; want gij
weet, dat onder ons niemand is, die weet hout te houwen, gelijk de
Sidoniers.

<span id="an_5:7">5:7</span> En het geschiedde, als Hiram de woorden van
Salomo gehoord had, dat hij zich zeer verblijdde, en zeide: Gezegend zij
de HEERE heden, Die David een wijzen zoon gegeven heeft over dit grote
volk!

<span id="an_5:8">5:8</span> En Hiram zond tot Salomo, zeggende: Ik heb
gehoord, waarom gij tot mij gezonden hebt; ik zal al uw wil doen met het
cederenhout, en met het dennenhout.

<span id="an_5:9">5:9</span> Mijn knechten zullen het afbrengen van den
Libanon aan de zee; en ik zal het op vlotten over de zee doen voeren,
tot die plaats, die gij aan mij ontbieden zult, en zal het aldaar los
maken, en gij zult het wegnemen; gij zult ook mijn wil doen, dat gij
mijn huis spijze geeft.

<span id="an_5:10">5:10</span> Alzo gaf Hiram aan Salomo cederenhout en
dennenhout, naar al zijn wil.

<span id="an_5:11">5:11</span> En Salomo gaf Hiram twintig duizend kor
tarwe, tot spijze van zijn huis, en twintig kor gestoten olie; zulks gaf
Salomo aan Hiram jaar op jaar.

<span id="an_5:12">5:12</span> De HEERE dan gaf Salomo wijsheid, gelijk
als Hij tot hem gesproken had; en er was vrede tussen Hiram en tussen
Salomo, en zij beiden maakten een verbond.

<span id="an_5:13">5:13</span> En de koning Salomo deed een uitschot
opkomen uit gans Israel; en het uitschot was dertig duizend man.

<span id="an_5:14">5:14</span> En hij zond hen naar den Libanon, tien
duizend des maands bij beurten; een maand waren zij op den Libanon; twee
maanden elk in zijn huis; en Adoniram was over dit uitschot.

<span id="an_5:15">5:15</span> Daartoe had Salomo zeventig duizend, die
last droegen, en tachtig duizend houwers op het gebergte.

<span id="an_5:16">5:16</span> Behalve de oversten van Salomo's
bestelden, die over dat werk waren, drie duizend en driehonderd, die
heerschappij hadden over het volk, hetwelk dat werk deed.

<span id="an_5:17">5:17</span> Als de koning het nu gebood, zo voerden
zij grote stenen toe, kostelijke stenen, gehouwen stenen, om den grond
van dat huis te leggen.

<span id="an_5:18">5:18</span> En de bouwlieden van Salomo, en de
bouwlieden van Hiram, en de Giblieten behieuwen ze, en bereidden het
hout toe, en de stenen, om dat huis te bouwen.

<span id="an_6:1">6:1</span> Het geschiedde nu in het vierhonderd en
tachtigste jaar, na den uitgang der kinderen Israels uit Egypte, in het
vierde jaar van het koninkrijk van Salomo over Israel, in de maand Ziv
(deze is de tweede maand), dat hij het huis des HEEREN bouwde.

<span id="an_6:2">6:2</span> En dat huis, hetwelk de koning Salomo den
HEERE bouwde, was van zestig ellen in zijn lengte, en van twintig in
zijn breedte, en van dertig ellen in zijn hoogte.

<span id="an_6:3">6:3</span> En het voorhuis, vooraan den tempel van dat
huis, was in zijn lengte van twintig ellen, naar de breedte van het
huis, tien ellen in zijn breedte, vooraan het huis.

<span id="an_6:4">6:4</span> En hij maakte vensteren aan het huis van
gesloten uitzichten.

<span id="an_6:5">6:5</span> En rondom aan den wand van het huis bouwde
hij kameren, aan de wanden van het huis rondom, beide van den tempel en
van de aanspraakplaats. Alzo maakte hij zijkameren rondom.

<span id="an_6:6">6:6</span> De onderste kamer was van vijf ellen in
haar breedte, en de middelste van zes ellen in haar breedte, en de derde
van zeven ellen in haar breedte; want hij had aan het huis rondom
buitenwaarts inkortingen gemaakt, opdat zij zich niet hielden in de
wanden van het huis.

<span id="an_6:7">6:7</span> Het huis nu, als het gebouwd werd, werd met
volmaakten steen, zoals dezelve toegevoerd was, gebouwd; zodat geen
hameren, noch bijl of enig ijzeren gereedschap gehoord werd in het huis,
als het gebouwd werd.

<span id="an_6:8">6:8</span> De deur der middelste zijkamer was aan de
rechterzijde van het huis; en door wenteltrappen ging men tot de
middelste zijkamer, en van de middelste tot de derde.

<span id="an_6:9">6:9</span> Alzo bouwde hij het huis, en volmaakte het;
en bedekte dat huis met gewelven en rijen van cederen.

<span id="an_6:10">6:10</span> Hij bouwde ook de kameren aan het ganse
huis, van vijf ellen in haar hoogte; en hij voegde ze vast aan dat huis
met cederenhout.

<span id="an_6:11">6:11</span> Toen geschiedde het woord des HEEREN tot
Salomo, zeggende:

<span id="an_6:12">6:12</span> Aangaande dit huis, dat gij bouwt, zo gij
wandelt in Mijn inzettingen, en doet Mijn rechten, en onderhoudt al Mijn
geboden, wandelende in dezelve; zo zal Ik Mijn woord met u bevestigen,
dat Ik tot uw vader David gesproken heb;

<span id="an_6:13">6:13</span> En Ik zal in het midden der zonen Israels
wonen; en Ik zal Mijn volk Israel niet verlaten.

<span id="an_6:14">6:14</span> Alzo bouwde Salomo dat huis en volmaakte
hetzelve.

<span id="an_6:15">6:15</span> Ook bouwde hij de wanden van het huis van
binnen met cederen planken; van den vloer des huizes tot aan het dak der
wanden, beschoot hij ze van binnen met hout; en overdekte den vloer van
het huis met dennen planken.

<span id="an_6:16">6:16</span> Daartoe bouwde hij twintig ellen met
cederen planken aan de zijden van het huis, van den vloer af tot de
wanden; dit bouwde hij Hem van binnen tot een aanspraakplaats, tot het
heilige der heiligen.

<span id="an_6:17">6:17</span> Dat huis nu was van veertig ellen,
namelijk de tempel, die vooraan was.

<span id="an_6:18">6:18</span> En het ceder aan het huis inwendig was
gesneden met knoppen en open bloemen; en het was al ceder, geen steen
werd gezien.

<span id="an_6:19">6:19</span> En de aanspraakplaats bereidde hij
inwaarts in het huis, om de ark des verbonds des HEEREN daar te zetten.

<span id="an_6:20">6:20</span> En de aanspraakplaats vooraan was van
twintig ellen in lengte, en van twintig ellen in breedte, en van twintig
ellen in haar hoogte, en hij overtoog ze met gesloten goud; ook overtoog
hij het cederen altaar.

<span id="an_6:21">6:21</span> En Salomo overtoog het huis van binnen
met gesloten goud; en hij toog voor de aanspraakplaats een voorhang
henen door met gouden ketenen, en overtoog dien met goud.

<span id="an_6:22">6:22</span> Alzo overtoog hij het ganse huis met
goud, totdat het ganse huis volmaakt was; daartoe overtoog hij met goud
het gehele altaar, dat voor de aanspraakplaats was.

<span id="an_6:23">6:23</span> In de aanspraakplaats nu maakte hij twee
cherubs van olieachtig hout; elks hoogte was tien ellen.

<span id="an_6:24">6:24</span> En van vijf ellen was de ene vleugel des
cherubs, en van vijf ellen de andere vleugel des cherubs; van het einde
van zijn enen vleugel, tot aan het einde van zijn anderen vleugel, waren
tien ellen.

<span id="an_6:25">6:25</span> Alzo was de andere cherub van tien ellen;
beide cherubs hadden enerlei maat, en enerlei snede.

<span id="an_6:26">6:26</span> De hoogte van den enen cherub was van
tien ellen, en alzo van den anderen cherub.

<span id="an_6:27">6:27</span> En hij zette deze cherubs in het midden
van het binnenste huis; en de cherubs spreidden de vleugelen uit, zodat
de vleugel des enen raakte aan dezen wand, en de vleugel des anderen
cherubs raakte aan den anderen wand; en hun vleugelen naar het midden
van het huis raakten vleugel aan vleugel.

<span id="an_6:28">6:28</span> En hij overtoog deze cherubs met goud.

<span id="an_6:29">6:29</span> En al de wanden van het huis, in het
ronde, graveerde hij met uitgesneden graveringen van cherubs, en van
palmbomen, en open bloemen, van binnen en van buiten.

<span id="an_6:30">6:30</span> Daartoe overtoog hij den vloer van het
huis met goud van binnen en van buiten.

<span id="an_6:31">6:31</span> En aan den ingang der aanspraakplaats
maakte hij deuren van olieachtig hout; de bovendorpel met de posten was
het vijfde deel des wands.

<span id="an_6:32">6:32</span> De twee deuren ook waren van olieachtige
bomen; en hij graveerde daarop graveringen van cherubs, en van
palmbomen, en van open bloemen, dewelke hij met goud overtoog; ook trok
hij goud over de cherubs en over de palmbomen.

<span id="an_6:33">6:33</span> En alzo maakte hij aan de deuren des
tempels posten van olieachtige bomen, uit het vierde deel van de wand.

<span id="an_6:34">6:34</span> En de twee deuren waren van dennenhout;
de twee zijden der ene deur waren omdraaiende; alzo waren de twee
gegraveerde zijden der andere deur omdraaiende.

<span id="an_6:35">6:35</span> En hij graveerde ze met cherubs, en
palmbomen, en open bloemen, dewelke hij met goud overtoog, gericht naar
het uitgesnedene.

<span id="an_6:36">6:36</span> Daarna bouwde hij het binnenste voorhof
van drie rijen gehouwen stenen, en een rij cederen balken.

<span id="an_6:37">6:37</span> In het vierde jaar werd de grond van het
huis des HEEREN gelegd, in de maand Ziv;

<span id="an_6:38">6:38</span> En in het elfde jaar, in de maand Bul,
welke is de achtste maand, was dit huis volmaakt, naar al zijn stukken
en naar al zijn behoren; alzo heeft hij zeven jaren daaraan gebouwd.

<span id="an_7:1">7:1</span> Maar aan zijn huis bouwde Salomo dertien
jaren, en hij volmaakte zijn ganse huis.

<span id="an_7:2">7:2</span> Hij bouwde ook het huis des wouds van
Libanon, van honderd ellen in zijn lengte, en vijftig ellen in zijn
breedte, en dertig ellen in zijn hoogte, op vier rijen van cederen
pilaren, en cederen balken op de pilaren.

<span id="an_7:3">7:3</span> En het was bedekt met ceder van boven op de
ribben, die op vijf en veertig pilaren waren, vijftien in een rij.

<span id="an_7:4">7:4</span> Er waren drie rijen van uitzichten, dat het
ene venster was over het andere venster, in drie orden.

<span id="an_7:5">7:5</span> Ook waren al de deuren en de posten
vierkantig van enerlei uitzicht; en venster was tegenover venster, in
drie orden.

<span id="an_7:6">7:6</span> Daarna maakte hij een voorhuis van pilaren;
vijftig ellen was zijn lengte, en dertig ellen zijn breedte; en het
voorhuis was tegenover die, en de pilaren met de dikke balken tegenover
dezelve.

<span id="an_7:7">7:7</span> Ook maakte hij een voorhuis voor den troon,
alwaar hij richtte, tot een voorhuis des gerichts, dat met ceder bedekt
was, van vloer tot vloer.

<span id="an_7:8">7:8</span> En aan zijn huis, alwaar hij woonde, was
een ander voorhof, meer inwaarts dan dat voorhuis, hetwelk aan hetzelve
werk gelijk was; ook maakte hij voor de dochter van Farao, die Salomo
tot vrouw genomen had, een huis, aan dat voorhuis gelijk.

<span id="an_7:9">7:9</span> Al deze dingen waren van kostelijke stenen,
naar de maten gehouwen, van binnen en van buiten met de zaag gezaagd; en
dat van den grondslag tot aan de neutstenen een palm breed, en van
buiten tot het grote voorhof.

<span id="an_7:10">7:10</span> Het was ook gegrondvest met kostelijke
stenen, grote stenen; met stenen van tien ellen, en stenen van acht
ellen.

<span id="an_7:11">7:11</span> En bovenop kostelijke stenen, naar de
winkelmaten gehouwen, en cederen.

<span id="an_7:12">7:12</span> En het grote voorhof was rondom van drie
rijen gehouwen stenen, met een rij van cederen balken. Zo was het met
het binnenste voorhof, van het huis des HEEREN, en met het voorhuis van
dat huis.

<span id="an_7:13">7:13</span> En de koning Salomo zond heen, en liet
Hiram van Tyrus halen.

<span id="an_7:14">7:14</span> Hij was de zoon ener weduwvrouw, uit den
stam van Nafthali, en zijn vader was een man van Tyrus geweest, een
koperwerker, die vervuld was met wijsheid, en met verstand, en met
wetenschap, om alle werk in het koper te maken; deze kwam tot den koning
Salomo, en maakte al zijn werk.

<span id="an_7:15">7:15</span> Want hij vormde twee koperen pilaren; de
hoogte van den enen pilaar was achttien ellen, en een draad van twaalf
ellen omving den anderen pilaar.

<span id="an_7:16">7:16</span> Hij maakte ook twee kapitelen, van
gegoten koper, om op de hoofden der pilaren te zetten; vijf ellen was de
hoogte van het ene kapiteel, en vijf ellen de hoogte van het andere
kapiteel.

<span id="an_7:17">7:17</span> De netten waren van nettenwerk, de banden
van ketenwerk voor de kapitelen, die op het hoofd der pilaren waren;
zeven waren voor het ene kapiteel, en zeven voor het andere kapiteel.

<span id="an_7:18">7:18</span> Zo maakte hij de pilaren, mitsgaders twee
rijen rondom over het ene net, om de kapitelen, die boven het hoofd der
granaatappelen waren, te bedekken; alzo deed hij ook aan het andere
kapiteel.

<span id="an_7:19">7:19</span> En de kapitelen, dewelke waren op het
hoofd der pilaren, waren van leliewerk in het voorhuis, van vier ellen.

<span id="an_7:20">7:20</span> De kapitelen nu waren op de twee pilaren,
ja, daarboven tegenover den buik, dewelke was nevens het net; en
tweehonderd granaatappelen waren in rijen rondom, ook over het andere
kapiteel.

<span id="an_7:21">7:21</span> Daarna richtte hij de pilaren op in het
voorhuis des tempels; en den rechter pilaar opgericht hebbende, zo
noemde hij zijn naam Jachin, en den linker pilaar opgericht hebbende, zo
noemde hij zijn naam Boaz.

<span id="an_7:22">7:22</span> En op het hoofd der pilaren was het
leliewerk; alzo werd het werk der pilaren volmaakt.

<span id="an_7:23">7:23</span> Verder maakte hij de gegotene zee; van
tien ellen was zij van haar enen rand tot haar anderen rand, rondom
rond, en van vijf ellen in haar hoogte, en een meetsnoer van dertig
ellen omving ze rondom.

<span id="an_7:24">7:24</span> En onder haar rand waren knoppen, dezelve
rondom omsingelende, tien in een el, omringende die zee rondom; twee
rijen dezer knoppen waren in haar gieting gegoten.

<span id="an_7:25">7:25</span> Zij stond op twaalf runderen; drie ziende
naar het noorden, en drie ziende naar het westen, en drie ziende naar
het zuiden, en drie ziende naar het oosten; en de zee was boven op
dezelve; en al hun achterdelen waren inwaarts.

<span id="an_7:26">7:26</span> Haar dikte nu was een hand breed, en haar
rand als het werk van den rand eens bekers of ener leliebloem; zij hield
twee duizend bath.

<span id="an_7:27">7:27</span> Hij maakte ook tien koperen stellingen;
van vier ellen was de lengte ener stelling, en van vier ellen haar
breedte, en van drie ellen haar hoogte.

<span id="an_7:28">7:28</span> En dit was het werk der stelling; zij
hadden lijsten, en de lijsten waren tussen kransen.

<span id="an_7:29">7:29</span> En op de lijsten, die tussen de kransen
waren, waren leeuwen, runderen en cherubs; en op de kransen was een voet
boven henen; en onder de leeuwen en runderen bijvoegselen van uitgerekt
werk.

<span id="an_7:30">7:30</span> En een stelling had vier koperen raderen,
en koperen platen; en haar vier hoeken hadden schouderen; onder het
wasvat waren deze gegoten schouderen ter zijde van ieders bijvoegselen.

<span id="an_7:31">7:31</span> En de mond daarvan was van binnen den
krans, en daarboven van een el, en de mond hiervan was rond van voetwerk
van een el en een halve el; en op de mond daarvan waren ook graveringen,
en de lijsten daarvan waren vierkantig, niet rond.

<span id="an_7:32">7:32</span> De vier raderen nu waren onder de
lijsten, en de assen der raderen aan de stelling; en de hoogte van een
rad was een el en een halve el.

<span id="an_7:33">7:33</span> En het werk van die raderen was als het
werk van een wagenrad; hun assen, en hun naven, en hun randen, en hun
spaken waren alle gegoten.

<span id="an_7:34">7:34</span> En er waren vier schouderen op de vier
hoeken ener stelling; haar schouderen waren uit de stelling.

<span id="an_7:35">7:35</span> En op het hoofd ener stelling was een
ronde hoogte van een halve el rondom; ook waren op het hoofd der
stelling haar handhaven, en haar lijsten uit denzelve.

<span id="an_7:36">7:36</span> Hij sneed nu op de platen van haar
handhaven, en op haar lijsten, cherubs, leeuwen, en palmbomen, naar elks
ledige plaats, en bijvoegselen rondom.

<span id="an_7:37">7:37</span> Dezen gelijk maakte hij de tien
stellingen; enerlei gieting, enerlei maat, enerlei snede hadden zij
allen.

<span id="an_7:38">7:38</span> Hij maakte ook tien koperen wasvaten; een
wasvat hield veertig bath; een wasvat was van vier ellen; op elke
stelling van die tien stellingen was een wasvat.

<span id="an_7:39">7:39</span> En hij zette vijf dier stellingen aan de
rechterzijde van het huis, en vijf aan de linkerzijde van het huis; maar
de zee zette hij aan de rechterzijde van het huis, oostwaarts tegen het
zuiden.

<span id="an_7:40">7:40</span> Daartoe maakte Hiram de wasvaten, en de
schoffelen, en de besprengbekkens; en Hiram voleindde al het werk te
maken, dat hij voor den koning Salomo maakte voor het huis des HEEREN;

<span id="an_7:41">7:41</span> Te weten de twee pilaren, en bollen der
kapitelen, die op het hoofd der twee pilaren waren, en de twee netten,
om de twee bollen der kapitelen te bedekken, die op het hoofd der
pilaren waren;

<span id="an_7:42">7:42</span> En de vierhonderd granaatappelen tot de
twee netten, namelijk twee rijen van granaatappelen tot het ene net, om
de twee bollen der kapitelen te bedekken, die boven op de pilaren waren;

<span id="an_7:43">7:43</span> Mitsgaders de tien stellingen, en de tien
wasvaten op de stellingen;

<span id="an_7:44">7:44</span> Daartoe de ene zee; en de twaalf runderen
onder die zee.

<span id="an_7:45">7:45</span> De potten ook, en de schoffelen, en de
besprengbekkens, en al deze vaten, die Hiram voor den koning Salomo tot
het huis des HEEREN maakte, alle van gepolijst koper.

<span id="an_7:46">7:46</span> In de vlakte van de Jordaan goot ze de
koning, in dichte aarde, tussen Sukkoth en tussen Zarthan.

<span id="an_7:47">7:47</span> En Salomo liet al deze vaten ongewogen
vanwege de zeer grote menigte; het gewicht des kopers werd niet
onderzocht.

<span id="an_7:48">7:48</span> Ook maakte Salomo al de vaten, die voor
het huis des HEEREN waren; het gouden altaar, en de gouden tafel, op
dewelke de toonbroden waren;

<span id="an_7:49">7:49</span> En de kandelaren, vijf aan de
rechterhand, en vijf aan de linkerhand, voor de aanspraakplaats, van
gesloten goud; en de bloemen, en de lampen, en de snuiters van goud;

<span id="an_7:50">7:50</span> Mitsgaders de schalen, en de gaffelen, en
de sprengbekkens, en de rookschalen, en de wierookvaten, van gesloten
goud; daartoe de herren der deuren van het binnenste huis, van het
heilige der heiligen, en der deuren van het huis des tempels, van goud.

<span id="an_7:51">7:51</span> Alzo werd al het werk volbracht, dat de
koning Salomo aan het huis des HEEREN maakte. Daarna bracht Salomo de
geheiligde dingen van zijn vader David; het zilver en het goud, en de
vaten legde hij onder de schatten van het huis des HEEREN.

<span id="an_8:1">8:1</span> Toen vergaderde Salomo de oudsten van
Israel, en al de hoofden der stammen, de oversten der vaderen, onder de
kinderen Israels, tot den koning Salomo te Jeruzalem, om de ark des
verbonds des HEEREN op te brengen uit de stad Davids, dewelke is Sion.

<span id="an_8:2">8:2</span> En alle mannen van Israel verzamelden zich
tot den koning Salomo, in de maand Ethanim op het feest; die is de
zevende maand.

<span id="an_8:3">8:3</span> En al de oudsten van Israel kwamen; en de
priesters namen de ark op.

<span id="an_8:4">8:4</span> En zij brachten de ark des HEEREN en de
tent der samenkomst opwaarts mitsgaders al de heilige vaten, die in de
tent waren; en de priesters en de Levieten brachten dezelve opwaarts.

<span id="an_8:5">8:5</span> De koning Salomo nu en de ganse vergadering
van Israel, die bij hem vergaderd waren, waren met hem voor de ark,
offerende schapen en runderen, die vanwege de menigte niet konden
geteld, noch gerekend worden.

<span id="an_8:6">8:6</span> Alzo brachten de priesteren de ark des
verbonds des HEEREN tot haar plaats, tot de aanspraakplaats van het
huis, tot het heilige der heiligen, tot onder de vleugelen der cherubim.

<span id="an_8:7">8:7</span> Want de cherubim spreidden beide vleugelen
over de plaats der ark; en de cherubim overdekten de ark en haar
handbomen van boven.

<span id="an_8:8">8:8</span> Daarna schoven zij de handbomen verder uit,
dat de hoofden der handbomen gezien werden uit het heiligdom voor aan de
aanspraakplaats, maar buiten niet gezien werden; en zij zijn aldaar tot
op dezen dag.

<span id="an_8:9">8:9</span> Er was niets in de ark, dan alleen de twee
stenen tafelen, die Mozes bij Horeb daarin gelegd had, als de HEERE een
verbond maakte met de kinderen Israels, toen zij uit Egypteland
uitgetogen waren.

<span id="an_8:10">8:10</span> En het geschiedde, als de priesters uit
het heilige uitgingen, dat een wolk het huis des HEEREN vervulde.

<span id="an_8:11">8:11</span> En de priesters konden niet staan om te
dienen, vanwege de wolk; want de heerlijkheid des HEEREN had het huis
des HEEREN vervuld.

<span id="an_8:12">8:12</span> Toen zeide Salomo: De HEERE heeft gezegd,
dat Hij in donkerheid zou wonen.

<span id="an_8:13">8:13</span> Ik heb immers een huis gebouwd, U ter
woonstede, een vaste plaats tot Uw eeuwige woning.

<span id="an_8:14">8:14</span> Daarna wendde de koning zijn aangezicht
om, en zegende de ganse gemeente van Israel; en de ganse gemeente van
Israel stond.

<span id="an_8:15">8:15</span> En hij zeide: Geloofd zij de HEERE, de
God Israels, Die met Zijn mond tot mijn vader David gesproken heeft, en
heeft het met Zijn hand vervuld, zeggende:

<span id="an_8:16">8:16</span> Van dien dag af, dat Ik Mijn volk Israel
uit Egypteland uitgevoerd heb, heb Ik geen stad verkoren uit alle
stammen van Israel, om een huis te bouwen, dat Mijn Naam daar zou wezen;
maar Ik heb David verkoren, dat hij over Mijn volk Israel wezen zou.

<span id="an_8:17">8:17</span> Het was ook in het hart van mijn vader
David, een huis den Naam van den HEERE, den God Israels, te bouwen.

<span id="an_8:18">8:18</span> Maar de HEERE zeide tot David, mijn
vader: Dewijl dat in uw hart geweest is Mijn Naam een huis te bouwen,
gij hebt welgedaan, dat het in uw hart geweest is.

<span id="an_8:19">8:19</span> Evenwel gij zult dat huis niet bouwen;
maar uw zoon, die uit uw lendenen voortkomen zal, die zal Mijn Naam dat
huis bouwen.

<span id="an_8:20">8:20</span> Ze heeft de HEERE bevestigd Zijn woord,
dat Hij gesproken had; want ik ben opgestaan in de plaats van mijn vader
David, en ik zit op den troon van Israel, gelijk als de HEERE gesproken
heeft; en ik heb een huis gebouwd den Naam des HEEREN, des Gods van
Israel.

<span id="an_8:21">8:21</span> En ik heb daar een plaats beschikt voor
de ark, waarin het verbond des HEEREN is, hetwelk Hij met onze vaderen
maakte, als Hij hen uit Egypteland uitvoerde.

<span id="an_8:22">8:22</span> En Salomo stond voor het altaar des
HEEREN, tegenover de ganse gemeente van Israel, en breidde zijn handen
uit naar den hemel;

<span id="an_8:23">8:23</span> En hij zeide: HEERE, God van Israel, er
is geen God, gelijk Gij, boven in den hemel, noch beneden op de aarde,
houdende het verbond en de weldadigheid aan Uw knechten, die voor Uw
aangezicht met hun ganse hart wandelen;

<span id="an_8:24">8:24</span> Die Uw knecht, mijn vader David, gehouden
hebt, wat Gij tot hem gesproken hadt; want met Uw mond hebt Gij
gesproken, en met Uw hand vervuld, gelijk het te dezen dage is.

<span id="an_8:25">8:25</span> En nu HEERE, God van Israel, houd Uw
knecht, mijn vader David, wat Gij tot hem gesproken hebt, zeggende: Geen
man zal u van voor Mijn aangezicht afgesneden worden, die op den troon
van Israel zitte; alleenlijk zo uw zonen hun weg bewaren, om te wandelen
voor Mijn aangezicht, gelijk als gij gewandeld hebt voor Mijn
aangezicht.

<span id="an_8:26">8:26</span> Nu dan, o God van Israel, laat toch Uw
woord waar worden, hetwelk Gij gesproken hebt tot Uw knecht, mijn vader
David.

<span id="an_8:27">8:27</span> Maar waarlijk, zou God op de aarde wonen?
Zie, de hemelen, ja, de hemel der hemelen zouden U niet begrijpen,
hoeveel te min dit huis, dat ik gebouwd heb!

<span id="an_8:28">8:28</span> Wend U dan nog tot het gebed van Uw
knecht, en tot zijn smeking, o HEERE, mijn God, om te horen naar het
geroep en naar het gebed, dat Uw knecht heden voor Uw aangezicht bidt.

<span id="an_8:29">8:29</span> Dat Uw ogen open zijn, nacht en dag, over
dit huis, over deze plaats, van dewelke Gij gezegd hebt: Mijn Naam zal
daar zijn; om te horen naar het gebed, hetwelk Uw knecht bidden zal in
deze plaats.

<span id="an_8:30">8:30</span> Hoor dan naar de smeking van Uw knecht,
en van Uw volk Israel, die in deze plaats zullen bidden; en Gij, hoor in
de plaats Uwer woning, in den hemel, ja, hoor, en vergeef.

<span id="an_8:31">8:31</span> Wanneer iemand tegen zijn naaste zal
gezondigd hebben, en hij hem een eed des vloeks opgelegd zal hebben, om
zichzelven te vervloeken; en de eed des vloeks voor Uw altaar in dit
huis komen zal;

<span id="an_8:32">8:32</span> Hoor Gij dan in den hemel, en doe, en
richt Uw knechten, veroordelende den ongerechtige, gevende zijn weg op
zijn hoofd, en rechtvaardigende den gerechtige, gevende hem naar zijn
gerechtigheid.

<span id="an_8:33">8:33</span> Wanneer Uw volk Israel zal geslagen
worden voor het aangezicht des vijands, omdat zij tegen U gezondigd
zullen hebben, en zich tot U bekeren, en Uw Naam belijden, en tot U in
dit huis bidden en smeken zullen;

<span id="an_8:34">8:34</span> Hoor Gij dan in den hemel, en vergeef de
zonde van Uw volk Israel, en breng hen weder in het land, dat Gij hun
vaderen gegeven hebt.

<span id="an_8:35">8:35</span> Als de hemel zal gesloten zijn, dat er
geen regen is, omdat zij tegen U gezondigd zullen hebben; en zij in deze
plaats bidden, en Uw Naam belijden, en van hun zonden zich bekeren
zullen, als Gij hen geplaagd zult hebben;

<span id="an_8:36">8:36</span> Hoor Gij dan in den hemel, en vergeef de
zonde van Uw knechten en van Uw volk Israel, als Gij hun zult geleerd
hebben den goeden weg in denwelken zij wandelen zullen; en geef regen op
Uw land, dat Gij Uw volk tot een erfenis gegeven hebt.

<span id="an_8:37">8:37</span> Als er honger in het land wezen zal, als
er pest wezen zal, als er brandkoren, honigdauw, sprinkhanen, kevers
wezen zullen, als zijn vijand in het land zijner poorten hem belegeren
zal, of enige plage, of enige krankheid wezen zal;

<span id="an_8:38">8:38</span> Alle gebed, alle smeking, die van enig
mens, van al Uw volk Israel, geschieden zal; als zij erkennen, een ieder
de plage zijns harten, en een ieder zijn handen in dit huis uitbreiden
zal;

<span id="an_8:39">8:39</span> Hoor Gij dan in den hemel, de vaste
plaats Uwer woning, en vergeef, en doe, en geef een iegelijk naar al
zijn wegen, gelijk Gij zijn hart kent; want Gij alleen kent het hart van
alle kinderen der mensen;

<span id="an_8:40">8:40</span> Opdat zij U vrezen al de dagen, die zij
leven zullen in het land, dat Gij onzen vaderen gegeven hebt.

<span id="an_8:41">8:41</span> Zelfs ook aangaande den vreemde, die van
Uw volk Israel niet zal zijn, maar uit verren lande om Uws Naams wil
komen zal;

<span id="an_8:42">8:42</span> (Want zij zullen horen van Uw groten
Naam, en van Uw sterke hand, en van Uw uitgestrekten arm) als hij komen
en bidden zal in dit huis;

<span id="an_8:43">8:43</span> Hoor Gij in den hemel, de vaste plaats
Uwer woning, en doe naar alles, waarom die vreemde tot U roepen zal;
opdat alle volken der aarde Uw Naam kennen, om U te vrezen, gelijk Uw
volk Israel, en om te weten, dat Uw Naam genoemd wordt over dit huis,
hetwelk ik gebouwd heb.

<span id="an_8:44">8:44</span> Wanneer Uw volk in den krijg tegen zijn
vijand uittrekken zal door den weg, dien Gij hen henen zenden zult, en
zullen tot den HEERE bidden naar den weg dezer stad, die Gij verkoren
hebt, en naar dit huis, hetwelk ik Uw Naam gebouwd heb;

<span id="an_8:45">8:45</span> Hoor dan in den hemel hun gebed en hun
smeking, en voer hun recht uit.

<span id="an_8:46">8:46</span> Wanneer zij gezondigd zullen hebben tegen
U (want geen mens is er, die niet zondigt), en Gij tegen hen vertoornd
zult zijn, en hen leveren zult voor het aangezicht des vijands, dat
degenen, die hen gevangen hebben, hen gevankelijk wegvoeren in des
vijands land, dat verre of nabij is.

<span id="an_8:47">8:47</span> En zij in het land, waar zij gevankelijk
weggevoerd zijn, weder aan hun hart brengen zullen, dat zij zich
bekeren, en tot U smeken in het land dergenen, die ze gevankelijk
weggevoerd hebben, zeggende: Wij hebben gezondigd, en verkeerdelijk
gedaan, wij hebben goddelooslijk gehandeld;

<span id="an_8:48">8:48</span> En zij zich tot U bekeren, met hun ganse
hart, en met hun ganse ziel, in het land hunner vijanden, die hen
gevankelijk weggevoerd zullen hebben; en tot U bidden zullen naar den
weg van hun land (hetwelk Gij hun vaderen gegeven hebt), naar deze stad,
die Gij verkoren hebt, en naar dit huis, dat ik Uw Naam gebouwd heb;

<span id="an_8:49">8:49</span> Hoor dan in den hemel, de vaste plaats
Uwer woning, hun gebed en hun smeking en voer hun recht uit;

<span id="an_8:50">8:50</span> En vergeef aan Uw volk, dat zij tegen U
gezondigd zullen hebben, en al hun overtredingen, waarmede zij tegen U
zullen overtreden hebben; en geef hun barmhartigheid voor het aangezicht
dergenen, die ze gevangen houden, opdat zij zich hunner ontfermen;

<span id="an_8:51">8:51</span> Want zij zijn Uw volk en Uw erfdeel, die
Gij uitgevoerd hebt uit Egypteland, uit het midden des ijzeren ovens;

<span id="an_8:52">8:52</span> Opdat Uw ogen open zijn tot de smeking
van Uw knecht en tot de smeking van Uw volk Israel, om naar hen te
horen, in al hun roepen tot U.

<span id="an_8:53">8:53</span> Want Gij hebt hen U tot een erfdeel
afgezonderd, uit alle volken der aarde; gelijk als Gij gesproken hebt
door den dienst van Mozes, Uw knecht, als Gij onze vaderen uit Egypte
uitvoerdet, Heere HEERE!

<span id="an_8:54">8:54</span> Het geschiedde nu, als Salomo voleind had
dit ganse gebed, en deze smeking tot den HEERE te bidden, dat hij van
voor het altaar des HEEREN opstond, van het knielen op zijn knieen, met
zijn handen uitgebreid naar den hemel;

<span id="an_8:55">8:55</span> Zo stond hij, en zegende de ganse
gemeente van Israel, zeggende met luider stem:

<span id="an_8:56">8:56</span> Geloofd zij de HEERE, Die aan Zijn volk
Israel rust gegeven heeft, naar alles, wat Hij gesproken heeft! Niet een
enig woord is er gevallen van al Zijn goede woorden, die Hij gesproken
heeft door den dienst van Mozes, Zijn knecht.

<span id="an_8:57">8:57</span> De HEERE, onze God, zij met ons, gelijk
als Hij geweest is met onze vaderen; Hij verlate ons niet, en begeve ons
niet;

<span id="an_8:58">8:58</span> Neigende tot Zich ons hart, om in al Zijn
wegen te wandelen, en om te houden Zijn geboden, en Zijn inzettingen, en
Zijn rechten, dewelke Hij onzen vaderen geboden heeft.

<span id="an_8:59">8:59</span> En dat deze mijn woorden, waarmede ik
voor den HEERE gesmeekt heb, mogen nabij zijn voor den HEERE, onzen God,
dag en nacht; opdat Hij het recht van Zijn knecht uitvoere, en het recht
van Zijn volk Israel, elkeen dagelijks op zijn dag.

<span id="an_8:60">8:60</span> Opdat alle volken der aarde weten, dat de
HEERE die God is, niemand meer;

<span id="an_8:61">8:61</span> En ulieder hart volkomen zij met den
HEERE, onzen God, om te wandelen in Zijn inzettingen, en Zijn geboden te
houden, gelijk te dezen dage.

<span id="an_8:62">8:62</span> En de koning, en gans Israel met hem,
offerden slachtofferen voor het aangezicht des HEEREN.

<span id="an_8:63">8:63</span> En Salomo offerde ten dankoffer, dat hij
den HEERE offerde, twee en twintig duizend runderen, en honderd en
twintig duizend schapen. Alzo hebben zij het huis des HEEREN ingewijd,
de koning en al de kinderen Israels.

<span id="an_8:64">8:64</span> Ten zelfden dage heiligde de koning het
middelste des voorhofs, dat voor het huis des HEEREN was, omdat hij
aldaar het brandoffer en het spijsoffer bereid had, mitsgaders het vet
der dankofferen; want het koperen altaar, dat voor het aangezicht des
HEEREN was, was te klein, om de brandofferen, en de spijsofferen, en het
vet der dankofferen te vatten.

<span id="an_8:65">8:65</span> Terzelfder tijd ook hield Salomo het
feest, en gans Israel met hem, een grote gemeente, van den ingang af van
Hamath tot de rivier van Egypte, voor het aangezicht des HEEREN, onzes
Gods, zeven dagen en zeven dagen, zijnde veertien dagen.

<span id="an_8:66">8:66</span> Op den achtsten dag liet hij het volk
gaan, en zij zegenden den koning; daarna gingen zij naar hun tenten,
blijde en goedsmoeds over al het goede, dat de HEERE aan David, Zijn
knecht, en aan Israel, Zijn volk, gedaan had.

<span id="an_9:1">9:1</span> Het geschiedde nu, als Salomo voleind had
te bouwen het huis des HEEREN en het huis des konings, en al de
begeerten van Salomo, die hem gelust had te maken;

<span id="an_9:2">9:2</span> Dat de HEERE ten anderen male aan Salomo
verscheen, gelijk als Hij hem in Gibeon verschenen was.

<span id="an_9:3">9:3</span> En de HEERE zeide tot hem: Ik heb uw gebed
en uw smeking gehoord, die gij voor Mijn aangezicht smekende gedaan
hebt; Ik heb dat huis geheiligd, hetwelk gij gebouwd hebt, opdat Ik Mijn
Naam aldaar tot in eeuwigheid zette; en Mijn ogen en Mijn hart zullen
daar zijn te allen dage.

<span id="an_9:4">9:4</span> En zo gij voor Mijn aangezicht wandelen
zult, gelijk als uw vader David gewandeld heeft, met volkomenheid des
harten, en met oprechtheid, om te doen naar al wat Ik u geboden heb, en
Mijn inzettingen en Mijn rechten houden zult;

<span id="an_9:5">9:5</span> Zo zal Ik den troon uws koninkrijks over
Israel bevestigen in eeuwigheid; gelijk als Ik gesproken heb over uw
vader David, zeggende: Geen man zal u afgesneden worden van den troon
van Israel.

<span id="an_9:6">9:6</span> Maar zo gijlieden u te enen male afkeren
zult, gij en uw kinderen, van Mij na te volgen, en niet houden zult Mijn
geboden en Mijn inzettingen, die Ik voor uw aangezicht gegeven heb; maar
heengaan, en andere goden dienen, en u voor dezelve nederbuigen zult;

<span id="an_9:7">9:7</span> Zo zal Ik Israel uitroeien van het land,
dat Ik hun gegeven heb, en dit huis, hetwelk Ik Mijn Naam geheiligd heb,
zal Ik van Mijn aangezicht wegwerpen; en Israel zal tot een spreekwoord
en spotrede zijn onder alle volken.

<span id="an_9:8">9:8</span> En aangaande dit huis, dat verheven zal
geweest zijn, al wie voor hetzelve zal voorbijgaan, zal zich ontzetten
en fluiten; men zal zeggen: Waarom heeft de HEERE alzo gedaan aan dit
land en aan dit huis?

<span id="an_9:9">9:9</span> En men zal zeggen: Omdat zij den HEERE, hun
God, verlaten hebben, Die hun vaderen uit Egypteland uitgevoerd had, en
hebben zich aan andere goden gehouden, en zich voor dezelve
nedergebogen, en hen gediend; daarom heeft de HEERE al dit kwaad over
hen gebracht.

<span id="an_9:10">9:10</span> En het geschiedde ten einde van twintig
jaren, in dewelke Salomo die twee huizen gebouwd had, het huis des
HEEREN en het huis des konings;

<span id="an_9:11">9:11</span> (Waartoe Hiram, de koning van Tyrus,
Salomo van cederbomen, en van dennenbomen, en van goud, naar al zijn
lust opgebracht had), dat alstoen de koning Salomo aan Hiram twintig
steden gaf in het land van Galilea.

<span id="an_9:12">9:12</span> En Hiram toog uit van Tyrus, om de steden
te bezien, die Salomo hem gegeven had, maar zij waren niet recht in zijn
ogen.

<span id="an_9:13">9:13</span> Daarom zeide hij: Wat zijn dat voor
steden, mijn broeder, die gij mij gegeven hebt? En hij noemde ze het
land Kabul, tot op dezen dag.

<span id="an_9:14">9:14</span> En Hiram had den koning gezonden honderd
en twintig talenten gouds.

<span id="an_9:15">9:15</span> Dit is nu de oorzaak van het uitschot,
dat de koning Salomo deed opkomen, om het huis des HEEREN te bouwen, en
zijn huis, en Millo, en den muur van Jeruzalem, mitsgaders Hazor, en
Megiddo, en Gezer.

<span id="an_9:16">9:16</span> Want Farao, de koning van Egypte, was
opgekomen, en had Gezer ingenomen, en haar met vuur verbrand, en de
Kanaanieten, die in de stad woonden, gedood, en had haar aan zijn
dochter, de huisvrouw van Salomo, tot een geschenk gegeven.

<span id="an_9:17">9:17</span> Alzo bouwde Salomo Gezer, en het lage
Beth-horon.

<span id="an_9:18">9:18</span> En Baalath, en Tamor in de woestijn, in
dat land;

<span id="an_9:19">9:19</span> En al de schatsteden, die Salomo had, en
de wagensteden, en de steden der ruiteren, en wat de begeerte van Salomo
begeerde te bouwen, in Jeruzalem, en op den Libanon, en in het ganse
land zijner heerschappij.

<span id="an_9:20">9:20</span> Aangaande al het volk, dat overgebleven
was van de Amorieten, Hethieten, Ferezieten, Hevieten, en Jebusieten,
die niet waren van de kinderen Israels;

<span id="an_9:21">9:21</span> Hun kinderen, die na hen in het land
overgebleven waren, die de kinderen Israels niet hadden kunnen
verbannen, die heeft Salomo gebracht op slaafsen uitschot tot op dezen
dag.

<span id="an_9:22">9:22</span> Doch van de kinderen Israels maakte
Salomo geen slaaf; maar zij waren krijgslieden, en zijn knechten, en
zijn vorsten, en zijn hoofdlieden, en de oversten zijner wagenen, en
zijner ruiteren.

<span id="an_9:23">9:23</span> Dezen waren de oversten der bestelden,
die over het werk van Salomo waren, vijfhonderd en vijftig, die
heerschappij hadden over het volk, dat in het werk doende was.

<span id="an_9:24">9:24</span> Doch de dochter van Farao toog van de
stad Davids op tot haar huis, hetwelk hij voor haar gebouwd had; toen
bouwde hij Millo.

<span id="an_9:25">9:25</span> En Salomo offerde driemaal des jaars
brandofferen en dankofferen, op het altaar, dat hij den HEERE gebouwd
had, en rookte op dat, hetwelk voor het aangezicht des HEEREN was, als
hij het huis volmaakt had.

<span id="an_9:26">9:26</span> De koning Salomo maakte ook schepen te
Ezeon-Geber, dat bij Eloth is, aan den oever der Schelfzee, in het land
van Edom.

<span id="an_9:27">9:27</span> En Hiram zond met die schepen zijn
knechten, scheepslieden, kenners van de zee, met de knechten van Salomo.

<span id="an_9:28">9:28</span> En zij kwamen te Ofir, en haalden van
daar aan goud, vierhonderd en twintig talenten, en brachten het tot den
koning Salomo.

<span id="an_10:1">10:1</span> En toen de koningin van Scheba het
gerucht van Salomo hoorde, aangaande den Naam des HEEREN, kwam zij, om
hem met raadselen te verzoeken.

<span id="an_10:2">10:2</span> En zij kwam te Jeruzalem, met een zeer
zwaar heir, met kemelen, dragende specerijen, en zeer veel gouds, en
kostelijk gesteente; en zij kwam tot Salomo, en sprak tot hem al wat in
haar hart was.

<span id="an_10:3">10:3</span> En Salomo verklaarde haar al haar
woorden; geen ding was er verborgen voor den koning, dat hij haar niet
verklaarde.

<span id="an_10:4">10:4</span> Als nu de koningin van Scheba zag al de
wijsheid van Salomo, en het huis, hetwelk hij gebouwd had,

<span id="an_10:5">10:5</span> En de spijze zijner tafel, en het zitten
zijner knechten, en het staan zijner dienaren, en hun kledingen, en zijn
schenkers, en zijn opgang, waardoor hij henen opging in het huis des
HEEREN, zo was in haar geen geest meer.

<span id="an_10:6">10:6</span> En zij zeide tot den koning: Het woord is
waarheid geweest, dat ik in mijn land gehoord heb, van uw zaken en van
uw wijsheid.

<span id="an_10:7">10:7</span> Ik heb die woorden niet geloofd, totdat
ik gekomen ben, en mijn ogen dat gezien hebben; en zie, de helft is mij
niet aangezegd; gij hebt met wijsheid, en goed overtroffen het gerucht,
dat ik gehoord heb.

<span id="an_10:8">10:8</span> Welgelukzalig zijn uw mannen,
welgelukzalig deze uw knechten, die gedurig voor uw aangezicht staan,
die uw wijsheid horen!

<span id="an_10:9">10:9</span> Geloofd zij de HEERE, uw God, Die behagen
in u heeft gehad, om u op den troon van Israel te zetten! Omdat de HEERE
Israel in eeuwigheid bemint, daarom heeft Hij u tot koning gesteld, om
recht en gerechtigheid te doen.

<span id="an_10:10">10:10</span> En zij gaf den koning honderd en
twintig talenten gouds, en zeer veel specerijen, en kostelijk gesteente;
als deze specerij, die de koningin van Scheba den koning Salomo gaf, is
er nooit meer in menigte gekomen.

<span id="an_10:11">10:11</span> Verder ook de schepen van Hiram, die
goud uit Ofir voerden, brachten uit Ofir zeer veel almuggimhout en
kostelijk gesteente.

<span id="an_10:12">10:12</span> En de koning maakte van dit
almuggimhout steunselen voor het huis des HEEREN, en voor het huis des
konings, mitsgaders harpen en luiten voor de zangers. Het almuggimhout
was zo niet gekomen noch gezien geweest, tot op dezen dag.

<span id="an_10:13">10:13</span> En de koning Salomo gaf de koningin van
Scheba al haar behagen, wat zij begeerde; behalve dat hij haar gaf naar
het vermogen van den koning Salomo; zo keerde zij en toog in haar land,
zij en haar knechten.

<span id="an_10:14">10:14</span> Het gewicht nu van het goud, dat voor
Salomo op een jaar inkwam was zeshonderd zes en zestig talenten gouds;

<span id="an_10:15">10:15</span> Behalve dat van de kramers was, en van
den handel der kruideniers, en van alle koningen van Arabie, en van de
geweldigen van dat land.

<span id="an_10:16">10:16</span> Ook maakte de koning Salomo tweehonderd
rondassen van geslagen goud; zeshonderd sikkelen gouds liet hij opwegen
tot elke rondas.

<span id="an_10:17">10:17</span> Insgelijks driehonderd schilden van
geslagen goud; drie pond gouds liet hij opwegen tot elk schild; en de
koning legde ze in het huis des wouds van Libanon.

<span id="an_10:18">10:18</span> Nog maakte de koning een groten
elpenbenen troon, en hij overtoog denzelven met dicht goud.

<span id="an_10:19">10:19</span> Deze troon had zes trappen, en het
hoofd van den troon was van achteren rond, en aan beide zijden waren
leuningen tot de zitplaats toe, en twee leeuwen stonden bij die
leuningen.

<span id="an_10:20">10:20</span> En twaalf leeuwen stonden daar op de
zes trappen aan beide zijden, desgelijks is in geen koninkrijken gemaakt
geweest.

<span id="an_10:21">10:21</span> Ook waren alle drinkvaten van den
koning Salomo van goud, en alle vaten van het huis des wouds van Libanon
waren van gesloten goud; geen zilver was er aan; want het werd in de
dagen van Salomo niet voor enig ding geacht.

<span id="an_10:22">10:22</span> Want de koning had in zee schepen van
Tharsis, met de schepen van Hiram; deze schepen van Tharsis kwamen in,
eenmaal in drie jaren, brengende goud, en zilver, elpenbeen, en apen, en
pauwen.

<span id="an_10:23">10:23</span> Alzo werd de koning Salomo groter dan
alle koningen der aarde, in rijkdom en in wijsheid.

<span id="an_10:24">10:24</span> En de ganse aarde zocht het aangezicht
van Salomo, om zijn wijsheid te horen, die God in zijn hart gegeven had.

<span id="an_10:25">10:25</span> En zij brachten een ieder zijn
geschenk, zilveren vaten, en gouden vaten, en klederen, en harnas, en
specerijen, paarden en muilezelen, elk ding van jaar tot jaar.

<span id="an_10:26">10:26</span> Daartoe vergaderde Salomo wagenen en
ruiteren, en hij had duizend en vierhonderd wagenen, en twaalf duizend
ruiteren, en legde ze in de wagensteden en bij den koning in Jeruzalem.

<span id="an_10:27">10:27</span> En de koning maakte het zilver in
Jeruzalem te zijn als stenen, en de cederen maakte hij te zijn als de
wilde vijgebomen, die in de laagte zijn, in menigte.

<span id="an_10:28">10:28</span> En het uitbrengen der paarden was
hetgeen Salomo uit Egypte had; en aangaande het linnen garen, de
kooplieden des konings namen het linnen garen voor den prijs.

<span id="an_10:29">10:29</span> En een wagen kwam op, en ging uit van
Egypte, voor zeshonderd sikkelen zilvers, en een paard voor honderd en
vijftig; en alzo voerden ze die uit door hun hand voor alle koningen der
Hethieten, en voor de koningen van Syrie.

<span id="an_11:1">11:1</span> En de koning Salomo had veel vreemde
vrouwen lief, en dat benevens de dochter van Farao: Moabietische,
Ammonietische, Edomietische, Sidonische, Hethietische;

<span id="an_11:2">11:2</span> Van die volken, waarvan de HEERE gezegd
had tot de kinderen Israels: Gijlieden zult tot hen niet ingaan, en zij
zullen tot u niet inkomen; zij zouden zekerlijk uw hart achter hun goden
neigen; aan deze hing Salomo met liefde.

<span id="an_11:3">11:3</span> En hij had zevenhonderd vrouwen,
vorstinnen, en driehonderd bijwijven; en zijn vrouwen neigden zijn hart.

<span id="an_11:4">11:4</span> Want het geschiedde in den tijd van
Salomo's ouderdom, dat zijn vrouwen zijn hart achter andere goden
neigden; dat zijn hart niet volkomen was met den HEERE, zijn God, gelijk
het hart van zijn vader David.

<span id="an_11:5">11:5</span> Want Salomo wandelde Astoreth, den god
der Sidoniers, na, en Milchom, het verfoeisel der Ammonieten.

<span id="an_11:6">11:6</span> Alzo deed Salomo dat kwaad was in de ogen
des HEEREN; en volhardde niet den HEERE te volgen, gelijk zijn vader
David.

<span id="an_11:7">11:7</span> Toen bouwde Salomo een hoogte voor Kamos,
het verfoeisel der Moabieten, op den berg, die voor Jeruzalem is, en
voor Molech, het verfoeisel der kinderen Ammons.

<span id="an_11:8">11:8</span> En alzo deed hij voor al zijn vreemde
vrouwen, die haar goden rookten en offerden.

<span id="an_11:9">11:9</span> Daarom vertoornde Zich de HEERE tegen
Salomo, omdat hij zijn hart geneigd had van den HEERE, den God Israels,
Die hem tweemaal verschenen was.

<span id="an_11:10">11:10</span> En hem van deze zaak geboden had, dat
hij andere goden niet zou nawandelen; doch hij hield niet, wat de HEERE
geboden had.

<span id="an_11:11">11:11</span> Daarom zeide de HEERE tot Salomo:
Dewijl dit bij u geschied is, dat gij niet hebt gehouden Mijn verbond en
Mijn inzettingen, die Ik u geboden heb; Ik zal gewisselijk dit
koninkrijk van u scheuren, en datzelve uw knecht geven.

<span id="an_11:12">11:12</span> In uw dagen nochtans zal Ik dat niet
doen, om uws vaders Davids wil, van de hand uws zoons zal Ik het
scheuren.

<span id="an_11:13">11:13</span> Doch Ik zal het gehele koninkrijk niet
afscheuren; een stam zal Ik uw zoon geven, om Mijns knechts Davids wil,
en om Jeruzalems wil, dat Ik verkoren heb.

<span id="an_11:14">11:14</span> Zo verwekte de HEERE Salomo een
tegenpartijder, Hadad, den Edomiet; hij was van des konings zaad in
Edom.

<span id="an_11:15">11:15</span> Want het was geschied, als David in
Edom was, toen Joab, de krijgsoverste, optoog, om de verslagenen te
begraven, dat hij al wat mannelijk was in Edom sloeg;

<span id="an_11:16">11:16</span> Want Joab bleef aldaar zes maanden, met
het ganse Israel, totdat hij al wat mannelijk was in Edom uitgeroeid
had.

<span id="an_11:17">11:17</span> Doch Hadad was ontvloden, hij en enige
Edomietische mannen uit zijns vaders knechten met hem, om in Egypte te
komen; Hadad nu was een klein jongsken.

<span id="an_11:18">11:18</span> En zij maakten zich op van Midian, en
kwamen tot Paran, en kwamen in Egypte tot Farao, den koning van Egypte,
die hem een huis gaf, en hem voeding toezeide, en hem een land gaf.

<span id="an_11:19">11:19</span> En Hadad vond grote genade in de ogen
van Farao, zodat hij hem tot een vrouw gaf de zuster zijner huisvrouw,
de zuster van Tachpenes, de koningin.

<span id="an_11:20">11:20</span> En de zuster van Tachpenes baarde hem
zijn zoon Genubath, denwelken Tachpenes optoog in het huis van Farao;
zodat Genubath in het huis van Farao was, onder de zonen van Farao.

<span id="an_11:21">11:21</span> Toen nu Hadad in Egypte hoorde, dat
David met zijn vaderen ontslapen, en dat Joab, de krijgsoverste, dood
was, zeide Hadad tot Farao: Laat mij gaan, dat ik in mijn land trekke.

<span id="an_11:22">11:22</span> Doch Farao zeide: Maar wat ontbreekt u
bij mij, dat, zie, gij in uw land zoekt te trekken? En hij zeide: Niets,
maar laat mij evenwel gaan.

<span id="an_11:23">11:23</span> Ook verwekte God hem een
wederpartijder, Rezon, den zoon van Eljada, die gevloden was van zijn
heer Hadad-ezer, den koning van Zoba,

<span id="an_11:24">11:24</span> Tegen welken hij ook mannen vergaderd
had, en werd overste ener bende, als David die doodde; en getrokken
zijnde naar Damaskus, woonden zij aldaar, en regeerden in Damaskus.

<span id="an_11:25">11:25</span> En hij was Israels tegenpartijder al de
dagen van Salomo, en dat benevens het kwaad, dat Hadad deed; want hij
had een afkeer van Israel, en hij regeerde over Syrie.

<span id="an_11:26">11:26</span> Daartoe Jerobeam, de zoon van Nebat,
een Efrathiet van Zereda, Salomo's knecht (wiens moeders naam was Zerua,
een weduwvrouw), hief ook de hand op tegen den koning.

<span id="an_11:27">11:27</span> Dit is nu de zaak, waarom hij de hand
tegen den koning ophief. Salomo bouwde Millo, en sloot de breuk der stad
van zijn vader David toe.

<span id="an_11:28">11:28</span> En de man Jerobeam was een dapper held.
Toen Salomo dezen jongeling zag, dat hij arbeidzaam was, zo stelde hij
hem over al den last van het huis van Jozef.

<span id="an_11:29">11:29</span> Het geschiedde nu te dier tijd, als
Jerobeam uit Jeruzalem uitging, dat de profeet Ahia, de Siloniet, hem op
den weg vond, en hij zich een nieuw kleed aangedaan had, en zij beiden
alleen op het veld waren;

<span id="an_11:30">11:30</span> Zo vatte Ahia het nieuwe kleed, dat aan
hem was, en scheurde het, in twaalf stukken.

<span id="an_11:31">11:31</span> En hij zeide tot Jerobeam: Neem u tien
stukken; want alzo zegt de HEERE, de God Israels: Zie, Ik zal het
koninkrijk van de hand van Salomo scheuren, en u tien stammen geven.

<span id="an_11:32">11:32</span> Maar een stam zal hij hebben, om Mijns
knechts Davids wil, en om Jeruzalems wil, de stad, die Ik verkoren heb
uit alle stammen van Israel.

<span id="an_11:33">11:33</span> Daarom dat zij Mij verlaten, en zich
nedergebogen hebben voor Astoreth, den god der Sidoniers, Kamos, den god
der Moabieten, en Milchom, den god der kinderen Ammons; en niet
gewandeld hebben in Mijn wegen, om te doen wat recht is in Mijn ogen, te
weten Mijn inzettingen en Mijn rechten; gelijk zijn vader David.

<span id="an_11:34">11:34</span> Doch niets van dit koninkrijk zal Ik
uit zijn hand nemen; maar Ik stel hem tot een vorst al de dagen zijns
levens, om Mijns knechts Davids wil, dien Ik verkoren heb, die Mijn
geboden en Mijn inzettingen gehouden heeft.

<span id="an_11:35">11:35</span> Maar uit de hand zijns zoons zal Ik het
koninkrijk nemen; en Ik zal u daarvan tien stammen geven.

<span id="an_11:36">11:36</span> En zijn zoon zal Ik een stam geven;
opdat Mijn knecht David altijd een lamp voor Mijn aangezicht hebbe in
Jeruzalem, de stad, die Ik Mij verkoren heb, om Mijn Naam daar te
stellen.

<span id="an_11:37">11:37</span> Zo zal Ik u nemen, en gij zult regeren
over al wat uw ziel zal begeren; en gij zult koning zijn over Israel.

<span id="an_11:38">11:38</span> En het zal geschieden, zo gij horen
zult al wat Ik u zal gebieden, en in Mijn wegen zult wandelen, en doen
wat recht in Mijn ogen is, houdende Mijn inzettingen en Mijn geboden,
gelijk als Mijn knecht David gedaan heeft; dat Ik met u zal zijn, en u
een bestendig huis bouwen, gelijk als Ik David gebouwd heb, en zal u
Israel geven.

<span id="an_11:39">11:39</span> En Ik zal om diens wil het zaad van
David verootmoedigen; nochtans niet altijd.

<span id="an_11:40">11:40</span> Daarom zocht Salomo Jerobeam te doden;
maar Jerobeam maakte zich op, en vlood in Egypte, tot Sisak, den koning
van Egypte, en was in Egypte, totdat Salomo stierf.

<span id="an_11:41">11:41</span> Het overige nu der geschiedenissen van
Salomo, en al wat hij gedaan heeft, en zijn wijsheid, is dat niet
geschreven in het boek der geschiedenissen van Salomo?

<span id="an_11:42">11:42</span> De tijd nu, dien Salomo te Jeruzalem
over het ganse Israel regeerde, was veertig jaar.

<span id="an_11:43">11:43</span> Daarna ontsliep Salomo met zijn
vaderen, en werd begraven in de stad van zijn vader David; en Rehabeam,
zijn zoon, werd koning in zijn plaats.

<span id="an_12:1">12:1</span> En Rehabeam toog naar Sichem, want het
ganse Israel was te Sichem gekomen, om hem koning te maken.

<span id="an_12:2">12:2</span> Het geschiedde nu, als Jerobeam, de zoon
van Nebat, dit hoorde, daar hij nog in Egypte was (want hij was van het
aangezicht van den koning Salomo gevloden; en Jerobeam woonde in
Egypte),

<span id="an_12:3">12:3</span> Dat zij henen zonden, en lieten hem
roepen; en Jerobeam en de ganse gemeente van Israel kwamen en spraken
tot Rehabeam, zeggende:

<span id="an_12:4">12:4</span> Uw vader heeft ons juk hard gemaakt; gij
dan nu, maak uws vaders harden dienst, en zijn zwaar juk, dat hij ons
opgelegd heeft, lichter, en wij zullen u dienen.

<span id="an_12:5">12:5</span> En hij zeide tot hen: Gaat heen tot aan
den derden dag, komt dan weder tot mij. En het volk ging heen.

<span id="an_12:6">12:6</span> En de koning Rehabeam hield raad met de
oudsten, die gestaan hadden voor het aangezicht van zijn vader Salomo,
als hij leefde, zeggende: Hoe raadt gijlieden, dat men dit volk
antwoorden zal?

<span id="an_12:7">12:7</span> En zij spraken tot hem, zeggende: Indien
gij heden knecht van dit volk wezen zult, en hen dienen, en hun
antwoorden, en tot hen goede woorden spreken zult, zo zullen zij te
allen dage uw knechten zijn.

<span id="an_12:8">12:8</span> Maar hij verliet den raad der oudsten,
dien zij hem geraden hadden; en hij hield raad met de jongelingen, die
met hem opgewassen waren, die voor zijn aangezicht stonden.

<span id="an_12:9">12:9</span> En hij zeide tot hen: Wat raadt
gijlieden, dat wij dit volk antwoorden zullen, die tot mij gesproken
hebben, zeggende: Maak het juk, dat uw vader ons opgelegd heeft,
lichter.

<span id="an_12:10">12:10</span> En de jongelingen, die met hem
opgewassen waren, spraken tot hem, zeggende: Alzo zult gij zeggen tot
dat volk, die tot u gesproken hebben, zeggende: Uw vader heeft ons juk
zwaar gemaakt, maar maak gij het over ons lichter; alzo zult gij tot hen
spreken: Mijn kleinste vinger zal dikker zijn dan mijns vaders lenden.

<span id="an_12:11">12:11</span> Indien nu mijn vader een zwaar juk op u
heeft doen laden, zo zal ik boven uw juk nog daartoe doen; mijn vader
heeft u met geselen gekastijd, maar ik zal u met schorpioenen kastijden.

<span id="an_12:12">12:12</span> Zo kwam Jerobeam en het ganse volk tot
Rehabeam op den derden dag, gelijk als de koning gesproken had,
zeggende: Komt weder tot mij op den derden dag.

<span id="an_12:13">12:13</span> En de koning antwoordde het volk
hardelijk; want hij verliet den raad der oudsten, dien zij hem geraden
hadden.

<span id="an_12:14">12:14</span> En hij sprak tot hen naar den raad der
jongelingen, zeggende: Mijn vader heeft uw juk zwaar gemaakt, maar ik
zal boven uw juk nog daartoe doen; mijn vader heeft u met geselen
gekastijd, maar ik zal u met schorpioenen kastijden.

<span id="an_12:15">12:15</span> Alzo hoorde de koning naar het volk
niet; want deze omwending was van den HEERE, opdat Hij Zijn woord
bevestigde, hetwelk de HEERE door den dienst van Ahia, den Siloniet,
gesproken had tot Jerobeam, den zoon van Nebat.

<span id="an_12:16">12:16</span> Toen gans Israel zag, dat de koning
naar hen niet hoorde, zo gaf het volk den koning weder antwoord,
zeggende: Wat deel hebben wij aan David? Ja, geen erve hebben wij aan
den zoon van Isai; naar uw tenten, o Israel! Voorzie nu uw huis, o
David! Zo ging Israel naar zijn tenten.

<span id="an_12:17">12:17</span> Doch aangaande de kinderen van Israel,
die in de steden van Juda woonden, over die regeerde Rehabeam ook.

<span id="an_12:18">12:18</span> Toen zond de koning Rehabeam Adoram,
die over de schatting was; en het ganse Israel stenigde hem met stenen,
dat hij stierf; maar de koning Rehabeam vervloekte zich om op een wagen
te klimmen, dat hij naar Jeruzalem vluchtte.

<span id="an_12:19">12:19</span> Alzo vielen de Israelieten van het huis
Davids af, tot op dezen dag.

<span id="an_12:20">12:20</span> En het geschiedde, als gans Israel
hoorde, dat Jerobeam wedergekomen was, dat zij henen zonden, en hem in
de vergadering riepen, en hem over gans Israel koning maakten; niemand
volgde het huis Davids, dan de stam van Juda alleen.

<span id="an_12:21">12:21</span> Toen nu Rehabeam te Jeruzalem gekomen
was, vergaderde hij het ganse huis van Juda en den stam van Benjamin,
honderd en tachtig duizend uitgelezenen, geoefend ten oorlog, om tegen
het huis Israels te strijden, opdat hij het koninkrijk weder aan
Rehabeam, den zoon van Salomo, bracht.

<span id="an_12:22">12:22</span> Doch het woord van God geschiedde tot
Semaja, den man Gods, zeggende:

<span id="an_12:23">12:23</span> Zeg tot Rehabeam, den zoon van Salomo,
den koning van Juda, en tot het ganse huis van Juda en Benjamin, en
overige des volks, zeggende:

<span id="an_12:24">12:24</span> Zo zegt de HEERE: Gij zult niet
optrekken, noch strijden tegen uw broederen, de kinderen Israels; een
ieder kere weder tot zijn huis, want deze zaak is van Mij geschied. En
zij hoorden het woord des HEEREN, en keerden weder, om weg te trekken
naar het woord des HEEREN.

<span id="an_12:25">12:25</span> Jerobeam nu bouwde Sichem op het
gebergte van Efraim, en woonde daarin, en toog van daar uit, en bouwde
Penuel.

<span id="an_12:26">12:26</span> En Jerobeam zeide in zijn hart: Nu zal
het koninkrijk weder tot het huis van David keren.

<span id="an_12:27">12:27</span> Zo dit volk opgaan zal om offeranden te
doen in het huis des HEEREN te Jeruzalem, zo zal het hart dezes volks
tot hun heer, tot Rehabeam, den koning van Juda, wederkeren; ja, zij
zullen mij doden, en tot Rehabeam, den koning van Juda, wederkeren.

<span id="an_12:28">12:28</span> Daarom hield de koning een raad, en
maakte twee gouden kalveren; en hij zeide tot hen: Het is ulieden te
veel om op te gaan naar Jeruzalem; zie uw goden, o Israel, die u uit
Egypteland opgebracht hebben.

<span id="an_12:29">12:29</span> En hij zette het ene te Beth-El, en het
andere stelde hij te Dan.

<span id="an_12:30">12:30</span> En deze zaak werd tot zonde; want het
volk ging heen voor het ene, tot Dan toe.

<span id="an_12:31">12:31</span> Hij maakte ook een huis der hoogten; en
maakte priesteren van de geringsten des volks, die niet waren uit de
zonen van Levi.

<span id="an_12:32">12:32</span> En Jerobeam maakte een feest in de
achtste maand, op den vijftienden dag der maand, gelijk het feest, dat
in Juda was, en offerde op het altaar; van gelijken deed hij te Beth-El,
offerende den kalveren, die hij gemaakt had; hij stelde ook te Beth-El
priesteren der hoogten, die hij gemaakt had.

<span id="an_12:33">12:33</span> En hij offerde op het altaar, dat hij
te Beth-El gemaakt had, op den vijftienden dag der achtste maand, der
maand, dewelke hij uit zijn hart verdacht had; zo maakte hij den
kinderen Israels een feest, en offerde op dat altaar, rokende.

<span id="an_13:1">13:1</span> En ziet, een man Gods kwam uit Juda, door
het woord des HEEREN tot Beth-El; en Jerobeam stond bij het altaar, om
te roken.

<span id="an_13:2">13:2</span> En hij riep tegen het altaar, door het
woord des HEEREN, en zeide: Altaar, altaar, zo zegt de HEERE: Zie, een
zoon zal aan het huis Davids geboren worden, wiens naam zal zijn Josia;
die zal op u offeren de priesters der hoogten, die op u roken, en men
zal mensenbeenderen op u verbranden.

<span id="an_13:3">13:3</span> En hij gaf ten zelfden dage een
wonderteken, zeggende: Dit is dat wonderteken, waarvan de HEERE
gesproken heeft; ziet, het altaar zal vaneen gescheurd, en de as, die
daarop is, afgestort worden.

<span id="an_13:4">13:4</span> Het geschiedde nu, als de koning het
woord van den man Gods hoorde, hetwelk hij tegen het altaar te Beth-El
geroepen had, dat Jerobeam zijn hand van op het altaar uitstrekte,
zeggende: Grijpt hem! Maar zijn hand, die hij tegen hem uitgestrekt had,
verdorde, dat hij ze niet weder tot zich trekken kon.

<span id="an_13:5">13:5</span> En het altaar werd vaneen gescheurd, en
de as van het altaar afgestort, naar dat wonderteken, dat de man Gods
gegeven had, door het woord des HEEREN.

<span id="an_13:6">13:6</span> Toen antwoordde de koning, en zeide tot
den man Gods: Aanbid toch het aangezicht des HEEREN, uws Gods,
ernstelijk, en bid voor mij, dat mijn hand weder tot mij kome! Toen bad
de man Gods het aangezicht des HEEREN ernstelijk; en de hand des konings
kwam weder tot hem, en werd gelijk te voren.

<span id="an_13:7">13:7</span> En de koning sprak tot den man Gods: Kom
met mij naar huis, en sterk u, en ik zal u een geschenk geven.

<span id="an_13:8">13:8</span> Maar de man Gods zeide tot den koning: Al
gaaft gij mij de helft van uw huis, zo zou ik niet met u gaan, en ik zou
in deze plaats geen brood eten, noch water drinken.

<span id="an_13:9">13:9</span> Want zo heeft mij de HEERE geboden door
Zijn woord, zeggende: Gij zult geen brood eten, noch water drinken; en
gij zult niet wederkeren door den weg, dien gij gegaan zijt.

<span id="an_13:10">13:10</span> En hij ging door een anderen weg, en
keerde niet weder door den weg, door welken hij te Beth-El gekomen was.

<span id="an_13:11">13:11</span> Een oud profeet nu woonde te Beth-El;
en zijn zoon kwam, en vertelde hem al het werk, dat de man Gods te dien
dage in Beth-El gedaan had, met de woorden, die hij tot den koning
gesproken had; deze vertelden zij ook hun vader.

<span id="an_13:12">13:12</span> En hun vader sprak tot hen: Wat weg is
hij getogen? En zijn zonen hadden den weg gezien, welken de man Gods was
getogen, die uit Juda gekomen was.

<span id="an_13:13">13:13</span> Toen zeide hij tot zijn zonen: Zadelt
mij den ezel. En zij zadelden hem den ezel, en hij reed daarop.

<span id="an_13:14">13:14</span> En hij toog den man Gods na, en vond
hem zittende onder een eik; en hij zeide tot hem: Zijt gij de man Gods,
die uit Juda gekomen zijt? En hij zeide: Ik ben het.

<span id="an_13:15">13:15</span> Toen zeide hij tot hem: Kom met mij
naar huis, en eet brood.

<span id="an_13:16">13:16</span> Doch hij zeide: Ik kan niet met u
wederkeren, noch met u inkomen; ik zal ook geen brood eten, noch met u
water drinken, in deze plaats.

<span id="an_13:17">13:17</span> Want een woord is tot mij geschied door
het woord des HEEREN: Gij zult aldaar noch brood eten, noch water
drinken; gij zult niet wederkeren, gaande door den weg, door denwelken
gij gegaan zijt.

<span id="an_13:18">13:18</span> En hij zeide tot hem: Ik ben ook een
profeet, gelijk gij, en een engel heeft tot mij gesproken door het woord
des HEEREN, zeggende: Breng hem weder met u in uw huis, dat hij brood
ete en water drinke. Doch hij loog hem.

<span id="an_13:19">13:19</span> En hij keerde met hem wederom, en at
brood in zijn huis, en dronk water.

<span id="an_13:20">13:20</span> En het geschiedde, als zij aan de tafel
zaten, dat het woord des HEEREN geschiedde tot den profeet, die hem had
doen wederkeren;

<span id="an_13:21">13:21</span> En hij riep tot den man Gods, die uit
Juda gekomen was, zeggende: Zo zegt de HEERE: Daarom dat gij den mond
des HEEREN zijt wederspannig geweest, en niet gehouden hebt het gebod,
dat u de HEERE, uw God, geboden had,

<span id="an_13:22">13:22</span> Maar zijt wedergekeerd, en hebt brood
gegeten en water gedronken ter plaatse, waarvan Hij tot u gesproken had:
Gij zult geen brood eten noch water drinken; zo zal uw dood lichaam in
uw vaderen graf niet komen.

<span id="an_13:23">13:23</span> En het geschiedde, nadat hij brood
gegeten, en nadat hij gedronken had, dat hij hem den ezel zadelde, te
weten voor den profeet, dien hij had koen wederkeren.

<span id="an_13:24">13:24</span> Zo toog hij heen, en een leeuw vond hem
op den weg, en doodde hem; en zijn dood lichaam lag geworpen op den weg,
en de ezel stond daarbij; ook stond de leeuw bij het dode lichaam.

<span id="an_13:25">13:25</span> En ziet, er gingen lieden voorbij, en
zagen het dode lichaam geworpen op den weg, en den leeuw, staande bij
het dode lichaam; en zij kwamen en zeiden het in de stad, waarin de oude
profeet woonde.

<span id="an_13:26">13:26</span> Als de profeet, die hem van den weg had
doen wederkeren, dit hoorde, zo zeide hij: Het is de man Gods, die den
mond des HEEREN wederspannig is geweest; daarom heeft de HEERE hem den
leeuw overgegeven die hem gebroken, en hem gedood heeft, naar het woord
des HEEREN, dat Hij tot hem gesproken had.

<span id="an_13:27">13:27</span> Verder sprak hij tot zijn zonen,
zeggende: Zadelt mij den ezel. En zij zadelden hem.

<span id="an_13:28">13:28</span> Toen toog hij heen, en vond zijn dood
lichaam geworpen op den weg, en den ezel, en den leeuw, staande bij het
dode lichaam; de leeuw had het dode lichaam niet gegeten, en den ezel
niet gebroken.

<span id="an_13:29">13:29</span> Toen nam de profeet het dode lichaam
van den man Gods op, en legde dat op den ezel, en voerde het wederom; zo
kwam de oude profeet in de stad om rouw te bedrijven en hem te begraven.

<span id="an_13:30">13:30</span> En hij legde zijn dood lichaam in zijn
graf; en zij maakten over hem een weeklage: Ach, mijn broeder!

<span id="an_13:31">13:31</span> Het geschiedde nu, nadat hij hem
begraven had, dat hij sprak tot zijn zonen, zeggende: Als ik zal
gestorven zijn, zo begraaft mij in dat graf, waarin de man Gods begraven
is, en legt mijn beenderen bij zijn beenderen.

<span id="an_13:32">13:32</span> Want de zaak zal gewisselijk
geschieden, die hij door het woord des HEEREN uitgeroepen heeft tegen
het altaar, dat te Beth-El is, en tegen al de huizen der hoogten, die in
de steden van Samaria zijn.

<span id="an_13:33">13:33</span> Na deze geschiedenis keerde zich
Jerobeam niet van zijn bozen weg; maar maakte wederom priesters der
hoogten van de geringsten des volks; wie wilde, diens hand vulde hij, en
werd een van de priesters der hoogten.

<span id="an_13:34">13:34</span> En hij werd in deze zaak het huis van
Jerobeam tot zonde, om hetzelve te doen afsnijden en te verdelgen van
den aardbodem.

<span id="an_14:1">14:1</span> Te dierzelfder tijd was Abia, de zoon van
Jerobeam, krank.

<span id="an_14:2">14:2</span> En Jerobeam zeide tot zijn huisvrouw:
Maak u nu op, en verstel u, dat men niet merkte, dat gij Jerobeams
huisvrouw zijt, en ga heen naar Silo, zie, daar is de profeet Ahia, die
van mij gesproken heeft, dat ik koning zou zijn over dit volk.

<span id="an_14:3">14:3</span> En neem in uw hand tien broden, en
koeken, en een kruik honig, en ga tot hem; hij zal u te kennen geven,
wat dezen jongen geschieden zal.

<span id="an_14:4">14:4</span> En Jerobeams huisvrouw deed alzo, en
maakte zich op, en ging naar Silo, en kwam in het huis van Ahia. Ahia nu
kon niet zien, want zijn ogen stonden stijf vanwege zijn ouderdom.

<span id="an_14:5">14:5</span> Maar de HEERE zeide tot Ahia: Zie,
Jerobeams huisvrouw komt, om een zaak van u te vragen, aangaande haar
zoon, want hij is krank; zo en zo zult gij tot haar spreken, en het zal
zijn, als zij inkomt, dat zij zich vreemd aanstellen zal.

<span id="an_14:6">14:6</span> En het geschiedde, als Ahia het geruis
harer voeten hoorde, toen zij ter deure inkwam, dat hij zeide: Kom in,
gij huisvrouw van Jerobeam! Waarom stelt gij u dus vreemd aan? Want ik
ben tot u gezonden met een harde boodschap.

<span id="an_14:7">14:7</span> Ga heen, zeg Jerobeam: Zo zegt de HEERE,
de God Israels: Daarom, dat Ik u verheven heb uit het midden des volks,
en u tot een voorganger over Mijn volk Israel gesteld heb;

<span id="an_14:8">14:8</span> En het koninkrijk van het huis van David
gescheurd, en dat u gegeven heb, en gij niet geweest zijt, gelijk Mijn
knecht David, die Mijn geboden hield, en die Mij met zijn ganse hart
navolgde, om te doen alleen wat recht is in Mijn ogen;

<span id="an_14:9">14:9</span> Maar kwaad gedaan hebt, doende des meer
dan allen, die voor u geweest zijn, en henengegaan zijt, en hebt u
andere goden en gegotene beelden gemaakt, om Mij tot toorn te verwekken,
en hebt Mij achter uw rug geworpen;

<span id="an_14:10">14:10</span> Daarom, zie, Ik zal kwaad over het huis
van Jerobeam brengen, en van Jerobeam uitroeien, wat mannelijk is, den
beslotene en verlatene in Israel; en Ik zal de nakomelingen van het huis
van Jerobeam wegdoen, gelijk de drek weggedaan wordt, totdat het
ganselijk vergaan zij.

<span id="an_14:11">14:11</span> Die van Jerobeam in de stad sterft,
zullen de honden eten; en die in het veld sterft, zullen de vogelen des
hemels eten; want de HEERE heeft het gesproken.

<span id="an_14:12">14:12</span> Gij dan maak u op, ga naar uw huis; als
uw voeten in de stad zullen gekomen zijn, zo zal het kind sterven.

<span id="an_14:13">14:13</span> En gans Israel zal hem beklagen, en hem
begraven; want deze alleen van Jerobeam zal in het graf komen, omdat in
hem wat goeds voor den HEERE, den God Israels, in het huis van Jerobeam
gevonden is.

<span id="an_14:14">14:14</span> Doch de HEERE zal Zich een koning
verwekken over Israel, die het huis van Jerobeam ten zelfden dage
uitroeien zal; maar wat zal het ook nu zijn?

<span id="an_14:15">14:15</span> De HEERE zal ook Israel slaan, gelijk
een riet in het water omgedreven wordt, en zal Israel uitrukken uit dit
goede land, dat Hij hun vaderen gegeven heeft, en zal hen verstrooien op
gene zijde der rivier; daarom dat zij hun bossen gemaakt hebben, den
HEERE tot toorn verwekkende.

<span id="an_14:16">14:16</span> En Hij zal Israel overgeven, om
Jerobeams zonden wil, die gezondigd heeft, en die Israel heeft doen
zondigen.

<span id="an_14:17">14:17</span> Toen maakte zich Jerobeams vrouw op, en
ging heen, en kwam te Thirza; als zij nu op den dorpel van het huis
kwam, zo stierf de jongeling.

<span id="an_14:18">14:18</span> En zij begroeven hem, en gans Israel
beklaagde hem; naar het woord des HEEREN, dat Hij gesproken had door den
dienst van Zijn knecht Ahia, den profeet.

<span id="an_14:19">14:19</span> Het overige nu der geschiedenissen van
Jerobeam, hoe hij gekrijgd, en hoe hij geregeerd heeft, ziet, die zijn
geschreven in het boek der kronieken der koningen van Israel.

<span id="an_14:20">14:20</span> De dagen nu, die Jerobeam heeft
geregeerd, zijn twee en twintig jaren; en hij ontsliep met zijn vaderen,
en Nadab, zijn zoon, regeerde in zijn plaats.

<span id="an_14:21">14:21</span> Rehabeam nu, de zoon van Salomo,
regeerde in Juda; een en veertig jaren was Rehabeam oud, als hij koning
werd, en regeerde zeventien jaren te Jeruzalem, in de stad, die de HEERE
verkoren had uit al de stammen van Israel, om Zijn Naam daar te zetten;
en de naam zijner moeder was Naama, de Ammonietische.

<span id="an_14:22">14:22</span> En Juda deed wat kwaad was in de ogen
des HEEREN, en zij verwekten Hem tot ijver, meer dan al hun vaderen
gedaan hadden, met hun zonden, die zij zondigden.

<span id="an_14:23">14:23</span> Want ook zij bouwden zich hoogten, en
opgerichte beelden, en bossen, op allen hogen heuvel, en onder allen
groenen boom.

<span id="an_14:24">14:24</span> Er waren ook schandjongens in het land;
zij deden naar al de gruwelen der heidenen, die de HEERE van het
aangezicht der kinderen Israels uit de bezitting verdreven had.

<span id="an_14:25">14:25</span> Het geschiedde nu in het vijfde jaar
van den koning Rehabeam, dat Sisak, de koning van Egypte, optoog tegen
Jeruzalem.

<span id="an_14:26">14:26</span> En hij nam de schatten van het huis des
HEEREN, en de schatten van het huis des konings weg, ja, hij nam alles
weg; hij nam ook al de gouden schilden weg, die Salomo gemaakt had.

<span id="an_14:27">14:27</span> En de koning Rehabeam maakte, in plaats
van die, koperen schilden; en hij beval die onder de hand van de
oversten der trawanten, die de deur van het huis des konings bewaarden.

<span id="an_14:28">14:28</span> En het geschiedde, zo wanneer de koning
in het huis des HEEREN ging, dat de trawanten dezelve droegen, en die
wederbrachten in der trawanten wachtkamer.

<span id="an_14:29">14:29</span> Het overige nu der geschiedenissen van
Rehabeam, en al wat hij gedaan heeft, zijn die niet geschreven in het
boek der kronieken der koningen van Juda?

<span id="an_14:30">14:30</span> En er was krijg tussen Rehabeam en
tussen Jerobeam, al hun dagen.

<span id="an_14:31">14:31</span> En Rehabeam ontsliep met zijn vaderen,
en werd begraven bij zijn vaderen in de stad Davids; en de naam zijner
moeder was Naama, de Ammonietische; en zijn zoon Abiam regeerde in zijn
plaats.

<span id="an_15:1">15:1</span> In het achttiende jaar nu van den koning
Jerobeam, den zoon van Nebat, werd Abiam koning over Juda.

<span id="an_15:2">15:2</span> Hij regeerde drie jaren te Jeruzalem; en
de naam zijner moeder was Maacha, een dochter van Abisalom.

<span id="an_15:3">15:3</span> En hij wandelde in al de zonden zijns
vaders, die hij voor hem gedaan had; en zijn hart was niet volkomen met
den HEERE, zijn God, gelijk het hart van zijn vader David.

<span id="an_15:4">15:4</span> Maar om Davids wil, gaf de HEERE, zijn
God, hem een lamp in Jeruzalem, verwekkende zijn zoon na hem, en
bevestigende Jeruzalem.

<span id="an_15:5">15:5</span> Omdat David gedaan had wat recht was in
de ogen des HEEREN, en niet geweken was van alles, wat Hij hem geboden
had, al de dagen zijns levens, dan alleen in de zaak van Uria, den
Hethiet.

<span id="an_15:6">15:6</span> En er was krijg geweest tussen Rehabeam
en tussen Jerobeam, al de dagen zijns levens.

<span id="an_15:7">15:7</span> Het overige nu der geschiedenissen van
Abiam, en alles, wat hij gedaan heeft, is dat niet geschreven in het
boek der kronieken der koningen van Juda? Er was ook krijg tussen Abiam
en tussen Jerobeam.

<span id="an_15:8">15:8</span> En Abiam ontsliep met zijn vaderen, en
zij begroeven hem in de stad Davids; en Asa, zijn zoon, regeerde in zijn
plaats.

<span id="an_15:9">15:9</span> In het twintigste jaar van Jerobeam, den
koning van Israel, werd Asa koning over Juda.

<span id="an_15:10">15:10</span> En hij regeerde een en veertig jaren te
Jeruzalem, en de naam zijner moeder was Maacha, een dochter van
Abisalom.

<span id="an_15:11">15:11</span> En Asa deed wat recht was in de ogen
des HEEREN, gelijk zijn vader David.

<span id="an_15:12">15:12</span> Want hij nam weg de schandjongens uit
het land, en deed weg al de drekgoden, die zijn vaders gemaakt hadden.

<span id="an_15:13">15:13</span> Ja, zelfs zijn moeder Maacha zette hij
ook af, dat zij geen koningin ware, omdat zij een afgrijselijken afgod
in een bos gemaakt had; ook roeide Asa uit haar afgrijselijken afgod, en
verbrandde hem aan de beek Kidron.

<span id="an_15:14">15:14</span> De hoogten werden wel niet weggenomen;
nochtans was het hart van Asa volkomen met den HEERE, al zijn dagen.

<span id="an_15:15">15:15</span> En hij bracht in het huis des HEEREN de
geheiligde dingen zijns vaders, en zijn geheiligde dingen, zilver, en
goud, en vaten.

<span id="an_15:16">15:16</span> En er was krijg tussen Asa en tussen
Baesa, den koning van Israel, al hun dagen.

<span id="an_15:17">15:17</span> Want Baesa, de koning van Israel, toog
op tegen Juda, en bouwde Rama; opdat hij niemand toeliet uit te gaan en
in te komen tot Asa, den koning van Juda.

<span id="an_15:18">15:18</span> Toen nam Asa al het zilver en goud, dat
overgebleven was in de schatten van het huis des HEEREN, en de schatten
van het huis des konings, en gaf ze in de hand zijner knechten; en de
koning Asa zond ze tot Benhadad, den zoon van Tabrimmon, den zoon van
Hezion, den koning van Syrie, die te Damaskus woonde, zeggende:

<span id="an_15:19">15:19</span> Er is een verbond tussen mij en tussen
u, tussen mijn vader en tussen uw vader; zie, ik zend u een geschenk,
zilver en goud; ga heen, maak uw verbond te niet met Baesa, den koning
van Israel, dat hij aftrekke van tegen mij.

<span id="an_15:20">15:20</span> En Benhadad hoorde naar den koning Asa,
en zond de oversten der heiren, die hij had, tegen de steden van Israel;
en sloeg Ijon, en Dan, en Abel Beth-Maacha, en het ganse Cinneroth, met
het ganse land Nafthali.

<span id="an_15:21">15:21</span> En het geschiedde, als Baesa zulks
hoorde, dat hij afliet van Rama te bouwen, en hij bleef te Thirza.

<span id="an_15:22">15:22</span> Toen liet de koning Asa door gans Juda
uitroepen (niemand was vrij), dat zij de stenen van Rama, en het hout
daarvan, zouden wegdragen, waarmede Baesa gebouwd had; en de koning Asa
bouwde daarmede Geba-Benjamins, en Mizpa.

<span id="an_15:23">15:23</span> Het overige nu van alle geschiedenissen
van Asa, en al zijn macht, en al wat hij gedaan heeft, en de steden, die
hij gebouwd heeft, zijn die niet geschreven in het boek der kronieken
der koningen van Juda? Doch in den tijd zijns ouderdoms werd hij krank
aan zijn voeten.

<span id="an_15:24">15:24</span> En Asa ontsliep met zijn vaderen, en
werd begraven met zijn vaderen, in de stad van zijn vader David; en zijn
zoon Josafat werd koning in zijn plaats.

<span id="an_15:25">15:25</span> Nadab nu, de zoon van Jerobeam, werd
koning over Israel, in het tweede jaar van Asa, den koning van Juda; en
hij regeerde twee jaren over Israel.

<span id="an_15:26">15:26</span> En hij deed wat kwaad was in de ogen
des HEEREN, en wandelde in den weg zijns vaders, en in zijn zonde,
waarmede hij Israel had doen zondigen.

<span id="an_15:27">15:27</span> En Baesa, de zoon van Ahia, van het
huis van Issaschar, maakte een verbintenis tegen hem, en Baesa sloeg hem
te Gibbethon, hetwelk der Filistijnen is, als Nadab en gans Israel
Gibbethon belegerden.

<span id="an_15:28">15:28</span> En Baesa doodde hem, in het derde jaar
van Asa, den koning van Juda, en werd koning in zijn plaats.

<span id="an_15:29">15:29</span> Het geschiedde nu, als hij regeerde,
dat hij het ganse huis van Jerobeam sloeg; hij liet niets over van
Jerobeam, wat adem had, totdat hij hem verdelgd had, naar het woord des
HEEREN, dat Hij gesproken had door den dienst van Zijn knecht Ahia, den
Siloniet;

<span id="an_15:30">15:30</span> Om de zonden van Jerobeam, die
zondigde, en die Israel zondigen deed, en om zijn terging, waarmede hij
den HEERE, den God Israels, getergd had.

<span id="an_15:31">15:31</span> Het overige nu der geschiedenissen van
Nadab, en al wat hij gedaan heeft, is dat niet geschreven in het boek
der kronieken der koningen van Israel?

<span id="an_15:32">15:32</span> En er was oorlog tussen Asa en tussen
Baesa, den koning van Israel, al hun dagen.

<span id="an_15:33">15:33</span> In het derde jaar van Asa, koning van
Juda, werd Baesa, de zoon van Ahia, koning over gans Israel, te Thirza,
en regeerde vier en twintig jaren.

<span id="an_15:34">15:34</span> En hij deed wat kwaad was in de ogen
des HEEREN, en wandelde in den weg van Jerobeam, en in zijn zonde,
waarmede hij Israel had doen zondigen.

<span id="an_16:1">16:1</span> Toen geschiedde het woord des HEEREN tot
Jehu, den zoon van Hanani, tegen Baesa, zeggende:

<span id="an_16:2">16:2</span> Daarom, dat Ik u uit het stof verheven,
en u tot een voorganger over Mijn volk Israel gesteld heb, en gij
gewandeld hebt in den weg van Jerobeam, en Mijn volk Israel hebt doen
zondigen, Mij tot toorn verwekkende door hun zonden;

<span id="an_16:3">16:3</span> Zie, zo zal Ik de nakomelingen van Baesa,
en de nakomelingen van zijn huis wegdoen; en Ik zal uw huis maken,
gelijk het huis van Jerobeam, den zoon van Nebat.

<span id="an_16:4">16:4</span> Die van Baesa in de stad sterft, zullen
de honden eten, en die van hem in het veld sterft, zullen de vogelen des
hemels eten.

<span id="an_16:5">16:5</span> Het overige nu der geschiedenissen van
Baesa, en wat hij gedaan heeft, en zijn macht, zijn die niet geschreven
in het boek der kronieken der koningen van Israel?

<span id="an_16:6">16:6</span> En Baesa ontsliep met zijn vaderen, en
werd begraven te Thirza; en zijn zoon Ela regeerde in zijn plaats.

<span id="an_16:7">16:7</span> Alzo geschiedde ook het woord des HEEREN,
door den dienst van den profeet Jehu, den zoon van Hanani, tegen Baesa
en tegen zijn huis; en dat om al het kwaad, dat hij gedaan had in de
ogen des HEEREN, Hem tot toorn verwekkende door het werk zijner handen,
omdat hij was gelijk het huis van Jerobeam, en omdat hij hetzelve
verslagen had.

<span id="an_16:8">16:8</span> In het zes en twintigste jaar van Asa,
den koning van Juda, werd Ela, de zoon van Baesa, koning over Israel, te
Thirza, en regeerde twee jaren.

<span id="an_16:9">16:9</span> En Zimri, zijn knecht, overste van de
helft der wagenen, maakte een verbintenis tegen hem, als hij te Thirza
was, zich dronken drinkende in het huis van Arza, den hofmeester te
Thirza;

<span id="an_16:10">16:10</span> Zo kwam Zimri in, en sloeg hem, en
doodde hem, in het zeven en twintigste jaar van Asa, den koning van
Juda; en hij werd koning in zijn plaats.

<span id="an_16:11">16:11</span> En het geschiedde, als hij regeerde,
als hij op zijn troon zat, dat hij het ganse huis van Baesa sloeg; hij
liet hem niet over die mannelijk was, noch zijn bloedverwanten, noch
zijn vrienden.

<span id="an_16:12">16:12</span> Alzo verdelgde Zimri het ganse huis van
Baesa, naar het woord des HEEREN, dat Hij over Baesa gesproken had, door
den dienst van den profeet Jehu;

<span id="an_16:13">16:13</span> Om al de zonden van Baesa, en de zonden
van Ela, zijn zoon, waarmede zij gezondigd hadden, en waarmede zij
Israel hadden doen zondigen, tot toorn verwekkende den HEERE, den God
Israels, door hun ijdelheden.

<span id="an_16:14">16:14</span> Het overige nu der geschiedenissen van
Ela, en al wat hij gedaan heeft, is dat niet geschreven in het boek der
kronieken der koningen van Israel?

<span id="an_16:15">16:15</span> In het zeven en twintigste jaar van
Asa, den koning van Juda, regeerde Zimri zeven dagen te Thirza; en het
volk had zich gelegerd tegen Gibbethon, dat der Filistijnen is.

<span id="an_16:16">16:16</span> Het volk nu, dat zich gelegerd had,
hoorde zeggen: Zimri heeft een verbintenis gemaakt, ja, heeft ook den
koning verslagen; daarom maakte het ganse Israel ten zelfden dage Omri,
den krijgsoverste, koning over Israel, in het leger.

<span id="an_16:17">16:17</span> En Omri toog op, en gans Israel met hem
van Gibbethon, en belegerde Thirza.

<span id="an_16:18">16:18</span> En het geschiedde, als Zimri zag, dat
de stad ingenomen was, dat hij ging in het paleis van het huis des
konings, en verbrandde boven zich het huis des konings met vuur, en
stierf;

<span id="an_16:19">16:19</span> Om zijn zonden, die hij gezondigd had,
doende wat kwaad was in de ogen des HEEREN, wandelende in den weg van
Jerobeam, en in zijn zonde, die hij gedaan had, doende Israel zondigen.

<span id="an_16:20">16:20</span> Het overige nu der geschiedenissen van
Zimri, en zijn verbintenis, die hij gemaakt heeft, zijn die niet
geschreven in het boek der kronieken der koningen van Israel?

<span id="an_16:21">16:21</span> Toen werd het volk van Israel verdeeld
in twee helften; de helft des volks volgde Tibni, den zoon van Ginath,
om hem koning te maken; en de helft volgde Omri.

<span id="an_16:22">16:22</span> Maar het volk, dat Omri volgde, was
sterker dan het volk, dat Tibni, den zoon van Ginath, volgde; en Tibni
stierf, en Omri regeerde.

<span id="an_16:23">16:23</span> In het een en dertigste jaar van Asa,
den koning van Juda, werd Omri koning over Israel, en regeerde twaalf
jaren; te Thirza regeerde hij zes jaren.

<span id="an_16:24">16:24</span> En hij kocht den berg Samaria van
Semer, voor twee talenten zilvers, en bebouwde den berg; en noemde den
naam der stad, die hij bouwde, naar den naam van Semer, den heer des
bergs, Samaria.

<span id="an_16:25">16:25</span> En Omri deed wat kwaad was in de ogen
des HEEREN; ja, hij deed erger dan allen, die voor hem geweest waren.

<span id="an_16:26">16:26</span> En hij wandelde in alle wegen van
Jerobeam, den zoon van Nebat, en in zijn zonden, waarmede hij Israel had
doen zondigen, verwekkende den HEERE, den God Israels, tot toorn, door
hun ijdelheden.

<span id="an_16:27">16:27</span> Het overige nu der geschiedenissen van
Omri, wat hij gedaan heeft, en zijn macht die hij gepleegd heeft, zijn
die niet geschreven in het boek der kronieken der koningen van Israel?

<span id="an_16:28">16:28</span> En Omri ontsliep met zijn vaderen, en
werd begraven te Samaria; en zijn zoon Achab regeerde in zijn plaats.

<span id="an_16:29">16:29</span> En Achab, de zoon van Omri, werd koning
over Israel, in het acht en dertigste jaar van Asa, den koning van Juda;
en Achab, de zoon van Omri, regeerde over Israel, te Samaria, twee en
twintig jaren.

<span id="an_16:30">16:30</span> En Achab, den zoon van Omri, deed wat
kwaad was in de ogen des HEEREN, meer dan allen, die voor hem geweest
waren.

<span id="an_16:31">16:31</span> En het geschiedde (was het een lichte
zaak, dat hij wandelde in de zonden van Jerobeam, den zoon van Nebat?),
dat hij nog ter vrouwe nam Izebel, de dochter van Eth-Baal, den koning
der Sidoniers, en heenging, en diende Baal, en boog zich voor hem.

<span id="an_16:32">16:32</span> En hij richtte voor Baal een altaar op,
in het huis van Baal, hetwelk hij te Samaria gebouwd had.

<span id="an_16:33">16:33</span> Ook maakte Achab een bos, zodat Achab
nog meer deed, om den HEERE, den God Israels, tot toorn te verwekken,
dan alle koningen van Israel, die voor hem geweest waren.

<span id="an_16:34">16:34</span> In zijn dagen bouwde Hiel, de
Betheliet, Jericho; op Abiram, zijn eerstgeborenen zoon heeft hij haar
gegrondvest, en op Segub, zijn jongsten zoon, heeft hij haar poorten
gesteld; naar het woord des HEEREN, dat Hij door den dienst van Jozua,
den zoon van Nun, gesproken had.

<span id="an_17:1">17:1</span> En Elia, de Thisbiet, van de inwoneren
van Gilead, zeide tot Achab: Zo waarachtig als de HEERE, de God Israels,
leeft, voor Wiens aangezicht ik sta, indien deze jaren dauw of regen
zijn zal, tenzij dan naar mijn woord!

<span id="an_17:2">17:2</span> Daarna geschiedde het woord des HEEREN
tot hem, zeggende:

<span id="an_17:3">17:3</span> Ga weg van hier, en wend u naar het
oosten, en verberg u aan de beek Krith, die voor aan de Jordaan is.

<span id="an_17:4">17:4</span> En het zal geschieden, dat gij uit de
beek drinken zult; en Ik heb de raven geboden, dat zij u daar
onderhouden zullen.

<span id="an_17:5">17:5</span> Hij ging dan heen, en deed naar het woord
des HEEREN; want hij ging en woonde bij de beek Krith, die voor aan de
Jordaan is.

<span id="an_17:6">17:6</span> En de raven brachten hem des morgens
brood en vlees, desgelijks brood en vlees des avonds; en hij dronk uit
de beek.

<span id="an_17:7">17:7</span> En het geschiedde ten einde van vele
dagen, dat de beek uitdroogde; want geen regen was in het land geweest.

<span id="an_17:8">17:8</span> Toen geschiedde het woord des HEEREN tot
hem, zeggende:

<span id="an_17:9">17:9</span> Maak u op, ga heen naar Zarfath, dat bij
Sidon is, en woon aldaar; zie, Ik heb daar een weduwvrouw geboden, dat
zij u onderhoude.

<span id="an_17:10">17:10</span> Toen maakte hij zich op, en ging naar
Zarfath. Als hij nu aan de poort der stad kwam, ziet, zo was daar een
weduwvrouw, hout lezende; en hij riep tot haar, en zeide: Haal mij toch
een weinig waters in dit vat, dat ik drinke.

<span id="an_17:11">17:11</span> Toen zij nu heenging om te halen, zo
riep hij tot haar, en zeide: Haal mij toch ook een bete broods in uw
hand.

<span id="an_17:12">17:12</span> Maar zij zeide: Zo waarachtig als de
HEERE, uw God, leeft, indien ik een koek heb, dan alleen een hand vol
meels in de kruik, en een weinig olie in de fles! En zie ik heb een paar
houten gelezen, en ik ga heen, en zal het voor mij en voor mijn zoon
bereiden, dat wij het eten, en sterven.

<span id="an_17:13">17:13</span> En Elia zeide tot haar: Vrees niet, ga
heen, doe naar uw woord; maar maak mij vooreerst een kleinen koek
daarvan, en breng mij dien hier uit; doch voor u en uw zoon zult gij
daarna wat maken.

<span id="an_17:14">17:14</span> Want zo zegt de HEERE, de God Israels:
Het meel van de kruik zal niet verteerd worden, en de olie der fles zal
niet ontbreken, tot op den dag, dat de HEERE regen op den aardbodem
geven zal.

<span id="an_17:15">17:15</span> En zij ging heen, en deed naar het
woord van Elia; zo at zij, en hij, en haar huis, vele dagen.

<span id="an_17:16">17:16</span> Het meel van de kruik werd niet
verteerd, en de olie van de fles ontbrak niet, naar het woord des
HEEREN, dat Hij gesproken had door den dienst van Elia.

<span id="an_17:17">17:17</span> En het geschiedde na deze dingen, dat
de zoon dezer vrouw, der waardin van het huis, krank werd; en zijn
krankheid werd zeer sterk, totdat geen adem in hem overgebleven was.

<span id="an_17:18">17:18</span> En zij zeide tot Elia: Wat heb ik met u
te doen, gij man Gods? Zijt gij bij mij ingekomen, om mijn
ongerechtigheid in gedachtenis te brengen, en om mijn zoon te doden?

<span id="an_17:19">17:19</span> En hij zeide tot haar: Geef mij uw
zoon. En hij nam hem van haar schoot, en droeg hem boven in de
opperzaal, waar hij zelf woonde, en hij legde hem neder op zijn bed.

<span id="an_17:20">17:20</span> En hij riep den HEERE aan, en zeide:
HEERE, mijn God, hebt Gij dan ook deze weduwe, bij dewelke ik herberge,
zo kwalijk gedaan, dat Gij haar zoon gedood hebt?

<span id="an_17:21">17:21</span> En hij mat zich driemaal uit over dat
kind, en riep den HEERE aan, en zeide: HEERE, mijn God, laat toch de
ziel van dit kind in hem wederkomen.

<span id="an_17:22">17:22</span> En de HEERE verhoorde de stem van Elia;
en de ziel van het kind kwam weder in hem, dat het weder levend werd.

<span id="an_17:23">17:23</span> En Elia nam het kind, en bracht het af
van de opperzaal in het huis, en gaf het aan zijn moeder; en Elia zeide:
Zie, uw zoon leeft.

<span id="an_17:24">17:24</span> Toen zeide de vrouw tot Elia: Nu weet
ik, dat gij een man Gods zijt, en dat het woord des HEEREN in uw mond
waarheid is.

<span id="an_18:1">18:1</span> En het gebeurde na vele dagen, dat het
woord des HEEREN geschiedde tot Elia, in het derde jaar, zeggende: Ga
heen, vertoon u aan Achab; want Ik zal regen geven op den aardbodem.

<span id="an_18:2">18:2</span> En Elia ging heen, om zich aan Achab te
vertonen. En de honger was sterk in Samaria.

<span id="an_18:3">18:3</span> En Achab had Obadja, den hofmeester,
geroepen; en Obadja was den HEERE zeer vrezende.

<span id="an_18:4">18:4</span> Want het geschiedde, als Izebel de
profeten des HEEREN uitroeide, dat Obadja honderd profeten nam, en
verborg ze bij vijftig man in een spelonk, en onderhield hen met brood
en water.

<span id="an_18:5">18:5</span> En Achab had gezegd tot Obadja: Trek door
het land, tot alle waterfonteinen en tot alle rivieren; misschien zullen
wij gras vinden, opdat wij de paarden en de muilezelen in het leven
behouden, en niets uitroeien van de beesten.

<span id="an_18:6">18:6</span> En zij deelden het land onder zich, dat
zij het doortogen; Achab ging bijzonder op een weg, en Obadja ging ook
bijzonder op een weg.

<span id="an_18:7">18:7</span> Als nu Obadja op den weg was, ziet, zo
was hem Elia tegemoet; en hem kennende, zo viel hij op zijn aangezicht,
en zeide: Zijt gij mijn heer Elia?

<span id="an_18:8">18:8</span> Hij zeide: Ik ben het; ga heen, zeg uw
heer: Zie, Elia is hier.

<span id="an_18:9">18:9</span> Maar hij zeide: Wat heb ik gezondigd, dat
gij uw knecht geeft in de hand van Achab, dat hij mij dode?

<span id="an_18:10">18:10</span> Zo waarachtig als de HEERE, uw God,
leeft, zo er een volk of koninkrijk is, waar mijn heer niet gezonden
heeft, om u te zoeken; en als zij zeiden: Hij is hier niet; zo nam hij
dat koninkrijk en dat volk een eed af; dat zij u niet hadden gevonden.

<span id="an_18:11">18:11</span> En nu zegt gij: Ga heen, zeg uw heer:
Zie, Elia is hier.

<span id="an_18:12">18:12</span> En het mocht geschieden, wanneer ik van
u zou weggegaan zijn, dat de Geest des HEEREN u wegnam, ik weet niet
waarheen; en ik kwam, om dat Achab aan te zeggen, en hij vond u niet, zo
zou hij mij doden; ik, uw knecht, nu vrees den HEERE van mijn jonkheid
af.

<span id="an_18:13">18:13</span> Is mijn heer niet aangezegd, wat ik
gedaan heb, als Izebel de profeten des HEEREN doodde? Dat ik van de
profeten des HEEREN honderd man heb verborgen, elk vijftig man in een
spelonk, en die met brood en water onderhouden heb?

<span id="an_18:14">18:14</span> En nu zegt gij: Ga heen, zeg uw heer:
Zie, Elia is hier, en hij zou mij doodslaan.

<span id="an_18:15">18:15</span> En Elia zeide: Zo waarachtig als de
HEERE der heirscharen leeft, voor Wiens aangezicht ik sta, ik zal
voorzeker mij heden aan hem vertonen!

<span id="an_18:16">18:16</span> Toen ging Obadja Achab tegemoet, en
zeide het hem aan; en Achab ging Elia tegemoet.

<span id="an_18:17">18:17</span> En het geschiedde, als Achab Elia zag,
dat Achab tot hem zeide: Zijt gij die beroerden van Israel?

<span id="an_18:18">18:18</span> Toen zeide hij: Ik heb Israel niet
beroerd, maar gij en uws vaders huis, daarmede, dat gijlieden de geboden
des HEEREN verlaten hebt en de Baals nagevolgd zijt.

<span id="an_18:19">18:19</span> Nu dan, zend heen, verzamel tot mij het
ganse Israel op den berg Karmel, en de vierhonderd en vijftig profeten
van Baal, en de vierhonderd profeten van het bos, die van de tafel van
Izebel eten.

<span id="an_18:20">18:20</span> Zo zond Achab onder alle kinderen
Israels, en verzamelde de profeten op den berg Karmel.

<span id="an_18:21">18:21</span> Toen naderde Elia tot het ganse volk,
en zeide: Hoe lang hinkt gij op twee gedachten? Zo de HEERE God is,
volgt Hem na, en zo het Baal is, volgt hem na! Maar het volk antwoordde
hem niet een woord.

<span id="an_18:22">18:22</span> Toen zeide Elia tot het volk: Ik ben
alleen een profeet des HEEREN overgebleven, en de profeten van Baal zijn
vierhonderd en vijftig mannen.

<span id="an_18:23">18:23</span> Dat men ons dan twee varren geve, en
dat zij voor zich den enen var kiezen, en denzelven in stukken delen, en
op het hout leggen, maar geen vuur daaraan leggen; en ik zal den anderen
var bereiden, en op het hout leggen, en geen vuur daaraan leggen.

<span id="an_18:24">18:24</span> Roept gij daarna den naam van uw god
aan, en ik zal den Naam des HEEREN aanroepen; en de God, Die door vuur
antwoorden zal, Die zal God zijn. En het ganse volk antwoordde en zeide:
Dat woord is goed.

<span id="an_18:25">18:25</span> En Elia zeide tot de profeten van Baal:
Kiest gijlieden voor u den enen var, en bereidt gij hem eerst, want gij
zijt velen; en roept den naam uws gods aan, en legt geen vuur daaraan.

<span id="an_18:26">18:26</span> En zij namen de var, dien hij hun
gegeven had, en bereidden hem, en riepen den naam van Baal aan, van den
morgen tot op den middag, zeggende: O Baal, antwoord ons! Maar er was
geen stem en geen antwoorder. En zij sprongen tegen het altaar, dat men
gemaakt had.

<span id="an_18:27">18:27</span> En het geschiedde op den middag, dat
Elia met hen spotte, en zeide: Roept met luider stem, want hij is een
god; omdat hij in gepeins is, of omdat hij wat te doen heeft, of omdat
hij een reize heeft; misschien slaapt hij en zal wakker worden.

<span id="an_18:28">18:28</span> En zij riepen met luider stem, en zij
sneden zichzelven met messen en met priemen, naar hun wijze, totdat zij
bloed over zich uitstortten.

<span id="an_18:29">18:29</span> Het geschiedde nu, als de middag
voorbij was, dat zij profeteerden totdat men het spijsoffer zou offeren;
maar er was geen stem, en geen antwoorder, en geen opmerking.

<span id="an_18:30">18:30</span> Toen zeide Elia tot het ganse volk:
Nadert tot mij. En al het volk naderde tot hem; en hij heelde het altaar
des HEEREN, dat verbroken was.

<span id="an_18:31">18:31</span> En Elia nam twaalf stenen, naar het
getal der stammen van de kinderen Jakobs, tot welke het woord des HEEREN
geschied was, zeggende: Israel zal uw naam zijn.

<span id="an_18:32">18:32</span> En hij bouwde met die stenen het altaar
in den Naam des HEEREN; daarna maakte hij een groeve rondom het altaar,
naar de wijdte van twee maten zaads.

<span id="an_18:33">18:33</span> En hij schikte het hout, en deelde den
var in stukken, en legde hem op het hout.

<span id="an_18:34">18:34</span> En hij zeide: Vult vier kruiken met
water, en giet het op het brandoffer en op het hout. En hij zeide: Doet
het ten tweeden male. En zij deden het ten tweeden male. Voorts zeide
hij: Doet het ten derden male. En zij deden het ten derden male;

<span id="an_18:35">18:35</span> Dat het water rondom het altaar liep;
daartoe vulde hij ook de groeve met water.

<span id="an_18:36">18:36</span> Het geschiedde nu, als men het
spijsoffer offerde, dat de profeet Elia naderde, en zeide: HEERE, God
van Abraham, Izak en Israel, dat het heden bekend worde, dat Gij God in
Israel zijt, en ik Uw knecht; en dat ik al deze dingen naar Uw woord
gedaan heb.

<span id="an_18:37">18:37</span> Antwoord mij, HEERE, antwoord mij;
opdat dit volk erkenne, dat Gij, o HEERE, die God zijt, en dat Gij hun
hart achterwaarts omgewend hebt.

<span id="an_18:38">18:38</span> Toen viel het vuur de HEEREN, en
verteerde dat brandoffer, en dat hout, en die stenen, en dat stof, ja,
lekte dat water op, hetwelk in de groeve was.

<span id="an_18:39">18:39</span> Als nu het ganse volk dat zag, zo
vielen zij op hun aangezichten, en zeiden: De HEERE is God, de HEERE is
God!

<span id="an_18:40">18:40</span> En Elia zeide tot hen: Grijpt de
profeten van Baal, dat niemand van hen ontkome. En zij grepen ze; en
Elia voerde hen af naar de beek Kison, en slachtte hen aldaar.

<span id="an_18:41">18:41</span> Daarna zeide Elia tot Achab: Trek op,
eet en drink; want er is een geruis van een overvloedigen regen.

<span id="an_18:42">18:42</span> Alzo toog Achab op, om te eten en te
drinken; maar Elia ging op naar de hoogte van Karmel, en breidde zich
uit voorwaarts ter aarde; daarna legde hij zijn aangezicht tussen zijn
knieen.

<span id="an_18:43">18:43</span> En hij zeide tot zijn jongen: Ga nu op,
en zie uit naar de zee. Toen ging hij op, en zag uit, en zeide: Er is
niets. Toen zeide hij: Ga weder henen, zevenmaal.

<span id="an_18:44">18:44</span> En het geschiedde op de zevende maal,
dat hij zeide: Zie, een kleine wolk, als eens mans hand, gaat op van de
zee. En hij zeide: Ga op, zeg tot Achab: Span aan, en kom af, dat u de
regen niet ophoude.

<span id="an_18:45">18:45</span> En het geschiedde ondertussen, dat de
hemel van wolken en wind zwart werd; en er kwam een grote regen; en
Achab reed weg, en toog naar Jizreel.

<span id="an_18:46">18:46</span> En de hand des HEEREN was over Elia, en
hij gordde zijn lenden, en liep voor het aangezicht van Achab henen, tot
daar men te Jizreel komt.

<span id="an_19:1">19:1</span> En Achab zeide Izebel aan al wat Elia
gedaan had, en allen, die hij gedood had, te weten al de profeten, met
het zwaard.

<span id="an_19:2">19:2</span> Toen zond Izebel een bode tot Elia, om te
zeggen: Zo doen mij de goden, en doen zo daartoe, voorzeker, ik zal
morgen omtrent dezen tijd uw ziel stellen, als de ziel van een hunner.

<span id="an_19:3">19:3</span> Toen hij dat zag, maakte hij zich op, en
ging heen, om zijns levens wil, en kwam te Ber-seba, dat in Juda is, en
liet zijn jongen aldaar.

<span id="an_19:4">19:4</span> Maar hij zelf ging henen in de woestijn
een dagreis, en kwam, en zat onder een jeneverboom; en bad, dat zijn
ziel stierve, en zeide: Het is genoeg; neem nu, HEERE, mijn ziel, want
ik ben niet beter dan mijn vaderen.

<span id="an_19:5">19:5</span> En hij legde zich neder, en sliep onder
een jeneverboom; en ziet, toen roerde hem een engel aan, en zeide tot
hem: Sta op, eet;

<span id="an_19:6">19:6</span> En hij zag om, en ziet, aan zijn
hoofdeinde was een koek op de kolen gebakken, en een fles met water;
alzo at hij, en dronk, en legde zich wederom neder.

<span id="an_19:7">19:7</span> En de engel des HEEREN kwam ten anderen
male weder, en roerde hem aan, en zeide: Sta op, eet, want de weg zou te
veel voor u zijn.

<span id="an_19:8">19:8</span> Zo stond hij op, en at, en dronk; en hij
ging, door de kracht derzelver spijs, veertig dagen en veertig nachten,
tot aan den berg Gods, Horeb.

<span id="an_19:9">19:9</span> En hij kwam aldaar in een spelonk, en
vernachtte aldaar; en ziet, het woord des HEEREN geschiedde tot hem, en
zeide tot hem: Wat maakt gij hier, Elia?

<span id="an_19:10">19:10</span> En hij zeide: Ik heb zeer geijverd voor
den HEERE, den God der heirscharen; want de kinderen Israels hebben Uw
verbond verlaten, Uw altaren afgebroken en Uw profeten met het zwaard
gedood; en ik alleen ben overgebleven, en zij zoeken mijn ziel, om die
weg te nemen.

<span id="an_19:11">19:11</span> En Hij zeide: Ga uit, en sta op dezen
berg, voor het aangezicht des HEEREN. En ziet, de HEERE ging voorbij, en
een grote en sterke wind, scheurende de bergen, en brekende de
steenrotsen, voor den HEERE henen; doch de HEERE was in den wind niet;
en na dezen wind een aardbeving; de HEERE was ook in de aardbeving niet;

<span id="an_19:12">19:12</span> En na de aardbeving een vuur; de HEERE
was ook in het vuur niet; en na het vuur het suizen van een zachte
stilte.

<span id="an_19:13">19:13</span> En het geschiedde, als Elia dat hoorde,
dat hij zijn aangezicht bewond met zijn mantel, en uitging, en stond in
den ingang der spelonk. En ziet, een stem kwam tot hem, die zeide: Wat
maakt gij hier, Elia?

<span id="an_19:14">19:14</span> En hij zeide: Ik heb zeer geijverd voor
den HEERE, den God der heirscharen; want de kinderen Israels hebben Uw
verbond verlaten, Uw altaren afgebroken en Uw profeten met het zwaard
gedood; en ik alleen ben overgebleven, en zij zoeken mijn ziel, om die
weg te nemen.

<span id="an_19:15">19:15</span> En de HEERE zeide tot hem: Ga, keer
weder op uwen weg, naar de woestijn van Damaskus; en ga daar in, en zalf
Hazael ten koning over Syrie.

<span id="an_19:16">19:16</span> Daartoe zult gij Jehu, den zoon van
Nimsi, zalven ten koning over Israel; en Elisa, den zoon van Safat, van
Abel-mehola, zult gij tot profeet zalven in uw plaats.

<span id="an_19:17">19:17</span> En het zal geschieden, dat Jehu hem,
die van het zwaard van Hazael ontkomt, doden zal; en die van het zwaard
van Jehu ontkomt, dien zal Elisa doden.

<span id="an_19:18">19:18</span> Ook heb Ik in Israel doen overblijven
zeven duizend, alle knieen, die zich niet gebogen hebben voor Baal, en
allen mond, die hem niet gekust heeft.

<span id="an_19:19">19:19</span> Zo ging hij van daar, en vond Elisa,
den zoon van Safat; dezelve ploegde met twaalf juk runderen voor zich
henen, en hij was bij het twaalfde; en Elia ging over tot hem, en wierp
zijn mantel op hem.

<span id="an_19:20">19:20</span> En hij verliet de runderen, en liep
Elia na, en zeide: Dat ik toch mijn vader en mijn moeder kusse, daarna
zal ik u navolgen. En hij zeide tot hem: Ga, keer weder; want wat heb ik
u gedaan?

<span id="an_19:21">19:21</span> Zo keerde hij weder van achter hem af,
en nam een juk runderen, en slachtte het, en met het gereedschap der
runderen zood hij hun vlees, hetwelk hij aan het volk gaf; en zij aten.
Daarna stond hij op, en volgde Elia na, en diende hem.

<span id="an_20:1">20:1</span> En Benhadad, de koning van Syrie,
vergaderde al zijn macht; en twee en dertig koningen waren met hem, en
paarden en wagenen; en hij toog op, en belegerde Samaria en krijgde
tegen haar.

<span id="an_20:2">20:2</span> En hij zond boden tot Achab, den koning
van Israel, in de stad.

<span id="an_20:3">20:3</span> En hij zeide hem aan: Zo zegt Benhadad:
Uw zilver en uw goud, dat is mijn, daartoe uw vrouwen en uw beste
kinderen, die zijn mijn.

<span id="an_20:4">20:4</span> En de koning van Israel antwoordde en
zeide: Naar uw woord, mijn heer de koning, ik ben uwe, en al wat ik heb.

<span id="an_20:5">20:5</span> Daarna kwamen de boden weder, en zeiden:
Alzo spreekt Benhadad, zeggende: Ik heb wel tot u gezonden, zeggende: Uw
zilver, en uw goud, en uw vrouwen, en uw kinderen zult gij mij geven;

<span id="an_20:6">20:6</span> Maar morgen om dezen tijd zal ik mijn
knechten tot u zenden, dat zij uw huis en de huizen uwer knechten
bezoeken; en het zal geschieden, dat zij al het begeerlijke uwer ogen in
hun handen leggen en wegnemen zullen.

<span id="an_20:7">20:7</span> Toen riep de koning van Israel alle
oudsten des lands, en zeide: Merkt toch en ziet, dat deze het kwade
zoekt; want hij had tot mij gezonden, om mijn vrouwen, en om mijn
kinderen, en om mijn zilver, en om mijn goud, en ik heb het hem niet
geweigerd.

<span id="an_20:8">20:8</span> Doch al de oudsten, en het ganse volk,
zeiden tot hem: Hoor niet, en bewillig niet.

<span id="an_20:9">20:9</span> Daarom zeide hij tot de boden van
Benhadad: Zegt mijn heer den koning: Alles, waarom gij in het eerst tot
uw knecht gezonden hebt, zal ik doen; maar deze zaak kan ik niet doen.
Zo gingen de boden heen en brachten hem bescheid weder.

<span id="an_20:10">20:10</span> En Benhadad zond tot hem en zeide: De
goden doen mij zo, en doen zo daartoe, indien het stof van Samaria
genoeg zal zijn tot handvollen voor al het volk, dat mijn voetstappen
volgt!

<span id="an_20:11">20:11</span> Maar de koning van Israel antwoordde en
zeide: Spreekt tot hem: Die zich aangordt, beroeme zich niet, als die
zich los maakt.

<span id="an_20:12">20:12</span> En het geschiedde, als hij dit woord
hoorde, daar hij was drinkende, hij en de koningen in de tenten, dat hij
zeide tot zijn knechten: Legt aan! En zij legden aan tegen de stad.

<span id="an_20:13">20:13</span> En ziet, een profeet trad tot Achab,
den koning van Israel, en zeide: Zo zegt de HEERE: Hebt gij gezien al
deze grote menigte? Zie, Ik zal ze heden in uw hand geven, opdat gij
weet, dat Ik de HEERE ben.

<span id="an_20:14">20:14</span> En Achab zeide: Door wie? En hij zeide:
Zo zegt de HEERE: Door de jongens van de oversten der landschappen. En
hij zeide: Wie zal den strijd aanbinden? En hij zeide: Gij.

<span id="an_20:15">20:15</span> Toen telde hij de jongens van de
oversten der landschappen, en zij waren tweehonderd twee en dertig; en
na hen telde hij al het volk, al de kinderen Israels, zeven duizend.

<span id="an_20:16">20:16</span> En zij togen uit op den middag.
Benhadad nu dronk zich dronken in de tenten, hij en de koningen, de twee
en dertig koningen, die hem hielpen.

<span id="an_20:17">20:17</span> En de jongens van de oversten der
landschappen togen eerst uit. Doch Benhadad zond enigen uit, en zij
boodschapten hem, zeggende: Uit Samaria zijn mannen uitgetogen.

<span id="an_20:18">20:18</span> En hij zeide: Hetzij dat zij tot vrede
uitgetogen zijn, grijpt hen levend; hetzij ook, dat zij ten strijde
uitgetogen zijn, grijpt hen levend.

<span id="an_20:19">20:19</span> Zo togen deze jongens van de oversten
der landschappen uit de stad, en het heir, dat hen navolgde.

<span id="an_20:20">20:20</span> En een ieder sloeg zijn man, zodat de
Syriers vloden, en Israel jaagde hen na. Doch Benhadad, de koning van
Syrie, ontkwam op een paard, met enige ruiteren.

<span id="an_20:21">20:21</span> En de koning van Israel toog uit, en
sloeg paarden en wagenen, dat hij een groten slag aan de Syriers sloeg.

<span id="an_20:22">20:22</span> Toen trad die profeet tot den koning
van Israel, en zeide tot hem: Ga heen, sterk u; en bemerk, en zie, wat
gij doen zult; want met de wederkomst des jaars zal de koning van Syrie
tegen u optrekken.

<span id="an_20:23">20:23</span> Want de knechten van den koning van
Syrie hadden tot hem gezegd: Hun goden zijn berggoden, daarom zijn zij
sterker geweest dan wij; maar zeker, laat ons tegen hen op het effen
veld strijden, zo wij niet sterker zijn dan zij!

<span id="an_20:24">20:24</span> Daarom doe deze zaak: Doe de koningen
weg, elkeen uit zijn plaats, en stel landvoogden in hun plaats.

<span id="an_20:25">20:25</span> En gij, tel u een heir, als dat heir,
dat van de uwen gevallen is, en paarden, als die paarden, en wagenen,
als die wagenen; en laat ons tegen hen op het effen veld strijden, zo
wij niet sterker zijn dan zij! En hij hoorde naar hun stem, en deed
alzo.

<span id="an_20:26">20:26</span> Het geschiedde nu met de wederkomst des
jaars, dat Benhadad de Syriers monsterde; en hij toog op naar Afek, ten
krijge tegen Israel.

<span id="an_20:27">20:27</span> De kinderen Israels werden ook
gemonsterd, en waren verzorgd van leeftocht, en trokken hun tegemoet; en
de kinderen Israels legerden zich tegenover hen, als twee blote
geitenkudden, maar de Syriers vervulden het land.

<span id="an_20:28">20:28</span> En de man Gods trad toe, en sprak tot
den koning van Israel, en zeide: Zo zegt de HEERE: Daarom dat de Syriers
gezegd hebben: De HEERE is een God der bergen, en Hij is niet een God
der laagten; zo zal Ik al deze grote menigte in uw hand geven, opdat
gijlieden weet, dat Ik de HEERE ben.

<span id="an_20:29">20:29</span> En dezen waren gelegerd tegenover die,
zeven dagen; het geschiedde nu op den zevenden dag, dat de strijd
aanging; en de kinderen Israels sloegen van de Syriers honderd duizend
voetvolks op een dag.

<span id="an_20:30">20:30</span> En de overgeblevenen vloden naar Afek
in de stad, en de muur viel op zeven en twintig duizend mannen, die
overgebleven waren; ook vlood Benhadad, en kwam in de stad van kamer in
kamer.

<span id="an_20:31">20:31</span> Toen zeiden de knechten tot hem: Zie
toch, wij hebben gehoord, dat de koningen van het huis Israels
goedertierene koningen zijn; laat ons toch zakken om onze lenden leggen,
en koorden om onze hoofden, en uitgaan tot den koning van Israel;
mogelijk zal hij uw ziel in het leven behouden.

<span id="an_20:32">20:32</span> Toen gordden zij zakken om hun lenden,
en koorden om hun hoofden, en kwamen tot den koning van Israel, en
zeiden: Uw knecht Benhadad zegt: Laat toch mijn ziel leven. En hij
zeide: Leeft hij dan nog? Hij is mijn broeder.

<span id="an_20:33">20:33</span> De mannen nu namen naarstiglijk waar,
en vatten het haastelijk, of het van hem ware, en zeiden: Uw broeder
Benhadad leeft. En hij zeide: Komt, brengt hem. Toen kwam Benhadad tot
hem uit, en hij deed hem op den wagen klimmen.

<span id="an_20:34">20:34</span> En hij zeide tot hem: De steden, die
mijn vader van uw vader genomen heeft, zal ik wedergeven, en maak u
straten in Damaskus, gelijk mijn vader in Samaria gemaakt heeft. En ik,
antwoordde Achab, zal u met dit verbond dan laten gaan. Zo maakte hij
een verbond met hem, en liet hem gaan.

<span id="an_20:35">20:35</span> Toen zeide een man uit de zonen der
profeten tot zijn naaste, door het woord des HEEREN: Sla mij toch. En de
man weigerde hem te slaan.

<span id="an_20:36">20:36</span> En hij zeide tot hem: Daarom dat gij de
stem des HEEREN niet gehoorzaam zijt geweest, zie, als gij van mij
weggegaan zijt, zo zal u een leeuw slaan. En als hij van bij hem
weggegaan was, zo vond hem een leeuw, die hem sloeg.

<span id="an_20:37">20:37</span> Daarna vond hij een anderen man, en
zeide: Sla mij toch. En die man sloeg hem, slaande en wondende.

<span id="an_20:38">20:38</span> Toen ging de profeet heen, en stond
voor den koning op den weg; en hij verstelde zich met as boven zijn
ogen.

<span id="an_20:39">20:39</span> En het geschiedde, als de koning
voorbijging, dat hij tot den koning riep, en zeide: Uw knecht was
uitgegaan in het midden des strijds; en zie, een man was afgeweken, en
bracht tot mij een man, en zeide: Bewaar dezen man, indien hij enigszins
gemist wordt, zo zal uw ziel in de plaats zijner ziel zijn, of gij zult
een talent zilvers opwegen.

<span id="an_20:40">20:40</span> Het geschiedde nu, als uw knecht hier
en daar doende was, dat hij er niet was. Toen zeide de koning van Israel
tot hem: Zo is uw oordeel; gij hebt zelf het geveld.

<span id="an_20:41">20:41</span> Toen haastte hij zich, en deed de as af
van zijn ogen; en de koning van Israel kende hem, dat hij een der
profeten was.

<span id="an_20:42">20:42</span> En hij zeide tot hem: Zo zegt de HEERE:
Omdat gij den man, dien Ik verbannen heb, uit de hand hebt laten gaan,
zo zal uw ziel in de plaats van zijn ziel zijn, en uw volk in de plaats
van zijn volk.

<span id="an_20:43">20:43</span> En de koning van Israel toog henen,
gemelijk en toornig, naar zijn huis, en kwam te Samaria.

<span id="an_21:1">21:1</span> Het geschiedde nu na deze dingen, alzo
Naboth, en Jizreeliet, een wijngaard had, die te Jizreel was, bij het
paleis van Achab, den koning van Samaria.

<span id="an_21:2">21:2</span> Dat Achab sprak tot Naboth, zeggende:
Geef mij uw wijngaard, opdat hij mij zij tot een kruidhof, dewijl hij
nabij mijn huis is; en ik zal u daarvoor geven een wijngaard, die beter
is dan die; of, zo het goed in uw ogen is, zal ik u in geld deszelfs
waarde geven.

<span id="an_21:3">21:3</span> Maar Naboth zeide tot Achab: Dat late de
HEERE verre van mij zijn, dat ik u de erve mijner vaderen geven zou!

<span id="an_21:4">21:4</span> Toen kwam Achab in zijn huis, gemelijk en
toornig over het woord, dat Naboth, de Jizreeliet, tot hem gesproken
had, en gezegd: Ik zal de erve mijner vaderen niet geven. En hij legde
zich neder op zijn bed, en keerde zijn aangezicht om, en at geen brood.

<span id="an_21:5">21:5</span> Maar Izebel, zijn huisvrouw, kwam tot
hem, en sprak tot hem: Wat is dit, dat uw geest dus gemelijk is, en dat
gij geen brood eet?

<span id="an_21:6">21:6</span> En hij sprak tot haar: Omdat ik tot
Naboth, den Jizreeliet, gesproken en hem gezegd heb: Geef mij uw
wijngaard om geld, of, zo het u behaagt, zal ik u een wijngaard in zijn
plaats geven; maar hij heeft gezegd: Ik zal u mijn wijngaard niet geven.

<span id="an_21:7">21:7</span> Toen zeide Izebel, zijn huisvrouw, tot
hem: Zoudt gij nu het koninkrijk over Israel regeren? Sta op, eet brood,
en uw hart zij vrolijk; ik zal u den wijngaard van Naboth, den
Jizreeliet, geven.

<span id="an_21:8">21:8</span> Zij dan schreef brieven in den naam van
Achab, en verzegelde ze met zijn signet; en zond de brieven tot de
oudsten en tot de edelen, die in zijn stad waren, wonende met Naboth.

<span id="an_21:9">21:9</span> En zij schreef in die brieven, zeggende:
Roept een vasten uit, en zet Naboth in de hoogste plaats des volks;

<span id="an_21:10">21:10</span> En zet tegenover hem twee mannen, zonen
Belials, die tegen hem getuigen, zeggende: Gij hebt God en den koning
gezegend; en voert hem uit, en stenigt hem, dat hij sterve.

<span id="an_21:11">21:11</span> En de mannen zijner stad, die oudsten
en die edelen, die in zijn stad woonden, deden gelijk als Izebel tot hen
gezonden had; gelijk als geschreven was in de brieven, die zij tot hen
gezonden had.

<span id="an_21:12">21:12</span> Zij riepen een vasten uit; en zij
zetten Naboth in de hoogste plaats des volks.

<span id="an_21:13">21:13</span> Toen kwamen de twee mannen, zonen
Belials, en zetten zich tegenover hem; en de mannen Belials getuigden
tegen hem, tegen Naboth, voor het volk, zeggende: Naboth heeft God en
den koning gezegend. En zij voerden hem buiten de stad, en stenigden hem
met stenen, dat hij stierf.

<span id="an_21:14">21:14</span> Daarna zonden zij tot Izebel, zeggende:
Naboth is gestenigd en is dood.

<span id="an_21:15">21:15</span> Het geschiedde nu, toen Izebel hoorde,
dat Naboth gestenigd en dood was, dat Izebel tot Achab zeide: Sta op,
bezit den wijngaard van Naboth, den Jizreeliet, erfelijk, dien hij u
weigerde om geld te geven; want Naboth leeft niet, maar is dood.

<span id="an_21:16">21:16</span> En het geschiedde, als Achab hoorde,
dat Naboth dood was, dat Achab opstond, om naar den wijngaard van
Naboth, den Jizreeliet, af te gaan, om dien erfelijk te bezitten.

<span id="an_21:17">21:17</span> Doch het woord des HEEREN geschiedde
tot Elia, den Thisbiet, zeggende:

<span id="an_21:18">21:18</span> Maak u op, ga henen af, Achab, den
koning van Israel, tegemoet, die in Samaria is; zie hij is in den
wijngaard van Naboth, waarhenen hij afgegaan is, om dien erfelijk te
bezitten.

<span id="an_21:19">21:19</span> En gij zult tot hem spreken, zeggende:
Alzo zegt de HEERE: Hebt gij doodgeslagen, en ook een erfelijke
bezitting ingenomen? Daartoe zult gij tot hem spreken, zeggende: Alzo
zegt de HEERE: In plaats dat de honden het bloed van Naboth gelekt
hebben, zullen de honden uw bloed lekken, ja het uwe!

<span id="an_21:20">21:20</span> En Achab zeide tot Elia: Hebt gij mij
gevonden, o, mijn vijand? En hij zeide: Ik heb u gevonden, overmits gij
uzelven verkocht hebt, om te doen dat kwaad is in de ogen des HEEREN.

<span id="an_21:21">21:21</span> Zie, Ik zal kwaad over u brengen, en uw
nakomelingen wegdoen; en Ik zal van Achab uitroeien, wat mannelijk is,
mitsgaders den beslotene en verlatene in Israel.

<span id="an_21:22">21:22</span> En Ik zal uw huis maken gelijk het huis
van Jerobeam, den zoon van Nebat, en gelijk het huis van Baesa, den zoon
van Ahia; om de terging, waarmede gij Mij getergd hebt, en dat gij
Israel hebt doen zondigen.

<span id="an_21:23">21:23</span> Verder ook over Izebel sprak de HEERE,
zeggende: De honden zullen Izebel eten, aan den voorwal van Jizreel.

<span id="an_21:24">21:24</span> Die van Achab sterft in de stad, zullen
de honden eten; en die in het veld sterft, zullen de vogelen des hemels
eten.

<span id="an_21:25">21:25</span> Doch er was niemand geweest gelijk
Achab, die zichzelven verkocht had, om te doen dat kwaad is in de ogen
des HEEREN, dewijl Izebel, zijn huisvrouw, hem ophitste.

<span id="an_21:26">21:26</span> En hij deed zeer gruwelijk, wandelende
achter de drekgoden; naar alles, wat de Amorieten gedaan hadden, die God
voor het aangezicht van de kinderen Israels uit de bezitting verdreven
had.

<span id="an_21:27">21:27</span> Het geschiedde nu, als Achab deze
woorden hoorde, dat hij zijn klederen scheurde, en een zak om zijn vlees
legde, en vastte; hij lag ook neder in den zak, en ging langzaam.

<span id="an_21:28">21:28</span> En het woord des HEEREN geschiedde tot
Elia, den Thisbiet, zeggende:

<span id="an_21:29">21:29</span> Hebt gij gezien, dat Achab zich
vernedert voor Mijn aangezicht? Daarom dewijl hij zich vernedert voor
Mijn aangezicht, zo zal Ik dat kwaad in zijn dagen niet brengen; in de
dagen zijns zoons zal Ik dat kwaad over zijn huis brengen.

<span id="an_22:1">22:1</span> En zij zaten drie jaren stil, dat er geen
krijg was tussen Syrie en tussen Israel.

<span id="an_22:2">22:2</span> Maar het geschiedde in het derde jaar,
als Josafat, de koning van Juda, tot den koning van Israel afgekomen
was,

<span id="an_22:3">22:3</span> Dat de koning van Israel tot zijn
knechten zeide: Weet gij, dat Ramoth in Gilead onze is? En wij zijn
stil, zonder dat te nemen uit de hand van den koning van Syrie.

<span id="an_22:4">22:4</span> Daarna zeide hij tot Josafat: Zult gij
met mij trekken in den strijd naar Ramoth in Gilead? En Josafat zeide
tot den koning van Israel: Zo zal ik zijn gelijk gij zijt, zo mijn volk
als uw volk, zo mijn paarden als uw paarden.

<span id="an_22:5">22:5</span> Verder zeide Josafat tot den koning van
Israel: Vraag toch als heden naar het woord des HEEREN.

<span id="an_22:6">22:6</span> Toen vergaderde de koning van Israel de
profeten, omtrent vierhonderd man, en hij zeide tot hen: Zal ik tegen
Ramoth in Gilead ten strijde trekken, of zal ik het nalaten? En zij
zeiden: Trek op, want de HEERE zal ze in de hand des konings geven.

<span id="an_22:7">22:7</span> Maar Josafat zeide: Is hier niet nog een
profeet des HEEREN, dat wij het van hem vragen mochten?

<span id="an_22:8">22:8</span> Toen zeide de koning van Israel tot
Josafat: Er is nog een man, om door hem den HEERE te vragen; maar ik
haat hem, omdat hij over mij niets goeds profeteert, maar kwaad: Micha,
de zoon van Jimla. En Josafat zeide: De koning zegge niet alzo!

<span id="an_22:9">22:9</span> Toen riep de koning van Israel een
kamerling, en hij zeide: Haal haastelijk Micha, den zoon van Jimla.

<span id="an_22:10">22:10</span> De koning van Israel nu, en Josafat, de
koning van Juda, zaten elk op zijn troon, bekleed met hun klederen, op
het plein, aan de deur der poort van Samaria; en al de profeten
profeteerden in hun tegenwoordigheid.

<span id="an_22:11">22:11</span> En Zedekia, de zoon van Kenaana, had
zich ijzeren horens gemaakt; en hij zeide: Zo zegt de HEERE: Met deze
zult gij de Syriers stoten, totdat gij hen gans verdaan zult hebben.

<span id="an_22:12">22:12</span> En al de profeten profeteerden alzo,
zeggende: Trek op naar Ramoth in Gilead, en gij zult voorspoedig zijn;
want de HEERE zal hen in de hand des konings geven.

<span id="an_22:13">22:13</span> De bode nu, die heengegaan was, om
Micha te roepen, sprak tot hem, zeggende: Zie toch, de woorden der
profeten zijn uit een mond goed tot den koning; dat toch uw woord zij,
gelijk als het woord van een uit hen, en spreek het goede.

<span id="an_22:14">22:14</span> Doch Micha zeide: Zo waarachtig als de
HEERE leeft, hetgeen de HEERE tot mij zeggen zal, dat zal ik spreken.

<span id="an_22:15">22:15</span> Als hij tot den koning gekomen was, zo
zeide de koning tot hem: Micha, zullen wij naar Ramoth in Gilead ten
strijde trekken, of zullen wij het nalaten? En hij zeide tot hem: Trek
op, en gij zult voorspoedig zijn, want de HEERE zal ze in de hand des
konings geven.

<span id="an_22:16">22:16</span> En de koning zeide tot hem: Tot hoe
vele reizen zal ik u bezweren, opdat gij tot mij niet spreekt, dan
alleen de waarheid, in den Naam des HEEREN?

<span id="an_22:17">22:17</span> En hij zeide: Ik zag het ganse Israel
verstrooid op de bergen, gelijk schapen, die geen herder hebben; en de
HEERE zeide: Dezen hebben geen heer; een iegelijk kere weder naar zijn
huis in vrede.

<span id="an_22:18">22:18</span> Toen zeide de koning van Israel tot
Josafat: Heb ik tot u niet gezegd: Hij zal over mij niets goed, maar
kwaads profeteren?

<span id="an_22:19">22:19</span> Verder zeide hij: Daarom hoort het
woord des HEEREN: Ik zag den HEERE, zittende op Zijn troon, en al het
hemelse heir staande nevens Hem, aan Zijn rechter hand en aan Zijn
linkerhand.

<span id="an_22:20">22:20</span> En de HEERE zeide: Wie zal Achab
overreden, dat hij optrekke en valle te Ramoth in Gilead? De een nu
zeide aldus, en de andere zeide alzo.

<span id="an_22:21">22:21</span> Toen ging een geest uit, en stond voor
het aangezicht des HEEREN, en zeide: Ik zal hem overreden. En de HEERE
zeide tot hem: Waarmede?

<span id="an_22:22">22:22</span> En hij zeide: Ik zal uitgaan, en een
leugengeest zijn in den mond van al zijn profeten. En Hij zeide: Gij
zult overreden, en zult het ook vermogen; ga uit en doe alzo.

<span id="an_22:23">22:23</span> Nu dan, zie, de HEERE heeft een
leugengeest in den mond van al deze uw profeten gegeven; en de HEERE
heeft kwaad over u gesproken.

<span id="an_22:24">22:24</span> Toen trad Zedekia, de zoon van Kenaana,
toe, en sloeg Micha op het kinnebakken; en hij zeide: Door wat weg is de
geest des HEEREN van mij doorgegaan, om u aan te spreken?

<span id="an_22:25">22:25</span> En Micha zeide: Zie, gij zult het zien,
op dienzelfden dag, als gij zult gaan van kamer in kamer, om u te
versteken.

<span id="an_22:26">22:26</span> De koning van Israel nu zeide: Neem
Micha, en breng hem weder tot Amon, den overste der stad, en tot Joas,
den zoon des konings;

<span id="an_22:27">22:27</span> En gij zult zeggen: Zo zegt de koning:
Zet dezen in het gevangenhuis, en spijst hem met brood der bedruktheid,
en met water der bedruktheid, totdat ik met vrede weder kom.

<span id="an_22:28">22:28</span> En Micha zeide: Indien gij enigszins
met vrede wederkomt, zo heeft de HEERE door mij niet gesproken! Verder
zeide hij: Hoort, gij volken altegaar!

<span id="an_22:29">22:29</span> Alzo toog de koning van Israel en
Josafat, de koning van Juda, op naar Ramoth in Gilead.

<span id="an_22:30">22:30</span> En de koning van Israel zeide tot
Josafat: Als ik mij versteld heb, zal ik in den strijd komen; maar gij,
trek uw klederen aan. Alzo verstelde zich de koning van Israel, en kwam
in den strijd.

<span id="an_22:31">22:31</span> De koning nu van Syrie had geboden aan
de oversten der wagenen, van welke hij twee en dertig had, zeggende: Gij
zult noch kleinen noch groten bestrijden, maar den koning van Israel
alleen.

<span id="an_22:32">22:32</span> Het geschiedde dan, als de oversten der
wagenen Josafat zagen, dat zij zeiden: Gewisselijk, die is de koning van
Israel, en zij keerden zich naar hem, om te strijden; maar Josafat riep
uit.

<span id="an_22:33">22:33</span> En het geschiedde, als de oversten der
wagenen zagen, dat hij de koning van Israel niet was, dat zij zich van
achter hem afkeerden.

<span id="an_22:34">22:34</span> Toen spande een man den boog in zijn
eenvoudigheid, en schoot den koning van Israel tussen de gespen en
tussen het pantsier. Toen zeide hij tot zijn voerman: Keer uw hand, en
voer mij uit het leger, want ik ben zeer verwond.

<span id="an_22:35">22:35</span> En de strijd nam op denzelven dag toe,
en de koning werd met den wagen staande gehouden tegenover de Syriers;
maar hij stierf des avonds, en het bloed der wonde vloeide in den bak
des wagens.

<span id="an_22:36">22:36</span> En er ging een uitroeping door het
heirleger, als de zon onderging, zeggende: Een ieder kere naar zijn
stad, en een ieder naar zijn land!

<span id="an_22:37">22:37</span> Alzo stierf de koning, en werd naar
Samaria gebracht; en zij begroeven den koning te Samaria.

<span id="an_22:38">22:38</span> Als men nu den wagen in den vijver van
Samaria spoelde, lekten de honden zijn bloed, waar de hoeren wiesen,
naar het woord des HEEREN,, dat Hij gesproken had.

<span id="an_22:39">22:39</span> Het overige nu der geschiedenissen van
Achab, en al wat hij gedaan heeft, en het elpenbenen huis, dat hij
gebouwd heeft, en al de steden, die hij gebouwd heeft, zijn die niet
geschreven in het boek der kronieken der koningen van Israel?

<span id="an_22:40">22:40</span> Alzo ontsliep Achab met zijn vaderen;
en zijn zoon Ahazia werd koning in zijn plaats.

<span id="an_22:41">22:41</span> Josafat nu, de zoon van Asa, werd
koning over Juda, in het vierde jaar van Achab, den koning van Israel.

<span id="an_22:42">22:42</span> Josafat was vijf en dertig jaren oud,
als hij koning werd, en regeerde vijf en twintig jaren te Jeruzalem; en
de naam zijner moeder was Azuba, de dochter van Silchi.

<span id="an_22:43">22:43</span> En hij wandelde in al den weg van zijn
vader Asa; hij week niet daarvan, doende dat recht was in de ogen des
HEEREN.

<span id="an_22:44">22:44</span> Evenwel werden de hoogten niet
weggenomen; het volk offerde en rookte nog op de hoogten.

<span id="an_22:45">22:45</span> En Josafat maakte vrede met den koning
van Israel.

<span id="an_22:46">22:46</span> Het overige nu der geschiedenissen van
Josafat, en zijn macht, die hij bewezen heeft, en hoe hij geoorloogd
heeft, zijn die niet geschreven in het boek der kronieken der koningen
van Juda?

<span id="an_22:47">22:47</span> Ook deed hij uit het land weg de
overige schandjongens, die in de dagen van zijn vader Asa overgebleven
waren.

<span id="an_22:48">22:48</span> Toen was er geen koning in Edom, maar
een stadhouder des konings.

<span id="an_22:49">22:49</span> En Josafat maakte schepen van Tharsis,
om naar Ofir te gaan om goud; maar zij gingen niet, want de schepen
werden gebroken te Ezeon-Geber.

<span id="an_22:50">22:50</span> Toen zeide Ahazia, de zoon van Achab,
tot Josafat: Laat mijn knechten met uw knechten op de schepen varen;
maar Josafat wilde niet.

<span id="an_22:51">22:51</span> En Josafat ontsliep met zijn vaderen,
en werd bij zijn vaderen begraven in de stad van zijn vader David; en
zijn zoon Joram werd koning in zijn plaats.

<span id="an_22:52">22:52</span> Ahazia, de zoon van Achab, werd koning
over Israel te Samaria, in het zeventiende jaar van Josafat, den koning
van Juda, en regeerde twee jaren over Israel.

<span id="an_22:53">22:53</span> En hij deed dat kwaad was in de ogen
des HEEREN; want hij wandelde in den weg van zijn vader, en in den weg
van zijn moeder, en in den weg van Jerobeam, den zoon van Nebat, die
Israel zondigen deed. \[ (I Kings 22:54) En hij diende Baal, en boog
zich voor hem, en vertoornde den HEERE, den God Israels, naar alles, wat
zijn vader gedaan had. \]

------------------------------------------------------------------------

[Next: 2 Kings](kg2)
