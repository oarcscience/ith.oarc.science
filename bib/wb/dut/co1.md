[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](rom)  [Next](co2) 

------------------------------------------------------------------------

### Dutch Bible: 1 Corinthians

<span id="an_1:1">1:1</span> Paulus, een geroepen apostel van Jezus
Christus, door den wil van God, en Sosthenes, de broeder,

<span id="an_1:2">1:2</span> Aan de Gemeente Gods, die te Korinthe is,
den geheiligden in Christus Jezus, den geroepenen heiligen, met allen,
die den Naam van onzen Heere Jezus Christus aanroepen in alle plaats,
beide hun en onzen Heere;

<span id="an_1:3">1:3</span> Genade zij u en vrede van God onzen Vader,
en den Heere Jezus Christus.

<span id="an_1:4">1:4</span> Ik dank mijn God allen tijd over u, vanwege
de genade Gods, die u gegeven is in Christus Jezus;

<span id="an_1:5">1:5</span> Dat gij in alles rijk zijt geworden in Hem,
in alle rede en alle kennis;

<span id="an_1:6">1:6</span> Gelijk de getuigenis van Christus bevestigd
is onder u;

<span id="an_1:7">1:7</span> Alzo dat het u aan gene gave ontbreekt,
verwachtende de openbaring van onzen Heere Jezus Christus.

<span id="an_1:8">1:8</span> Welke God u ook zal bevestigen tot het
einde toe, om onstraffelijk te zijn in den dag van onzen Heere Jezus
Christus.

<span id="an_1:9">1:9</span> God is getrouw, door Welken gij geroepen
zijt tot de gemeenschap van Zijn Zoon Jezus Christus, onzen Heere.

<span id="an_1:10">1:10</span> Maar ik bid u, broeders, door den Naam
van onzen Heere Jezus Christus, dat gij allen hetzelfde spreekt, en dat
onder u geen scheuringen zijn, maar dat gij samengevoegd zijt in een
zelfden zin, en in een zelfde gevoelen.

<span id="an_1:11">1:11</span> Want mij is van u bekend gemaakt, mijn
broeders, door die van het huisgezin van Chloe zijn, dat er twisten
onder u zijn.

<span id="an_1:12">1:12</span> En dit zeg ik, dat een iegelijk van u
zegt: Ik ben van Paulus, en ik van Apollos; en ik van Cefas; en ik van
Christus.

<span id="an_1:13">1:13</span> Is Christus gedeeld? Is Paulus voor u
gekruist? Of zijt gij in Paulus' naam gedoopt?

<span id="an_1:14">1:14</span> Ik dank God, dat ik niemand van ulieden
gedoopt heb, dan Krispus en Gajus;

<span id="an_1:15">1:15</span> Opdat niet iemand zegge, dat ik in mijn
naam gedoopt heb.

<span id="an_1:16">1:16</span> Doch ik heb ook het huisgezin van
Stefanus gedoopt; voorts weet ik niet, of ik iemand anders gedoopt heb.

<span id="an_1:17">1:17</span> Want Christus heeft mij niet gezonden, om
te dopen, maar om het Evangelie te verkondigen; niet met wijsheid van
woorden, opdat het kruis van Christus niet verijdeld worde.

<span id="an_1:18">1:18</span> Want het woord des kruises is wel
dengenen, die verloren gaan, dwaasheid; maar ons, die behouden worden,
is het een kracht Gods;

<span id="an_1:19">1:19</span> Want er is geschreven: Ik zal de wijsheid
der wijzen doen vergaan, en het verstand der verstandigen zal Ik te niet
maken.

<span id="an_1:20">1:20</span> Waar is de wijze? Waar is de
schriftgeleerde? Waar is de onderzoeker dezer eeuw? Heeft God de
wijsheid dezer wereld niet dwaas gemaakt?

<span id="an_1:21">1:21</span> Want nademaal, in de wijsheid Gods, de
wereld God niet heeft gekend door de wijsheid, zo heeft het Gode
behaagd, door de dwaasheid der prediking, zalig te maken, die geloven;

<span id="an_1:22">1:22</span> Overmits de Joden een teken begeren, en
de Grieken wijsheid zoeken;

<span id="an_1:23">1:23</span> Doch wij prediken Christus, den
Gekruisigde, den Joden wel een ergernis, en den Grieken een dwaasheid;

<span id="an_1:24">1:24</span> Maar hun, die geroepen zijn, beiden Joden
en Grieken, prediken wij Christus, de kracht Gods, en de wijsheid Gods.

<span id="an_1:25">1:25</span> Want het dwaze Gods is wijzer dan de
mensen; en het zwakke Gods is sterker dan de mensen.

<span id="an_1:26">1:26</span> Want gij ziet uw roeping, broeders, dat
gij niet vele wijzen zijt naar het vlees, niet vele machtigen, niet vele
edelen.

<span id="an_1:27">1:27</span> Maar het dwaze der wereld heeft God
uitverkoren, opdat Hij de wijzen beschamen zou; en het zwakke der wereld
heeft God uitverkoren, opdat Hij het sterke zou beschamen;

<span id="an_1:28">1:28</span> En het onedele der wereld, en het
verachte heeft God uitverkoren, en hetgeen niets is, opdat Hij hetgeen
iets is, te niet zou maken;

<span id="an_1:29">1:29</span> Opdat geen vlees zou roemen voor Hem.

<span id="an_1:30">1:30</span> Maar uit Hem zijt gij in Christus Jezus,
Die ons geworden is wijsheid van God, en rechtvaardigheid, en
heiligmaking, en verlossing;

<span id="an_1:31">1:31</span> Opdat het zij, gelijk geschreven is: Die
roemt, roeme in den Heere.

<span id="an_2:1">2:1</span> En ik, broeders, als ik tot u ben gekomen,
ben niet gekomen met uitnemendheid van woorden, of van wijsheid, u
verkondigende de getuigenis van God.

<span id="an_2:2">2:2</span> Want ik heb niet voorgenomen iets te weten
onder u, dan Jezus Christus, en Dien gekruisigd.

<span id="an_2:3">2:3</span> En ik was bij ulieden in zwakheid, en in
vreze, en in vele beving.

<span id="an_2:4">2:4</span> En mijn rede, en mijn prediking was niet in
bewegelijke woorden der menselijke wijsheid, maar in betoning des
geestes en der kracht;

<span id="an_2:5">2:5</span> Opdat uw geloof niet zou zijn in wijsheid
der mensen, maar in de kracht Gods.

<span id="an_2:6">2:6</span> En wij spreken wijsheid onder de
volmaakten; doch een wijsheid, niet dezer wereld, noch der oversten
dezer wereld, die te niet worden;

<span id="an_2:7">2:7</span> Maar wij spreken de wijsheid Gods,
bestaande in verborgenheid, die bedekt was, welke God te voren
verordineerd heeft tot heerlijkheid van ons, eer de wereld was;

<span id="an_2:8">2:8</span> Welke niemand van de oversten dezer wereld
gekend heeft; want indien zij ze gekend hadden, zo zouden zij den Heere
der heerlijkheid niet gekruist hebben.

<span id="an_2:9">2:9</span> Maar gelijk geschreven is: Hetgeen het oog
niet heeft gezien, en het oor niet heeft gehoord, en in het hart des
mensen niet is opgeklommen, hetgeen God bereid heeft dien, die Hem
liefhebben.

<span id="an_2:10">2:10</span> Doch God heeft het ons geopenbaard door
Zijn Geest; want de Geest onderzoekt alle dingen, ook de diepten Gods.

<span id="an_2:11">2:11</span> Want wie van de mensen weet, hetgeen des
mensen is, dan de geest des mensen, die in hem is? Alzo weet ook
niemand, hetgeen Gods is, dan de Geest Gods.

<span id="an_2:12">2:12</span> Doch wij hebben niet ontvangen den geest
der wereld, maar den Geest, Die uit God is, opdat wij zouden weten de
dingen, die ons van God geschonken zijn;

<span id="an_2:13">2:13</span> Dewelke wij ook spreken, niet met
woorden, die de menselijke wijsheid leert, maar met woorden, die de
Heilige Geest leert, geestelijke dingen met geestelijke samenvoegende.

<span id="an_2:14">2:14</span> Maar de natuurlijke mens begrijpt niet de
dingen, die des Geestes Gods zijn; want zij zijn hem dwaasheid, en hij
kan ze niet verstaan, omdat zij geestelijk onderscheiden worden.

<span id="an_2:15">2:15</span> Doch de geestelijke mens onderscheidt wel
alle dingen, maar hij zelf wordt van niemand onderscheiden.

<span id="an_2:16">2:16</span> Want wie heeft den zin des Heeren gekend,
die Hem zou onderrichten? Maar wij hebben den zin van Christus.

<span id="an_3:1">3:1</span> En ik, broeders, kon tot u niet spreken als
tot geestelijken, maar als tot vleselijken, als tot jonge kinderen in
Christus.

<span id="an_3:2">3:2</span> Ik heb u met melk gevoed, en niet met vaste
spijs; want gij vermocht toen nog niet; ja, gij vermoogt ook nu nog
niet.

<span id="an_3:3">3:3</span> Want gij zijt nog vleselijk; want dewijl
onder u nijd is, en twist, en tweedracht, zijt gij niet vleselijk, en
wandelt gij niet naar den mens?

<span id="an_3:4">3:4</span> Want als de een zegt: Ik ben van Paulus; en
een ander: Ik ben van Apollos; zijt gij niet vleselijk?

<span id="an_3:5">3:5</span> Wie is dan Paulus, en wie is Apollos,
anders dan dienaars, door welken gij geloofd hebt, en dat, gelijk de
Heere aan een iegelijk gegeven heeft?

<span id="an_3:6">3:6</span> Ik heb geplant, Apollos heeft nat gemaakt;
maar God heeft den wasdom gegeven.

<span id="an_3:7">3:7</span> Zo is dan noch hij, die plant, iets, noch
hij, die nat maakt, maar God, Die den wasdom geeft.

<span id="an_3:8">3:8</span> En die plant, en die nat maakt, zijn een;
maar een iegelijk zal zijn loon ontvangen naar zijn arbeid.

<span id="an_3:9">3:9</span> Want wij zijn Gods medearbeiders; Gods
akkerwerk, Gods gebouw zijt gij.

<span id="an_3:10">3:10</span> Naar de genade Gods, die mij gegeven is,
heb ik als een wijs bouwmeester het fondament gelegd; en een ander bouwt
daarop. Maar een iegelijk zie toe, hoe hij daarop bouwe.

<span id="an_3:11">3:11</span> Want niemand kan een ander fondament
leggen, dan hetgeen gelegd is, hetwelk is Jezus Christus.

<span id="an_3:12">3:12</span> En indien iemand op dit fondament bouwt:
goud, zilver, kostelijke stenen, hout, hooi, stoppelen;

<span id="an_3:13">3:13</span> Eens iegelijks werk zal openbaar worden;
want de dag zal het verklaren, dewijl het door vuur ontdekt wordt; en
hoedanig eens iegelijks werk is, zal het vuur beproeven.

<span id="an_3:14">3:14</span> Zo iemands werk blijft, dat hij daarop
gebouwd heeft, die zal loon ontvangen.

<span id="an_3:15">3:15</span> Zo iemands werk zal verbrand worden, die
zal schade lijden; maar zelf zal hij behouden worden, doch alzo als door
vuur.

<span id="an_3:16">3:16</span> Weet gij niet, dat gij Gods tempel zijt,
en de Geest Gods in ulieden woont?

<span id="an_3:17">3:17</span> Zo iemand den tempel Gods schendt, dien
zal God schenden; want de tempel Gods is heilig, welke gij zijt.

<span id="an_3:18">3:18</span> Niemand bedriege zichzelven. Zo iemand
onder u dunkt, dat hij wijs is in deze wereld, die worde dwaas, opdat
hij wijs moge worden.

<span id="an_3:19">3:19</span> Want de wijsheid dezer wereld is
dwaasheid bij God; want er is geschreven: Hij vat de wijzen in hun
arglistigheid;

<span id="an_3:20">3:20</span> En wederom: De Heere kent de
overleggingen der wijzen, dat zij ijdel zijn.

<span id="an_3:21">3:21</span> Niemand dan roeme op mensen; want alles
is uwe.

<span id="an_3:22">3:22</span> Hetzij Paulus, hetzij Apollos, hetzij
Cefas, hetzij de wereld, hetzij leven, hetzij dood, hetzij
tegenwoordige, hetzij toekomende dingen, zij zijn alle uwe.

<span id="an_3:23">3:23</span> Doch gij zijt van Christus, en Christus
is Gods.

<span id="an_4:1">4:1</span> Alzo houde ons een ieder mens, als dienaars
van Christus, en uitdelers der verborgenheden Gods.

<span id="an_4:2">4:2</span> En voorts wordt in de uitdelers vereist,
dat elk getrouw bevonden worde.

<span id="an_4:3">4:3</span> Doch mij is voor het minste, dat ik van
ulieden geoordeeld worde, of van een menselijk oordeel; ja, ik oordeel
ook mijzelven niet.

<span id="an_4:4">4:4</span> Want ik ben mijzelven van geen ding bewust;
doch ik ben daardoor niet gerechtvaardigd; maar Die mij oordeelt, is de
Heere.

<span id="an_4:5">4:5</span> Zo dan oordeelt niets voor den tijd, totdat
de Heere zal gekomen zijn, Welke ook in het licht zal brengen, hetgeen
in de duisternis verborgen is, en openbaren de raadslagen der harten; en
alsdan zal een iegelijk lof hebben van God.

<span id="an_4:6">4:6</span> En deze dingen, broeders, heb ik op
mijzelven en Apollos bij gelijkenis toegepast, om uwentwil; opdat gij
aan ons zoudt leren, niet te gevoelen boven hetgeen geschreven is, dat
gij niet, de een om eens anders wil, opgeblazen wordt tegen den ander.

<span id="an_4:7">4:7</span> Want wie onderscheidt u? En wat hebt gij,
dat gij niet hebt ontvangen? En zo gij het ook ontvangen hebt, wat roemt
gij, alsof gij het niet ontvangen hadt?

<span id="an_4:8">4:8</span> Alrede zijt gij verzadigd, alrede zijt gij
rijk geworden, zonder ons hebt gij geheerst; en och, of gij heerstet,
opdat ook wij met u heersen mochten!

<span id="an_4:9">4:9</span> Want ik acht, dat God ons, die de laatste
apostelen zijn, ten toon heeft gesteld als tot den dood verwezen; want
wij zijn een schouwspel geworden der wereld, en den engelen, en den
mensen.

<span id="an_4:10">4:10</span> Wij zijn dwazen om Christus' wil, maar
gij zijt wijzen in Christus; wij zijn zwakken, maar gij sterken; gij
zijt heerlijken, maar wij verachten.

<span id="an_4:11">4:11</span> Tot op deze tegenwoordige ure lijden wij
honger, en lijden wij dorst, en zijn naakt, en worden met vuisten
geslagen, en hebben geen vaste woonplaats;

<span id="an_4:12">4:12</span> En arbeiden, werkende met onze eigen
handen; wij worden gescholden, en wij zegenen; wij worden vervolgd, en
wij verdragen;

<span id="an_4:13">4:13</span> Wij worden gelasterd, en wij bidden; wij
zijn geworden als uitvaagsels der wereld en aller afschrapsel tot nu
toe.

<span id="an_4:14">4:14</span> Ik schrijf deze dingen niet om u te
beschamen, maar als mijn lieve kinderen vermaan ik u.

<span id="an_4:15">4:15</span> Want al hadt gij tien duizend
leermeesters in Christus, zo hebt gij toch niet vele vaders; want in
Christus Jezus heb ik u door het Evangelie geteeld.

<span id="an_4:16">4:16</span> Zo vermaan ik u dan: zijt mijn navolgers.

<span id="an_4:17">4:17</span> Daarom heb ik Timotheus tot u gezonden,
die mijn lieve en getrouwe zoon is in den Heere, welke u zal indachtig
maken mijn wegen, die in Christus zijn, gelijkerwijs ik alom in alle
Gemeenten leer.

<span id="an_4:18">4:18</span> Doch sommigen zijn opgeblazen, alsof ik
tot ulieden niet komen zou.

<span id="an_4:19">4:19</span> Maar ik zal haast tot u komen, zo de
Heere wil, en ik zal dan verstaan, niet de woorden dergenen, die
opgeblazen zijn, maar de kracht.

<span id="an_4:20">4:20</span> Want het Koninkrijk Gods is niet gelegen
in woorden, maar in kracht.

<span id="an_4:21">4:21</span> Wat wilt gij? Zal ik met de roede tot u
komen, of in liefde en in den geest der zachtmoedigheid?

<span id="an_5:1">5:1</span> Men hoort ganselijk, dat er hoererij onder
u is, en zodanige hoererij, die ook onder de heidenen niet genoemd
wordt, alzo dat er een zijns vaders huisvrouw heeft.

<span id="an_5:2">5:2</span> En zijt gij nog opgeblazen, en hebt niet
veel meer leed gedragen, opdat hij uit het midden van u weggedaan worde,
die deze daad begaan heeft?

<span id="an_5:3">5:3</span> Doch ik, als wel met het lichaam afwezend,
maar tegenwoordig zijnde met den geest, heb alrede, als of ik
tegenwoordig ware, dengene, die dat alzo bedreven heeft, besloten,

<span id="an_5:4">5:4</span> In den Naam van onzen Heere Jezus Christus,
als gijlieden en mijn geest samen vergaderd zullen zijn, met de kracht
van onzen Heere Jezus Christus,

<span id="an_5:5">5:5</span> Denzulken over te geven aan den satan, tot
verderf des vleses, opdat de geest behouden moge worden in den dag van
den Heere Jezus.

<span id="an_5:6">5:6</span> Uw roem is niet goed. Weet gij niet, dat
een weinig zuurdesem het gehele deeg zuur maakt?

<span id="an_5:7">5:7</span> Zuivert dan den ouden zuurdesem uit, opdat
gij een nieuw deeg zijn moogt, gelijk gij ongezuurd zijt. Want ook ons
Pascha is voor ons geslacht, namelijk Christus.

<span id="an_5:8">5:8</span> Zo dan laat ons feest houden, niet in den
ouden zuurdesem, noch in den zuurdesem der kwaadheid en der boosheid,
maar in de ongezuurde broden der oprechtheid en der waarheid.

<span id="an_5:9">5:9</span> Ik heb u geschreven in den brief, dat gij u
niet zoudt vermengen met de hoereerders;

<span id="an_5:10">5:10</span> Doch niet geheellijk met de hoereerders
dezer wereld, of met de gierigaards, of met de rovers, of met de
afgodendienaars; want anders zoudt gij moeten uit de wereld gaan.

<span id="an_5:11">5:11</span> Maar nu heb ik u geschreven, dat gij u
niet zult vermengen, namelijk indien iemand, een broeder genaamd zijnde,
een hoereerder is, of een gierigaard, of een afgodendienaar, of een
lasteraar, of een dronkaard, of een rover; dat gij met zodanig een ook
niet zult eten.

<span id="an_5:12">5:12</span> Want wat heb ik ook die buiten zijn te
oordelen? Oordeelt gijlieden niet die binnen zijn?

<span id="an_5:13">5:13</span> Maar die buiten zijn oordeelt God. En
doet gij deze boze uit ulieden weg.

<span id="an_6:1">6:1</span> Durft iemand van ulieden, die een zaak
heeft tegen een ander, te recht gaan voor de onrechtvaardigen, en niet
voor de heiligen?

<span id="an_6:2">6:2</span> Weet gij niet, dat de heiligen de wereld
oordelen zullen? En indien door u de wereld geoordeeld wordt, zijt gij
onwaardig de minste gerechtzaken?

<span id="an_6:3">6:3</span> Weet gij niet, dat wij de engelen oordelen
zullen? Hoeveel te meer de zaken, die dit leven aangaan?

<span id="an_6:4">6:4</span> Zo gij dan gerechtzaken hebt, die dit leven
aangaan, zet die daarover, die in de Gemeente minst geacht zijn.

<span id="an_6:5">6:5</span> Ik zeg u dit tot schaamte. Is er dan alzo
onder u geen, die wijs is, ook niet een, die zou kunnen oordelen tussen
zijn broeders?

<span id="an_6:6">6:6</span> Maar de ene broeder gaat met den anderen
broeder te recht, en dat voor ongelovigen.

<span id="an_6:7">6:7</span> Zo is er dan nu ganselijk gebrek onder u,
dat gij met elkander rechtzaken hebt. Waarom lijdt gij niet liever
ongelijk? Waarom lijdt gij niet liever schade?

<span id="an_6:8">6:8</span> Maar gijlieden doet ongelijk, en doet
schade, en dat den broederen.

<span id="an_6:9">6:9</span> Of weet gij niet, dat de onrechtvaardigen
het Koninkrijk Gods niet zullen beerven?

<span id="an_6:10">6:10</span> Dwaalt niet; noch hoereerders, noch
afgodendienaars, noch overspelers, noch ontuchtigen, noch die bij mannen
liggen, noch dieven, noch gierigaards, noch dronkaards, geen lasteraars,
geen rovers zullen het Koninkrijk Gods beerven.

<span id="an_6:11">6:11</span> En dit waart gij sommigen; maar gij zijt
afgewassen, maar gij zijt geheiligd, maar gij zijt gerechtvaardigd, in
den Naam van den Heere Jezus, en door den Geest onzes Gods;

<span id="an_6:12">6:12</span> Alle dingen zijn mij geoorloofd, maar
alle dingen zijn niet oorbaar; alle dingen zijn mij geoorloofd, maar ik
zal onder de macht van geen mij laten brengen.

<span id="an_6:13">6:13</span> De spijzen zijn voor de buik, en de buik
is voor de spijzen; maar God zal beide dezen en die te niet doen. Doch
het lichaam is niet voor de hoererij, maar voor den Heere en de Heere
voor het lichaam.

<span id="an_6:14">6:14</span> En God heeft ook den Heere opgewekt, en
zal ons opwekken door Zijn kracht.

<span id="an_6:15">6:15</span> Weet gij niet, dat uw lichamen leden van
Christus zijn? Zal ik dan de leden van Christus nemen, en maken ze leden
ener hoer? Dat zij verre.

<span id="an_6:16">6:16</span> Of weet gij niet, dat die de hoer
aanhangt, een lichaam met haar is? Want die twee, zegt Hij, zullen tot
een vlees wezen.

<span id="an_6:17">6:17</span> Maar die den Heere aanhangt, is een geest
met Hem.

<span id="an_6:18">6:18</span> Vliedt de hoererij. Alle zonde, die de
mens doet, is buiten het lichaam, maar die hoererij bedrijft, zondigt
tegen zijn eigen lichaam.

<span id="an_6:19">6:19</span> Of weet gij niet, dat ulieder lichaam een
tempel is van den Heiligen Geest, Die in u is, Dien gij van God hebt, en
dat gij uws zelfs niet zijt?

<span id="an_6:20">6:20</span> Want gij zijt duur gekocht: zo
verheerlijkt dan God in uw lichaam en in uw geest, welke Godes zijn.

<span id="an_7:1">7:1</span> Aangaande nu de dingen, waarvan gij mij
geschreven hebt: het is een mens goed geen vrouw aan te raken.

<span id="an_7:2">7:2</span> Maar om der hoererijen wil zal een iegelijk
man zijn eigen vrouw hebben, en een iegelijke vrouw zal haar eigen man
hebben.

<span id="an_7:3">7:3</span> De man zal aan de vrouw de schuldige
goedwilligheid betalen; en desgelijks ook de vrouw aan den man.

<span id="an_7:4">7:4</span> De vrouw heeft de macht niet over haar
eigen lichaam, maar de man; en desgelijks ook de man heeft de macht niet
over zijn eigen lichaam, maar de vrouw.

<span id="an_7:5">7:5</span> Onttrekt u elkander niet, tenzij dan met
beider toestemming voor een tijd, opdat gij u tot vasten en bidden moogt
verledigen; en komt wederom bijeen, opdat u de satan niet verzoeke,
omdat gij u niet kunt onthouden.

<span id="an_7:6">7:6</span> Doch dit zeg ik uit toelating, niet uit
bevel.

<span id="an_7:7">7:7</span> Want ik wilde, dat alle mensen waren,
gelijk als ikzelf ben; maar een iegelijk heeft zijn eigen gave van God,
de een wel aldus, maar de andere alzo.

<span id="an_7:8">7:8</span> Doch ik zeg den ongetrouwden, en den
weduwen: Het is hun goed, indien zij blijven, gelijk als ik.

<span id="an_7:9">7:9</span> Maar indien zij zich niet kunnen onthouden,
dat zij trouwen; want het is beter te trouwen dan te branden.

<span id="an_7:10">7:10</span> Doch den getrouwden gebiede niet ik, maar
de Heere, dat de vrouw van den man niet scheide.

<span id="an_7:11">7:11</span> En indien zij ook scheidt, dat zij
ongetrouwd blijve, of met den man verzoene; en dat de man de vrouw niet
verlate.

<span id="an_7:12">7:12</span> Maar den anderen zeg ik, niet de Heere:
Indien enig broeder een ongelovige vrouw heeft, en dezelve tevreden is
bij hem te wonen, dat hij ze niet verlate.

<span id="an_7:13">7:13</span> En een vrouw, die een ongelovige man
heeft, en hij tevreden is bij haar te wonen, dat zij hem niet verlate.

<span id="an_7:14">7:14</span> Want de ongelovige man is geheiligd door
de vrouw, en de ongelovige vrouw is geheiligd door den man; want anders
waren uw kinderen onrein, maar nu zijn zij heilig.

<span id="an_7:15">7:15</span> Maar indien de ongelovige scheidt, dat
hij scheide. De broeder of de zuster wordt in zodanige gevallen niet
dienstbaar gemaakt; maar God heeft ons tot vrede geroepen.

<span id="an_7:16">7:16</span> Want wat weet gij, vrouw, of gij den man
zult zalig maken? Of wat weet gij, man, of gij de vrouw zult zalig
maken?

<span id="an_7:17">7:17</span> Doch gelijk God aan een iegelijk heeft
uitgedeeld, gelijk de Heere een iegelijk geroepen heeft, dat hij alzo
wandele; en alzo verordene ik in al de Gemeenten.

<span id="an_7:18">7:18</span> Is iemand, besneden zijnde, geroepen, die
late zich geen voorhuid aantrekken; is iemand, in de voorhuid zijnde,
geroepen, die late zich niet besnijden.

<span id="an_7:19">7:19</span> De besnijdenis is niets, en de voorhuid
is niets, maar de onderhouding der geboden Gods.

<span id="an_7:20">7:20</span> Een iegelijk blijve in die beroeping,
daar hij in geroepen is.

<span id="an_7:21">7:21</span> Zijt gij, een dienstknecht zijnde,
geroepen, laat u dat niet bekommeren; maar indien gij ook kunt vrij
worden, gebruik dat liever.

<span id="an_7:22">7:22</span> Want die in den Heere geroepen is, een
dienstknecht zijnde, die is een vrijgelatene des Heeren; desgelijks ook,
die vrij zijnde geroepen is, die is een dienstknecht van Christus.

<span id="an_7:23">7:23</span> Gij zijt duur gekocht, wordt geen
dienstknechten der mensen.

<span id="an_7:24">7:24</span> Een iegelijk, waarin hij geroepen is,
broeders, die blijve in hetzelve bij God.

<span id="an_7:25">7:25</span> Aangaande de maagden nu, heb ik geen
bevel des Heeren; maar ik zeg mijn gevoelen, als die barmhartigheid van
den Heere gekregen heb, om getrouw te zijn.

<span id="an_7:26">7:26</span> Ik houde dan dit goed te zijn, om den
aanstaanden nood, dat het, zeg ik, den mens goed is alzo te zijn.

<span id="an_7:27">7:27</span> Zijt gij aan een vrouw verbonden, zoek
geen ontbinding; zijt gij ongebonden van een vrouw, zoek geen vrouw.

<span id="an_7:28">7:28</span> Maar indien gij ook trouwt, gij zondigt
niet; en indien een maagd trouwt, zij zondigt niet. Doch dezulken zullen
verdrukking hebben in het vlees; en ik spare ulieden.

<span id="an_7:29">7:29</span> Maar dit zeg ik, broeders, dat de tijd
voorts kort is; opdat ook die vrouwen hebben, zouden zijn als niet
hebbende;

<span id="an_7:30">7:30</span> En die wenen, als niet wenende; en die
blijde zijn, als niet blijde zijnde; en die kopen, als niet bezittende;

<span id="an_7:31">7:31</span> En die deze wereld gebruiken, als niet
misbruikende; want de gedaante dezer wereld gaat voorbij.

<span id="an_7:32">7:32</span> En ik wil, dat gij zonder bekommernis
zijt. De ongetrouwde bekommert zich met de dingen des Heeren, hoe hij
den Heere zal behagen;

<span id="an_7:33">7:33</span> Maar die getrouwd is, bekommert zich met
de dingen der wereld, hoe hij de vrouw zal behagen.

<span id="an_7:34">7:34</span> Een vrouw en een maagd zijn
onderscheiden. De ongetrouwde bekommert zich met de dingen des Heeren,
opdat zij heilig zij, beide aan lichaam en aan geest; maar die getrouwd
is, bekommert zich met de dingen der wereld, hoe zij den man zal
behagen.

<span id="an_7:35">7:35</span> En dit zeg ik tot uw eigen voordeel; niet
opdat ik een strik over u zou werpen, maar om u te leiden tot hetgeen
wel voegt, en bekwaam is, om den Heere wel aan te hangen, zonder
herwaarts en derwaarts getrokken te worden.

<span id="an_7:36">7:36</span> Maar zo iemand acht, dat hij
ongevoegelijk handelt met zijn maagd, indien zij over den jeugdigen tijd
gaat, en het alzo moet geschieden; die doe wat hij wil, hij zondigt
niet; dat zij trouwen.

<span id="an_7:37">7:37</span> Doch die vast staat in zijn hart, geen
noodzaak hebbende, maar macht heeft over zijn eigen wil, en dit in zijn
hart besloten heeft, dat hij zijn maagd zal bewaren, die doet wel.

<span id="an_7:38">7:38</span> Alzo dan, die haar ten huwelijk uitgeeft,
die doet wel; en die ze ten huwelijk niet uitgeeft, die doet beter.

<span id="an_7:39">7:39</span> Een vrouw is door de wet verbonden, zo
langen tijd haar man leeft; maar indien haar man ontslapen is, zo is zij
vrij, om te trouwen, dien zij wil, alleenlijk in den Heere.

<span id="an_7:40">7:40</span> Maar zij is gelukkiger, indien zij alzo
blijft, naar mijn gevoelen. En ik meen ook den Geest Gods te hebben.

<span id="an_8:1">8:1</span> Aangaande nu de dingen, die den afgoden
geofferd zijn, wij weten, dat wij allen te zamen kennis hebben. De
kennis maakt opgeblazen, maar de liefde sticht.

<span id="an_8:2">8:2</span> En zo iemand meent iets te weten, die heeft
nog niets gekend, gelijk men behoort te kennen.

<span id="an_8:3">8:3</span> Maar zo iemand God liefheeft, die is van
Hem gekend.

<span id="an_8:4">8:4</span> Aangaande dan het eten der dingen, die den
afgoden geofferd zijn, wij weten, dat een afgod niets is in de wereld,
en dat er geen ander God is dan een.

<span id="an_8:5">8:5</span> Want hoewel er ook zijn, die goden genaamd
worden, hetzij in den hemel, hetzij op de aarde (gelijk er vele goden en
vele heren zijn),

<span id="an_8:6">8:6</span> Nochtans hebben wij maar een God, den
Vader, uit Welken alle dingen zijn, en wij tot Hem; en maar een Heere,
Jezus Christus, door Welken alle dingen zijn, en wij door Hem.

<span id="an_8:7">8:7</span> Doch in allen is de kennis niet; maar
sommigen, met een geweten des afgods tot nog toe, eten als iets dat den
afgoden geofferd is; en hun geweten, zwak zijnde, wordt bevlekt.

<span id="an_8:8">8:8</span> De spijze nu maakt ons Gode niet aangenaam;
want hetzij dat wij eten, wij hebben geen overvloed; en hetzij dat wij
niet eten, wij hebben geen gebrek.

<span id="an_8:9">8:9</span> Maar ziet toe, dat deze uw macht niet
enigerwijze een aanstoot worde dengenen, die zwak zijn.

<span id="an_8:10">8:10</span> Want zo iemand u, die de kennis hebt,
ziet in der afgoden tempel aanzitten, zal het geweten deszelven, die
zwak is, niet gestijfd worden, om te eten de dingen, die den afgoden
geofferd zijn?

<span id="an_8:11">8:11</span> En zal de broeder, die zwak is, door uw
kennis verloren gaan, om welken Christus gestorven is?

<span id="an_8:12">8:12</span> Doch gijlieden, alzo tegen de broeders
zondigende, en hun zwak geweten kwetsende, zondigt tegen Christus.

<span id="an_8:13">8:13</span> Daarom, indien de spijs mijn broeder
ergert, zo zal ik in eeuwigheid geen vlees eten, opdat ik mijn broeder
niet ergere.

<span id="an_9:1">9:1</span> Ben ik niet een apostel? Ben ik niet vrij?
Heb ik niet Jezus Christus, onzen Heere, gezien? Zijt gijlieden niet
mijn werk in den Heere?

<span id="an_9:2">9:2</span> Zo ik anderen geen apostel ben, nochtans
ben ik het ulieden; want het zegel mijns apostelschaps zijt gijlieden in
den Heere.

<span id="an_9:3">9:3</span> Mijn verantwoording aan degenen, die
onderzoek over mij doen, is deze.

<span id="an_9:4">9:4</span> Hebben wij niet macht, om te eten en te
drinken?

<span id="an_9:5">9:5</span> Hebben wij niet macht, om een vrouw, een
zuster zijnde, met ons om te leiden, gelijk ook de andere apostelen, en
de broeders des Heeren, en Cefas?

<span id="an_9:6">9:6</span> Of hebben alleen ik en Barnabas geen macht
van niet te werken?

<span id="an_9:7">9:7</span> Wie dient ooit in den krijg op eigen
bezoldiging? Wie plant een wijngaard, en eet niet van zijn vrucht? Of
wie weidt een kudde, en eet niet van de melk der kudde?

<span id="an_9:8">9:8</span> Spreek ik dit naar den mens, of zegt ook de
wet hetzelfde niet?

<span id="an_9:9">9:9</span> Want in de wet van Mozes is geschreven: Gij
zult een dorsenden os niet muilbanden. Zorgt ook God voor de ossen?

<span id="an_9:10">9:10</span> Of zegt Hij dat ganselijk om onzentwil?
Want om onzentwil is dat geschreven; overmits die ploegt, op hoop moet
ploegen, en die op hoop dorst, moet zijn hoop deelachtig worden.

<span id="an_9:11">9:11</span> Indien wij ulieden het geestelijke
gezaaid hebben, is het een grote zaak, zo wij het uwe, dat lichamelijk
is, maaien?

<span id="an_9:12">9:12</span> Indien anderen deze macht over u
deelachtig zijn, waarom niet veel meer wij? Doch wij hebben deze macht
niet gebruikt, maar wij verdragen het al, opdat wij niet enige
verhindering geven aan het Evangelie van Christus.

<span id="an_9:13">9:13</span> Weet gij niet, dat degenen, die de
heilige dingen bedienen, van het heilige eten? en die steeds bij het
altaar zijn, met het altaar delen?

<span id="an_9:14">9:14</span> Alzo heeft ook de Heere geordineerd
dengenen, die het Evangelie verkondigen, dat zij van het Evangelie
leven.

<span id="an_9:15">9:15</span> Maar ik heb geen van deze dingen
gebruikt. En ik heb dit niet geschreven, opdat het alzo aan mij
geschieden zou; want het ware mij beter te sterven, dan dat iemand dezen
mijn roem zou ijdel maken.

<span id="an_9:16">9:16</span> Want indien ik het Evangelie verkondige,
het is mij geen roem; want de nood is mij opgelegd. En wee mij, indien
ik het Evangelie niet verkondig!

<span id="an_9:17">9:17</span> Want indien ik dat gewillig doe, zo heb
ik loon, maar indien onwillig, de uitdeling is mij evenwel toebetrouwd.

<span id="an_9:18">9:18</span> Wat loon heb ik dan? Namelijk dat ik, het
Evangelie verkondigende, het Evangelie van Christus kosteloos stelle, om
mijn macht in het Evangelie niet te misbruiken.

<span id="an_9:19">9:19</span> Want daar ik van allen vrij was, heb ik
mijzelven allen dienstbaar gemaakt, opdat ik er meer zou winnen.

<span id="an_9:20">9:20</span> En ik ben den Joden geworden als een
Jood, opdat ik de Joden winnen zou; dengenen, die onder de wet zijn, ben
ik geworden als onder de wet zijnde, opdat ik degenen, die onder de wet
zijn, winnen zou.

<span id="an_9:21">9:21</span> Degenen, die zonder de wet zijn, ben ik
geworden als zonder de wet zijnde (Gode nochtans zijnde niet zonder de
wet, maar voor Christus onder de wet), opdat ik degenen, die zonder de
wet zijn, winnen zou.

<span id="an_9:22">9:22</span> Ik ben den zwakken geworden als een
zwakke, opdat ik de zwakken winnen zou; allen ben ik alles geworden,
opdat ik immers enigen behouden zou.

<span id="an_9:23">9:23</span> En dit doe ik om des Evangelies wil,
opdat ik hetzelve mede deelachtig zou worden.

<span id="an_9:24">9:24</span> Weet gijlieden niet, dat die in de
loopbaan lopen, allen wel lopen, maar dat een den prijs ontvangt? Loopt
alzo, dat gij dien moogt verkrijgen.

<span id="an_9:25">9:25</span> En een iegelijk, die om prijs strijdt,
onthoudt zich in alles. Dezen dan doen wel dit, opdat zij een
verderfelijke kroon zouden ontvangen, maar wij een onverderfelijke.

<span id="an_9:26">9:26</span> Ik loop dan alzo, niet als op het
onzekere; ik kamp alzo, niet als de lucht slaande;

<span id="an_9:27">9:27</span> Maar ik bedwing mijn lichaam, en breng
het tot dienstbaarheid, opdat ik niet enigszins, daar ik anderen
gepredikt heb, zelf verwerpelijk worde.

<span id="an_10:1">10:1</span> En ik wil niet, broeders, dat gij
onwetende zijt, dat onze vaders allen onder de wolk waren, en allen door
de zee doorgegaan zijn;

<span id="an_10:2">10:2</span> En allen in Mozes gedoopt zijn in de wolk
en in de zee;

<span id="an_10:3">10:3</span> En allen dezelfde geestelijke spijs
gegeten hebben;

<span id="an_10:4">10:4</span> En allen denzelfden geestelijken drank
gedronken hebben; want zij dronken uit de geestelijke steenrots, die
volgde; en de steenrots was Christus.

<span id="an_10:5">10:5</span> Maar in het meerder deel van hen heeft
God geen welgevallen gehad; want zij zijn in de woestijn ter
nedergeslagen.

<span id="an_10:6">10:6</span> En deze dingen zijn geschied ons tot
voorbeelden, opdat wij geen lust tot het kwaad zouden hebben,
gelijkerwijs als zij lust gehad hebben.

<span id="an_10:7">10:7</span> En wordt geen afgodendienaars,
gelijkerwijs als sommigen van hen, gelijk geschreven staat: Het volk zat
neder om te eten, en om te drinken, en zij stonden op om te spelen.

<span id="an_10:8">10:8</span> En laat ons niet hoereren, gelijk
sommigen van hen gehoereerd hebben, en er vielen op een dag drie en
twintig duizend.

<span id="an_10:9">10:9</span> En laat ons Christus niet verzoeken,
gelijk ook sommigen van hen verzocht hebben, en werden van de slagen
vernield.

<span id="an_10:10">10:10</span> En murmureert niet, gelijk ook sommigen
van hen gemurmureerd hebben, en werden vernield van den verderver.

<span id="an_10:11">10:11</span> En deze dingen alle zijn hunlieden
overkomen tot voorbeelden; en zijn beschreven tot waarschuwing van ons,
op dewelke de einden der eeuwen gekomen zijn.

<span id="an_10:12">10:12</span> Zo dan, die meent te staan, zie toe,
dat hij niet valle.

<span id="an_10:13">10:13</span> Ulieden heeft geen verzoeking bevangen
dan menselijke; doch God is getrouw, Die u niet zal laten verzocht
worden boven hetgeen gij vermoogt; maar Hij zal met de verzoeking ook de
uitkomst geven, opdat gij ze kunt verdragen.

<span id="an_10:14">10:14</span> Daarom, mijn geliefden, vliedt van den
afgodendienst.

<span id="an_10:15">10:15</span> Als tot verstandigen spreek ik;
oordeelt gij, hetgeen ik zeg.

<span id="an_10:16">10:16</span> De drinkbeker der dankzegging, dien wij
dankzeggende zegenen, is die niet een gemeenschap des bloeds van
Christus? Het brood, dat wij breken, is dat niet een gemeenschap des
lichaams van Christus?

<span id="an_10:17">10:17</span> Want een brood is het, zo zijn wij
velen een lichaam, dewijl wij allen eens broods deelachtig zijn.

<span id="an_10:18">10:18</span> Ziet Israel, dat naar het vlees is:
hebben niet degenen, die de offeranden eten, gemeenschap met het altaar?

<span id="an_10:19">10:19</span> Wat zeg ik dan? Dat een afgod iets is,
of dat het afgodenoffer iets is?

<span id="an_10:20">10:20</span> Ja, ik zeg, dat hetgeen de heidenen
offeren, zij den duivelen offeren, en niet Gode; en ik wil niet, dat gij
met de duivelen gemeenschap hebt.

<span id="an_10:21">10:21</span> Gij kunt den drinkbeker des Heeren niet
drinken, en den drinkbeker der duivelen; gij kunt niet deelachtig zijn
aan de tafel des Heeren, en aan de tafel der duivelen.

<span id="an_10:22">10:22</span> Of tergen wij den Heere? Zijn wij
sterker dan Hij?

<span id="an_10:23">10:23</span> Alle dingen zijn mij geoorloofd, maar
alle dingen zijn niet oorbaar; alle dingen zijn mij geoorloofd, maar
alle dingen stichten niet.

<span id="an_10:24">10:24</span> Niemand zoeke dat zijns zelfs is; maar
een iegelijk zoeke dat des anderen is.

<span id="an_10:25">10:25</span> Eet al wat in het vleeshuis verkocht
wordt, niets ondervragende, om des gewetens wil;

<span id="an_10:26">10:26</span> Want de aarde is des Heeren, en de
volheid derzelve.

<span id="an_10:27">10:27</span> En indien u iemand van de ongelovigen
noodt, en gij daar gaan wilt, eet al wat ulieden voorgesteld wordt,
niets ondervragende, om des gewetens wil.

<span id="an_10:28">10:28</span> Maar zo iemand tot ulieden zegt: Dat is
afgodenoffer; eet het niet, om desgenen wil, die u dat te kennen gegeven
heeft, en om des gewetens wil. Want de aarde is des Heeren, en de
volheid derzelve.

<span id="an_10:29">10:29</span> Doch ik zeg: om het geweten, niet van
uzelven, maar des anderen; want waarom wordt mijn vrijheid geoordeeld
van een ander geweten?

<span id="an_10:30">10:30</span> En indien ik door genade der spijze
deelachtig ben, waarom word ik gelasterd over hetgeen, waarvoor ik
dankzeg?

<span id="an_10:31">10:31</span> Hetzij dan dat gijlieden eet, hetzij
dat gij drinkt, hetzij dat gij iets anders doet, doet het al ter ere
Gods.

<span id="an_10:32">10:32</span> Weest zonder aanstoot te geven, en den
Joden, en den Grieken, en der Gemeente Gods.

<span id="an_10:33">10:33</span> Gelijkerwijs ik ook in alles allen
behaag, niet zoekende mijn eigen voordeel, maar het voordeel van velen,
opdat zij mochten behouden worden.

<span id="an_11:1">11:1</span> Weest mijn navolgers, gelijkerwijs ook ik
van Christus.

<span id="an_11:2">11:2</span> En ik prijs u, broeders, dat gij in alles
mijner gedachtig zijt, en de inzettingen behoudt, gelijk ik die u
overgegeven heb.

<span id="an_11:3">11:3</span> Doch ik wil, dat gij weet, dat Christus
het Hoofd is eens iegelijken mans, en de man het hoofd der vrouw, en God
het Hoofd van Christus.

<span id="an_11:4">11:4</span> Een iegelijk man, die bidt of profeteert,
hebbende iets op het hoofd, die onteert zijn eigen hoofd;

<span id="an_11:5">11:5</span> Maar een iegelijke vrouw, die bidt of
profeteert met ongedekten hoofde, onteert haar eigen hoofd; want het is
een en hetzelfde, alsof haar het haar afgesneden ware.

<span id="an_11:6">11:6</span> Want indien een vrouw niet gedekt is, dat
zij ook geschoren worde; maar indien het lelijk is voor een vrouw
geschoren te zijn, of het haar afgesneden te hebben, dat zij zich dekke.

<span id="an_11:7">11:7</span> Want de man moet het hoofd niet dekken,
overmits hij het beeld en de heerlijkheid Gods is; maar de vrouw is de
heerlijkheid des mans.

<span id="an_11:8">11:8</span> Want de man is uit de vrouw niet, maar de
vrouw is uit den man.

<span id="an_11:9">11:9</span> Want ook is de man niet geschapen om de
vrouw, maar de vrouw om den man.

<span id="an_11:10">11:10</span> Daarom moet de vrouw een macht op het
hoofd hebben, om der engelen wil.

<span id="an_11:11">11:11</span> Nochtans is noch de man zonder de
vrouw, noch de vrouw zonder den man, in den Heere.

<span id="an_11:12">11:12</span> Want gelijkerwijs de vrouw uit den man
is, alzo is ook de man door de vrouw; doch alle dingen zijn uit God.

<span id="an_11:13">11:13</span> Oordeelt gij onder uzelven: is het
betamelijk, dat de vrouw ongedekt God bidde?

<span id="an_11:14">11:14</span> Of leert u ook de natuur zelve niet,
dat zo een man lang haar draagt, het hem een oneer is?

<span id="an_11:15">11:15</span> Maar zo een vrouw lang haar draagt, dat
het haar een eer is; omdat het lange haar voor een deksel haar is
gegeven?

<span id="an_11:16">11:16</span> Doch indien iemand schijnt twistgierig
te zijn, wij hebben zulke gewoonten niet, noch de Gemeenten Gods.

<span id="an_11:17">11:17</span> Dit nu, hetgeen ik u aanzegge, prijs ik
niet, namelijk dat gij niet tot beter, maar tot erger samenkomt.

<span id="an_11:18">11:18</span> Want eerstelijk, als gij samenkomt in
de Gemeente, zo hoor ik, dat er scheuringen zijn onder u; en ik geloof
het ten dele;

<span id="an_11:19">11:19</span> Want er moeten ook ketterijen onder u
zijn, opdat degenen, die oprecht zijn, openbaar mogen worden onder u.

<span id="an_11:20">11:20</span> Als gij dan bijeen samenkomt, dat is
niet des Heeren avondmaal eten.

<span id="an_11:21">11:21</span> Want in het eten neemt een iegelijk te
voren zijn eigen avondmaal; en deze is hongerig, en de andere is
dronken.

<span id="an_11:22">11:22</span> Hebt gij dan geen huizen, om er te eten
en te drinken? Of veracht gij de Gemeente Gods, en beschaamt gij
degenen, die niet hebben? Wat zal ik u zeggen? Zal ik u prijzen? In
dezen prijs ik u niet.

<span id="an_11:23">11:23</span> Want ik heb van den Heere ontvangen,
hetgeen ik ook u overgegeven heb, dat de Heere Jezus in den nacht, in
welken Hij verraden werd, het brood nam;

<span id="an_11:24">11:24</span> En als Hij gedankt had, brak Hij het,
en zeide: Neemt, eet, dat is Mijn lichaam, dat voor u gebroken wordt;
doet dat tot Mijn gedachtenis.

<span id="an_11:25">11:25</span> Desgelijks nam Hij ook den drinkbeker,
na het eten des avondmaals, en zeide: Deze drinkbeker is het Nieuwe
Testament in Mijn bloed. Doet dat, zo dikwijls als gij dien zult
drinken, tot Mijn gedachtenis.

<span id="an_11:26">11:26</span> Want zo dikwijls als gij dit brood zult
eten, en dezen drinkbeker zult drinken, zo verkondigt den dood des
Heeren, totdat Hij komt.

<span id="an_11:27">11:27</span> Zo dan, wie onwaardiglijk dit brood
eet, of den drinkbeker des Heeren drinkt, die zal schuldig zijn aan het
lichaam en bloed des Heeren.

<span id="an_11:28">11:28</span> Maar de mens beproeve zichzelven, en
ete alzo van het brood, en drinke van den drinkbeker.

<span id="an_11:29">11:29</span> Want die onwaardiglijk eet en drinkt,
die eet en drinkt zichzelven een oordeel, niet onderscheidende het
lichaam des Heeren.

<span id="an_11:30">11:30</span> Daarom zijn onder u vele zwakken en
kranken, en velen slapen.

<span id="an_11:31">11:31</span> Want indien wij onszelven oordeelden,
zo zouden wij niet geoordeeld worden.

<span id="an_11:32">11:32</span> Maar als wij geoordeeld worden, zo
worden wij van den Heere getuchtigd, opdat wij met de wereld niet zouden
veroordeeld worden.

<span id="an_11:33">11:33</span> Zo dan, mijn broeders, als gij
samenkomt om te eten, verwacht elkander.

<span id="an_11:34">11:34</span> Doch zo iemand hongert, dat hij te huis
ete, opdat gij niet tot een oordeel samenkomt. De overige dingen nu zal
ik verordenen, als ik zal gekomen zijn.

<span id="an_12:1">12:1</span> En van de geestelijke gaven, broeders,
wil ik niet, dat gij onwetende zijt.

<span id="an_12:2">12:2</span> Gij weet, dat gij heidenen waart, tot de
stomme afgoden heengetrokken, naar dat gij geleid werdt.

<span id="an_12:3">12:3</span> Daarom maak ik u bekend, dat niemand, die
door den Geest Gods spreekt, Jezus een vervloeking noemt; en niemand kan
zeggen, Jezus den Heere te zijn, dan door den Heiligen Geest.

<span id="an_12:4">12:4</span> En er is verscheidenheid der gaven, doch
het is dezelfde Geest;

<span id="an_12:5">12:5</span> En er is verscheidenheid der bedieningen,
en het is dezelfde Heere;

<span id="an_12:6">12:6</span> En er is verscheidenheid der werkingen,
doch het is dezelfde God, Die alles in allen werkt.

<span id="an_12:7">12:7</span> Maar aan een iegelijk wordt de openbaring
des Geestes gegeven tot hetgeen oorbaar is.

<span id="an_12:8">12:8</span> Want dezen wordt door den Geest gegeven
het woord der wijsheid, en een ander het woord der kennis, door
denzelfden Geest;

<span id="an_12:9">12:9</span> En een ander het geloof, door denzelfden
Geest; en een ander de gaven der gezondmakingen, door denzelfden Geest.

<span id="an_12:10">12:10</span> En een ander de werkingen der krachten;
en een ander profetie; en een ander onderscheidingen der geesten; en een
ander menigerlei talen; en een ander uitlegging der talen.

<span id="an_12:11">12:11</span> Doch deze dingen alle werkt een en
dezelfde Geest, delende aan een iegelijk in het bijzonder, gelijkerwijs
Hij wil.

<span id="an_12:12">12:12</span> Want gelijk het lichaam een is, en vele
leden heeft, en al de leden van dit ene lichaam, vele zijnde, maar een
lichaam zijn, alzo ook Christus.

<span id="an_12:13">12:13</span> Want ook wij allen zijn door een Geest
tot een lichaam gedoopt; hetzij Joden, hetzij Grieken, hetzij
dienstknechten, hetzij vrijen; en wij zijn allen tot een Geest gedrenkt.

<span id="an_12:14">12:14</span> Want ook het lichaam is niet een lid,
maar vele leden.

<span id="an_12:15">12:15</span> Indien de voet zeide: Dewijl ik de hand
niet ben, zo ben ik van het lichaam niet; is hij daarom niet van het
lichaam?

<span id="an_12:16">12:16</span> En indien het oor zeide: Dewijl ik het
oog niet ben, zo ben ik van het lichaam niet; is het daarom niet van het
lichaam?

<span id="an_12:17">12:17</span> Ware het gehele lichaam het oog, waar
zou het gehoor zijn? Ware het gehele lichaam gehoor, waar zou de reuk
zijn?

<span id="an_12:18">12:18</span> Maar nu heeft God de leden gezet, een
iegelijk van dezelve in het lichaam, gelijk Hij gewild heeft.

<span id="an_12:19">12:19</span> Waren zij alle maar een lid, waar zou
het lichaam zijn?

<span id="an_12:20">12:20</span> Maar nu zijn er wel vele leden, doch
maar een lichaam.

<span id="an_12:21">12:21</span> En het oog kan niet zeggen tot de hand:
Ik heb u niet van node; of wederom het hoofd tot de voeten: Ik heb u
niet van node.

<span id="an_12:22">12:22</span> Ja veeleer, de leden, die ons dunken de
zwakste des lichaams te zijn, die zijn nodig.

<span id="an_12:23">12:23</span> En die ons dunken de minst eerlijke
leden des lichaams te zijn, denzelven doen wij overvloediger eer aan; en
onze onsierlijke leden hebben overvloediger versiering.

<span id="an_12:24">12:24</span> Doch onze sierlijke hebben het niet van
node; maar God heeft het lichaam alzo samengevoegd, gevende
overvloediger eer aan hetgeen gebrek aan dezelve heeft;

<span id="an_12:25">12:25</span> Opdat geen tweedracht in het lichaam
zij, maar de leden voor elkander gelijke zorg zouden dragen.

<span id="an_12:26">12:26</span> En hetzij dat een lid lijdt, zo lijden
al de leden mede; hetzij dat een lid verheerlijkt wordt, zo verblijden
zich al de leden mede.

<span id="an_12:27">12:27</span> En gijlieden zijt het lichaam van
Christus, en leden in het bijzonder.

<span id="an_12:28">12:28</span> En God heeft er sommigen in de Gemeente
gesteld, ten eerste apostelen, ten tweede profeten, ten derde leraars,
daarna krachten, daarna gaven der gezondmakingen, behulpsels,
regeringen, menigerlei talen.

<span id="an_12:29">12:29</span> Zijn zij allen apostelen? Zijn zij
allen profeten? Zijn zij allen leraars? Zijn zij allen krachten?

<span id="an_12:30">12:30</span> Hebben zij allen gaven der
gezondmakingen? Spreken zij allen met menigerlei talen? Zijn zij allen
uitleggers?

<span id="an_12:31">12:31</span> Doch ijvert naar de beste gaven; en ik
wijs u een weg, die nog uitnemender is.

<span id="an_13:1">13:1</span> Al ware het, dat ik de talen der mensen
en der engelen sprak, en de liefde niet had, zo ware ik een klinkend
metaal, of luidende schel geworden.

<span id="an_13:2">13:2</span> En al ware het dat ik de gave der
profetie had, en wist al de verborgenheden en al de wetenschap; en al
ware het, dat ik al het geloof had, zodat ik bergen verzette, en de
liefde niet had, zo ware ik niets.

<span id="an_13:3">13:3</span> En al ware het, dat ik al mijn goederen
tot onderhoud der armen uitdeelde, en al ware het, dat ik mijn lichaam
overgaf, opdat ik verbrand zou worden, en had de liefde niet, zo zou het
mij geen nuttigheid geven.

<span id="an_13:4">13:4</span> De liefde is lankmoedig, zij is
goedertieren; de liefde is niet afgunstig; de liefde handelt niet
lichtvaardiglijk, zij is niet opgeblazen;

<span id="an_13:5">13:5</span> Zij handelt niet ongeschiktelijk, zij
zoekt zichzelve niet, zij wordt niet verbitterd, zij denkt geen kwaad;

<span id="an_13:6">13:6</span> Zij verblijdt zich niet in de
ongerechtigheid, maar zij verblijdt zich in de waarheid;

<span id="an_13:7">13:7</span> Zij bedekt alle dingen, zij gelooft alle
dingen, zij hoopt alle dingen, zij verdraagt alle dingen.

<span id="an_13:8">13:8</span> De liefde vergaat nimmermeer; maar hetzij
profetieen, zij zullen te niet gedaan worden; hetzij talen, zij zullen
ophouden; hetzij kennis, zij zal te niet gedaan worden.

<span id="an_13:9">13:9</span> Want wij kennen ten dele, en wij
profeteren ten dele;

<span id="an_13:10">13:10</span> Doch wanneer het volmaakte zal gekomen
zijn, dan zal hetgeen ten dele is, te niet gedaan worden.

<span id="an_13:11">13:11</span> Toen ik een kind was, sprak ik als een
kind, was ik gezind als een kind, overlegde ik als een kind; maar
wanneer ik een man geworden ben, zo heb ik te niet gedaan hetgeen eens
kinds was.

<span id="an_13:12">13:12</span> Want wij zien nu door een spiegel in
een duistere rede, maar alsdan zullen wij zien aangezicht tot
aangezicht; nu ken ik ten dele, maar alsdan zal ik kennen, gelijk ook ik
gekend ben.

<span id="an_13:13">13:13</span> En nu blijft geloof, hoop en liefde,
deze drie; doch de meeste van deze is de liefde.

<span id="an_14:1">14:1</span> Jaagt de liefde na, en ijvert om de
geestelijke gaven, maar meest, dat gij moogt profeteren.

<span id="an_14:2">14:2</span> Want die een vreemde taal spreekt,
spreekt niet den mensen, maar Gode; want niemand verstaat het, doch met
den geest spreekt hij verborgenheden.

<span id="an_14:3">14:3</span> Maar die profeteert, spreekt den mensen
stichting, en vermaning en vertroosting.

<span id="an_14:4">14:4</span> Die een vreemde taal spreekt, die sticht
zichzelven; maar die profeteert die sticht de Gemeente.

<span id="an_14:5">14:5</span> En ik wil wel, dat gij allen in vreemde
talen spreekt, maar meer, dat gij profeteert; want die profeteert, is
meerder dan die vreemde talen spreekt, tenzij dan, dat hij het uitlegge,
opdat de Gemeente stichting moge ontvangen.

<span id="an_14:6">14:6</span> En nu, broeders, indien ik tot u kwam, en
sprak vreemde talen, wat nuttigheid zou ik u doen, zo ik tot u niet
sprak, of in openbaring, of in kennis, of in profetie of in lering?

<span id="an_14:7">14:7</span> Zelfs ook de levenloze dingen, die geluid
geven, hetzij fluit, hetzij citer, zo zij geen onderscheid met hun klank
geven, hoe zal bekend worden, hetgeen op de fluit of op de citer
gespeeld wordt?

<span id="an_14:8">14:8</span> Want ook indien de bazuin een onzeker
geluid geeft, wie zal zich tot den krijg bereiden?

<span id="an_14:9">14:9</span> Alzo ook gijlieden, indien gij niet door
de taal een duidelijke rede geeft, hoe zal verstaan worden hetgeen
gesproken wordt? Want gij zult zijn als die in de lucht spreekt.

<span id="an_14:10">14:10</span> Er zijn, naar het voorvalt, zo vele
soorten van stemmen in de wereld, en geen derzelve is zonder stem.

<span id="an_14:11">14:11</span> Indien ik dan de kracht der stem niet
weet, zo zal ik hem, die spreekt, barbaars zijn; en hij, die spreekt,
zal bij mij barbaars zijn.

<span id="an_14:12">14:12</span> Alzo ook gij, dewijl gij ijverig zijt
naar geestelijke gaven, zo zoekt dat gij moogt overvloedig zijn tot
stichting der Gemeente.

<span id="an_14:13">14:13</span> Daarom, die in een vreemde taal
spreekt, die bidde, dat hij het moge uitleggen.

<span id="an_14:14">14:14</span> Want indien ik in een vreemde taal bid,
mijn geest bidt wel, maar mijn verstand is vruchteloos.

<span id="an_14:15">14:15</span> Wat is het dan? Ik zal wel met den
geest bidden, maar ik zal ook met het verstand bidden; ik zal wel met
den geest zingen, maar ik zal ook met het verstand zingen.

<span id="an_14:16">14:16</span> Anderszins, indien gij dankzegt met den
geest, hoe zal degene, die de plaats eens ongeleerden vervult, amen
zeggen op uw dankzegging, dewijl hij niet weet, wat gij zegt?

<span id="an_14:17">14:17</span> Want gij dankzegt wel behoorlijk, maar
de ander wordt niet gesticht.

<span id="an_14:18">14:18</span> Ik dank mijn God, dat ik meer vreemde
talen spreek, dan gij allen;

<span id="an_14:19">14:19</span> Maar ik wil liever in de Gemeente vijf
woorden spreken met mijn verstand, opdat ik ook anderen moge
onderwijzen, dan tien duizend woorden in een vreemde taal.

<span id="an_14:20">14:20</span> Broeders, wordt geen kinderen in het
verstand, maar zijt kinderen in de boosheid, en wordt in het verstand
volwassen.

<span id="an_14:21">14:21</span> In de wet is geschreven: Ik zal door
lieden van andere talen, en door andere lippen tot dit volk spreken, en
ook alzo zullen zij Mij niet horen, zegt de Heere.

<span id="an_14:22">14:22</span> Zo dan, de vreemde talen zijn tot een
teken niet dengenen, die geloven, maar den ongelovigen; en de profetie
niet den ongelovigen, maar dengenen, die geloven.

<span id="an_14:23">14:23</span> Indien dan de gehele Gemeente
bijeenvergaderd ware, en zij allen in vreemde talen spraken, en enige
ongeleerden of ongelovigen inkwamen, zouden zij niet zeggen, dat gij
uitzinnig waart?

<span id="an_14:24">14:24</span> Maar indien zij allen profeteerden, en
een ongelovige of ongeleerde inkwame, die wordt van allen overtuigd, en
hij wordt van allen geoordeeld.

<span id="an_14:25">14:25</span> En alzo worden de verborgene dingen
zijns harten openbaar; en alzo, vallende op zijn aangezicht, zal hij God
aanbidden, en verkondigen, dat God waarlijk onder u is.

<span id="an_14:26">14:26</span> Wat is het dan, broeders? Wanneer gij
samenkomt, een iegelijk van u, heeft hij een psalm, heeft hij een leer,
heeft hij een vreemde taal, heeft hij een openbaring, heeft hij een
uitlegging; laat alle dingen geschieden tot stichting;

<span id="an_14:27">14:27</span> En zo iemand een vreemde taal spreekt,
dat het door twee, of ten meeste drie geschiede, en bij beurte; en dat
een het uitlegge.

<span id="an_14:28">14:28</span> Maar indien er geen uitlegger is, dat
hij zwijge in de Gemeente; doch dat hij tot zichzelven spreke, en tot
God.

<span id="an_14:29">14:29</span> En dat twee of drie profeten spreken,
en dat de anderen oordelen.

<span id="an_14:30">14:30</span> Doch indien een ander, die er zit, iets
geopenbaard is, dat de eerste zwijge.

<span id="an_14:31">14:31</span> Want gij kunt allen, de een na den
ander profeteren, opdat zij allen leren, en allen getroost worden.

<span id="an_14:32">14:32</span> En de geesten der profeten zijn den
profeten onderworpen.

<span id="an_14:33">14:33</span> Want God is geen God van verwarring,
maar van vrede, gelijk in al de Gemeenten der heiligen.

<span id="an_14:34">14:34</span> Dat uw vrouwen in de Gemeenten zwijgen;
want het is haar niet toegelaten te spreken, maar bevolen onderworpen te
zijn, gelijk ook de wet zegt.

<span id="an_14:35">14:35</span> En zo zij iets willen leren, laat haar
te huis haar eigen mannen vragen; want het staat lelijk voor de vrouwen,
dat zij in de Gemeente spreken.

<span id="an_14:36">14:36</span> Is het Woord Gods van u uitgegaan? Of
is het tot u alleen gekomen?

<span id="an_14:37">14:37</span> Indien iemand meent een profeet te
zijn, of geestelijke, die erkenne, dat, hetgeen ik u schrijf, des Heeren
geboden zijn.

<span id="an_14:38">14:38</span> Maar zo iemand onwetend is, die zij
onwetend.

<span id="an_14:39">14:39</span> Zo dan, broeders, ijvert om te
profeteren, en verhindert niet in vreemde talen te spreken.

<span id="an_14:40">14:40</span> Laat alle dingen eerlijk en met orde
geschieden.

<span id="an_15:1">15:1</span> Voorts, broeders, ik maak u bekend het
Evangelie, dat ik u verkondigd heb, hetwelk gij ook aangenomen hebt, in
hetwelk gij ook staat;

<span id="an_15:2">15:2</span> Door hetwelk gij ook zalig wordt, indien
gij het behoudt op zodanige wijze, als ik het u verkondigd heb; tenzij
dan dat gij tevergeefs geloofd hebt.

<span id="an_15:3">15:3</span> Want ik heb ulieden ten eerste
overgegeven, hetgeen ik ook ontvangen heb, dat Christus gestorven is
voor onze zonden, naar de Schriften;

<span id="an_15:4">15:4</span> En dat Hij is begraven, en dat Hij is
opgewekt ten derden dage, naar de Schriften;

<span id="an_15:5">15:5</span> En dat Hij is van Cefas gezien, daarna
van de twaalven.

<span id="an_15:6">15:6</span> Daarna is Hij gezien van meer dan
vijfhonderd broeders op eenmaal, van welken het meren deel nog over is,
en sommigen ook zijn ontslapen.

<span id="an_15:7">15:7</span> Daarna is Hij gezien van Jakobus, daarna
van al de apostelen.

<span id="an_15:8">15:8</span> En ten laatste van allen is Hij ook van
mij, als van een ontijdig geborene, gezien.

<span id="an_15:9">15:9</span> Want ik ben de minste van de apostelen,
die niet waardig ben een apostel genaamd te worden, daarom dat ik de
Gemeente Gods vervolgd heb.

<span id="an_15:10">15:10</span> Doch door de genade Gods ben ik, dat ik
ben; en Zijn genade, die aan mij bewezen is, is niet ijdel geweest, maar
ik heb overvloediger gearbeid dan zij allen; doch niet ik, maar de
genade Gods, Die met mij is.

<span id="an_15:11">15:11</span> Hetzij dan ik, hetzij zijlieden, alzo
prediken wij, en alzo hebt gij geloofd.

<span id="an_15:12">15:12</span> Indien nu Christus gepredikt wordt, dat
Hij uit de doden opgewekt is, hoe zeggen sommigen onder u, dat er geen
opstanding der doden is?

<span id="an_15:13">15:13</span> En indien er geen opstanding der doden
is, zo is Christus ook niet opgewekt.

<span id="an_15:14">15:14</span> En indien Christus niet opgewekt is, zo
is dan onze prediking ijdel, en ijdel is ook uw geloof.

<span id="an_15:15">15:15</span> En zo worden wij ook bevonden valse
getuigen Gods; want wij hebben van God getuigd, dat Hij Christus
opgewekt heeft, Dien Hij niet heeft opgewekt, zo namelijk de doden niet
opgewekt worden.

<span id="an_15:16">15:16</span> Want indien de doden niet opgewekt
worden, zo is ook Christus niet opgewekt.

<span id="an_15:17">15:17</span> En indien Christus niet opgewekt is, zo
is uw geloof tevergeefs, zo zijt gij nog in uw zonden.

<span id="an_15:18">15:18</span> Zo zijn dan ook verloren, die in
Christus ontslapen zijn.

<span id="an_15:19">15:19</span> Indien wij alleenlijk in dit leven op
Christus zijn hopende, zo zijn wij de ellendigste van alle mensen.

<span id="an_15:20">15:20</span> Maar nu, Christus is opgewekt uit de
doden, en is de Eersteling geworden dergenen, die ontslapen zijn.

<span id="an_15:21">15:21</span> Want dewijl de dood door een mens is,
zo is ook de opstanding der doden door een Mens.

<span id="an_15:22">15:22</span> Want gelijk zij allen in Adam sterven,
alzo zullen zij ook in Christus allen levend gemaakt worden.

<span id="an_15:23">15:23</span> Maar een iegelijk in zijn orde: de
eersteling Christus, daarna die van Christus zijn, in Zijn toekomst.

<span id="an_15:24">15:24</span> Daarna zal het einde zijn, wanneer Hij
het Koninkrijk aan God en den Vader zal overgegeven hebben; wanneer Hij
zal te niet gedaan hebben alle heerschappij, en alle macht en kracht.

<span id="an_15:25">15:25</span> Want Hij moet als Koning heersen,
totdat Hij al de vijanden onder Zijn voeten zal gelegd hebben.

<span id="an_15:26">15:26</span> De laatste vijand, die te niet gedaan
wordt, is de dood.

<span id="an_15:27">15:27</span> Want Hij heeft alle dingen Zijn voeten
onderworpen. Doch wanneer Hij zegt, dat Hem alle dingen onderworpen
zijn, zo is het openbaar, dat Hij uitgenomen wordt, Die Hem alle dingen
onderworpen heeft.

<span id="an_15:28">15:28</span> En wanneer Hem alle dingen zullen
onderworpen zijn, dan zal ook de Zoon Zelf onderworpen worden Dien, Die
Hem alle dingen onderworpen heeft, opdat God zij alles in allen.

<span id="an_15:29">15:29</span> Anders, wat zullen zij doen, die voor
de doden gedoopt worden, indien de doden ganselijk niet opgewekt worden?
Waarom worden zij voor de doden ook gedoopt?

<span id="an_15:30">15:30</span> Waarom zijn ook wij alle ure in gevaar?

<span id="an_15:31">15:31</span> Ik sterf alle dagen, hetwelk ik betuig
bij onzen roem, dien ik heb in Christus Jezus, onzen Heere.

<span id="an_15:32">15:32</span> Zo ik, naar den mens, tegen de beesten
gevochten heb te Efeze, wat nuttigheid is het mij, indien de doden niet
opgewekt worden? Laat ons eten en drinken, want morgen sterven wij.

<span id="an_15:33">15:33</span> Dwaalt niet, kwade samensprekingen
verderven goede zeden.

<span id="an_15:34">15:34</span> Waakt op rechtvaardiglijk, en zondigt
niet. Want sommigen hebben de kennis van God niet. Ik zeg het u tot
schaamte.

<span id="an_15:35">15:35</span> Maar, zal iemand zeggen: Hoe zullen de
doden opgewekt worden, en met hoedanig een lichaam zullen zij komen?

<span id="an_15:36">15:36</span> Gij dwaas, hetgeen gij zaait, wordt
niet levend, tenzij dat het gestorven is;

<span id="an_15:37">15:37</span> En hetgeen gij zaait, daarvan zaait gij
het lichaam niet, dat worden zal, maar een bloot graan, naar het
voorvalt, van tarwe, of van enig der andere granen.

<span id="an_15:38">15:38</span> Maar God geeft hetzelve een lichaam,
gelijk Hij wil, en aan een iegelijk zaad zijn eigen lichaam.

<span id="an_15:39">15:39</span> Alle vlees is niet hetzelfde vlees;
maar een ander is het vlees der mensen, en een ander is het vlees der
beesten, en een ander der vissen, en een ander der vogelen.

<span id="an_15:40">15:40</span> En er zijn hemelse lichamen, en er zijn
aardse lichamen; maar een andere is de heerlijkheid der hemelse, en een
andere der aardse.

<span id="an_15:41">15:41</span> Een andere is de heerlijkheid der zon,
en een andere is de heerlijkheid der maan, en een andere is de
heerlijkheid der sterren; want de ene ster verschilt in heerlijkheid van
de andere ster.

<span id="an_15:42">15:42</span> Alzo zal ook de opstanding der doden
zijn. Het lichaam wordt gezaaid in verderfelijkheid, het wordt opgewekt
in onverderfelijkheid;

<span id="an_15:43">15:43</span> Het wordt gezaaid in oneer, het wordt
opgewekt in heerlijkheid; het wordt gezaaid in zwakheid, het wordt
opgewekt in kracht.

<span id="an_15:44">15:44</span> Een natuurlijk lichaam wordt er
gezaaid, een geestelijk lichaam wordt er opgewekt. Er is een natuurlijk
lichaam, en er is een geestelijk lichaam.

<span id="an_15:45">15:45</span> Alzo is er ook geschreven: De eerste
mens Adam is geworden tot een levende ziel; de laatste Adam tot een
levendmakenden Geest.

<span id="an_15:46">15:46</span> Doch het geestelijke is niet eerst,
maar het natuurlijke, daarna het geestelijke.

<span id="an_15:47">15:47</span> De eerste mens is uit de aarde, aards;
de tweede Mens is de Heere uit den hemel.

<span id="an_15:48">15:48</span> Hoedanig de aardse is, zodanige zijn
ook de aardsen; en hoedanig de hemelse is, zodanige zijn ook de
hemelsen.

<span id="an_15:49">15:49</span> En gelijkerwijs wij het beeld des
aardsen gedragen hebben, alzo zullen wij ook het beeld des hemelsen
dragen.

<span id="an_15:50">15:50</span> Doch dit zeg ik, broeders, dat vlees en
bloed het Koninkrijk Gods niet beerven kunnen, en de verderfelijkheid
beerft de onverderfelijkheid niet.

<span id="an_15:51">15:51</span> Ziet, ik zeg u een verborgenheid: wij
zullen wel niet allen ontslapen, maar wij zullen allen veranderd worden;

<span id="an_15:52">15:52</span> In een punt des tijds, in een ogenblik,
met de laatste bazuin; want de bazuin zal slaan, en de doden zullen
onverderfelijk opgewekt worden, en wij zullen veranderd worden.

<span id="an_15:53">15:53</span> Want dit verderfelijke moet
onverderfelijkheid aandoen, en dit sterfelijke moet onsterfelijkheid
aandoen.

<span id="an_15:54">15:54</span> En wanneer dit verderfelijke zal
onverderfelijkheid aangedaan hebben, en dit sterfelijke zal
onsterfelijkheid aangedaan hebben, alsdan zal het woord geschieden, dat
geschreven is: De dood is verslonden tot overwinning.

<span id="an_15:55">15:55</span> Dood, waar is uw prikkel? Hel, waar is
uw overwinning?

<span id="an_15:56">15:56</span> De prikkel nu des doods is de zonde; en
de kracht der zonde is de wet.

<span id="an_15:57">15:57</span> Maar Gode zij dank, Die ons de
overwinning geeft door onzen Heere Jezus Christus.

<span id="an_15:58">15:58</span> Zo dan, mijn geliefde broeders! Zijt
standvastig, onbewegelijk, altijd overvloedig zijnde in het werk des
Heeren, als die weet, dat uw arbeid niet ijdel is in den Heere.

<span id="an_16:1">16:1</span> Aangaande nu de verzameling, die voor de
heiligen geschiedt, gelijk als ik aan de Gemeenten in Galatie verordend
heb, doet ook gij alzo.

<span id="an_16:2">16:2</span> Op elken eersten dag der week, legge een
iegelijk van u iets bij zichzelven weg, vergaderende een schat, naar dat
hij welvaren verkregen heeft; opdat de verzamelingen alsdan niet eerst
geschieden, wanneer ik gekomen zal zijn.

<span id="an_16:3">16:3</span> En wanneer ik daar zal gekomen zijn, zal
ik hen, die gij zult bekwaam achten door brieven, zenden, om uw gave
naar Jeruzalem over te dragen.

<span id="an_16:4">16:4</span> En indien het der moeite waardig mocht
zijn, dat ik ook zelf reizen zou, zo zullen zij met mij reizen.

<span id="an_16:5">16:5</span> Doch ik zal tot u komen, wanneer ik
Macedonie zal doorgegaan zijn, (want ik zal door Macedonie gaan);

<span id="an_16:6">16:6</span> En ik zal mogelijk bij u blijven, of ook
overwinteren, opdat gij mij moogt geleiden, waar ik zal henenreizen.

<span id="an_16:7">16:7</span> Want ik wil u nu niet zien in het
voorbijgaan, maar ik hoop enigen tijd bij u te blijven, indien het de
Heere zal toelaten.

<span id="an_16:8">16:8</span> Maar ik zal te Efeze blijven tot den
pinkster dag.

<span id="an_16:9">16:9</span> Want mij is een grote en krachtige deur
geopend, en er zijn vele tegenstanders.

<span id="an_16:10">16:10</span> Zo nu Timotheus komt, ziet, dat hij
buiten vreze bij u zij; want hij werkt het werk des Heeren, gelijk als
ik.

<span id="an_16:11">16:11</span> Dat hem dan niemand verachte; maar
geleidt hem in vrede, opdat hij tot mij kome; want ik verwacht hem met
de broederen.

<span id="an_16:12">16:12</span> En wat aangaat Apollos, den broeder, ik
heb hem zeer gebeden, dat hij met de broederen tot u komen zou; maar het
was ganselijk zijn wil niet, dat hij nu zou komen; doch hij zal komen,
wanneer het hem wel gelegen zal zijn.

<span id="an_16:13">16:13</span> Waakt, staat in het geloof, houdt u
mannelijk, zijt sterk.

<span id="an_16:14">16:14</span> Dat al uw dingen in de liefde
geschieden.

<span id="an_16:15">16:15</span> En ik bid u, broeders, gij kent het
huis van Stefanas, dat het is de eersteling van Achaje, en dat zij
zichzelven den heiligen ten dienst hebben geschikt;

<span id="an_16:16">16:16</span> Dat gij ook u aan de zodanigen
onderwerpt, en aan een iegelijk, die medewerkt en arbeidt.

<span id="an_16:17">16:17</span> En ik verblijde mij over de aankomst
van Stefanas, en Fortunatus, en Achaikus, want dezen hebben vervuld
hetgeen mij aan u ontbrak;

<span id="an_16:18">16:18</span> Want zij hebben mijn geest verkwikt, en
ook den uwen. Erkent dan de zodanigen.

<span id="an_16:19">16:19</span> U groeten de Gemeenten van Azie. U
groeten zeer in den Heere Aquila en Priscilla, met de Gemeente, die te
hunnen huize is.

<span id="an_16:20">16:20</span> U groeten al de broeders. Groet
elkander met een heiligen kus.

<span id="an_16:21">16:21</span> De groetenis met mijn hand van Paulus.

<span id="an_16:22">16:22</span> Indien iemand den Heere Jezus Christus
niet liefheeft, die zij een vervloeking; Maran-atha!

<span id="an_16:23">16:23</span> De genade van den Heere Jezus Christus
zij met u.

<span id="an_16:24">16:24</span> Mijn liefde zij met u allen in Christus
Jezus. Amen.

------------------------------------------------------------------------

[Next: 2 Corinthians](co2)
