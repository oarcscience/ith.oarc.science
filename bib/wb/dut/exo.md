[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](gen)  [Next](lev.md) 

------------------------------------------------------------------------

### Dutch Bible: Exodus

<span id="an_1:1">1:1</span> Dit nu zijn de namen der zonen van Israel,
die in Egypte gekomen zijn, met Jakob; zij kwamen er in, elk met zijn
huis.

<span id="an_1:2">1:2</span> Ruben, Simeon, Levi, en Juda;

<span id="an_1:3">1:3</span> Issaschar, Zebulon, en Benjamin;

<span id="an_1:4">1:4</span> Dan en Nafthali, Gad en Aser.

<span id="an_1:5">1:5</span> Al de zielen nu, die uit Jakobs heup
voortgekomen zijn, waren zeventig zielen; doch Jozef was in Egypte.

<span id="an_1:6">1:6</span> Toen nu Jozef gestorven was, en al zijn
broeders, en al dat geslacht,

<span id="an_1:7">1:7</span> Zo werden de kinderen Israels vruchtbaar en
wiesen overvloedig, en zij vermeerderden, en werden gans zeer machtig,
zodat het land met hen vervuld werd.

<span id="an_1:8">1:8</span> Daarna stond een nieuwe koning op over
Egypte, die Jozef niet gekend had;

<span id="an_1:9">1:9</span> Die zeide tot zijn volk: Ziet, het volk der
kinderen Israels is veel, ja, machtiger dan wij.

<span id="an_1:10">1:10</span> Komt aan, laat ons wijselijk tegen
hetzelve handelen, opdat het niet vermenigvuldige, en het geschiede, als
er enige krijg voorvalt, dat het zich ook niet vervoege tot onze
vijanden, en tegen ons strijde, en uit het land optrekke.

<span id="an_1:11">1:11</span> En zij zetten oversten der schattingen
over hetzelve, om het te verdrukken met hun lasten; want men bouwde voor
Farao schatsteden, Pitom en Raamses.

<span id="an_1:12">1:12</span> Maar hoe meer zij het verdrukten, hoe
meer het vermeerderde, en hoe meer het wies; zodat zij verdrietig waren
vanwege de kinderen Israels.

<span id="an_1:13">1:13</span> En de Egyptenaars deden de kinderen
Israels dienen met hardigheid.

<span id="an_1:14">1:14</span> Zodat zij hun het leven bitter maakten
met harden dienst, in leem en in tichelstenen, en met allen dienst op
het veld, met al hun dienst, dien zij hen deden dienen met hardigheid.

<span id="an_1:15">1:15</span> Daarenboven sprak de koning van Egypte
tot de vroedvrouwen der Hebreinnen, welker ener naam Sifra, en de naam
der andere Pua was;

<span id="an_1:16">1:16</span> En zeide: Wanneer gij de Hebreinnen in
het baren helpt, en ziet haar op de stoelen; is het een zoon, zo doodt
hem; maar is het een dochter, zo laat haar leven!

<span id="an_1:17">1:17</span> Doch de vroedvrouwen vreesden God, en
deden niet, gelijk als de koning van Egypte tot haar gesproken had, maar
zij behielden de knechtjes in het leven.

<span id="an_1:18">1:18</span> Toen riep de koning van Egypte de
vroedvrouwen, en zeide tot haar: Waarom hebt gij deze zaak gedaan, dat
gij de knechtjes in het leven behouden hebt?

<span id="an_1:19">1:19</span> En de vroedvrouwen zeiden tot Farao:
Omdat de Hebreinnen niet zijn gelijk de Egyptische vrouwen; want zij
zijn sterk; eer de vroedvrouw tot haar komt, zo hebben zij gebaard.

<span id="an_1:20">1:20</span> Daarom deed God aan de vroedvrouwen goed;
en dat volk vermeerderde, en het werd zeer machtig.

<span id="an_1:21">1:21</span> En het geschiedde, dewijl de vroedvrouwen
God vreesden, zo bouwde Hij haar huizen.

<span id="an_1:22">1:22</span> Toen gebood Farao aan al zijn volk,
zeggende: Alle zonen, die geboren worden, zult gij in de rivier werpen,
maar al de dochteren in het leven behouden.

<span id="an_2:1">2:1</span> En een man van het huis van Levi ging, en
nam een dochter van Levi.

<span id="an_2:2">2:2</span> En de vrouw werd zwanger, en baarde een
zoon. Toen zij hem zag, dat hij schoon was, zo verborg zij hem drie
maanden.

<span id="an_2:3">2:3</span> Doch als zij hem niet langer verbergen kon,
zo nam zij voor hem een kistje van biezen, en belijmde het met lijm en
met pek; en zij legde het knechtje daarin, en legde het in de biezen,
aan den oever der rivier.

<span id="an_2:4">2:4</span> En zijn zuster stelde zich van verre, om te
weten, wat hem gedaan zou worden.

<span id="an_2:5">2:5</span> En de dochter van Farao ging af, om zich te
wassen in de rivier; en haar jonkvrouwen wandelden aan den kant der
rivier; toen zij het kistje in het midden van de biezen zag, zo zond zij
haar dienstmaagd heen, en liet het halen.

<span id="an_2:6">2:6</span> Toen zij het open deed, zo zag zij dat
knechtje; en ziet, het jongsken weende; en zij werd met barmhartigheid
bewogen over hetzelve, en zij zeide: Dit is een van de knechtjes der
Hebreen!

<span id="an_2:7">2:7</span> Toen zeide zijn zuster tot Farao's dochter:
Zal ik heengaan, en u een voedstervrouw uit de Hebreinnen roepen, die
dat knechtje voor u zoge?

<span id="an_2:8">2:8</span> En de dochter van Farao zeide tot haar: Ga
heen. En de jonge maagd ging, en riep des knechtjes moeder.

<span id="an_2:9">2:9</span> Toen zeide Farao's dochter tot haar: Neem
dit knechtje heen, en zoog het mij; ik zal u uw loon geven. En de vrouw
nam het knechtje en zoogde het.

<span id="an_2:10">2:10</span> En toen het knechtje groot geworden was,
zo bracht zij het tot Farao's dochter, en het werd haar ten zoon; en zij
noemde zijn naam Mozes, en zeide: Want ik heb hem uit het water getogen.

<span id="an_2:11">2:11</span> En het geschiedde in die dagen, toen
Mozes groot geworden was, dat hij uitging tot zijn broederen, en bezag
hun lasten; en hij zag, dat een Egyptisch man een Hebreeuwsen man uit
zijn broederen sloeg.

<span id="an_2:12">2:12</span> En hij zag herwaarts en gindswaarts; en
toen hij zag, dat er niemand was, zo versloeg hij den Egyptenaar, en
verborg hem in het zand.

<span id="an_2:13">2:13</span> Des anderen daags ging hij wederom uit,
en ziet, twee Hebreeuwse mannen twistten; en hij zeide tot den
ongerechte: Waarom slaat gij uw naaste?

<span id="an_2:14">2:14</span> Hij dan zeide: Wie heeft u tot een
overste en rechter over ons gezet? Zegt gij dit, om mij te doden, gelijk
gij den Egyptenaar gedood hebt? Toen vreesde Mozes, en zeide: Voorwaar,
deze zaak is bekend geworden!

<span id="an_2:15">2:15</span> Als nu Farao deze zaak hoorde, zo zocht
hij Mozes te doden; doch Mozes vlood voor Farao's aangezicht, en woonde
in het land Midian, en hij zat bij een waterput.

<span id="an_2:16">2:16</span> En de priester in Midian had zeven
dochters, die kwamen om te putten, en vulden de drinkbakken, om de kudde
haars vaders te drenken.

<span id="an_2:17">2:17</span> Toen kwamen de herders, en zij dreven
haar van daar; doch Mozes stond op, en verloste ze, en drenkte haar
kudden.

<span id="an_2:18">2:18</span> En toen zij tot haar vader Rehuel kwamen,
zo sprak hij: Waarom zijt gij heden zo haast wedergekomen?

<span id="an_2:19">2:19</span> Toen zeiden zij: Een Egyptisch man heeft
ons verlost uit de hand der herderen; en hij heeft ook overvloedig voor
ons geput, en de kudde gedrenkt.

<span id="an_2:20">2:20</span> En hij zeide tot zijn dochters: Waar is
hij toch, waarom liet gij den man nu gaan? roept hem, dat hij brood ete.

<span id="an_2:21">2:21</span> En Mozes bewilligde bij den man te wonen;
en hij gaf Mozes zijn dochter Zippora;

<span id="an_2:22">2:22</span> Die baarde een zoon; en hij noemde zijn
naam Gersom; want hij zeide: Ik ben een vreemdeling geworden in een
vreemd land.

<span id="an_2:23">2:23</span> En het geschiedde na vele dezer dagen,
als de koning van Egypte gestorven was, dat de kinderen Israels zuchtten
en schreeuwden over den dienst; en hun gekrijt over hun dienst kwam op
tot God.

<span id="an_2:24">2:24</span> En God hoorde hun gekerm, en God gedacht
aan Zijn verbond met Abraham, met Izak, en met Jakob.

<span id="an_2:25">2:25</span> En God zag de kinderen Israels aan, en
God kende hen.

<span id="an_3:1">3:1</span> En Mozes hoedde de kudde van Jethro, zijn
schoonvader, de priester in Midian; en hij leidde de kudde achter de
woestijn, en hij kwam aan den berg Gods, aan Horeb.

<span id="an_3:2">3:2</span> En de Engel des HEEREN verscheen hem in een
vuurvlam uit het midden van een braambos; en hij zag, en ziet, het
braambos brandde in het vuur, en het braambos werd niet verteerd.

<span id="an_3:3">3:3</span> En Mozes zeide: Ik zal mij nu daarheen
wenden, en bezien dat grote gezicht, waarom het braambos niet verbrandt.

<span id="an_3:4">3:4</span> Toen de HEERE zag, dat hij zich daarheen
wendde, om te bezien, zo riep God tot hem uit het midden van het
braambos, en zeide: Mozes, Mozes! En hij zeide: Zie, hier ben ik!

<span id="an_3:5">3:5</span> En Hij zeide: Nader hier niet toe; trek uw
schoenen uit van uw voeten; want de plaats, waarop gij staat, is heilig
land.

<span id="an_3:6">3:6</span> Hij zeide voorts: Ik ben de God uws vaders,
de God van Abraham, de God van Izak en de God van Jakob. En Mozes
verborg zijn aangezicht, want hij vreesde God aan te zien.

<span id="an_3:7">3:7</span> En de HEERE zeide: Ik heb zeer wel gezien
de verdrukking Mijns volks, hetwelk in Egypte is, en heb hun geschrei
gehoord, vanwege hun drijvers; want Ik heb hun smarten bekend.

<span id="an_3:8">3:8</span> Daarom ben Ik nedergekomen, dat Ik het
verlosse uit de hand der Egyptenaren, en het opvoere uit dit land, naar
een goed en ruim land, naar een land, vloeiende van melk en honig, tot
de plaats der Kanaanieten, en der Hethieten, en der Amorieten, en der
Ferezieten, en der Hevieten, en der Jebusieten.

<span id="an_3:9">3:9</span> En nu, zie, het geschrei der kinderen
Israels is tot Mij gekomen; en ook heb Ik gezien de verdrukking,
waarmede de Egyptenaars hen verdrukken.

<span id="an_3:10">3:10</span> Zo kom nu, en Ik zal u tot Farao zenden,
opdat gij Mijn volk (de kinderen Israels) uit Egypte voert.

<span id="an_3:11">3:11</span> Toen zeide Mozes tot God: Wie ben ik, dat
ik tot Farao zou gaan; en dat ik de kinderen Israels uit Egypte zou
voeren?

<span id="an_3:12">3:12</span> Hij dan zeide: Ik zal voorzeker met u
zijn, en dit zal u een teken zijn, dat Ik u gezonden heb: wanneer gij
dit volk uit Egypte geleid hebt, zult gijlieden God dienen op dezen
berg.

<span id="an_3:13">3:13</span> Toen zeide Mozes tot God: Zie, wanneer ik
kom tot de kinderen Israels, en zeg tot hen: De God uwer vaderen heeft
mij tot ulieden gezonden; en zij mij zeggen: Hoe is Zijn naam? wat zal
ik tot hen zeggen?

<span id="an_3:14">3:14</span> En God zeide tot Mozes: Ik ZAL ZIJN,, Die
Ik ZIJN ZAL! Ook zeide Hij: Alzo zult gij tot de kinderen Israels
zeggen: Ik ZAL ZIJN heeft mij tot ulieden gezonden!

<span id="an_3:15">3:15</span> Toen zeide God verder tot Mozes: Aldus
zult gij tot de kinderen Israels zeggen: De HEERE, de God uwer vaderen,
de God van Abraham, de God van Izak, en de God van Jakob, heeft mij tot
ulieden gezonden; dat is Mijn Naam eeuwiglijk, en dat is Mijn
gedachtenis van geslacht tot geslacht.

<span id="an_3:16">3:16</span> Ga heen, en verzamel de oudsten van
Israel, en zeg tot hen: De HEERE, de God uwer vaderen, is mij
verschenen, de God van Abraham, Izak en Jakob, zeggende: Ik heb ulieden
getrouwelijk bezocht, en hetgeen ulieden in Egypte is aangedaan;

<span id="an_3:17">3:17</span> Daarom heb Ik gezegd: Ik zal ulieden uit
de verdrukking van Egypte opvoeren, tot het land der Kanaanieten, en der
Hethieten, en der Amorieten, en der Ferezieten, en der Hevieten, en der
Jebusieten; tot het land, vloeiende van melk en honig.

<span id="an_3:18">3:18</span> En zij zullen uw stem horen; en gij zult
gaan, gij en de oudsten van Israel, tot den koning van Egypte, en
gijlieden zult tot hem zeggen: De HEERE, de God der Hebreen, is ons
ontmoet; zo laat ons nu toch gaan den weg van drie dagen in de woestijn,
opdat wij den HEERE, onzen God, offeren!

<span id="an_3:19">3:19</span> Doch Ik weet, dat de koning van Egypte
ulieden niet zal laten gaan, ook niet door een sterke hand.

<span id="an_3:20">3:20</span> Want Ik zal Mijn hand uitstrekken, en
Egypte slaan met al Mijn wonderen, die Ik in het midden van hetzelve
doen zal; daarna zal hij ulieden laten vertrekken.

<span id="an_3:21">3:21</span> En Ik zal dit volk genade geven in de
ogen der Egyptenaren; en het zal geschieden, wanneer gijlieden uitgaan
zult, zo zult gij niet ledig uitgaan.

<span id="an_3:22">3:22</span> Maar elke vrouw zal van haar naburin, en
van de waardin haars huizes, eisen zilveren vaten, en gouden vaten, en
klederen; die zult gijlieden op uw zonen, en op uw dochteren leggen, en
gij zult Egypte beroven.

<span id="an_4:1">4:1</span> Toen antwoordde Mozes, en zeide: Maar zie,
zij zullen mij niet geloven, noch mijn stem horen; want zij zullen
zeggen: De HEERE is u niet verschenen!

<span id="an_4:2">4:2</span> En de HEERE zeide tot hem: Wat is er in uw
hand? En hij zeide: Een staf.

<span id="an_4:3">4:3</span> En Hij zeide: Werp hem ter aarde. En hij
wierp hem ter aarde! Toen werd hij tot een slang; en Mozes vlood van
haar.

<span id="an_4:4">4:4</span> Toen zeide de HEERE tot Mozes: Strek uw
hand uit, en grijp haar bij haar staart! Toen strekte hij zijn hand uit,
en vatte haar, en zij werd tot een staf in zijn hand.

<span id="an_4:5">4:5</span> Opdat zij geloven, dat u verschenen is de
HEERE, de God hunner vaderen, de God van Abraham, de God van Izak, en de
God van Jakob.

<span id="an_4:6">4:6</span> En de HEERE zeide verder tot hem: Steek nu
uw hand in uw boezem. En hij stak zijn hand in zijn boezem; daarna trok
hij ze uit, en ziet, zijn hand was melaats, wit als sneeuw.

<span id="an_4:7">4:7</span> En Hij zeide: Steek uw hand wederom in uw
boezem. En hij stak zijn hand wederom in zijn boezem; daarna trok hij ze
uit zijn boezem, en ziet, zij was weder als zijn ander vlees.

<span id="an_4:8">4:8</span> En het zal geschieden, zo zij u niet
geloven, noch naar de stem van het eerste teken horen, zo zullen zij de
stem van het laatste teken geloven.

<span id="an_4:9">4:9</span> En het zal geschieden, zo zij ook deze twee
tekenen niet geloven, noch naar uw stem horen, zo neem van de wateren
der rivier, en giet ze op het droge; zo zullen de wateren, die gij uit
de rivier zult nemen, diezelve zullen tot bloed worden op het droge.

<span id="an_4:10">4:10</span> Toen zeide Mozes tot de HEERE: Och Heere!
ik ben geen man wel ter tale, noch van gisteren, noch van eergisteren,
noch van toen af, toen Gij tot Uw knecht gesproken hebt; want ik ben
zwaar van mond, en zwaar van tong.

<span id="an_4:11">4:11</span> En de HEERE zeide tot hem: Wie heeft den
mens den mond gemaakt, of wie heeft den stomme, of dove, of ziende, of
blinde gemaakt? Ben Ik het niet, de HEERE?

<span id="an_4:12">4:12</span> En nu ga henen, en Ik zal met uw mond
zijn, en zal u leren, wat gij spreken zult.

<span id="an_4:13">4:13</span> Doch hij zeide: Och, Heere! zend toch
door de hand desgenen, dien Gij zoudt zenden.

<span id="an_4:14">4:14</span> Toen ontstak de toorn des HEEREN over
Mozes, en Hij zeide: is niet Aaron, de Leviet, uw broeder? Ik weet, dat
hij zeer wel spreken zal, en ook, zie, hij zal uitgaan u tegemoet;
wanneer hij u ziet, zo zal hij in zijn hart verblijd zijn.

<span id="an_4:15">4:15</span> Gij dan zult tot hem spreken, en de
woorden in zijn mond leggen; en Ik zal met uw mond, en met zijn mond
zijn; en Ik zal ulieden leren, wat gij doen zult.

<span id="an_4:16">4:16</span> En hij zal voor u tot het volk spreken;
en het zal geschieden, dat hij u tot een mond zal zijn, en gij zult hem
tot een god zijn.

<span id="an_4:17">4:17</span> Neem dan dezen staf in uw hand, waarmede
gij die tekenen doen zult.

<span id="an_4:18">4:18</span> Toen ging Mozes heen, en keerde weder tot
Jethro, zijn schoonvader, en zeide tot hem: Laat mij toch gaan, dat ik
wederkere tot mijn broederen, die in Egypte zijn, en zie, of zij nog
leven. Jethro dan zeide tot Mozes: Ga in vrede!

<span id="an_4:19">4:19</span> Ook zeide de HEERE tot Mozes in Midian:
Ga heen, keer weder in Egypte, want al de mannen zijn dood, die uw ziel
zochten.

<span id="an_4:20">4:20</span> Mozes dan nam zijn vrouw, en zijn zonen,
en voerde hen op een ezel, en keerde weder in Egypteland; en Mozes nam
den staf Gods in zijn hand.

<span id="an_4:21">4:21</span> En de HEERE zeide tot Mozes: Terwijl gij
heentrekt, om weder in Egypte te keren, zie toe, dat gij al de wonderen
doet voor Farao, die Ik in uw hand gesteld heb; doch Ik zal zijn hart
verstokken, dat hij het volk niet zal laten gaan.

<span id="an_4:22">4:22</span> Dan zult gij tot Farao zeggen: Alzo zegt
de HEERE: Mijn zoon, Mijn eerstgeborene, is Israel.

<span id="an_4:23">4:23</span> En Ik heb tot u gezegd: Laat Mijn zoon
trekken, dat hij Mij diene! maar gij hebt geweigerd hem te laten
trekken; zie, Ik zal uw zoon, uw eerstgeborene doden!

<span id="an_4:24">4:24</span> En het geschiedde op den weg, in de
herberg, dat de HEERE hem tegenkwam, en zocht hem te doden.

<span id="an_4:25">4:25</span> Toen nam Zippora een stenen mes en
besneed de voorhuid haars zoons, en wierp die voor zijn voeten, en
zeide: Voorwaar, gij zijt mij een bloedbruidegom!

<span id="an_4:26">4:26</span> En Hij liet van hem af. Toen zeide zij:
Bloedbruidegom! vanwege de besnijdenis.

<span id="an_4:27">4:27</span> De HEERE zeide ook tot Aaron: Ga Mozes
tegemoet in de woestijn. En hij ging, en ontmoette hem aan den berg
Gods, en hij kuste hem.

<span id="an_4:28">4:28</span> En Mozes gaf Aaron te kennen al de
woorden des HEEREN, Die hem gezonden had, en al de tekenen, die Hij hem
bevolen had.

<span id="an_4:29">4:29</span> Toen ging Mozes en Aaron, en zij
verzamelden al de oudsten der kinderen Israels.

<span id="an_4:30">4:30</span> En Aaron sprak al de woorden, die de
HEERE tot Mozes gesproken had; en hij deed de tekenen voor de ogen des
volks.

<span id="an_4:31">4:31</span> En het volk geloofde, en zij hoorden, dat
de HEERE de kinderen Israels bezocht, en dat Hij hun verdrukking zag, en
zij neigden hun hoofden, en aanbaden.

<span id="an_5:1">5:1</span> En daarna gingen Mozes en Aaron heen, en
zeiden tot Farao: Alzo zegt de HEERE, de God van Israel: Laat Mijn volk
trekken, dat het Mij een feest houde in de woestijn!

<span id="an_5:2">5:2</span> Maar Farao zeide: Wie is de HEERE, Wiens
stem ik gehoorzamen zou, om Israel te laten trekken? Ik ken den HEERE
niet, en ik zal ook Israel niet laten trekken.

<span id="an_5:3">5:3</span> Zij dan zeiden: De God der Hebreen is ons
ontmoet; zo laat ons toch heentrekken, den weg van drie dagen in de
woestijn, en den HEERE, onzen God, offeren, dat Hij ons niet overkome
met pestilentie, of met het zwaard.

<span id="an_5:4">5:4</span> Toen zeide de koning van Egypte tot hen:
Gij, Mozes en Aaron! waarom trekt gij het volk af van hun werken? Gaat
heen tot uw lasten.

<span id="an_5:5">5:5</span> Verder zeide Farao: Ziet, het volk des
lands is alreeds te veel; en zoudt gijlieden hen doen rusten van hun
lasten?

<span id="an_5:6">5:6</span> Daarom beval Farao, ten zelfden dage, aan
de aandrijvers onder het volk, en deszelfs ambtlieden, zeggende:

<span id="an_5:7">5:7</span> Gij zult voortaan aan deze lieden geen stro
meer geven, tot het maken der tichelstenen, als gisteren en eergisteren;
laat hen zelven heengaan, en stro voor zichzelven verzamelen.

<span id="an_5:8">5:8</span> En het getal der tichelstenen, die zij
gisteren en eergisteren gemaakt hebben, zult gij hun opleggen; gij zult
daarvan niet verminderen; want zij gaan ledig; daarom roepen zij,
zeggende: Laat ons gaan, laat ons onzen God offeren!

<span id="an_5:9">5:9</span> Men verzware den dienst over deze mannen,
dat zij daaraan te doen hebben, en zich niet vergapen aan leugenachtige
woorden.

<span id="an_5:10">5:10</span> Toen gingen de aandrijvers des volks uit,
en deszelfs ambtlieden, en spraken tot het volk, zeggende: Zo zegt
Farao: Ik zal ulieden geen stro geven.

<span id="an_5:11">5:11</span> Gaat gij zelve heen, haalt u stro, waar
gij het vindt; doch van uw dienst zal niet verminderd worden.

<span id="an_5:12">5:12</span> Toen verstrooide zich het volk in het
ganse land van Egypte, dat het stoppelen verzamelde, voor stro.

<span id="an_5:13">5:13</span> En de aandrijvers drongen aan, zeggende:
Voleindigt uw werken, elk dagwerk op zijn dag, gelijk toen er stro was.

<span id="an_5:14">5:14</span> En de ambtlieden der kinderen Israels,
die Farao's aandrijvers over hen gesteld hadden, werden geslagen, en men
zeide: Waarom hebt gijlieden uw gezette werk niet voleindigd, in het
maken der tichelstenen, gelijk te voren, alzo ook gisteren en heden?

<span id="an_5:15">5:15</span> Derhalve gingen de ambtlieden der
kinderen Israels, en schreeuwden tot Farao, zeggende: Waarom doet gij uw
knechten alzo?

<span id="an_5:16">5:16</span> Aan uw knechten wordt geen stro gegeven,
en zij zeggen tot ons: Maakt de tichelstenen; en ziet, uw knechten
worden geslagen, doch de schuld is uws volks!

<span id="an_5:17">5:17</span> Hij dan zeide: Gijlieden gaat ledig,
ledig gaat gij; daarom zegt gij: Laat ons gaan, laat ons den HEERE
offeren!

<span id="an_5:18">5:18</span> Zo gaat nu heen, arbeidt; doch stro zal u
niet gegeven worden; evenwel zult gij het getal der tichelstenen
leveren.

<span id="an_5:19">5:19</span> Toen zagen de ambtlieden der kinderen
Israels, dat het kwalijk met hen stond, dewijl men zeide: Gij zult niet
minderen van uw tichelstenen, van het dagwerk op zijn dag.

<span id="an_5:20">5:20</span> En zij ontmoetten Mozes en Aaron, die
tegen hen over stonden, toen zij van Farao uitgingen.

<span id="an_5:21">5:21</span> En zeiden tot hen: De HEERE zie op u, en
richte het, dewijl dat gij onzen reuk hebt stinkende gemaakt voor Farao,
en voor zijn knechten, gevende een zwaard in hun handen, om ons te
doden.

<span id="an_5:22">5:22</span> Toen keerde Mozes weder tot den HEERE, en
zeide: Heere! waarom hebt Gij dit volk kwaad gedaan, waarom hebt Gij mij
nu gezonden?

<span id="an_5:23">5:23</span> Want van toen af, dat ik tot Farao ben
ingegaan, om in Uw Naam te spreken, heeft hij dit volk kwaad gedaan; en
Gij hebt Uw volk geenszins verlost. \[ (Exodus 5:24) Toen zeide de HEERE
tot Mozes: Nu zult gij zien, wat Ik aan Farao doen zal; want door een
machtige hand zal hij hen laten trekken, ja, door een machtige hand zal
hij hen uit zijn land drijven. \]

<span id="an_6:1">6:1</span> Verder sprak God tot Mozes, en zeide tot
hem: Ik ben de HEERE,

<span id="an_6:2">6:2</span> En Ik ben aan Abraham, Izak, en Jakob
verschenen, als God de Almachtige; doch met Mijn Naam HEERE ben Ik hun
niet bekend geweest.

<span id="an_6:3">6:3</span> En ook heb Ik Mijn verbond met hen
opgericht, dat Ik hun geven zou het land Kanaan, het land hunner
vreemdelingschappen, waarin zij vreemdelingen geweest zijn.

<span id="an_6:4">6:4</span> En ook heb Ik gehoord het gekerm der
kinderen Israels, die de Egyptenaars in dienstbaarheid houden, en Ik heb
aan Mijn verbond gedacht.

<span id="an_6:5">6:5</span> Derhalve zeg tot de kinderen Israels: Ik
ben de HEERE! en Ik zal ulieden uitleiden van onder de lasten der
Egyptenaren, en Ik zal u redden uit hun dienstbaarheid, en zal u
verlossen door een uitgestrekten arm, en door grote gerichten;

<span id="an_6:6">6:6</span> En Ik zal ulieden tot Mijn volk aannemen,
en Ik zal ulieden tot een God zijn; en gijlieden zult bekennen, dat Ik
de HEERE uw God ben, Die u uitleide van onder de lasten der Egyptenaren.

<span id="an_6:7">6:7</span> En Ik zal ulieden brengen in dat land,
waarover Ik Mijn hand opgeheven heb, dat Ik het aan Abraham, Izak, en
Jakob geven zou; en Ik zal het ulieden geven tot een erfdeel, Ik, de
HEERE!

<span id="an_6:8">6:8</span> En Mozes sprak alzo tot de kinderen
Israels; doch zij hoorden naar Mozes niet, vanwege de benauwdheid des
geestes, en vanwege de harde dienstbaarheid.

<span id="an_6:9">6:9</span> Verder sprak de HEERE tot Mozes, zeggende:

<span id="an_6:10">6:10</span> Ga heen, spreek tot Farao, den koning van
Egypte, dat hij de kinderen Israels uit zijn land trekken late.

<span id="an_6:11">6:11</span> Doch Mozes sprak voor den HEERE,
zeggende: Zie, de kinderen Israels hebben naar mij niet gehoord; hoe zou
mij dan Farao horen? daartoe ben ik onbesneden van lippen.

<span id="an_6:12">6:12</span> Evenwel sprak de HEERE tot Mozes en tot
Aaron, en gaf hun bevel aan de kinderen Israels, en aan Farao, den
koning van Egypte, om de kinderen Israels uit Egypteland te leiden.

<span id="an_6:13">6:13</span> Dit zijn de hoofden van ieder huis hunner
vaderen: de zonen van Ruben, de eerstgeborene van Israel, zijn Hanoch en
Pallu, Hezron en Charmi; dit zijn de huisgezinnen van Ruben.

<span id="an_6:14">6:14</span> En de zonen van Simeon: Jemuel, en Jamin,
en Ohad, en Jachin, en Zohar, en Saul, de zoon ener Kanaanietische; dit
zijn de huisgezinnen van Simeon.

<span id="an_6:15">6:15</span> Dit nu zijn de namen der zonen van Levi,
naar hun geboorten: Gerson, en Kehath, en Merari. En de jaren des levens
van Levi waren honderd zeven en dertig jaren.

<span id="an_6:16">6:16</span> De zonen van Gerson: Libni en Simei, naar
hun huisgezinnen.

<span id="an_6:17">6:17</span> En de zonen van Kehath: Amram, en Jizhar,
en Hebron, en Uzziel, en de jaren des levens van Kehath waren honderd
drie en dertig jaren.

<span id="an_6:18">6:18</span> En de zonen van Merari: Machli en Musi;
dit zijn de huisgezinnen van Levi, naar hun geboorten.

<span id="an_6:19">6:19</span> En Amram nam Jochebed, zijn moei, zich
tot huisvrouw, en zij baarde hem Aaron en Mozes; en de jaren des levens
van Amram waren honderd zeven en dertig jaren.

<span id="an_6:20">6:20</span> En de zonen van Jizhar: Korah, en Nefeg,
en Zichri.

<span id="an_6:21">6:21</span> En de zonen van Uzziel: Misael, en
Elzafan, en Sithri.

<span id="an_6:22">6:22</span> En Aaron nam zich tot een vrouw Eliseba,
dochter van Amminadab, zuster van Nahesson; en zij baarde hem Nadab en
Abihu, Eleazar en Ithamar.

<span id="an_6:23">6:23</span> En de zonen van Korah waren: Assir, en
Elkana, en Abiasaf; dat zijn de huisgezinnen der Korachieten.

<span id="an_6:24">6:24</span> En Eleazar, de zoon van Aaron, nam voor
zich een van de dochteren van Putiel tot een vrouw; en zij baarde hem
Pinehas. Dit zijn de hoofden van de vaderen der Levieten, naar hun
huisgezinnen.

<span id="an_6:25">6:25</span> Dit is Aaron en Mozes, tot welke de HEERE
zeide: Leidt de kinderen Israels uit Egypteland, naar hun heiren.

<span id="an_6:26">6:26</span> Dezen zijn het, die tot Farao, den koning
van Egypte, spraken, opdat zij de kinderen Israels uit Egypte leidden;
dit is Mozes en Aaron.

<span id="an_6:27">6:27</span> En het geschiedde te dien dage, als de
HEERE tot Mozes sprak in Egypteland;

<span id="an_6:28">6:28</span> Zo sprak de HEERE tot Mozes, zeggende: Ik
ben de HEERE! spreek tot Farao, den koning van Egypte, alles, wat Ik tot
u spreek.

<span id="an_6:29">6:29</span> Toen zeide Mozes voor het aangezicht des
HEEREN: Zie, ik ben onbesneden van lippen; hoe zal dan Farao naar mij
horen?

<span id="an_6:30">6:30</span> 

<span id="an_7:1">7:1</span> Toen zeide de HEERE tot Mozes: Zie, Ik heb
u tot een god gezet over Farao; en Aaron, uw broeder, zal uw profeet
zijn.

<span id="an_7:2">7:2</span> Gij zult spreken alles, wat Ik u gebieden
zal; en Aaron, uw broeder, zal tot Farao spreken, dat hij de kinderen
Israels uit zijn land trekken laat.

<span id="an_7:3">7:3</span> Doch Ik zal Farao's hart verharden; en Ik
zal Mijn tekenen en Mijn wonderheden in Egypteland vermenigvuldigen.

<span id="an_7:4">7:4</span> Farao nu zal naar ulieden niet horen, en Ik
zal Mijn hand aan Egypte leggen, en voeren Mijn heiren, Mijn volk, de
kinderen Israels, uit Egypteland, door grote gerichten.

<span id="an_7:5">7:5</span> Dan zullen de Egyptenaars weten, dat Ik de
HEERE ben, wanneer Ik Mijn hand over Egypte uitstrekke, en de kinderen
Israels uit het midden van hen uitleide.

<span id="an_7:6">7:6</span> Toen deed Mozes en Aaron, als hun de HEERE
geboden had, alzo deden zij.

<span id="an_7:7">7:7</span> En Mozes was tachtig jaar oud, en Aaron was
drie en tachtig jaar oud, toen zij tot Farao spraken.

<span id="an_7:8">7:8</span> En de HEERE sprak tot Mozes en tot Aaron,
zeggende:

<span id="an_7:9">7:9</span> Wanneer Farao tot ulieden spreken zal,
zeggende: Doet een wonderteken voor ulieden; zo zult gij tot Aaron
zeggen: Neem uw staf, en werp hem voor Farao's aangezicht neder; hij zal
tot een draak worden.

<span id="an_7:10">7:10</span> Toen ging Mozes en Aaron tot Farao henen
in, en deden alzo, gelijk de HEERE geboden had; en Aaron wierp zijn staf
neder voor Farao's aangezicht, en voor het aangezicht zijner knechten;
en hij werd tot een draak.

<span id="an_7:11">7:11</span> Farao nu riep ook de wijzen en de
guichelaars; en de Egyptische tovenaars deden ook alzo met hun
bezweringen.

<span id="an_7:12">7:12</span> Want een ieder wierp zijn staf neder, en
zij werden tot draken; maar Aarons staf verslond hun staven.

<span id="an_7:13">7:13</span> Doch Farao's hart verstokte, zodat hij
naar hen niet hoorde, gelijk de HEERE gesproken had.

<span id="an_7:14">7:14</span> Toen zeide de HEERE tot Mozes: Farao's
hart is zwaar; hij weigert het volk te laten trekken.

<span id="an_7:15">7:15</span> Ga heen tot Farao in den morgenstond;
zie, hij zal uitgaan naar het water toe, zo stel u tegen hem over aan
den oever der rivier, en den staf, die in een slang is veranderd
geweest, zult gij in uw hand nemen.

<span id="an_7:16">7:16</span> En gij zult tot hem zeggen: de HEERE, de
God der Hebreen, heeft mij tot u gezonden, zeggende: Laat Mijn volk
trekken, dat het Mij diene in de woestijn; doch zie, gij hebt tot nu toe
niet gehoord.

<span id="an_7:17">7:17</span> Zo zegt de HEERE: Daaraan zult gij weten,
dat Ik de HEERE ben; zie, ik zal met dezen staf, die in mijn hand is, op
het water, dat in deze rivier is, slaan, en het zal in bloed veranderd
worden.

<span id="an_7:18">7:18</span> En de vis in de rivier zal sterven, zodat
de rivier zal stinken; en de Egyptenaars zullen vermoeid worden, dat zij
het water uit de rivier drinken mogen.

<span id="an_7:19">7:19</span> Verder zeide de HEERE tot Mozes: zeg tot
Aaron: Neem uw staf, en steek uw hand uit over de wateren der
Egyptenaren, over hun stromen, over hun rivieren, en over hun poelen, en
over alle vergadering hunner wateren, dat zij bloed worden; en er zij
bloed in het ganse Egypteland, beide in houten en in stenen vaten.

<span id="an_7:20">7:20</span> Mozes nu en Aaron deden alzo, gelijk de
HEERE geboden had; en hij hief den staf op, en sloeg het water, dat in
de rivier was, voor de ogen van Farao, en voor de ogen van zijn
knechten; en al het water in de rivier werd in bloed veranderd.

<span id="an_7:21">7:21</span> En de vis, die in de rivier was, stierf;
en de rivier stonk, zodat de Egyptenaars het water uit de rivier niet
drinken konden; en er was bloed in het ganse Egypteland.

<span id="an_7:22">7:22</span> Doch de Egyptische tovenaars deden ook
alzo met hun bezweringen; zodat Farao's hart verstokte, en hij hoorde
naar hen niet, gelijk als de HEERE gesproken had.

<span id="an_7:23">7:23</span> En Farao keerde zich om, en ging naar
zijn huis; en hij zette zijn hart daar ook niet op.

<span id="an_7:24">7:24</span> Doch alle Egyptenaars groeven rondom de
rivier, om water te drinken; want zij konden van het water der rivier
niet drinken.

<span id="an_7:25">7:25</span> Alzo werden zeven dagen vervuld, nadat de
HEERE de rivier geslagen had.

<span id="an_8:1">8:1</span> Daarna zeide de HEERE tot Mozes: Ga in tot
Farao, en zeg tot hem: Zo zegt de HEERE: Laat Mijn volk trekken, dat zij
Mij dienen.

<span id="an_8:2">8:2</span> En indien gij het weigert te laten trekken,
zie, zo zal Ik uw ganse landpale met vorsen slaan;

<span id="an_8:3">8:3</span> Dat de rivier van vorsen zal krielen, die
zullen opkomen, en in uw huis komen, en in uw slaapkamer, ja, op uw bed;
ook in de huizen uwer knechten, en op uw volk, en in uw bakovens, en in
uw baktroggen.

<span id="an_8:4">8:4</span> En de vorsen zullen opkomen, op u, en op uw
volk, en op al uw knechten.

<span id="an_8:5">8:5</span> Verder zeide de HEERE tot Mozes: Zeg tot
Aaron: Strek uw hand uit met uw staf, over de stromen, en over de
rivieren, en over de poelen; en doe vorsen opkomen over Egypteland.

<span id="an_8:6">8:6</span> En Aaron strekte zijn hand uit over de
wateren van Egypte, en er kwamen vorsen op en bedekten Egypteland.

<span id="an_8:7">8:7</span> Toen deden de tovenaars ook alzo, met hun
bezweringen; en zij deden vorsen over Egypteland opkomen.

<span id="an_8:8">8:8</span> En Farao riep Mozes en Aaron, en zeide:
Bidt vuriglijk tot den HEERE, dat Hij de vorsen van mij en van mijn volk
wegneme; zo zal ik het volk trekken laten, dat zij den HEERE offeren.

<span id="an_8:9">8:9</span> Doch Mozes zeide tot Farao: Heb de eer
boven mij! Tegen wanneer zal ik voor u, en voor uw knechten, en voor uw
volk, vuriglijk bidden, om deze vorsen van u en van uw huizen te
verdelgen, dat zij alleen in de rivier overblijven?

<span id="an_8:10">8:10</span> Hij dan zeide: Tegen morgen. En hij
zeide: Het zij naar uw woord, opdat gij weet, dat er niemand is, gelijk
de HEERE, onze God.

<span id="an_8:11">8:11</span> Zo zullen de vorsen van u, en van uw
huizen, en van uw knechten, en van uw volk wijken; zij zullen alleen in
de rivier overblijven.

<span id="an_8:12">8:12</span> Toen ging Mozes en Aaron uit van Farao;
en Mozes riep tot den HEERE, ter oorzake der vorsen, die Hij Farao had
opgelegd.

<span id="an_8:13">8:13</span> En de HEERE deed naar het woord van
Mozes; en de vorsen stierven, uit de huizen, uit de voorzalen, en uit de
velden.

<span id="an_8:14">8:14</span> En zij vergaderden ze samen bij hopen, en
het land stonk.

<span id="an_8:15">8:15</span> Toen nu Farao zag, dat er verademing was,
verzwaarde hij zijn hart, dat hij naar hen niet hoorde, gelijk als de
HEERE gesproken had.

<span id="an_8:16">8:16</span> Verder zeide de HEERE tot Mozes: Zeg tot
Aaron: Strek uw staf uit, en sla het stof der aarde, dat het tot luizen
worde, in het ganse Egypteland.

<span id="an_8:17">8:17</span> En zij deden alzo; want Aaron strekte
zijn hand uit met zijn staf, en sloeg het stof der aarde, en er werden
vele luizen aan de mensen, en aan het vee; al het stof der aarde werd
luizen, in het ganse Egypteland.

<span id="an_8:18">8:18</span> De tovenaars deden ook alzo met hun
bezweringen, opdat zij luizen voortbrachten; doch zij konden niet; zo
waren de luizen aan de mensen, en aan het vee.

<span id="an_8:19">8:19</span> Toen zeiden de tovenaars tot Farao: Dit
is Gods vinger! Doch Farao's hart verstijfde, zodat hij naar hen niet
hoorde, gelijk de HEERE gesproken had.

<span id="an_8:20">8:20</span> Verder zeide de HEERE tot Mozes: Maak u
morgen vroeg op, en stel u voor Farao's aangezicht; zie, hij zal aan het
water uitgaan, en zeg tot hem: Zo zegt de HEERE: Laat Mijn volk trekken,
dat zij Mij dienen;

<span id="an_8:21">8:21</span> Want zo gij Mijn volk niet laat trekken,
zie, zo zal Ik een vermenging van ongedierte zenden op u, en op uw
knechten, en op uw volk, en in uw huizen; alzo dat de huizen der
Egyptenaren met deze vermenging zullen vervuld worden, en ook het
aardrijk, waarop zij zijn.

<span id="an_8:22">8:22</span> En Ik zal te dien dage het land Gosen,
waarin Mijn volk woont, afzonderen, dat daar geen vermenging van
ongedierte zij, opdat gij weet, dat Ik, de HEERE, in het midden dezes
lands ben.

<span id="an_8:23">8:23</span> En Ik zal een verlossing zetten tussen
Mijn volk en tussen uw volk; tegen morgen zal dit teken geschieden!

<span id="an_8:24">8:24</span> En de HEERE deed alzo; en er kwam een
zware vermenging van ongedierte in het huis van Farao, en in de huizen
van zijn knechten, en over het ganse Egypteland; het land werd verdorven
van deze vermenging.

<span id="an_8:25">8:25</span> Toen riep Farao Mozes en Aaron, en zeide:
Gaat heen, en offert uwen God in dit land.

<span id="an_8:26">8:26</span> Mozes dan zeide: Het is niet recht, dat
men alzo doe; want wij zouden der Egyptenaren gruwel den HEERE, onzen
God, mogen offeren; zie, indien wij der Egyptenaren gruwel voor hun ogen
offerden, zouden zij ons niet stenigen?

<span id="an_8:27">8:27</span> Laat ons den weg van drie dagen in de
woestijn gaan, dat wij den HEERE onzen God offeren, gelijk Hij tot ons
zeggen zal.

<span id="an_8:28">8:28</span> Toen zeide Farao: Ik zal u trekken laten,
dat gijlieden den HEERE, uwen God, offert in de woestijn; alleen, dat
gijlieden in het gaan geenszins te verre trekt! Bidt vuriglijk voor mij.

<span id="an_8:29">8:29</span> Mozes nu zeide: Zie, ik ga van u, en zal
tot den HEERE vuriglijk bidden, dat deze vermenging van ongedierte van
Farao, van zijn knechten, en van zijn volk morgen wegwijke! Alleen, dat
Farao niet meer bedriegelijk handele, dit volk niet latende gaan, om den
HEERE te offeren.

<span id="an_8:30">8:30</span> Toen ging Mozes uit van Farao, en bad
vuriglijk tot den HEERE.

<span id="an_8:31">8:31</span> En de HEERE deed naar het woord van
Mozes, en de vermenging van ongedierte week van Farao, van zijn
knechten, en van zijn volk; er bleef niet een over.

<span id="an_8:32">8:32</span> Doch Farao verzwaarde zijn hart ook op
ditmaal, en hij liet het volk niet trekken.

<span id="an_9:1">9:1</span> Daarna zeide de HEERE tot Mozes: Ga in tot
Farao, en spreek tot hem: Alzo zegt de HEERE, de God der Hebreen: Laat
Mijn volk trekken, dat het Mij diene.

<span id="an_9:2">9:2</span> Want zo gij hen weigert te laten trekken,
en gij hen nog met geweld ophoudt,

<span id="an_9:3">9:3</span> Zie, de hand des HEEREN zal zijn over uw
vee, dat in het veld is, over de paarden, over de ezelen, over de
kemelen, over de runderen, en over het klein vee, door een zeer zware
pestilentie.

<span id="an_9:4">9:4</span> En de HEERE zal een afzondering maken
tussen het vee der Israelieten, en tussen het vee der Egyptenaren, dat
er niets sterve van al wat van de kinderen Israels is.

<span id="an_9:5">9:5</span> En de HEERE bestemde een zekeren tijd,
zeggende: Morgen zal de HEERE deze zaak in dit land doen.

<span id="an_9:6">9:6</span> En de HEERE deed deze zaak des anderen
daags; en al het vee der Egyptenaren stierf; maar van het vee der
kinderen Israels stierf niet een.

<span id="an_9:7">9:7</span> En Farao zond er heen, en ziet, van het vee
van Israel was niet tot een toe gestorven. Doch het hart van Farao werd
verzwaard, en hij liet het volk niet trekken.

<span id="an_9:8">9:8</span> Toen zeide de HEERE tot Mozes en tot Aaron:
Neemt gijlieden uw vuisten vol as uit den oven; en Mozes strooie die
naar de hemel voor de ogen van Farao.

<span id="an_9:9">9:9</span> En zij zal tot klein stof worden over het
ganse Egypteland; en zij zal aan de mensen, en aan het vee worden tot
zweren, uitbrekende met blaren, in het ganse Egypteland.

<span id="an_9:10">9:10</span> En zij namen as uit den oven, en stonden
voor Farao's aangezicht; en Mozes strooide die naar den hemel; toen
werden er zweren, uitbrekende met blaren, aan de mensen en aan het vee;

<span id="an_9:11">9:11</span> Alzo dat de tovenaars voor Mozes niet
staan konden, vanwege de zweren; want aan de tovenaars waren zweren, en
aan al de Egyptenaren.

<span id="an_9:12">9:12</span> Doch de HEERE verstokte Farao's hart, dat
hij naar hen niet hoorde, gelijk de HEERE tot Mozes gesproken had.

<span id="an_9:13">9:13</span> Toen zeide de HEERE tot Mozes: Maak u
morgen vroeg op, en stel u voor Farao's aangezicht, en zeg tot hem: Zo
zegt de HEERE, de God der Hebreen: Laat Mijn volk trekken, dat zij Mij
dienen.

<span id="an_9:14">9:14</span> Want ditmaal zal Ik al Mijn plagen in uw
hart zenden, en over uw knechten, en over uw volk, opdat gij weet, dat
er niemand is gelijk Ik, op de ganse aarde.

<span id="an_9:15">9:15</span> Want nu heb Ik Mijn hand uitgestrekt,
opdat Ik u en uw volk met de pestilentie zou slaan, en dat gij van de
aarde zoudt verdelgd worden.

<span id="an_9:16">9:16</span> Maar waarlijk, daarom heb Ik u verwekt,
opdat Ik Mijn kracht aan u betoonde, en opdat men Mijn Naam vertelle op
de ganse aarde.

<span id="an_9:17">9:17</span> Verheft gij uzelven nog tegen Mijn volk,
dat gij het niet wilt laten trekken?

<span id="an_9:18">9:18</span> Zie, Ik zal morgen omtrent dezen tijd een
zeer zware hagel doen regenen, desgelijks in Egypte niet geweest is van
dien dag af, dat het gegrond is, tot nu toe.

<span id="an_9:19">9:19</span> En nu, zend heen, vergader uw vee, en
alles wat gij op het veld hebt; alle mens en gedierte, dat op het veld
gevonden zal worden, en niet in huis verzameld zal zijn, als deze hagel
op hen vallen zal, zo zullen zij sterven.

<span id="an_9:20">9:20</span> Wie onder Farao's knechten des HEEREN
woord vreesde, die deed zijn knechten en zijn vee in de huizen vlieden;

<span id="an_9:21">9:21</span> Doch die zijn hart niet zette tot des
HEEREN woord, die liet zijn knechten en zijn vee op het veld.

<span id="an_9:22">9:22</span> Toen zeide de HEERE tot Mozes: Strek uw
hand uit naar den hemel, en er zal hagel zijn in het ganse Egypteland;
over de mensen, en over het vee, en over al het kruid des velds in
Egypteland.

<span id="an_9:23">9:23</span> Toen strekte Mozes zijn staf naar den
hemel; en de HEERE gaf donder en hagel, en het vuur schoot naar de
aarde; en de HEERE liet hagel regenen over Egypteland.

<span id="an_9:24">9:24</span> En er was hagel, en vuur in het midden
des hagels vervangen; hij was zeer zwaar; desgelijks is in het ganse
Egypteland nooit geweest, sedert het tot een volk geweest is.

<span id="an_9:25">9:25</span> En de hagel sloeg, in het ganse
Egypteland, alles wat op het veld was, van de mensen af tot de beesten
toe; ook sloeg de hagel al het kruid des velds, en verbrak al het
geboomte des velds.

<span id="an_9:26">9:26</span> Alleen in het land Gosen, waar de
kinderen Israels waren, daar was geen hagel.

<span id="an_9:27">9:27</span> Toen schikte Farao heen, en hij riep
Mozes en Aaron, en zeide tot hen: Ik heb mij ditmaal verzondigd; de
HEERE is rechtvaardig; ik daarentegen en mijn volk zijn goddelozen!

<span id="an_9:28">9:28</span> Bidt vuriglijk tot den HEERE (want het is
genoeg), dat geen donder Gods noch hagel meer zij; dan zal ik ulieden
trekken laten, en gij zult niet langer blijven.

<span id="an_9:29">9:29</span> Toen zeide Mozes tot hem: Wanneer ik ter
stad uitgegaan zal zijn, zo zal ik mijn handen uitbreiden voor den
HEERE; de donder zal ophouden, en de hagel zal niet meer zijn; opdat gij
weet, dat de aarde des HEEREN is!

<span id="an_9:30">9:30</span> Nochtans u en uw knechten aangaande, weet
ik, dat gijlieden voor het aangezicht van den HEERE God nog niet vrezen
zult.

<span id="an_9:31">9:31</span> Het vlas nu, en de gerst werd geslagen;
want de gerst was in de aar, en het vlas was in den halm.

<span id="an_9:32">9:32</span> Maar de tarwe en de spelt werden niet
geslagen; want zij waren bedekt.

<span id="an_9:33">9:33</span> Zo ging Mozes van Farao ter stad uit, en
breidde zijn handen tot den HEERE; de donder en de hagel hielden op, en
de regen werd niet meer uitgegoten op de aarde.

<span id="an_9:34">9:34</span> Toen Farao zag, dat de regen en hagel, en
de donder ophielden, zo verzondigde hij zich verder, en hij verzwaarde
zijn hart, hij en zijn knechten.

<span id="an_9:35">9:35</span> Alzo werd Farao's hart verstokt, dat hij
de kinderen Israels niet trekken liet, gelijk als de HEERE gesproken had
door Mozes.

<span id="an_10:1">10:1</span> Daarna zeide de HEERE tot Mozes: Ga in
tot Farao; want Ik heb zijn hart verzwaard, ook het hart zijner
knechten, opdat Ik deze Mijn tekenen in het midden van hen zette;

<span id="an_10:2">10:2</span> En opdat gij voor de oren uwer kinderen
en uwer kindskinderen moogt vertellen, wat Ik in Egypte uitgericht heb,
en Mijn tekenen, die Ik onder hen gesteld heb; opdat gijlieden weet, dat
Ik de HEERE ben.

<span id="an_10:3">10:3</span> Zo gingen Mozes en Aaron tot Farao, en
zeiden tot hem: Zo zegt de HEERE, de God der Hebreen: Hoe lang weigert
gij u voor Mijn aangezicht te verootmoedigen? Laat Mijn volk trekken,
dat zij Mij dienen.

<span id="an_10:4">10:4</span> Want indien gij weigert Mijn volk te
laten trekken, zie, zo zal Ik morgen sprinkhanen in uw landpale brengen.

<span id="an_10:5">10:5</span> En zij zullen het gezicht des lands
bedekken, alzo dat men de aarde niet zal kunnen zien; en zij zullen
afeten het overige van hetgeen ontkomen is, hetgeen ulieden overgebleven
was van den hagel; zij zullen ook al het geboomte afeten, dat ulieden
uit het veld voortkomt.

<span id="an_10:6">10:6</span> En zij zullen vervullen uw huizen, en de
huizen van al uw knechten, en de huizen van alle Egyptenaren; dewelke uw
vaders, noch de vaderen uwer vaders gezien hebben, van dien dag af, dat
zij op den aardbodem geweest zijn, tot op dezen dag. En hij keerde zich
om, en ging uit van Farao.

<span id="an_10:7">10:7</span> En de knechten van Farao zeiden tot hem:
Hoe lang zal ons deze tot een strik zijn, laat de mannen trekken, dat
zij den HEERE hun God dienen! weet gij nog niet, dat Egypte verloren is?

<span id="an_10:8">10:8</span> Toen werden Mozes en Aaron weder tot
Farao gebracht, en hij zeide tot hen: Gaat henen, dient den HEERE, uw
God! wie en wie zijn zij, die gaan zullen?

<span id="an_10:9">10:9</span> En Mozes zeide: Wij zullen gaan met onze
jonge en met onze oude lieden; met onze zonen en met onze dochteren, met
onze schapen en met onze runderen zullen wij gaan; want wij hebben een
feest des HEEREN.

<span id="an_10:10">10:10</span> Toen zeide hij tot hen: De HEERE zij
alzo met ulieden, gelijk ik u en uw kleine kinderen zal trekken laten:
ziet toe, want er is kwaad voor ulieder aangezicht!

<span id="an_10:11">10:11</span> Niet alzo gij, mannen, gaat nu heen, en
dient den HEERE; want dat hebt gijlieden verzocht! En men dreef hen uit
van Farao's aangezicht.

<span id="an_10:12">10:12</span> Toen zeide de HEERE tot Mozes: Strek uw
hand uit over Egypteland, om de sprinkhanen, dat zij opkomen over
Egypteland, en al het kruid des lands opeten, al wat de hagel heeft over
gelaten.

<span id="an_10:13">10:13</span> Toen strekte Mozes zijn staf over
Egypteland, en de HEERE bracht een oostenwind in dat land, dien gehele
dag en dien gansen nacht; het geschiedde des morgens, dat de oostenwind
de sprinkhanen opbracht.

<span id="an_10:14">10:14</span> En de sprinkhanen kwamen op over het
ganse Egypteland, en lieten zich neder aan al de palen der Egyptenaren,
zeer zwaar; voor dezen zijn dergelijke sprinkhanen, als deze, nooit
geweest, en na dezen zullen er zulke niet wezen;

<span id="an_10:15">10:15</span> Want zij bedekten het gezicht des
gansen lands, alzo dat het land verduisterd werd; en zij aten al het
kruid des lands op, en al de vruchten der bomen, die de hagel had over
gelaten; en er bleef niets groens aan de bomen, noch aan de kruiden des
velds, in het ganse Egypteland.

<span id="an_10:16">10:16</span> Toen haastte Farao, om Mozes en Aaron
te roepen, en zeide: Ik heb gezondigd tegen den HEERE, uw God, en tegen
ulieden.

<span id="an_10:17">10:17</span> En nu vergeeft mij toch mijn zonde
alleen ditmaal, en bidt vuriglijk tot den HEERE, uw God, dat Hij slechts
dezen dood van mij wegneme.

<span id="an_10:18">10:18</span> En hij ging uit van Farao, en bad
vuriglijk tot den HEERE.

<span id="an_10:19">10:19</span> Toen keerde de HEERE een zeer sterken
westenwind, die hief de sprinkhanen op, en wierp ze in de Schelfzee; er
bleef niet een sprinkhaan over in al de landpalen van Egypte.

<span id="an_10:20">10:20</span> Doch de HEERE verstokte Farao's hart,
dat hij de kinderen Israels niet liet trekken.

<span id="an_10:21">10:21</span> Toen zeide de HEERE tot Mozes: Strek uw
hand uit naar den hemel, en er zal duisternis komen over Egypteland, dat
men de duisternis tasten zal.

<span id="an_10:22">10:22</span> Als Mozes zijn hand uitstrekte naar den
hemel, werd er een dikke duisternis in het ganse Egypteland, drie dagen.

<span id="an_10:23">10:23</span> Zij zagen de een de ander niet; er
stond ook niemand op van zijn plaats, in drie dagen; maar bij al de
kinderen Israels was het licht in hun woningen.

<span id="an_10:24">10:24</span> Toen riep Farao Mozes, en zeide: Gaat
heen, dient den HEERE! alleen uw schapen en uw runderen zullen vast
blijven; ook zullen uw kinderkens met u gaan.

<span id="an_10:25">10:25</span> Doch Mozes zeide: Ook zult gij
slachtofferen en brandofferen in onze handen geven, die wij den HEERE,
onzen God, doen mogen;

<span id="an_10:26">10:26</span> En ons vee zal ook met ons gaan, er zal
niet een klauw achterblijven; want van hetzelve zullen wij nemen, om den
HEERE, onzen God, te dienen; want wij weten niet, waarmede wij den
HEERE, onzen God, dienen zullen, totdat wij daar komen.

<span id="an_10:27">10:27</span> Doch de HEERE verhardde Farao's hart;
en hij wilde hen niet laten trekken.

<span id="an_10:28">10:28</span> Maar Farao zeide tot hem: Ga van mij!
wacht u, dat gij niet meer mijn aangezicht ziet; want op welken dag gij
mijn aangezicht zult zien, zult gij sterven!

<span id="an_10:29">10:29</span> Mozes nu zeide: Gij hebt recht
gesproken; ik zal niet meer uw aangezicht zien!

<span id="an_11:1">11:1</span> (Want de HEERE had tot Mozes gesproken:
Ik zal nog een plaag over Farao, en over Egypte brengen, daarna zal hij
ulieden van hier laten trekken; als hij u geheellijk zal laten trekken,
zo zal hij u haastelijk van hier uitdrijven.

<span id="an_11:2">11:2</span> Spreek nu voor de oren des volks, dat
ieder man van zijn naaste, en iedere vrouw van haar naaste zilveren
vaten en gouden vaten eise.

<span id="an_11:3">11:3</span> En de HEERE gaf het volk genade in de
ogen der Egyptenaren; ook was de man Mozes zeer groot in Egypteland voor
de ogen van Farao's knechten, en voor de ogen des volks.)

<span id="an_11:4">11:4</span> Verder zeide Mozes: Zo heeft de HEERE
gezegd: Omtrent middernacht zal Ik uitgaan door het midden van Egypte;

<span id="an_11:5">11:5</span> En alle eerstgeborenen in Egypteland
zullen sterven, van Farao's eerstgeborene af, die op zijn troon zitten
zou, tot den eerstgeborene der dienstmaagd, die achter de molen is, en
alle eerstgeborenen van het vee.

<span id="an_11:6">11:6</span> En er zal een groot geschrei zijn in het
ganse Egypteland, desgelijks nooit geweest is, en desgelijks niet meer
wezen zal.

<span id="an_11:7">11:7</span> Maar bij alle kinderen Israels zal niet
een hond zijn tong verroeren, van de mensen af tot de beesten toe; opdat
gijlieden weet, dat de HEERE tussen de Egyptenaren en tussen de
Israelieten een afzondering maakt.

<span id="an_11:8">11:8</span> Dan zullen al deze uw knechten tot mij
afkomen, en zich voor mij neigen, zeggende: Trek uit, gij en al het
volk, dat uw voetstappen volgt; en daarna zal ik uitgaan. En hij ging
uit van Farao in hitte des toorns.

<span id="an_11:9">11:9</span> De HEERE dan had tot Mozes gesproken:
Farao zal naar ulieden niet horen, opdat Mijn wonderen in Egypteland
vermenigvuldigd worden.

<span id="an_11:10">11:10</span> En Mozes en Aaron hebben al deze
wonderen gedaan voor Farao's aangezicht; doch de HEERE verhardde Farao's
hart, dat hij de kinderen Israels uit zijn land niet trekken liet.

<span id="an_12:1">12:1</span> De HEERE nu had tot Mozes en tot Aaron in
Egypteland gesproken, zeggende:

<span id="an_12:2">12:2</span> Deze zelfde maand zal ulieden het hoofd
der maanden zijn; zij zal u de eerste van de maanden des jaars zijn.

<span id="an_12:3">12:3</span> Spreekt tot de ganse vergadering van
Israel, zeggende: Aan den tienden dezer maand neme een iegelijk een lam,
naar de huizen der vaderen, een lam voor een huis.

<span id="an_12:4">12:4</span> Maar indien een huis te klein is voor een
lam, zo neme hij het en zijn nabuur, de naaste aan zijn huis, naar het
getal der zielen, een iegelijk naar dat hij eten kan; gij zult rekening
maken naar het lam.

<span id="an_12:5">12:5</span> Gij zult een volkomen lam hebben, een
manneken, een jaar oud; van de schapen of van de geitenbokken zult gij
het nemen.

<span id="an_12:6">12:6</span> En gij zult het in bewaring hebben tot
den veertienden dag dezer maand; en de ganse gemeente der vergadering
van Israel zal het slachten tussen twee avonden.

<span id="an_12:7">12:7</span> En zij zullen van het bloed nemen, en
strijken het aan beide zijposten, en aan den bovendorpel, aan de huizen,
in welke zij het eten zullen.

<span id="an_12:8">12:8</span> En zij zullen het vlees eten in
denzelfden nacht, aan het vuur gebraden, met ongezuurde broden; zij
zullen het met bittere saus eten.

<span id="an_12:9">12:9</span> Gij zult daarvan niet rauw eten, ook
geenszins in water gezoden; maar aan het vuur gebraden, zijn hoofd met
zijn schenkelen en met zijn ingewand.

<span id="an_12:10">12:10</span> Gij zult daarvan ook niet laten
overblijven tot den morgen; maar hetgeen daarvan overblijft tot den
morgen, zult gij met vuur verbranden.

<span id="an_12:11">12:11</span> Aldus nu zult gij het eten: uw lenden
zullen opgeschort zijn, uw schoenen aan uw voeten, en uw staf in uw
hand; en gij zult het met haast eten; het is des HEEREN pascha.

<span id="an_12:12">12:12</span> Want Ik zal in dezen nacht door
Egypteland gaan, en alle eerstgeborenen in Egypteland slaan, van de
mensen af tot de beesten toe; en Ik zal gerichten oefenen aan alle goden
der Egyptenaren, Ik, de HEERE!

<span id="an_12:13">12:13</span> En dat bloed zal ulieden tot een teken
zijn aan de huizen, waarin gij zijt; wanneer Ik het bloed zie, zal Ik
ulieden voorbij gaan; en er zal geen plaag onder ulieden ten verderve
zijn, wanneer Ik Egypteland slaan zal.

<span id="an_12:14">12:14</span> En deze dag zal ulieden wezen ter
gedachtenis, en gij zult hem den HEERE tot een feest vieren; gij zult
hem vieren onder uw geslachten tot een eeuwige inzetting.

<span id="an_12:15">12:15</span> Zeven dagen zult gijlieden ongezuurde
broden eten; maar aan den eersten dag zult gij het zuurdeeg wegdoen uit
uw huizen; want wie het gedesemde eet, van den eersten dag af tot op den
zevenden dag, diezelve ziel zal uitgeroeid worden uit Israel.

<span id="an_12:16">12:16</span> En op den eersten dag zal er een
heilige verzameling zijn; ook zult gij een heilige verzameling hebben op
den zevenden dag; er zal geen werk op denzelven gedaan worden; maar wat
van iedere ziel gegeten zal worden, datzelve alleen mag van ulieden
toegemaakt worden.

<span id="an_12:17">12:17</span> Zo onderhoudt dan de ongezuurde broden,
dewijl Ik even aan denzelfden dag ulieder heiren uit Egypteland geleid
zal hebben; daarom zult gij dezen dag houden, onder uw geslachten, tot
een eeuwige inzetting.

<span id="an_12:18">12:18</span> In de eerste maand, aan den veertienden
dag der maand, in den avond, zult gij ongezuurde broden eten, tot den
een en twintigsten dag der maand, in den avond.

<span id="an_12:19">12:19</span> Dat er zeven dagen lang geen zuurdesem
in uw huizen gevonden worde, want al wie het gedesemde eten zal, dezelve
ziel zal uit de vergadering van Israel uitgeroeid worden, hij zij een
vreemdeling of een ingeborene des lands.

<span id="an_12:20">12:20</span> Gij zult niets eten, dat gedesemd is;
in al uw woningen zult gij ongezuurde broden eten.

<span id="an_12:21">12:21</span> Mozes dan riep al de oudsten van
Israel, en zeide tot hen: Leest uit, en neemt u lammeren voor uw
huisgezinnen, en slacht het pascha.

<span id="an_12:22">12:22</span> Neemt dan een bundelken hysop, en doopt
het in het bloed, dat in een bekken zal wezen; en strijkt aan den
bovendorpel, en aan de beide zijposten van dat bloed, hetwelk in het
bekken zijn zal; doch u aangaande, niemand zal uitgaan uit de deur van
zijn huis, tot aan den morgen.

<span id="an_12:23">12:23</span> Want de HEERE zal doorgaan, om de
Egyptenaren te slaan; doch wanneer Hij het bloed zien zal aan den
bovendorpel en aan de twee zijposten, zo zal de HEERE de deur
voorbijgaan, en den verderver niet toelaten in uw huizen te komen om te
slaan.

<span id="an_12:24">12:24</span> Onderhoudt dan deze zaak, tot een
inzetting voor u en voor uw kinderen, tot in eeuwigheid.

<span id="an_12:25">12:25</span> En het zal geschieden, als gij in dat
land komt, dat u de HEERE geven zal, gelijk Hij gesproken heeft, zo zult
gij dezen dienst onderhouden.

<span id="an_12:26">12:26</span> En het zal geschieden, wanneer uw
kinderen tot u zullen zeggen: Wat hebt gij daar voor een dienst?

<span id="an_12:27">12:27</span> Zo zult gij zeggen: Dit is den HEERE
een paasoffer, Die voor de huizen der kinderen Israels voorbijging in
Egypte, toen Hij de Egyptenaren sloeg, en onze huizen bevrijdde! Toen
boog zich het volk en neigde zich.

<span id="an_12:28">12:28</span> En de kinderen Israels gingen en deden
het, gelijk als de HEERE Mozes en Aaron geboden had, alzo deden zij.

<span id="an_12:29">12:29</span> En het geschiedde ter middernacht, dat
de HEERE al de eerstgeborenen in Egypteland sloeg, van den eerstgeborene
van Farao af, die op zijn troon zitten zou, tot op den eerstgeborene van
de gevangene, die in het gevangenhuis was, en alle eerstgeborenen der
beesten.

<span id="an_12:30">12:30</span> En Farao stond op bij nacht, hij en al
zijn knechten, en al de Egyptenaars; en er was een groot geschrei in
Egypte; want er was geen huis, waarin niet een dode was.

<span id="an_12:31">12:31</span> Toen riep hij Mozes en Aaron in den
nacht, en zeide: Maakt u op, trekt uit het midden van mijn volk, zo
gijlieden als de kinderen van Israel; en gaat heen, dient den HEERE,
gelijk gijlieden gesproken hebt.

<span id="an_12:32">12:32</span> Neemt ook met u uw schapen en uw
runderen, zoals gijlieden gesproken hebt, en gaat heen, en zegent mij
ook.

<span id="an_12:33">12:33</span> En de Egyptenaars hielden sterk aan bij
het volk, haastende, om die uit het land te drijven; want zij zeiden:
Wij zijn allen dood!

<span id="an_12:34">12:34</span> En het volk nam zijn deeg op, eer het
gedesemd was, hun deegklompen, gebonden in hun klederen, op hun
schouderen.

<span id="an_12:35">12:35</span> De kinderen Israels nu hadden gedaan
naar het woord van Mozes, en hadden van de Egyptenaren geeist zilveren
vaten, en gouden vaten, en klederen.

<span id="an_12:36">12:36</span> Daartoe had de HEERE het volk genade
gegeven in de ogen der Egyptenaren, dat zij hun hun begeerte deden; en
zij beroofden de Egyptenaren.

<span id="an_12:37">12:37</span> Alzo reisden de kinderen Israels uit
van Rameses naar Sukkoth, omtrent zeshonderd duizend te voet, mannen
alleen, behalve de kinderkens.

<span id="an_12:38">12:38</span> En veel vermengd volk trok ook met hen
op, en schapen, en runderen, gans veel vee.

<span id="an_12:39">12:39</span> En zij bakten van het deeg, dat zij uit
Egypte gebracht hadden, ongezuurde koeken; want het was niet gedesemd;
overmits zij uit Egypte uitgedreven werden, zodat zij niet vertoeven
konden, noch ook tering voor zich bereiden.

<span id="an_12:40">12:40</span> De tijd nu der woning, die de kinderen
Israels in Egypte gewoond hebben, is vierhonderd jaren en dertig jaren.

<span id="an_12:41">12:41</span> En het geschiedde ten einde van de
vierhonderd en dertig jaren, zo is het even op denzelfden dag geschied,
dat al de heiren des HEEREN uit Egypteland gegaan zijn.

<span id="an_12:42">12:42</span> Dezen nacht zal men den HEERE op het
vlijtigst houden, omdat Hij hen uit Egypteland geleid heeft; deze is de
nacht des HEEREN, die op het vlijtigst moet gehouden worden, van al de
kinderen Israels, onder hun geslachten.

<span id="an_12:43">12:43</span> Voorts zeide de HEERE tot Mozes en
Aaron: Dit is de inzetting van het pascha: geen zoon eens vreemdelings
zal daarvan eten.

<span id="an_12:44">12:44</span> Doch alle knecht van iedereen, die voor
geld gekocht is, nadat gij hem zult besneden hebben, dan zal hij daarvan
eten.

<span id="an_12:45">12:45</span> Geen uitlander noch huurling zal er van
eten.

<span id="an_12:46">12:46</span> In een huis zal het gegeten worden; gij
zult van het vlees niet buiten uit het huis dragen, en gij zult geen
been daaraan breken.

<span id="an_12:47">12:47</span> De ganse vergadering van Israel zal het
doen.

<span id="an_12:48">12:48</span> Als nu een vreemdeling bij u verkeert,
en den HEERE het pascha houden zal, dat alles, wat mannelijk is, bij hem
besneden worde, en dan kome hij daartoe, om dat te houden, en hij zal
wezen als een ingeborene des lands; maar geen onbesnedene zal daarvan
eten.

<span id="an_12:49">12:49</span> Enerlei wet zij voor de ingeborene, en
den vreemdeling, die als vreemdeling in het midden van u verkeert.

<span id="an_12:50">12:50</span> En alle kinderen Israels deden het;
gelijk als de HEERE Mozes en Aaron geboden had, alzo deden zij.

<span id="an_12:51">12:51</span> En het geschiedde even ten zelfden
dage, dat de HEERE de kinderen Israels uit Egypteland leidde, naar hun
heiren.

<span id="an_13:1">13:1</span> Toen sprak de HEERE tot Mozes, zeggende:

<span id="an_13:2">13:2</span> Heilig Mij alle eerstgeborenen; wat enige
baarmoeder opent onder de kinderen Israels, van mensen en van beesten,
dat is Mijn.

<span id="an_13:3">13:3</span> Verder zeide Mozes tot het volk: Gedenkt
aan dezen zelfden dag, op welken gijlieden uit Egypte, uit het
diensthuis, gegaan zijt; want de HEERE heeft u door een sterke hand van
hier uitgevoerd; daarom zal het gedesemde niet gegeten worden.

<span id="an_13:4">13:4</span> Heden gaat gijlieden uit, in de maand
Abib.

<span id="an_13:5">13:5</span> En het zal geschieden, als u de HEERE zal
gebracht hebben in het land der Kanaanieten, en der Hethieten, en der
Amorieten, en der Hevieten, en der Jebusieten, hetwelk Hij uw vaderen
gezworen heeft u te geven, een land vloeiende van melk en honig; zo zult
gij dezen dienst houden in deze maand.

<span id="an_13:6">13:6</span> Zeven dagen zult gij ongezuurde broden
eten, en aan den zevenden dag zal den HEERE een feest zijn.

<span id="an_13:7">13:7</span> Zeven dagen zullen ongezuurde broden
gegeten worden, en het gedesemde zal bij u niet gezien worden, ja, er
zal geen zuurdeeg bij u gezien worden, in al uw palen.

<span id="an_13:8">13:8</span> En gij zult uw zoon te kennen geven te
dienzelven dage, zeggende: Dit is om hetgeen de HEERE mij gedaan heeft,
toen ik uit Egypte uittoog.

<span id="an_13:9">13:9</span> En het zal u zijn tot een teken op uw
hand, en tot een gedachtenis tussen uw ogen, opdat de wet des HEEREN in
uw mond zij, omdat u de HEERE door een sterke hand uit Egypte uitgevoerd
heeft.

<span id="an_13:10">13:10</span> Daarom onderhoudt deze inzetting ter
bestemder tijd, van jaar tot jaar.

<span id="an_13:11">13:11</span> Het zal ook geschieden, wanneer u de
HEERE in het land der Kanaanieten zal gebracht hebben, gelijk Hij u en
uw vaderen gezworen heeft, en Hij het u zal gegeven hebben;

<span id="an_13:12">13:12</span> Zo zult gij tot den HEERE doen overgaan
alles, wat de baarmoeder opent; ook alles, wat de baarmoeder opent van
de vrucht der beesten, die gij hebben zult; de mannetjes zullen des
HEEREN zijn.

<span id="an_13:13">13:13</span> Doch al wat de baarmoeder der ezelin
opent, zult gij lossen met een lam; wanneer gij het nu niet lost, zo
zult gij het den nek breken; maar alle eerstgeborenen des mensen onder
uw zonen zult gij lossen.

<span id="an_13:14">13:14</span> Wanneer het geschieden zal, dat uw zoon
u morgen zal vragen, zeggende: Wat is dat? zo zult gij tot hem zeggen:
De HEERE heeft ons door een sterke hand uit Egypte, uit het diensthuis,
uitgevoerd.

<span id="an_13:15">13:15</span> Want het geschiedde, toen Farao zich
verhardde ons te laten trekken, zo doodde de HEERE alle eerstgeborenen
in Egypteland, van des mensen eerstgeborene af, tot den eerstgeborene
der beesten; daarom offer ik den HEERE de mannetjes van alles, wat de
baarmoeder opent; doch alle eerstgeborenen mijner zonen los ik.

<span id="an_13:16">13:16</span> En het zal tot een teken zijn op uw
hand, en tot voorhoofdspanselen tussen uw ogen; want de HEERE heeft door
een sterke hand ons uit Egypte uitgevoerd.

<span id="an_13:17">13:17</span> En het is geschied, toen Farao het volk
had laten trekken, zo leidde hen God niet op den weg van het land der
Filistijnen, hoewel die nader was; want God zeide: Dat het den volke
niet rouwe, als zij den strijd zien zouden, en wederkeren naar Egypte.

<span id="an_13:18">13:18</span> Maar God leidde het volk om, langs den
weg van de woestijn der Schelfzee. De kinderen Israels nu togen bij
vijven uit Egypteland.

<span id="an_13:19">13:19</span> En Mozes nam de beenderen van Jozef met
zich; want hij had met een zwaren eed de kinderen Israels bezworen,
zeggende: God zal ulieden voorzeker bezoeken; voert dan mijn beenderen
met ulieden op van hier!

<span id="an_13:20">13:20</span> Alzo reisden zij uit Sukkoth; en zij
legerden zich in Etham, aan het einde der woestijn.

<span id="an_13:21">13:21</span> En de HEERE toog voor hun aangezicht,
des daags in een wolkkolom, dat Hij hen op den weg leidde, en des nachts
in een vuurkolom, dat Hij hen lichtte, om voort te gaan dag en nacht.

<span id="an_13:22">13:22</span> Hij nam de wolkkolom des daags, noch de
vuurkolom des nachts niet weg van het aangezicht des volks.

<span id="an_14:1">14:1</span> Toen sprak de HEERE tot Mozes, zeggende:

<span id="an_14:2">14:2</span> Spreek tot de kinderen Israels, dat zij
wederkeren, en zich legeren voor Pi-Hachiroth, tussen Migdol en tussen
de zee, voor Baal-Zefon; daar tegenover zult gij u legeren aan de zee.

<span id="an_14:3">14:3</span> Farao dan zal zeggen van de kinderen
Israels: Zij zijn verward in het land; die woestijn heeft hen besloten.

<span id="an_14:4">14:4</span> En Ik zal Farao's hart verstokken, dat
hij hen najage; en Ik zal aan Farao en aan al zijn heir verheerlijkt
worden, alzo dat de Egyptenaars zullen weten, dat Ik de HEERE ben. En
zij deden alzo.

<span id="an_14:5">14:5</span> Toen nu de koning van Egypte werd
geboodschapt, dat het volk vluchtte, zo is het hart van Farao en van
zijn knechten veranderd tegen het volk, en zij zeiden: Waarom hebben wij
dat gedaan, dat wij Israel hebben laten trekken, dat zij ons niet
dienden?

<span id="an_14:6">14:6</span> En hij spande zijn wagen aan, en nam zijn
volk met zich.

<span id="an_14:7">14:7</span> En hij nam zeshonderd uitgelezene wagens,
ja, al de wagens van Egypte, en de hoofdlieden over die allen.

<span id="an_14:8">14:8</span> Want de HEERE verstokte het hart van
Farao, den koning van Egypte, dat hij de kinderen Israels najaagde; doch
de kinderen Israels waren door een hoge hand uitgegaan.

<span id="an_14:9">14:9</span> En de Egyptenaars jaagden hen na, en
achterhaalden hen, daar zij zich gelegerd hadden aan de zee; al de
paarden, de wagens van Farao en zijn ruiters, en zijn heir; nevens
Pi-Hachiroth, voor Baal-Zefon.

<span id="an_14:10">14:10</span> Als Farao nabij gekomen was, zo hieven
de kinderen Israels hun ogen op, en ziet, de Egyptenaars togen achter
hen; en zij vreesden zeer; toen riepen de kinderen Israels tot den
HEERE.

<span id="an_14:11">14:11</span> En zij zeiden tot Mozes: Hebt gij ons
daarom, omdat er in Egypte gans geen graven waren, weggenomen, opdat wij
in deze woestijn sterven zouden? Waarom hebt gij ons dat gedaan, dat gij
ons uit Egypte gevoerd hebt?

<span id="an_14:12">14:12</span> Is dit niet het woord, dat wij in
Egypte tot u spraken, zeggende: Houd af van ons, en laat ons de
Egyptenaren dienen? Want het ware ons beter geweest de Egyptenaren te
dienen, dan in deze woestijn te sterven.

<span id="an_14:13">14:13</span> Doch Mozes zeide tot het volk: Vreest
niet, staat vast, en ziet het heil des HEEREN, dat Hij heden aan ulieden
doen zal, want de Egyptenaars, die gij heden gezien hebt, zult gij niet
weder zien in eeuwigheid.

<span id="an_14:14">14:14</span> De HEERE zal voor ulieden strijden, en
gij zult stil zijn.

<span id="an_14:15">14:15</span> Toen zeide de HEERE tot Mozes: Wat
roept gij tot Mij? Zeg den kinderen Israels, dat zij voorttrekken.

<span id="an_14:16">14:16</span> En gij, hef uw staf op, en strek uw
hand uit over de zee, en klief dezelve, dat de kinderen Israels door het
midden der zee gaan op het droge.

<span id="an_14:17">14:17</span> En Ik, zie, Ik zal het hart der
Egyptenaren verstokken, dat zij na hen daarin gaan; en Ik zal
verheerlijkt worden aan Farao en aan al zijn heir, aan zijn wagenen en
aan zijn ruiteren.

<span id="an_14:18">14:18</span> En de Egyptenaars zullen weten, dat Ik
de HEERE ben, wanneer Ik verheerlijkt zal worden aan Farao, aan zijn
wagenen en aan zijn ruiteren.

<span id="an_14:19">14:19</span> En de Engel Gods, Die voor het heir van
Israel ging, vertrok, en ging achter hen; de wolkkolom vertrok ook van
hun aangezicht, en stond achter hen.

<span id="an_14:20">14:20</span> En zij kwamen tussen het leger der
Egyptenaren, en tussen het leger van Israel; en de wolk was te gelijk
duisternis en verlichtte den nacht; zodat de een tot den ander niet
naderde den gansen nacht.

<span id="an_14:21">14:21</span> Toen Mozes zijn hand uitstrekte over de
zee, zo deed de HEERE de zee weggaan, door een sterken oostenwind, dien
gansen nacht, en maakte de zee droog, en de wateren werden gekliefd.

<span id="an_14:22">14:22</span> En de kinderen Israels zijn ingegaan in
het midden van de zee, op het droge; en de wateren waren hun een muur,
aan hun rechter hand en aan hun linkerhand.

<span id="an_14:23">14:23</span> En de Egyptenaars vervolgden hen, en
gingen in, achter hen, al de paarden van Farao, zijn wagenen en zijn
ruiteren, in het midden van de zee.

<span id="an_14:24">14:24</span> En het geschiedde in dezelfde
morgenwake, dat de HEERE, in de kolom des vuurs en der wolk, zag op het
leger der Egyptenaren; en Hij verschrikte het leger der Egyptenaren.

<span id="an_14:25">14:25</span> En Hij stiet de raderen hunner wagenen
weg, en deed ze zwaarlijk voortvaren. Toen zeiden de Egyptenaars: Laat
ons vlieden van het aangezicht van Israel, want de HEERE strijdt voor
hen tegen de Egyptenaars.

<span id="an_14:26">14:26</span> En de HEERE zeide tot Mozes: Strek uw
hand uit over de zee, dat de wateren wederkeren over de Egyptenaars,
over hun wagenen en over hun ruiters.

<span id="an_14:27">14:27</span> Toen strekte Mozes zijn hand uit over
de zee; en de zee kwam weder, tegen het naken van den morgenstond, tot
haar kracht; en de Egyptenaars vluchtten die tegemoet; en de HEERE
stortte de Egyptenaars in het midden der zee.

<span id="an_14:28">14:28</span> Want als de wateren wederkeerden, zo
bedekten zij de wagenen en de ruiters van het ganse heir van Farao, dat
hen nagevolgd was in de zee; er bleef niet een van hen over.

<span id="an_14:29">14:29</span> Maar de kinderen Israels gingen op het
droge, in het midden der zee; en de wateren waren hun een muur, aan hun
rechter hand en aan hun linkerhand.

<span id="an_14:30">14:30</span> Alzo verloste de HEERE Israel aan dien
dag uit de hand der Egyptenaren; en Israel zag de Egyptenaren dood aan
den oever der zee.

<span id="an_14:31">14:31</span> Ook zag Israel de grote hand, die de
HEERE aan de Egyptenaren bewezen had; en het volk vreesde den HEERE, en
geloofde in den HEERE, en aan Mozes, Zijn knecht.

<span id="an_15:1">15:1</span> Toen zong Mozes en de kinderen Israels de
HEERE dit lied, en spraken, zeggende: Ik zal den HEERE zingen; want Hij
is hogelijk verheven! Het paard en zijn ruiter heeft Hij in de zee
geworpen.

<span id="an_15:2">15:2</span> De HEERE is mijn Kracht en Lied, en Hij
is mij tot een Heil geweest; deze is mijn God; daarom zal ik Hem een
liefelijke woning maken; Hij is mijns vaders God, dies zal ik Hem
verheffen!

<span id="an_15:3">15:3</span> De HEERE is een krijgsman; HEERE is Zijn
Naam!

<span id="an_15:4">15:4</span> Hij heeft Farao's wagenen en zijn heir in
de zee geworpen; en de keure zijner hoofdlieden zijn verdronken in de
Schelfzee.

<span id="an_15:5">15:5</span> De afgronden hebben hen bedekt; zij zijn
in de diepten gezonken als een steen.

<span id="an_15:6">15:6</span> O HEERE! Uw rechterhand is verheerlijkt
geworden in macht; Uw rechterhand, o HEERE! heeft den vijand verbroken!

<span id="an_15:7">15:7</span> En door Uw grote hoogheid hebt Gij, die
tegen U opstonden, omgeworpen; Gij hebt Uw brandenden toorn uitgezonden,
die hen verteerd heeft als een stoppel.

<span id="an_15:8">15:8</span> En door het geblaas van Uw neus zijn de
wateren opgehoopt geworden; de stromen hebben overeind gestaan, als een
hoop; de afgronden zijn stof geworden in het hart der zee.

<span id="an_15:9">15:9</span> De vijand zeide: Ik zal vervolgen, ik zal
achterhalen, ik zal den buit delen, mijn ziel zal van hen vervuld
worden, ik zal mijn zwaard uittrekken, mijn hand zal hen uitroeien.

<span id="an_15:10">15:10</span> Gij hebt met Uw wind geblazen; de zee
heeft hen gedekt, zij zonken onder als lood in geweldige wateren!

<span id="an_15:11">15:11</span> O HEERE! wie is als Gij onder de goden?
wie is als Gij, verheerlijkt in heiligheid, vreselijk in lofzangen,
doende wonder?

<span id="an_15:12">15:12</span> Gij hebt Uw rechterhand uitgestrekt, de
aarde heeft hen verslonden!

<span id="an_15:13">15:13</span> Gij leiddet door Uw weldadigheid dit
volk, dat Gij verlost hebt; Gij voert hen zachtkens door Uw sterkte tot
de liefelijke woning Uwer heiligheid.

<span id="an_15:14">15:14</span> De volken hebben het gehoord, zij
zullen sidderen; weedom heeft de ingezetenen van Palestina bevangen.

<span id="an_15:15">15:15</span> Dan zullen de vorsten van Edom verbaasd
wezen; beving zal de machtigen der Moabieten bevangen; al de ingezetenen
van Kanaan zullen versmelten!

<span id="an_15:16">15:16</span> Verschrikking en vrees zal op hen
vallen; door de grootheid van Uw arm zullen zij verstommen, als een
steen, totdat Uw volk, HEERE! henen doorkome; totdat dit volk henen
doorkome, dat Gij verworven hebt.

<span id="an_15:17">15:17</span> Die zult Gij inbrengen, en planten hen
op den berg Uwer erfenis, ter plaatse, welke Gij, o HEERE! gemaakt hebt
tot Uw woning, het heiligdom, hetwelk Uw handen gesticht hebben, o
HEERE!

<span id="an_15:18">15:18</span> De HEERE zal in eeuwigheid en
geduriglijk regeren!

<span id="an_15:19">15:19</span> Want Farao's paard, met zijn wagen, met
zijn ruiters, zijn in de zee gekomen, en de HEERE heeft de wateren der
zee over hen doen wederkeren; maar de kinderen Israels zijn op het droge
in het midden van de zee gegaan.

<span id="an_15:20">15:20</span> En Mirjam, de profetes, Aarons zuster,
nam een trommel in haar hand; en al de vrouwen gingen uit, haar na, met
trommelen en met reien.

<span id="an_15:21">15:21</span> Toen antwoordde Mirjam hunlieden: Zingt
den HEERE; want Hij is hogelijk verheven! Hij heeft het paard met zijn
ruiter in de zee gestort!

<span id="an_15:22">15:22</span> Hierna deed Mozes de Israelieten
voortreizen van de Schelfzee af; en zij trokken uit tot in de woestijn
Sur, en zij gingen drie dagen in de woestijn, en vonden geen water.

<span id="an_15:23">15:23</span> Toen kwamen zij te Mara; doch zij
konden het water van Mara niet drinken, want het was bitter; daarom werd
derzelver naam genoemd Mara.

<span id="an_15:24">15:24</span> Toen murmureerde het volk tegen Mozes,
zeggende: Wat zullen wij drinken?

<span id="an_15:25">15:25</span> Hij dan riep tot den HEERE; en de HEERE
wees hem een hout, dat wierp hij in dat water; toen werd het water zoet.
Aldaar stelde Hij het volk een inzetting en recht, en aldaar verzocht
Hij hetzelve,

<span id="an_15:26">15:26</span> En zeide: Is het, dat gij met ernst
naar de stem des HEEREN uws Gods horen zult, en doen, wat recht is in
Zijn ogen, en uw oren neigt tot Zijn geboden, en houdt al Zijn
inzettingen; zo zal Ik geen van de krankheden op u leggen, die Ik op
Egypteland gelegd heb; want Ik ben de HEERE, uw Heelmeester!

<span id="an_15:27">15:27</span> Toen kwamen zij te Elim, en daar waren
twaalf waterfonteinen, en zeventig palmbomen; en zij legerden zich
aldaar aan de wateren.

<span id="an_16:1">16:1</span> Toen zij van Elim gereisd waren, zo kwam
de ganse vergadering der kinderen Israels in de woestijn Sin, welke is
tussen Elim en tussen Sinai, aan den vijftienden dag der tweede maand,
nadat zij uit Egypteland uitgegaan waren.

<span id="an_16:2">16:2</span> En de ganse vergadering der kinderen
Israels murmureerde tegen Mozes en tegen Aaron, in de woestijn.

<span id="an_16:3">16:3</span> En de kinderen Israels zeiden tot hen:
Och, dat wij in Egypteland gestorven waren door de hand des HEEREN, toen
wij bij de vleespotten zaten, toen wij tot verzadiging brood aten! Want
gijlieden hebt ons uitgeleid in deze woestijn, om deze ganse gemeente
door den honger te doden.

<span id="an_16:4">16:4</span> Toen zeide de HEERE tot Mozes: Zie, Ik
zal voor ulieden brood uit den hemel regenen; en het volk zal uitgaan,
en verzamelen elke dagmaat op haar dag; opdat Ik het verzoeke, of het in
Mijn wet ga, of niet.

<span id="an_16:5">16:5</span> En het zal geschieden op den zesden dag,
dat zij bereiden zullen hetgeen zij ingebracht zullen hebben; dat zal
dubbel zijn boven hetgeen zij dagelijks zullen verzamelen.

<span id="an_16:6">16:6</span> Toen zeiden Mozes en Aaron tot al de
kinderen Israels: Aan den avond, dan zult gij weten, dat u de HEERE uit
Egypteland uitgeleid heeft;

<span id="an_16:7">16:7</span> En morgen, dan zult gij des HEEREN
heerlijkheid zien, dewijl Hij uw murmureringen tegen den HEERE gehoord
heeft; want wat zijn wij, dat gij tegen ons murmureert?

<span id="an_16:8">16:8</span> Voorts zeide Mozes: Als de HEERE ulieden
aan den avond vlees te eten zal geven, en aan den morgen brood tot
verzadiging, het zal zijn, omdat de HEERE uw murmureringen gehoord
heeft, die gij tegen Hem murmureert; want wat zijn wij? Uw murmureringen
zijn niet tegen ons, maar tegen den HEERE.

<span id="an_16:9">16:9</span> Daarna zeide Mozes tot Aaron: Zeg tot de
ganse vergadering der kinderen Israels: Nadert voor het aangezicht des
HEEREN, want Hij heeft uw murmureringen gehoord.

<span id="an_16:10">16:10</span> En het geschiedde, als Aaron tot de
ganse vergadering der kinderen Israels sprak, en zij zich naar de
woestijn keerden, zo ziet, de heerlijkheid des HEEREN verscheen in de
wolk.

<span id="an_16:11">16:11</span> Ook heeft de HEERE tot Mozes gesproken,
zeggende:

<span id="an_16:12">16:12</span> Ik heb de murmureringen der kinderen
Israels gehoord; spreek tot hen, zeggende: Tussen twee avonden zult gij
vlees eten, en aan den morgen zult gij met brood verzadigd worden; en
gij zult weten, dat Ik de HEERE uw God ben.

<span id="an_16:13">16:13</span> En het geschiedde aan den avond, dat er
kwakkelen opkwamen, en het leger bedekten; en aan den morgen lag de dauw
rondom het leger.

<span id="an_16:14">16:14</span> Als nu de liggende dauw opgevaren was,
zo ziet, over de woestijn was een klein rond ding, klein als de rijm, op
de aarde.

<span id="an_16:15">16:15</span> Toen het de kinderen Israels zagen, zo
zeiden zij, de een tot den ander: Het is Man, want zij wisten niet wat
het was. Mozes dan zeide tot hen: Dit is het brood, hetwelk de HEERE
ulieden te eten gegeven heeft.

<span id="an_16:16">16:16</span> Dit is het woord, dat de HEERE geboden
heeft: Verzamelt daarvan een ieder naar dat hij eten mag, een gomer voor
een hoofd, naar het getal van uw zielen; ieder zal nemen voor degenen,
die in zijn tent zijn.

<span id="an_16:17">16:17</span> En de kinderen Israels deden alzo, en
verzamelden, de een veel en de ander weinig.

<span id="an_16:18">16:18</span> Doch als zij het met de gomer maten, zo
had hij, die veel verzameld had, niets over, en dien, die weinig
verzameld had, ontbrak niet; een iegelijk verzamelde zoveel, als hij
eten mocht.

<span id="an_16:19">16:19</span> En Mozes zeide tot hen: Niemand late
daarvan over tot den morgen.

<span id="an_16:20">16:20</span> Doch zij hoorden niet naar Mozes, maar
sommige mannen lieten daarvan over tot den morgen. Toen wiesen er wormen
in, en het werd stinkende; dies werd Mozes zeer toornig op hen.

<span id="an_16:21">16:21</span> Zij nu verzamelden het allen morgen,
een iegelijk naar dat hij eten mocht; want als de zon heet werd, zo
versmolt het.

<span id="an_16:22">16:22</span> En het geschiedde op den zesden dag,
dat zij dubbel brood verzamelden, twee gomers voor een; en al de
oversten der vergadering kwamen en verkondigden het aan Mozes.

<span id="an_16:23">16:23</span> Hij dan zeide tot hen: Dit is het, dat
de HEERE gesproken heeft: Morgen is de rust, de heilige sabbat des
HEEREN! wat gij bakken zoudt, bakt dat, en ziedt, wat gij zieden zoudt;
en al wat over blijft, legt het op voor u in bewaring tot den morgen.

<span id="an_16:24">16:24</span> En zij legden het op tot den morgen,
gelijk als Mozes geboden had; en het stonk niet, en er was geen worm in.

<span id="an_16:25">16:25</span> Toen zeide Mozes: Eet dat heden, want
het is heden de sabbat des HEEREN; gij zult het heden op het veld niet
vinden.

<span id="an_16:26">16:26</span> Zes dagen zult gij het verzamelen; doch
op den zevenden dag is het sabbat, op denzelven zal het niet zijn.

<span id="an_16:27">16:27</span> En het geschiedde aan den zevenden dag,
dat sommigen van het volk uitgingen, om te verzamelen; doch zij vonden
niet.

<span id="an_16:28">16:28</span> Toen zeide de HEERE tot Mozes: Hoe lang
weigert gijlieden te houden Mijn geboden en Mijn wetten?

<span id="an_16:29">16:29</span> Ziet, omdat de HEERE ulieden den sabbat
gegeven heeft, daarom geeft Hij u aan den zesden dag voor twee dagen
brood; een ieder blijve in zijn plaats! dat niemand uit zijn plaats ga
op den zevenden dag!

<span id="an_16:30">16:30</span> Alzo rustte het volk op den zevenden
dag!

<span id="an_16:31">16:31</span> En het huis Israels noemde deszelfs
naam Man; en het was als korianderzaad, wit, en de smaak daarvan was als
honigkoeken.

<span id="an_16:32">16:32</span> Voorts zeide Mozes: Dit is het woord,
hetwelk de HEERE bevolen heeft: Vul een gomer daarvan tot bewaring voor
uw geslachten, opdat zij zien het brood, dat Ik ulieden heb te eten
gegeven in deze woestijn, toen Ik u uit Egypteland uitleidde.

<span id="an_16:33">16:33</span> Ook zeide Mozes tot Aaron: Neem een
kruik, en doe een gomer vol Man daarin; en zet die voor het aangezicht
des HEEREN, tot bewaring voor uw geslachten.

<span id="an_16:34">16:34</span> Gelijk als de HEERE aan Mozes geboden
had, alzo zette ze Aaron voor de getuigenis tot bewaring.

<span id="an_16:35">16:35</span> En de kinderen Israels aten Man veertig
jaren, totdat zij in een bewoond land kwamen; zij aten Man, totdat zij
kwamen aan de pale van het land Kanaan.

<span id="an_16:36">16:36</span> Een gomer nu is het tiende deel van een
efa.

<span id="an_17:1">17:1</span> Daarna toog de ganse vergadering van de
kinderen Israels, naar hun dagreizen, uit de woestijn Sin, op het bevel
des HEEREN, en zij legerden zich te Rafidim. Daar nu was geen water voor
het volk om te drinken.

<span id="an_17:2">17:2</span> Toen twistte het volk met Mozes, en
zeide: Geeft gijlieden ons water, dat wij drinken! Mozes dan zeide tot
hen: Wat twist gij met mij? Waarom verzoekt gij den HEERE?

<span id="an_17:3">17:3</span> Toen nu het volk aldaar dorstte naar
water, zo murmureerde het volk tegen Mozes, en het zeide: Waartoe hebt
gij ons nu uit Egypte doen optrekken, opdat gij mij, en mijn kinderen,
en mijn vee, van dorst deed sterven?

<span id="an_17:4">17:4</span> Zo riep Mozes tot den HEERE, zeggende:
Wat zal ik dit volk doen? Er feilt niet veel aan, of zij zullen mij
stenigen.

<span id="an_17:5">17:5</span> Toen zeide de HEERE tot Mozes: Ga heen
voor het aangezicht des volks, en neem met u uit de oudsten van Israel;
en neem uw staf in uw hand, waarmede gij de rivier sloegt, en ga heen.

<span id="an_17:6">17:6</span> Zie, Ik zal aldaar voor uw aangezicht op
den rotssteen in Horeb staan; en gij zult op den rotssteen slaan, zo zal
er water uitgaan, dat het volk drinke. Mozes nu deed alzo voor de ogen
der oudsten van Israel.

<span id="an_17:7">17:7</span> En hij noemde den naam dier plaats Massa
en Meriba, om de twist der kinderen Israels, en omdat zij den HEERE
verzocht hadden, zeggende: Is de HEERE in het midden van ons, of niet?

<span id="an_17:8">17:8</span> Toen kwam Amalek en streed tegen Israel
in Rafidim.

<span id="an_17:9">17:9</span> Mozes dan zeide tot Jozua: Kies ons
mannen, en trek uit, strijd tegen Amalek; morgen zal ik op de hoogte des
heuvels staan, en de staf Gods zal in mijn hand zijn.

<span id="an_17:10">17:10</span> Jozua nu deed, als Mozes hem gezegd
had, strijdende tegen Amalek; doch Mozes, Aaron en Hur klommen op de
hoogte des heuvels.

<span id="an_17:11">17:11</span> En het geschiedde, terwijl Mozes zijn
hand ophief, zo was Israel de sterkste; maar terwijl hij zijn hand
nederliet, zo was Amalek de sterkste.

<span id="an_17:12">17:12</span> Doch de handen van Mozes werden zwaar;
daarom namen zij een steen, en legden dien onder hem, dat hij daarop
zat; en Aaron en Hur onderstutten zijn handen, de een op deze, en ander
op de andere zijde; alzo waren zijn handen gewis, totdat de zon
onderging.

<span id="an_17:13">17:13</span> Alzo dat Jozua Amalek en zijn volk
krenkte, door de scherpte des zwaards.

<span id="an_17:14">17:14</span> Toen zeide de HEERE tot Mozes: Schrijf
dit ter gedachtenis in een boek, en leg het in de oren van Jozua, dat Ik
de gedachtenis van Amalek geheel uitdelgen zal van onder den hemel.

<span id="an_17:15">17:15</span> En Mozes bouwde een altaar; en hij
noemde deszelfs naam: De HEERE is mijn Banier!

<span id="an_17:16">17:16</span> En hij zeide: Dewijl de hand op den
troon des HEEREN is, zo zal de oorlog des HEEREN tegen Amalek zijn, van
geslacht tot geslacht!

<span id="an_18:1">18:1</span> Toen Jethro, priester van Midian,
schoonvader van Mozes, hoorde al wat God aan Mozes, en aan Israel, Zijn
volk, gedaan had: dat de HEERE Israel uit Egypte uitgevoerd had;

<span id="an_18:2">18:2</span> Zo nam Jethro, Mozes' schoonvader,
Zippora, Mozes' huisvrouw (nadat hij haar wedergezonden had),

<span id="an_18:3">18:3</span> Met haar twee zonen, welker enes naam was
Gersom (want hij zeide: Ik ben een vreemdeling geweest in een vreemd
land);

<span id="an_18:4">18:4</span> En de naam des anderen was Eliezer, want,
zeide hij, de God mijns vaders is tot mijn Hulpe geweest, en heeft mij
verlost van Farao's zwaard.

<span id="an_18:5">18:5</span> Toen nu Jethro, Mozes' schoonvader, met
zijn zonen en zijn huisvrouw, tot Mozes kwam, in de woestijn, aan den
berg Gods, waar hij zich gelegerd had,

<span id="an_18:6">18:6</span> Zo zeide hij tot Mozes: Ik, uw
schoonvader Jethro, kom tot u, met uw huisvrouw, en haar beide zonen met
haar.

<span id="an_18:7">18:7</span> Toen ging Mozes uit, zijn schoonvader
tegemoet, en hij boog zich, en kuste hem; en zij vraagden de een den
ander naar den welstand, en zij gingen naar de tent.

<span id="an_18:8">18:8</span> En Mozes vertelde zijn schoonvader alles,
wat de HEERE aan Farao en aan de Egyptenaren gedaan had, om Israels wil;
al de moeite, die hun op dien weg ontmoet was, en dat hen de HEERE
verlost had.

<span id="an_18:9">18:9</span> Jethro nu verheugde zich over al het
goede, hetwelk de HEERE Israel gedaan had; dat Hij het verlost had uit
de hand der Egyptenaren.

<span id="an_18:10">18:10</span> En Jethro zeide: Gezegend zij de HEERE,
Die ulieden verlost heeft uit de hand der Egyptenaren, en uit Farao's
hand; Die dit volk van onder de hand der Egyptenaren verlost heeft!

<span id="an_18:11">18:11</span> Nu weet ik, dat de HEERE groter is dan
alle goden; want in de zaak, waarin zij trotselijk gehandeld hebben, was
Hij boven hen.

<span id="an_18:12">18:12</span> Toen nam Jethro, de schoonvader van
Mozes, Gode brandoffer en slachtofferen; en Aaron kwam, en al de
oversten van Israel, om brood te eten met den schoonvader van Mozes,
voor het aangezicht Gods.

<span id="an_18:13">18:13</span> Doch het geschiedde des anderen daags,
zo zat Mozes om het volk te richten, en het volk stond voor Mozes, van
den morgen tot den avond.

<span id="an_18:14">18:14</span> Als de schoonvader van Mozes alles zag,
wat hij het volk deed, zo zeide hij: Wat ding is dit, dat gij het volk
doet? Waarom zit gij zelf alleen, en al het volk staat voor u, van den
morgen tot den avond?

<span id="an_18:15">18:15</span> Toen zeide Mozes tot zijn schoonvader:
Omdat dit volk tot mij komt, om God raad te vragen.

<span id="an_18:16">18:16</span> Wanneer zij een zaak hebben, zo komt
het tot mij, dat ik richte tussen den man en tussen zijn naaste; en dat
ik hun bekend make Gods instellingen en Zijn wetten.

<span id="an_18:17">18:17</span> Doch de schoonvader van Mozes zeide tot
hem: De zaak is niet goed, die gij doet.

<span id="an_18:18">18:18</span> Gij zult geheel vervallen, zo gij, als
dit volk, hetwelk bij u is; want deze zaak is te zwaar voor u, gij
alleen kunt het niet doen.

<span id="an_18:19">18:19</span> Hoor nu mijn stem, ik zal u raden, en
God zal met u zijn; wees gij voor het volk bij God, en breng gij de
zaken voor God;

<span id="an_18:20">18:20</span> En verklaar hun de instellingen en de
wetten, en maak hun bekend den weg, waarin zij wandelen zullen, en het
werk, dat zij doen zullen.

<span id="an_18:21">18:21</span> Doch zie gij om, onder al het volk,
naar kloeke mannen, God vrezende, waarachtige mannen, de gierigheid
hatende; stel ze over hen, oversten der duizenden, oversten der
honderden, oversten der vijftigen, oversten der tienen.

<span id="an_18:22">18:22</span> Dat zij dit volk te allen tijde
richten; doch het geschiede, dat zij alle grote zaken aan u brengen,
maar dat zij alle kleine zaken richten; verlicht alzo uzelven, en laat
hen met u dragen.

<span id="an_18:23">18:23</span> Indien gij deze zaak doet, en God het u
gebiedt, zo zult gij kunnen bestaan; zo zal ook al dit volk in vrede aan
zijn plaats komen.

<span id="an_18:24">18:24</span> Mozes nu hoorde naar de stem van zijn
schoonvader, en hij deed alles, wat hij gezegd had.

<span id="an_18:25">18:25</span> En Mozes verkoos kloeke mannen, uit
gans Israel, en maakte hen tot hoofden over het volk; oversten der
duizenden, oversten der honderden, oversten der vijftigen, en oversten
der tienen;

<span id="an_18:26">18:26</span> Dat zij het volk te allen tijde
richtten, de harde zaak tot Mozes brachten, maar zij alle kleine zaak
richtten.

<span id="an_18:27">18:27</span> Toen liet Mozes zijn schoonvader
trekken; en hij ging naar zijn land.

<span id="an_19:1">19:1</span> In de derde maand, na het uittrekken der
kinderen Israels uit Egypteland, ten zelfden dage kwamen zij in de
woestijn Sinai.

<span id="an_19:2">19:2</span> Want zij togen uit Rafidim, en kwamen in
de woestijn Sinai, en zij legerden zich in de woestijn; Israel nu
legerde zich aldaar tegenover dien berg.

<span id="an_19:3">19:3</span> En Mozes klom op tot God. En de HEERE
riep tot hem van den berg, zeggende: Aldus zult gij tot het huis van
Jakob spreken, en den kinderen Israels verkondigen:

<span id="an_19:4">19:4</span> Gijlieden hebt gezien, wat Ik den
Egyptenaren gedaan heb; hoe Ik u op vleugelen der arenden gedragen en u
tot Mij gebracht hebt.

<span id="an_19:5">19:5</span> Nu dan, indien gij naarstiglijk Mijner
stem zult gehoorzamen, en Mijn verbond houden, zo zult gij Mijn eigendom
zijn uit alle volken, want de ganse aarde is Mijn;

<span id="an_19:6">19:6</span> En gij zult Mij een priesterlijk
koninkrijk, en een heilig volk zijn. Dit zijn de woorden, die gij tot de
kinderen Israels spreken zult.

<span id="an_19:7">19:7</span> En Mozes kwam en riep de oudsten des
volks, en stelde voor hun aangezichten al deze woorden, die de HEERE hem
geboden had.

<span id="an_19:8">19:8</span> Toen antwoordde al het volk gelijkelijk,
en zeide: Al wat de HEERE gesproken heeft, zullen wij doen! En Mozes
bracht de woorden des volks weder tot den HEERE.

<span id="an_19:9">19:9</span> En de HEERE zeide tot Mozes: Zie, Ik zal
tot u komen in een dikke wolk, opdat het volk hore, als Ik met u spreek,
en dat zij ook eeuwiglijk aan u geloven. Want Mozes had de HEERE de
woorden des volks verkondigd.

<span id="an_19:10">19:10</span> Ook zeide de HEERE tot Mozes: Ga tot
het volk, en heilig hen heden en morgen, en dat zij hun klederen wassen,

<span id="an_19:11">19:11</span> En bereid zijn tegen den derden dag;
want op den derden dag zal de HEERE voor de ogen van al het volk
afkomen, op den berg Sinai.

<span id="an_19:12">19:12</span> En bepaal het volk rondom, zeggende:
Wacht u op den berg te klimmen, en deszelfs einde aan te roeren; al wie
den berg aanroert, zal zekerlijk gedood worden.

<span id="an_19:13">19:13</span> Geen hand zal hem aanroeren, maar hij
zal zekerlijk gestenigd, of zekerlijk doorschoten worden; hetzij een
beest, hetzij een man, hij zal niet leven. Als de ramshoorn langzaam
gaat, zullen zij op den berg klimmen.

<span id="an_19:14">19:14</span> Toen ging Mozes van den berg af tot het
volk, en hij heiligde het volk; en zij wiesen hun klederen.

<span id="an_19:15">19:15</span> En hij zeide tot het volk: Weest gereed
tegen den derden dag, en nadert niet tot de vrouw.

<span id="an_19:16">19:16</span> En het geschiedde op den derden dag,
toen het morgen was, dat er op den berg donderen en bliksemen waren, en
een zware wolk, en het geluid ener zeer sterke bazuin, zodat al het volk
verschrikte, dat in het leger was.

<span id="an_19:17">19:17</span> En Mozes leidde het volk uit het leger,
Gode tegemoet; en zij stonden aan het onderste des bergs.

<span id="an_19:18">19:18</span> En de ganse berg Sinai rookte, omdat de
HEERE op denzelven nederkwam in vuur; en zijn rook ging op, als de rook
van een oven; en de ganse berg beefde zeer.

<span id="an_19:19">19:19</span> Toen het geluid der bazuin gaande was,
en zeer sterk werd, sprak Mozes; en God antwoordde hem met een stem.

<span id="an_19:20">19:20</span> Als de HEERE nedergekomen was op den
berg Sinai, op de spits des bergs, zo riep de HEERE Mozes op de spits
des bergs; en Mozes klom op.

<span id="an_19:21">19:21</span> En de HEERE zeide tot Mozes: Ga af,
betuig dit volk, dat zij niet doorbreken tot den HEERE, om te zien, en
velen van hen vallen.

<span id="an_19:22">19:22</span> Daartoe zullen ook de priesters, die
tot den HEERE naderen, zich heiligen, dat de HEERE niet tegen hen
uitbreke.

<span id="an_19:23">19:23</span> Toen zeide Mozes tot den HEERE: Het
volk zal op den berg Sinai niet kunnen klimmen, want Gij hebt ons
betuigd, zeggende: Bepaal den berg, en heilig hem.

<span id="an_19:24">19:24</span> De HEERE dan zeide tot hem: Ga heen,
klim af, daarna zult gij, en Aaron met u, opklimmen; doch dat de
priesters en het volk niet doorbreken, om op te klimmen tot den HEERE,
dat Hij tegen hen niet uitbreke.

<span id="an_19:25">19:25</span> Toen klom Mozes af tot het volk, en
zeide het hun aan.

<span id="an_20:1">20:1</span> Toen sprak God al deze woorden, zeggende:

<span id="an_20:2">20:2</span> Ik ben de HEERE uw God, Die u uit
Egypteland, uit het diensthuis, uitgeleid heb.

<span id="an_20:3">20:3</span> Gij zult geen andere goden voor Mijn
aangezicht hebben.

<span id="an_20:4">20:4</span> Gij zult u geen gesneden beeld, noch
enige gelijkenis maken, van hetgeen boven in den hemel is, noch van
hetgeen onder op de aarde is, noch van hetgeen in de wateren onder de
aarde is.

<span id="an_20:5">20:5</span> Gij zult u voor die niet buigen, noch hen
dienen; want Ik, de HEERE uw God, ben een ijverig God, Die de misdaad
der vaderen bezoek aan de kinderen, aan het derde, en aan het vierde lid
dergenen, die Mij haten;

<span id="an_20:6">20:6</span> En doe barmhartigheid aan duizenden
dergenen, die Mij liefhebben, en Mijn geboden onderhouden.

<span id="an_20:7">20:7</span> Gij zult den Naam des HEEREN uws Gods
niet ijdellijk gebruiken; want de HEERE zal niet onschuldig houden, die
Zijn Naam ijdellijk gebruikt.

<span id="an_20:8">20:8</span> Gedenkt den sabbatdag, dat gij dien
heiligt.

<span id="an_20:9">20:9</span> Zes dagen zult gij arbeiden en al uw werk
doen;

<span id="an_20:10">20:10</span> Maar de zevende dag is de sabbat des
HEEREN uws Gods; dan zult gij geen werk doen, gij, noch uw zoon, noch uw
dochter, noch uw dienstknecht, noch uw dienstmaagd, noch uw vee, noch uw
vreemdeling, die in uw poorten is;

<span id="an_20:11">20:11</span> Want in zes dagen heeft de HEERE den
hemel en de aarde gemaakt, de zee en al wat daarin is, en Hij rustte ten
zevenden dage; daarom zegende de HEERE den sabbatdag, en heiligde
denzelven.

<span id="an_20:12">20:12</span> Eert uw vader en uw moeder, opdat uw
dagen verlengd worden in het land, dat u de HEERE uw God geeft.

<span id="an_20:13">20:13</span> Gij zult niet doodslaan.

<span id="an_20:14">20:14</span> Gij zult niet echtbreken.

<span id="an_20:15">20:15</span> Gij zult niet stelen.

<span id="an_20:16">20:16</span> Gij zult geen valse getuigenis spreken
tegen uw naaste.

<span id="an_20:17">20:17</span> Gij zult niet begeren uws naasten huis;
gij zult niet begeren uws naasten vrouw, noch zijn dienstknecht, noch
zijn dienstmaagd, noch zijn os, noch zijn ezel, noch iets, dat uws
naasten is.

<span id="an_20:18">20:18</span> En al het volk zag de donderen, en de
bliksemen, en het geluid der bazuin, en den rokenden berg; toen het volk
zulks zag, weken zij af, en stonden van verre.

<span id="an_20:19">20:19</span> En zij zeiden tot Mozes: Spreek gij met
ons, en wij zullen horen; en dat God met ons niet spreke, opdat wij niet
sterven!

<span id="an_20:20">20:20</span> En Mozes zeide tot het volk: Vreest
niet, want God is gekomen, opdat Hij u verzocht, en opdat Zijn vreze
voor uw aangezicht zou zijn, dat gij niet zondigdet.

<span id="an_20:21">20:21</span> En het volk stond van verre; maar Mozes
naderde tot de donkerheid, alwaar God was.

<span id="an_20:22">20:22</span> Toen zeide de HEERE tot Mozes: Aldus
zult gij tot de kinderen Israels zeggen: Gij hebt gezien, dat Ik met
ulieden van den hemel gesproken heb.

<span id="an_20:23">20:23</span> Gij zult nevens Mij niet maken zilveren
goden, en gouden goden zult gij u niet maken.

<span id="an_20:24">20:24</span> Maakt Mij een altaar van aarde, en
offert daarop uw brandofferen, en uw dankofferen, uw schapen, en uw
runderen; aan alle plaats, waar Ik Mijns Naams gedachtenis stichten zal,
zal Ik tot u komen, en zal u zegenen.

<span id="an_20:25">20:25</span> Maar indien gij Mij een stenen altaar
zult maken, zo zult gij dit niet bouwen van gehouwen steen; zo gij uw
houwijzer daarover verheft, zo zult gij het ontheiligen.

<span id="an_20:26">20:26</span> Gij zult ook niet met trappen tot Mijn
altaar opklimmen, opdat uw schaamte voor hetzelve niet ontdekt worde.

<span id="an_21:1">21:1</span> Dit nu zijn de rechten, die gij hun zult
voorstellen.

<span id="an_21:2">21:2</span> Als gij een Hebreeuwsen knecht kopen
zult, die zal zes jaren dienen; maar in het zevende zal hij voor vrij
uitgaan, om niet.

<span id="an_21:3">21:3</span> Indien hij met zijn lijf ingekomen zal
zijn, zo zal hij met zijn lijf uitgaan; indien hij een getrouwd man was,
zo zal zijn vrouw met hem uitgaan.

<span id="an_21:4">21:4</span> Indien hem zijn heer een vrouw gegeven,
en zij hem zonen of dochteren gebaard zal hebben, zo zal de vrouw en
haar kinderen haars heren zijn, en hij zal met zijn lijf uitgaan.

<span id="an_21:5">21:5</span> Maar indien de knecht ronduit zeggen zal:
Ik heb mijn heer, mijn vrouw en mijn kinderen lief, ik wil niet vrij
uitgaan;

<span id="an_21:6">21:6</span> Zo zal hem zijn heer tot de goden
brengen, daarna zal hij hem aan de deur, of aan den post brengen; en
zijn heer zal hem met een priem zijn oor doorboren, en hij zal hem
eeuwiglijk dienen.

<span id="an_21:7">21:7</span> Wanneer nu iemand zijn dochter zal
verkocht hebben tot een dienstmaagd, zo zal zij niet uitgaan, gelijk de
knechten uitgaan.

<span id="an_21:8">21:8</span> Indien zij kwalijk bevalt in de ogen
haars heren, dat hij haar niet ondertrouwd heeft, zo zal hij haar doen
lossen; aan een vreemd volk haar te verkopen zal hij niet vermogen,
dewijl hij trouweloos met haar gehandeld heeft.

<span id="an_21:9">21:9</span> Maar indien hij haar aan zijn zoon
ondertrouwt, zo zal hij met haar doen naar het recht der dochteren.

<span id="an_21:10">21:10</span> Indien hij voor zich een andere neemt,
zo zal hij aan deze haar spijs, haar deksel, en haar huwelijksplicht
niet onttrekken.

<span id="an_21:11">21:11</span> En indien hij haar deze drie dingen
niet doet, zo zal zij om niet uitgaan, zonder geld.

<span id="an_21:12">21:12</span> Wie iemand slaat, dat hij sterft, die
zal zekerlijk gedood worden.

<span id="an_21:13">21:13</span> Doch die hem niet nagesteld heeft, maar
God heeft hem zijn hand doen ontmoeten, zo zal Ik u een plaats
bestellen, waar hij henen vliede.

<span id="an_21:14">21:14</span> Maar indien iemand tegen zijn naaste
moedwillig gehandeld heeft, om hem met list te doden, zo zult gij
denzelven van voor Mijn altaar nemen, dat hij sterve.

<span id="an_21:15">21:15</span> Zo wie zijn vader of zijn moeder slaat,
die zal zekerlijk gedood worden.

<span id="an_21:16">21:16</span> Verder, zo wie een mens steelt, hetzij
dat hij dien verkocht heeft, of dat hij in zijn hand gevonden wordt, die
zal zekerlijk gedood worden.

<span id="an_21:17">21:17</span> Wie ook zijn vader of zijn moeder
vloekt, die zal zekerlijk gedood worden.

<span id="an_21:18">21:18</span> En wanneer mannen twisten, en de een
slaat den ander met een steen, of met een vuist, en hij sterft niet,
maar valt te bedde;

<span id="an_21:19">21:19</span> Indien hij weder opstaat, en op straat
gaat bij zijn stok, zo zal hij, die hem sloeg, onschuldig zijn; alleen
zal hij geven hetgeen hij verzuimd heeft, en hij zal hem volkomen laten
helen.

<span id="an_21:20">21:20</span> Wanneer ook iemand zijn dienstknecht of
zijn dienstmaagd met een stok slaat, dat hij onder zijn hand sterft, die
zal zekerlijk gewroken worden.

<span id="an_21:21">21:21</span> Zo hij nochtans een dag of twee dagen
overeind blijft, zo zal hij niet gewroken worden; want hij is zijn geld.

<span id="an_21:22">21:22</span> Wanneer nu mannen kijven, en slaan een
zwangere vrouw, dat haar de vrucht afgaat, doch geen dodelijk verderf
zij, zo zal hij zekerlijk gestraft worden, gelijk als hem de man der
vrouw oplegt, en hij zal het geven door de rechters.

<span id="an_21:23">21:23</span> Maar indien er een dodelijk verderf zal
zijn, zo zult gij geven ziel voor ziel.

<span id="an_21:24">21:24</span> Oog voor oog, tand voor tand, hand voor
hand, voet voor voet.

<span id="an_21:25">21:25</span> Brand voor brand, wond voor wond, buil
voor buil.

<span id="an_21:26">21:26</span> Wanneer ook iemand het oog van zijn
dienstknecht, of het oog van zijn dienstmaagd slaat, en verderft het,
hij zal hem vrij laten gaan voor zijn oog.

<span id="an_21:27">21:27</span> En indien hij een tand van zijn
dienstknecht, of een tand van zijn dienstmaagd uitslaat, zo zal hij hem
vrijlaten voor zijn tand.

<span id="an_21:28">21:28</span> En wanneer een os een man of een vrouw
stoot, dat hij sterft, zal de os zekerlijk gestenigd worden, en zijn
vlees zal niet gegeten worden; maar de heer van den os zal onschuldig
zijn.

<span id="an_21:29">21:29</span> Maar indien de os te voren stotig
geweest is, en zijn heer is daarvan overtuigd geweest, en hij hem niet
bewaard heeft, en hij doodt een man of een vrouw, zo zal die os
gestenigd worden, en zijn heer zal ook gedood worden.

<span id="an_21:30">21:30</span> Indien hem losgeld opgelegd wordt, zo
zal hij tot lossing zijner ziel geven naar alles, wat hem zal opgelegd
worden;

<span id="an_21:31">21:31</span> Hetzij dat hij een zoon gestoten heeft,
of een dochter gestoten heeft, naar dat recht zal hem gedaan worden.

<span id="an_21:32">21:32</span> Indien de os een knecht of een
dienstmaagd stoot, hij zal zijn heer dertig zilverlingen geven, en de os
zal gestenigd worden.

<span id="an_21:33">21:33</span> En wanneer iemand een kuil opent, of
wanneer iemand een kuil graaft, en hij dekt hem niet toe, en een os of
ezel valt daarin;

<span id="an_21:34">21:34</span> De heer des kuils zal het vergelden;
hij zal aan deszelfs heer het geld wederkeren; doch dat dode zal zijns
wezen.

<span id="an_21:35">21:35</span> Wanneer nu iemands os den os van zijn
naaste kwetst, dat hij sterft, zo zal men den levenden os verkopen, en
het geld daarvan half en half delen, en den dode zal men ook half en
half delen.

<span id="an_21:36">21:36</span> Of is het kennelijk geweest, dat die os
van te voren stotig was, en zijn heer heeft hem niet bewaard, zo zal hij
in alle manier os voor os vergelden; doch de dode zal zijns wezen.

<span id="an_22:1">22:1</span> Wanneer iemand een os, of klein vee
steelt, en slacht het, of verkoopt het, die zal vijf runderen voor een
os wedergeven, en vier schapen voor een stuk klein vee.

<span id="an_22:2">22:2</span> Indien een dief gevonden wordt in het
doorgraven, en hij wordt geslagen, dat hij sterft, het zal hem geen
bloedschuld zijn.

<span id="an_22:3">22:3</span> Indien de zon over hem opgegaan is, zo
zal het hem een bloedschuld zijn; hij zal het volkomen wedergeven; heeft
hij niet, zo zal hij verkocht worden voor zijn dieverij.

<span id="an_22:4">22:4</span> Indien de diefstal levend in zijn hand
voorzeker gevonden wordt, hetzij os, of ezel, of klein vee, hij zal het
dubbel wedergeven.

<span id="an_22:5">22:5</span> Wanneer iemand een veld, of een wijngaard
laat afweiden, en hij zijn beest daarin drijft, dat het in eens anders
veld weidt, die zal het van het beste zijns velds en van het beste zijns
wijngaards wedergeven.

<span id="an_22:6">22:6</span> Wanneer een vuur uitgaat, en vat de
doornen, zodat de koornhoop verteerd wordt, of het staande koorn, of het
veld; hij, die de brand heeft aangestoken, zal het volkomen wedergeven.

<span id="an_22:7">22:7</span> Wanneer iemand zijn naaste geld of vaten
te bewaren geeft, en het wordt uit diens mans huis gestolen; indien de
dief gevonden wordt, hij zal het dubbel wedergeven.

<span id="an_22:8">22:8</span> Indien de dief niet gevonden wordt, zo
zal de heer des huizes tot de goden gebracht worden, of hij niet zijn
hand aan zijns naasten have gelegd heeft.

<span id="an_22:9">22:9</span> Over alle zaak van onrecht, over een os,
over een ezel, over klein vee, over kleding, over al het verlorene,
hetwelk iemand zegt, dat het zijn is, beider zaak zal voor de goden
komen; wien goden verwijzen, die zal het aan zijn naaste dubbel
wedergeven.

<span id="an_22:10">22:10</span> Wanneer iemand aan zijn naaste een
ezel, of os, of klein vee, of enig beest te bewaren geeft, en het
sterft, of het wordt verzeerd, of weggedreven, dat het niemand ziet;

<span id="an_22:11">22:11</span> Zo zal des HEEREN eed tussen hen beiden
zijn, of hij niet zijn hand aan zijns naasten have geslagen heeft; en
derzelver heer zal dien aannemen; en hij zal het niet wedergeven.

<span id="an_22:12">22:12</span> Maar indien het van hem zekerlijk
gestolen is, hij zal het zijn heer wedergeven.

<span id="an_22:13">22:13</span> Is het gewisselijk verscheurd, dat hij
het brenge tot getuige, zo zal hij het verscheurde niet wedergeven.

<span id="an_22:14">22:14</span> En wanneer iemand van zijn naaste wat
begeert, en het wordt beschadigd, of het sterft; zijn heer daar niet bij
zijnde, zal hij het volkomen wedergeven.

<span id="an_22:15">22:15</span> Indien zijn heer daarbij geweest is,
hij zal het niet wedergeven; indien het gehuurd is, zo is het voor zijn
huur gekomen.

<span id="an_22:16">22:16</span> Wanneer nu iemand een maagd verlokt,
die niet ondertrouwd is, en hij ligt bij haar, die zal haar zonder
uitstel een bruidschat geven, dat zij hem ter vrouwe zij.

<span id="an_22:17">22:17</span> Indien haar vader ganselijk weigert
haar aan hem te geven, zo zal hij geld geven naar den bruidschat der
maagden.

<span id="an_22:18">22:18</span> De toveres zult gij niet laten leven.

<span id="an_22:19">22:19</span> Al wie bij een beest ligt, die zal
zekerlijk gedood worden.

<span id="an_22:20">22:20</span> Wie de goden offert, behalve den HEERE
alleen, die zal verbannen worden.

<span id="an_22:21">22:21</span> Gij zult ook den vreemdeling geen
overlast doen, noch hem onderdrukken; want gij zijt vreemdelingen
geweest in Egypteland.

<span id="an_22:22">22:22</span> Gij zult geen weduwe noch wees
beledigen.

<span id="an_22:23">22:23</span> Indien gij hen enigszins beledigt, en
indien zij enigszins tot Mij roepen, Ik zal hun geroep zekerlijk
verhoren;

<span id="an_22:24">22:24</span> En Mijn toorn zal ontsteken, en Ik zal
ulieden met het zwaard doden; en uw vrouwen zullen weduwen, en uw
kinderen zullen wezen worden.

<span id="an_22:25">22:25</span> Indien gij Mijn volk, dat bij u arm is,
geld leent, zo zult gij tegen hetzelve niet zijn, als een woekeraar; gij
zult op hetzelve geen woeker leggen.

<span id="an_22:26">22:26</span> Indien gij enigszins uws naasten kleed
te pand neemt, zo zult gij het hem wedergeven, eer de zon ondergaat;

<span id="an_22:27">22:27</span> Want dat alleen is zijn deksel, het is
zijn kleed over zijn huid; waarin zou hij liggen? Het zal dan
geschieden, wanneer hij tot Mij roept, dat Ik het zal horen; want Ik ben
genadig!

<span id="an_22:28">22:28</span> De goden zult gij niet vloeken, en de
oversten in uw volk zult gij niet lasteren.

<span id="an_22:29">22:29</span> Uw volheid en uw tranen zult gij niet
uitstellen; den eerstgeborene uwer zonen zult gij Mij geven.

<span id="an_22:30">22:30</span> Desgelijks zult gij doen met uw ossen
en met uw schapen; zeven dagen zullen zij bij hun moeder zijn, op den
achtsten dag zult gij ze Mij geven.

<span id="an_22:31">22:31</span> Gij nu zult Mij heilige lieden zijn;
daarom zult gij geen vlees eten, dat op het veld verscheurd is, en zult
het den hond voorwerpen.

<span id="an_23:1">23:1</span> Gij zult geen vals gerucht opnemen; en
stelt uw hand niet bij den goddeloze, om een getuige tot geweld te zijn.

<span id="an_23:2">23:2</span> Gij zult de menigte tot boze zaken niet
volgen; en gij zult niet spreken in een twistige zaak, dat gij u neigt
naar de menigte, om het recht te buigen.

<span id="an_23:3">23:3</span> Ook zult gij den geringe niet voortrekken
en zijn twistige zaak.

<span id="an_23:4">23:4</span> Wanneer gij uw vijands os, of zijn
dwalenden ezel, ontmoet, gij zult hem denzelven ganselijk wederbrengen.

<span id="an_23:5">23:5</span> Wanneer gij uws haters ezel onder zijn
last ziet liggen, zult gij dan nalatig zijn, om het uwe te verlaten voor
hem? Gij zult het in alle manier met hem verlaten.

<span id="an_23:6">23:6</span> Gij zult het recht uws armen niet buigen
in zijn twistige zaak.

<span id="an_23:7">23:7</span> Zijt verre van valse zaken; en den
onschuldige en gerechtige zult gij niet doden; want Ik zal de goddeloze
niet rechtvaardigen.

<span id="an_23:8">23:8</span> Ook zult gij geen geschenk nemen; want
het geschenk verblindt de zienden, en het verkeert de zaak der
rechtvaardigen.

<span id="an_23:9">23:9</span> Gij zult ook den vreemdeling niet
onderdrukken; want gij kent het gemoed des vreemdelings, dewijl gij
vreemdelingen geweest zijt in Egypteland.

<span id="an_23:10">23:10</span> Gij zult ook zes jaar uw land bezaaien,
en deszelfs inkomst verzamelen;

<span id="an_23:11">23:11</span> Maar in het zevende zult gij het rusten
en stil liggen laten, dat de armen uws volks mogen eten, en het overige
daarvan de beesten des velds eten mogen; alzo zult gij ook doen met uw
wijngaard, en met uw olijfbomen.

<span id="an_23:12">23:12</span> Zes dagen zult gij uw werken doen; maar
op den zevenden dag zult gij rusten; opdat uw os en uw ezel ruste, en
dat de zoon uwer dienstmaagd en de vreemdeling adem scheppe.

<span id="an_23:13">23:13</span> In alles, wat Ik tot ulieden gezegd
heb, zult gij op uw hoede zijn; en den naam van andere goden zult gij
niet gedenken; uit uw mond zal hij niet gehoord worden!

<span id="an_23:14">23:14</span> Drie reizen in het jaar zult gij Mij
feest houden.

<span id="an_23:15">23:15</span> Het feest van de ongezuurde broden zult
gij houden; zeven dagen zult gij ongezuurde broden eten (gelijk Ik u
geboden heb), ter bestemder tijd in de maand Abib, want in dezelve zijt
gij uit Egypte getogen; doch men zal niet ledig voor Mijn aangezicht
verschijnen.

<span id="an_23:16">23:16</span> En het feest des oogstes, der eerste
vruchten van uw arbeid, die gij op het veld gezaaid zult hebben. En het
feest der inzameling, op den uitgang des jaars, wanneer gij uw arbeid
uit het veld zult ingezameld hebben.

<span id="an_23:17">23:17</span> Drie malen des jaars zullen al uw
mannen voor het aangezicht des Heeren HEEREN verschijnen.

<span id="an_23:18">23:18</span> Gij zult het bloed Mijns offers met
geen gedesemde broden offeren; ook zal het vette Mijns feestes tot op
den morgen niet vernachten.

<span id="an_23:19">23:19</span> De eerstelingen der eerste vruchten uws
lands zult gij in het huis des HEEREN uws Gods brengen. Gij zult het
bokje niet koken in de melk zijner moeder.

<span id="an_23:20">23:20</span> Ziet, Ik zende een Engel voor uw
aangezicht, om u te behoeden op dezen weg, en om u te brengen tot de
plaats, die Ik bereid heb.

<span id="an_23:21">23:21</span> Hoedt u voor Zijn aangezicht, en weest
Zijner stem gehoorzaam, en verbittert Hem niet; want Hij zal ulieder
overtredingen niet vergeven; want Mijn Naam is in het binnenste van Hem.

<span id="an_23:22">23:22</span> Maar zo gij Zijner stem naarstiglijk
gehoorzaamt, en doet al wat Ik spreken zal, zo zal Ik uwer vijanden
vijand, en uwer wederpartijders wederpartij zijn.

<span id="an_23:23">23:23</span> Want Mijn Engel zal voor uw aangezicht
gaan, en Hij zal u inbrengen tot de Amorieten, en Hethieten, en
Ferezieten, en Kanaanieten, Hevieten, en Jebusieten; en Ik zal hen
verdelgen.

<span id="an_23:24">23:24</span> Gij zult u voor hun goden niet buigen,
noch hen dienen; ook zult gij naar hun werken niet doen; maar gij zult
ze geheel afbreken, en hun opgerichte beelden ganselijk vermorzelen.

<span id="an_23:25">23:25</span> En gij zult den HEERE uw God dienen, zo
zal Hij uw brood en uw water zegenen; en Ik zal de krankheden uit het
midden van u weren.

<span id="an_23:26">23:26</span> Er zal geen misdrachtige, noch
onvruchtbare in uw land zijn; Ik zal het getal uwer dagen vervullen.

<span id="an_23:27">23:27</span> Ik zal Mijn schrik voor uw aangezicht
zenden, en al het volk, tot hetwelk gij komt, versaagd maken; en Ik zal
maken, dat al uw vijanden u den nek toekeren.

<span id="an_23:28">23:28</span> Ik zal ook horzelen voor uw aangezicht
zenden; die zullen van voor uw aangezicht uitstoten de Hevieten, de
Kanaanieten en de Hethieten.

<span id="an_23:29">23:29</span> Ik zal hen in een jaar van uw
aangezicht niet uitstoten, opdat het land niet woest worde, en het wild
gedierte boven u niet vermenigvuldigd worde.

<span id="an_23:30">23:30</span> Ik zal hen allengskens van uw
aangezicht uitstoten, totdat gij gewassen zijt en het land erft.

<span id="an_23:31">23:31</span> En Ik zal uw landpalen zetten van de
zee Suf tot aan de zee der Filistijnen, en van de woestijn tot aan de
rivier; want Ik zal de inwoners van dat land in uw hand geven, dat gij
hen voor uw aangezicht uitstoot.

<span id="an_23:32">23:32</span> Gij zult met hen, noch met hun goden,
een verbond maken.

<span id="an_23:33">23:33</span> Zij zullen in uw land niet wonen, opdat
zij u tegen Mij niet doen zondigen; indien gij hun goden dient, het zal
u voorzeker tot een valstrik zijn.

<span id="an_24:1">24:1</span> Daarna zeide Hij tot Mozes: Klim op tot
den HEERE, gij en Aaron, Nadab en Abihu, en zeventig van de oudsten van
Israel; en buigt u neder van verre!

<span id="an_24:2">24:2</span> En dat Mozes alleen zich nadere tot den
HEERE, maar dat zij niet naderen; en het volk klimme ook niet op met
hem.

<span id="an_24:3">24:3</span> Als Mozes kwam en verhaalde aan het volk
al de woorden des HEEREN, en al de rechten, toen antwoordde al het volk
met een stem, en zij zeiden: Al deze woorden, die de HEERE gesproken
heeft, zullen wij doen.

<span id="an_24:4">24:4</span> Mozes nu beschreef al de woorden des
HEEREN, en hij maakte zich des morgens vroeg op, en hij bouwde een
altaar onder aan den berg, en twaalf kolommen, naar de twaalf stammen
van Israel.

<span id="an_24:5">24:5</span> En hij zond de jongelingen van de
kinderen Israels, die brandofferen offerden, en den HEERE dankofferen
offerden, van jonge ossen.

<span id="an_24:6">24:6</span> En Mozes nam de helft van het bloed, en
zette het in bekkens; en de helft van het bloed sprengde hij op het
altaar.

<span id="an_24:7">24:7</span> En hij nam het boek des verbonds, en hij
las het voor de oren des volks; en zij zeiden: Al wat de HEERE gesproken
heeft, zullen wij doen en gehoorzamen.

<span id="an_24:8">24:8</span> Toen nam Mozes dat bloed, en sprengde het
op het volk; en hij zeide: Ziet, dit is het bloed des verbonds, hetwelk
de HEERE met ulieden gemaakt heeft over al die woorden.

<span id="an_24:9">24:9</span> Mozes nu en Aaron klommen opwaarts, ook
Nadab en Abihu, en zeventig van de oudsten van Israel.

<span id="an_24:10">24:10</span> En zij zagen den God van Israel, en
onder Zijn voeten als een werk van saffierstenen, en als de gestaltenis
des hemels in Zijn klaarheid.

<span id="an_24:11">24:11</span> Doch Hij strekte Zijn hand niet tot de
afgezonderden van de kinderen Israels; maar zij aten en dronken, nadat
zij God gezien hadden.

<span id="an_24:12">24:12</span> Toen zeide de HEERE tot Mozes: Kom tot
Mij op den berg, en wees aldaar; en Ik zal u stenen tafelen geven, en de
wet, en de geboden, die Ik geschreven heb, om hen te onderwijzen.

<span id="an_24:13">24:13</span> Toen maakte zich Mozes op, met Jozua,
zijn dienaar; en Mozes klom op den berg Gods.

<span id="an_24:14">24:14</span> En hij zeide tot de oudsten: Blijft gij
ons hier, totdat wij weder tot u komen; en ziet, Aaron en Hur zijn bij
u; wie enige zaken heeft, zal tot dezelve komen.

<span id="an_24:15">24:15</span> Toen Mozes op den berg geklommen was,
zo heeft een wolk den berg bedekt.

<span id="an_24:16">24:16</span> En de heerlijkheid des HEEREN woonde op
den berg Sinai, en de wolk bedekte hem zes dagen, en op den zevenden dag
riep Hij Mozes uit het midden der wolk.

<span id="an_24:17">24:17</span> En het aanzien der heerlijkheid des
HEEREN was als een verterend vuur, op het opperste diens bergs, in de
ogen der kinderen Israels.

<span id="an_24:18">24:18</span> En Mozes ging in het midden der wolk,
nadat hij op den berg geklommen was; en Mozes was op dien berg veertig
dagen en veertig nachten.

<span id="an_25:1">25:1</span> Toen sprak de HEERE tot Mozes, zeggende:

<span id="an_25:2">25:2</span> Spreek tot de kinderen Israels, dat zij
voor Mij een hefoffer nemen. Van alle man, wiens hart zich vrijwillig
bewegen zal, zult gij Mijn hefoffer nemen.

<span id="an_25:3">25:3</span> Dit nu is het hefoffer, hetwelk gij van
hen nemen zult: goud, en zilver, en koper;

<span id="an_25:4">25:4</span> Als ook hemelsblauw, en purper, en
scharlaken, en fijn linnen, en geiten haar.

<span id="an_25:5">25:5</span> En roodgeverfde ramsvellen, en
dassenvellen, en sittimhout;

<span id="an_25:6">25:6</span> Olie tot den luchter, specerijen ter
zalfolie, en tot roking welriekende specerijen;

<span id="an_25:7">25:7</span> Sardonixstenen, en vervullende stenen tot
den efod, en tot den borstlap.

<span id="an_25:8">25:8</span> En zij zullen Mij een heiligdom maken,
dat Ik in het midden van hen wone.

<span id="an_25:9">25:9</span> Naar al wat Ik u tot een voorbeeld dezes
tabernakels, en een voorbeeld van al deszelfs gereedschap wijzen zal,
even alzo zult gijlieden dat maken.

<span id="an_25:10">25:10</span> Zo zullen zij een ark van sittimhout
maken; twee ellen en een halve zal haar lengte zijn, en anderhalve el
haar breedte, en anderhalve el haar hoogte.

<span id="an_25:11">25:11</span> En gij zult ze met louter goud
overtrekken, van binnen en van buiten zult gij ze overtrekken; en gij
zult op dezelve een gouden krans maken rondom heen.

<span id="an_25:12">25:12</span> En giet voor haar vier gouden ringen,
en zet die aan haar vier hoeken, alzo dat twee ringen op de ene zijde
derzelve zijn, en twee ringen op haar andere zijde.

<span id="an_25:13">25:13</span> En maak handbomen van sittimhout, en
overtrek ze met goud.

<span id="an_25:14">25:14</span> En steek de handbomen in de ringen, die
aan de zijde der ark zijn, dat men de ark daarmede drage.

<span id="an_25:15">25:15</span> De draagbomen zullen in de ringen der
ark zijn; zij zullen er niet uitgetogen worden.

<span id="an_25:16">25:16</span> Daarna zult gij in de ark leggen de
getuigenis, die Ik u geven zal.

<span id="an_25:17">25:17</span> Gij zult ook een verzoendeksel maken
van louter goud; twee ellen en een halve zal deszelfs lengte zijn, en
anderhalve el deszelfs breedte.

<span id="an_25:18">25:18</span> Gij zult ook twee cherubim van goud
maken; van dicht goud zult gij ze maken, uit de beide einden des
verzoendeksels.

<span id="an_25:19">25:19</span> En maak u een cherub uit het ene einde
aan deze zijde, en den andere cherub uit het andere einde aan gene
zijde; uit het verzoendeksel zult gijlieden de cherubim maken, uit de
beide einden van hetzelve.

<span id="an_25:20">25:20</span> En de cherubim zullen hun beide
vleugelen omhoog uitbreiden, bedekkende met hun vleugelen het
verzoendeksel; en hun aangezichten zullen tegenover elkander zijn; de
aangezichten der cherubim zullen naar het verzoendeksel zijn.

<span id="an_25:21">25:21</span> En gij zult het verzoendeksel boven op
de ark zetten, nadat gij in de ark de getuigenis, die Ik u geven zal,
zult gelegd hebben.

<span id="an_25:22">25:22</span> En aldaar zal Ik bij u komen, en Ik zal
met u spreken van boven het verzoendeksel af, van tussen de twee
cherubim, die op de ark der getuigenis zijn zullen, alles, wat Ik u
gebieden zal aan de kinderen Israels.

<span id="an_25:23">25:23</span> Gij zult ook een tafel maken van
sittimhout; twee ellen zal haar lengte zijn, en een el haar breedte, en
een el en een halve zal haar hoogte zijn.

<span id="an_25:24">25:24</span> En gij zult ze met louter goud
overtrekken; gij zult ook een gouden krans daaraan maken, rondom heen.

<span id="an_25:25">25:25</span> Gij zult ook een lijst rondom daaraan
maken, een hand breed; en gij zult een gouden krans rondom derzelver
lijst maken.

<span id="an_25:26">25:26</span> Ook zult gij vier gouden ringen daaraan
maken; en gij zult de ringen zetten aan de vier hoeken, die aan
derzelver vier voeten zijn zullen.

<span id="an_25:27">25:27</span> Tegenover de lijst zullen de ringen
zijn, tot plaatsen voor de handbomen, om de tafel te dragen.

<span id="an_25:28">25:28</span> Deze handbomen nu zult gij van
sittimhout maken, en gij zult dezelve met goud overtrekken; en de tafel
zal daaraan gedragen worden.

<span id="an_25:29">25:29</span> Gij zult ook maken haar schotelen, en
haar rookschalen, en haar platelen, en haar kroezen (met welke zij
bedekt zal worden); van louter goud zult gij ze maken.

<span id="an_25:30">25:30</span> En gij zult op deze tafel altijd het
toonbrood voor Mijn aangezicht leggen.

<span id="an_25:31">25:31</span> Gij zult ook een kandelaar van louter
goud maken. Van dicht werk zal deze kandelaar gemaakt worden, zijn
schacht, en zijn rietjes; zijn schaaltjes, zijn knopen, en zijn bloemen
zullen uit hem zijn.

<span id="an_25:32">25:32</span> En zes rieten zullen uit zijn zijden
uitgaan; drie rieten des kandelaars uit zijn ene zijde, en drie rieten
des kandelaars uit zijn andere zijde.

<span id="an_25:33">25:33</span> In het ene riet zullen drie schaaltjes
zijn, gelijke amandelnoten, een knoop en een bloem; en drie schaaltjes,
gelijk amandelnoten in een ander riet, een knoop en een bloem; alzo
zullen die zes rieten zijn, die uit den kandelaar gaan.

<span id="an_25:34">25:34</span> Maar aan den kandelaar zelven zullen
vier schaaltjes zijn, gelijk amandelnoten, met knopen, en met zijn
bloemen.

<span id="an_25:35">25:35</span> En daar zal een knoop zijn onder twee
rieten, uit denzelven uitgaande; ook een knoop onder twee rieten, uit
denzelven uitgaande; nog een knoop onder twee rieten, uit denzelven,
uitgaande; alzo zal het zijn met zes rieten, die uit den kandelaar
uitgaan.

<span id="an_25:36">25:36</span> Hun knopen en hun rieten zullen uit hem
zijn; het zal altemaal een enig dicht werk van louter goud zijn.

<span id="an_25:37">25:37</span> Gij zult hem ook zeven lampen maken, en
men zal zijn lampen aansteken, en doen lichten aan zijn zijden.

<span id="an_25:38">25:38</span> Zijn snuiters en zijn blusvaten zullen
louter goud zijn.

<span id="an_25:39">25:39</span> Uit een talent louter goud zal men dat
maken, met al dit gereedschap.

<span id="an_25:40">25:40</span> Zie dan toe, dat gij het maakt naar hun
voorbeeld, hetwelk u op den berg getoond is.

<span id="an_26:1">26:1</span> Den tabernakel nu zult gij maken van tien
gordijnen, van fijn getweernd linnen, en hemelsblauw, en purper, en
scharlaken, met cherubim; van het allerkunstelijkste werk zult gij ze
maken.

<span id="an_26:2">26:2</span> De lengte van een gordijn zal van acht en
twintig ellen zijn, en de breedte ener gordijn van vier ellen; al deze
gordijnen zullen een maat hebben.

<span id="an_26:3">26:3</span> Er zullen vijf gordijnen samengevoegd
zijn, de een aan de andere; wederom zullen er vijf gordijnen
samengevoegd zijn, de een aan de andere.

<span id="an_26:4">26:4</span> En gij zult hemelsblauwe striklisjes
maken aan den kant van de ene gordijn, aan het uiterste, in de
samenvoeging; alzo zult gij ook doen aan den uitersten kant der gordijn,
aan de tweede samenvoegende.

<span id="an_26:5">26:5</span> Vijftig striklisjes zult gij aan de ene
gordijn maken, en vijftig striklisjes zult gij maken aan het uiterste
der gordijn, dat aan de tweede samenvoegende is; deze striklisjes zullen
het ene aan het andere samenvatten.

<span id="an_26:6">26:6</span> Gij zult ook vijftig gouden haakjes
maken, en zult de gordijnen samenvoegen, de ene aan de andere, met deze
haakjes, opdat het een tabernakel zij.

<span id="an_26:7">26:7</span> Ook zult gij gordijnen uit geiten haar
maken tot een tent over den tabernakel; van elf gordijnen zult gij die
maken.

<span id="an_26:8">26:8</span> De lengte ener gordijn zal dertig ellen
zijn, en de breedte ener gordijn vier ellen; deze elf gordijnen zullen
een maat hebben.

<span id="an_26:9">26:9</span> En gij zult vijf dezer gordijnen aan
elkander bijzonder voegen, en zes dezer gordijnen bijzonder; en de zesde
dezer gordijnen zult gij dubbel maken, recht voorop de tent.

<span id="an_26:10">26:10</span> En gij zult vijftig striklisjes maken
aan den kant van de ene gordijn, het uiterste in de samenvoeging, en
vijftig striklisjes aan den kant van de gordijn, die de tweede
samenvoegende is.

<span id="an_26:11">26:11</span> Gij zult ook vijftig koperen haakjes
maken, en gij zult de haakjes in de striklisjes doen, en gij zult de
tent samenvoegen, dat zij een zij.

<span id="an_26:12">26:12</span> Het overige nu, dat overschiet aan de
gordijnen der tent, de helft der gordijn, die overschiet, zal
overhangen, aan de achterste delen des tabernakels.

<span id="an_26:13">26:13</span> En een el van deze, en een el van gene
zijde van hetgeen, dat overig zijn zal aan de lengte van de gordijnen
der tent, zal overhangen aan de zijden des tabernakels, aan deze en aan
gene zijde, om dien te bedekken.

<span id="an_26:14">26:14</span> Gij zult ook voor de tent een deksel
maken van roodgeverfde ramsvellen, en daarover een deksel van
dassenvellen.

<span id="an_26:15">26:15</span> Gij zult ook tot den tabernakel staande
berderen maken van sittimhout.

<span id="an_26:16">26:16</span> De lengte van een berd zal tien ellen
zijn, en een el en een halve el zal de breedte van elk berd zijn.

<span id="an_26:17">26:17</span> Twee houvasten zal een berd hebben, als
sporten in een ladder gezet, het ene nevens het andere; alzo zult gij
het met al de berderen des tabernakels maken.

<span id="an_26:18">26:18</span> En de berderen tot den tabernakel zult
gij aldus maken; twintig berderen naar de zuidzijde zuidwaarts.

<span id="an_26:19">26:19</span> Gij zult ook veertig zilveren voeten
maken onder de twintig berderen; twee voeten onder een berd, aan zijn
twee houvasten, en twee voeten onder een ander berd, aan zijn twee
houvasten.

<span id="an_26:20">26:20</span> Er zullen ook twintig berderen zijn aan
de andere zijde des tabernakels, aan den noorderhoek,

<span id="an_26:21">26:21</span> Met hun veertig zilveren voeten; twee
voeten onder een berd, en twee voeten onder een ander berd.

<span id="an_26:22">26:22</span> Doch aan de zijde des tabernakels tegen
het westen zult gij zes berderen maken.

<span id="an_26:23">26:23</span> Ook zult gij twee berderen maken tot de
hoekberderen des tabernakels, aan de beide zijden.

<span id="an_26:24">26:24</span> En zij zullen van beneden als
tweelingen samengevoegd zijn; zij zullen ook als tweelingen aan het
oppereinde deszelven samengevoegd zijn, met een ring; alzo zal het met
de twee berderen zijn; tot twee hoekberderen zullen zij zijn.

<span id="an_26:25">26:25</span> Alzo zullen de acht berderen zijn met
hun zilveren voeten, zijnde zestien voeten; twee voeten onder een berd,
wederom twee voeten onder een berd.

<span id="an_26:26">26:26</span> Gij zult ook richelen maken van
sittimhout; vijf aan de berderen van de ene zijde des tabernakels;

<span id="an_26:27">26:27</span> En vijf richelen aan de berderen van de
andere zijde des tabernakels; alsook vijf richelen aan de berderen van
de zijde des tabernakels, aan de beide zijden westwaarts.

<span id="an_26:28">26:28</span> En de middelste richel zal midden aan
de berderen zijn, doorschietende van het ene einde tot het andere einde.

<span id="an_26:29">26:29</span> En gij zult de berderen met goud
overtrekken, en hun ringen (de plaatsen voor de richelen) zult gij van
goud maken; de richelen zult gij ook met goud overtrekken.

<span id="an_26:30">26:30</span> Dan zult gij den tabernakel oprichten
naar zijn wijze, die u op den berg getoond is.

<span id="an_26:31">26:31</span> Daarna zult gij een voorhang maken, van
hemelsblauw, en purper, en scharlaken, en fijn getweernd linnen; van het
allerkunstelijkste werk zal men dien maken, met cherubim.

<span id="an_26:32">26:32</span> En gij zult hem hangen aan vier pilaren
van sittim hout, met goud overtogen; hun haken zullen van goud zijn;
staande op vier zilveren voeten.

<span id="an_26:33">26:33</span> En gij zult den voorhang onder de
haakjes hangen, en gij zult de ark der getuigenis aldaar binnen den
voorhang brengen; en deze voorhang zal ulieden een scheiding maken
tussen het heilige, en tussen het heilige der heiligen.

<span id="an_26:34">26:34</span> En gij zult het verzoendeksel zetten op
de ark der getuigenis, in het heilige der heiligen.

<span id="an_26:35">26:35</span> De tafel nu zult gij zetten buiten den
voorhang, en den kandelaar tegen de tafel over, aan de ene zijde des
tabernakels, zuidwaarts; maar de tafel zult gij zetten aan de
noordzijde.

<span id="an_26:36">26:36</span> Gij zult ook aan de deur der tent een
deksel maken, van hemelsblauw, en purper, en scharlaken, en fijn
getweernd linnen, geborduurd werk.

<span id="an_26:37">26:37</span> En gij zult tot dit deksel vijf pilaren
van sittim hout maken, en die met goud overtrekken; hun haken zullen van
goud zijn; en gij zult hun vijf koperen voeten gieten.

<span id="an_27:1">27:1</span> Gij zult ook een altaar maken van
sittimhout; vijf ellen zal de lengte zijn, en vijf ellen de breedte
(vierkant zal dit altaar zijn), en drie ellen zijn hoogte.

<span id="an_27:2">27:2</span> En gij zult zijn hoornen maken op zijn
vier hoeken; uit hetzelve zullen zijn hoornen zijn, en gij zult het met
koper overtrekken.

<span id="an_27:3">27:3</span> Gij zult het ook potten maken, om zijn as
te ontvangen, ook zijn schoffelen, en zijn besprengbekkens, en zijn
krauwelen, en zijn koolpannen; al zijn gereedschap zult gij van koper
maken.

<span id="an_27:4">27:4</span> Gij zult het een rooster maken van
koperen netwerk; en gij zult aan dat net vier koperen ringen maken aan
zijn vier einden.

<span id="an_27:5">27:5</span> En gij zult het onder den omloop des
altaars van beneden opleggen, alzo dat het net tot het midden des
altaars zij.

<span id="an_27:6">27:6</span> Gij zult ook handbomen maken tot het
altaar, handbomen van sittimhout; en gij zult ze met koper overtrekken.

<span id="an_27:7">27:7</span> En de handbomen zullen in de ringen
gedaan worden, alzo dat de handbomen zijn aan beide zijden des altaars,
als men het draagt.

<span id="an_27:8">27:8</span> Gij zult hetzelve hol van planken maken;
gelijk als Hij u op den berg gewezen heeft, alzo zullen zij doen.

<span id="an_27:9">27:9</span> Gij zult ook den voorhof des tabernakels
maken; aan den zuidhoek zuidwaarts, zullen aan den voorhof behangselen
zijn van fijn getweernd linnen; de lengte ener zijde zal honderd ellen
zijn.

<span id="an_27:10">27:10</span> Ook zullen zijn twintig pilaren en
derzelver twintig voeten, van koper zijn; de haken dezer pilaren, en hun
banden zullen van zilver zijn.

<span id="an_27:11">27:11</span> Alzo zullen ook aan den noorderhoek, in
de lengte, de behangselen honderd ellen lang zijn; en zijn twintig
pilaren, en derzelver twintig voeten, van koper; de haken der pilaren,
en derzelver banden zullen van zilver zijn.

<span id="an_27:12">27:12</span> En in de breedte des voorhofs, aan den
westerhoek, zullen behangselen zijn van vijftig ellen; hun pilaren tien,
en derzelver voeten tien.

<span id="an_27:13">27:13</span> Van gelijken zal de breedte des
voorhofs, aan den oosterhoek oostwaarts, van vijftig ellen zijn.

<span id="an_27:14">27:14</span> Alzo dat er vijftien ellen der
behangselen op de ene zijde zijn; hun pilaren drie, en hun voeten drie;

<span id="an_27:15">27:15</span> En vijftien ellen der behangselen aan
de andere zijde; hun pilaren drie, en hun voeten drie.

<span id="an_27:16">27:16</span> In de poort nu des voorhofs zal een
deksel zijn van twintig ellen, hemelsblauw, en purper, en scharlaken, en
fijn getweernd linnen, geborduurd werk; de pilaren vier, en hun voeten
vier.

<span id="an_27:17">27:17</span> Al de pilaren des voorhofs zullen
rondom met zilveren banden bezet zijn; hun haken zullen van zilver zijn,
maar hun voeten zullen van koper zijn.

<span id="an_27:18">27:18</span> De lengte des voorhofs zal honderd
ellen zijn, en de breedte doorgaans vijftig, en de hoogte vijf ellen,
van fijn getweernd linnen; maar hun voeten zullen van koper zijn.

<span id="an_27:19">27:19</span> Aangaande al het gereedschap des
tabernakels, in al deszelfs dienst, ja, al zijn pennen, en al de pennen
des voorhofs, zullen van koper zijn.

<span id="an_27:20">27:20</span> Gij nu zult de kinderen Israels
gebieden, dat zij tot u brengen reine olie van olijven, gestoten tot den
luchter, dat men geduriglijk de lampen aansteke.

<span id="an_27:21">27:21</span> In de tent der samenkomst, van buiten
den voorhang, die voor de getuigenis is, zal ze Aaron en zijn zonen
toerichten, van den avond tot den morgen, voor het aangezicht des
HEEREN; dit zal een eeuwige inzetting zijn voor hun geslachten, vanwege
de kinderen Israels.

<span id="an_28:1">28:1</span> Daarna zult gij uw broeder Aaron, en zijn
zonen met hem, tot u doen naderen uit het midden der kinderen Israels,
om Mij het priesterambt te bedienen: namelijk Aaron, Nadab en Abihu,
Eleazar en Ithamar, de zonen van Aaron.

<span id="an_28:2">28:2</span> En gij zult voor uw broeder Aaron heilige
klederen maken, tot heerlijkheid en tot sieraad.

<span id="an_28:3">28:3</span> Gij zult ook spreken tot allen, die wijs
van hart zijn, die Ik met de geest der wijsheid vervuld heb, dat zij
voor Aaron klederen maken, om hem te heiligen, dat hij Mij het
priesterambt bediene.

<span id="an_28:4">28:4</span> Dit nu zijn de klederen, die zij maken
zullen: een borstlap, en een efod, en een mantel, en een rok vol oogjes,
een hoed en een gordel; zij zullen dan voor uw broeder Aaron heilige
klederen maken, en voor zijn zonen, om Mij het priesterambt te bedienen.

<span id="an_28:5">28:5</span> Zij zullen ook het goud, en hemelsblauw,
en purper, en scharlaken, en fijn linnen nemen;

<span id="an_28:6">28:6</span> En zullen den efod maken van goud,
hemelsblauw, en purper, scharlaken en fijn getweernd linnen, van het
allerkunstelijkste werk.

<span id="an_28:7">28:7</span> Hij zal twee samenvoegende schouderbanden
hebben aan zijn beide einden, waarmede hij samengevoegd zal worden.

<span id="an_28:8">28:8</span> En de kunstelijkste riem zijns efods, die
op hem is, zal zijn gelijk zijn werk, van hetzelfde, van goud,
hemelsblauw, en purper, en scharlaken, en fijn getweernd linnen.

<span id="an_28:9">28:9</span> En gij zult twee sardonixstenen nemen, en
de namen der zonen van Israel daarop graveren.

<span id="an_28:10">28:10</span> Zes van hun namen op een steen, en de
zes overige namen op den anderen steen, naar hun geboorten;

<span id="an_28:11">28:11</span> Naar steensnijderswerk, gelijk men de
zegelen graveert, zult gij deze twee stenen graveren, met de namen der
zonen van Israel; gij zult ze maken, dat zij omvat zijn in gouden
kastjes.

<span id="an_28:12">28:12</span> En gij zult de twee stenen aan de
schouderbanden des efods zetten, zijnde stenen ter gedachtenis voor de
kinderen Israels; en Aaron zal hun namen op zijn beide schouders dragen,
ter gedachtenis, voor het aangezicht des HEEREN.

<span id="an_28:13">28:13</span> Gij zult ook gouden kastjes maken,

<span id="an_28:14">28:14</span> En twee ketentjes van louter goud;
gelijk-eindigende zult gij die maken, gedraaid werk; en de gedraaide
ketentjes zult gij aan de kastjes hechten.

<span id="an_28:15">28:15</span> Gij zult ook een borstlap des gerichts
maken, van het allerkunstelijkste werk, gelijk het werk des efods zult
gij hem maken; van goud, hemelsblauw, en purper, en scharlaken, en van
fijn getweernd linnen zult gij hem maken.

<span id="an_28:16">28:16</span> Vierkant zal hij zijn, en verdubbeld;
een span zal zijn lengte zijn, en een span zijn breedte.

<span id="an_28:17">28:17</span> En gij zult vervullende stenen daarin
vullen, vier rijen stenen, een rij van een Sardis, een Topaas en een
Karbonkel; dit is de eerste rij.

<span id="an_28:18">28:18</span> En de tweede rij van een Smaragd, een
Saffier, en een Diamant.

<span id="an_28:19">28:19</span> En de derde rij, een Hyacinth, Agaat en
Amethyst.

<span id="an_28:20">28:20</span> En de vierde rij van een Turkoois, en
een Sardonix, en een Jaspis; zij zullen met goud ingevat zijn in hun
vullingen.

<span id="an_28:21">28:21</span> En deze stenen zullen zijn met de
twaalf namen der zonen van Israel, met hun namen; zij zullen als zegelen
gegraveerd worden, elk met zijn naam; voor de twaalf stammen zullen zij
zijn.

<span id="an_28:22">28:22</span> Gij zult ook aan den borstlap
gelijkeindigende ketentjes van gedraaid werk uit louter goud maken.

<span id="an_28:23">28:23</span> Gij zult ook aan den borstlap twee
gouden ringen maken; en gij zult de twee ringen aan de twee einden van
de borstlap zetten.

<span id="an_28:24">28:24</span> Dan zult gij de twee gedraaide gouden
ketentjes in de twee ringen doen, aan de einden van den borstlap.

<span id="an_28:25">28:25</span> Maar de twee einden der twee gedraaide
ketentjes zult gij aan die twee kastjes doen; en gij zult ze zetten aan
de schouderbanden van den efod, recht op de voorste zijde van dien.

<span id="an_28:26">28:26</span> Gij zult nog twee gouden ringen maken,
en zult ze aan de twee einden des borstlaps zetten; inwendig aan zijn
rand, die aan de zijde van de efod zijn zal.

<span id="an_28:27">28:27</span> Nog zult gij twee gouden ringen maken,
die gij zetten zult aan de twee schouderbanden van den efod, beneden aan
de voorste zijde, tegenover zijn voege, boven den kunstelijken riem des
efods.

<span id="an_28:28">28:28</span> En zij zullen den borstlap met zijn
ringen aan de ringen van den efod opwaarts binden, met een hemelsblauw
snoer, dat hij op den kunstelijken riem van den efod zij; en de borstlap
zal van den efod niet afgescheiden worden.

<span id="an_28:29">28:29</span> Alzo zal Aaron de namen der zonen van
Israel dragen aan den borstlap des gerichts, op zijn hart, als hij in
het heilige zal gaan, ter gedachtenis voor het aangezicht des HEEREN
geduriglijk.

<span id="an_28:30">28:30</span> Gij zult ook in den borstlap des
gerichts de Urim en de Thummim zetten, dat zij op het hart van Aaron
zijn, als hij voor het aangezicht des HEEREN ingaan zal; alzo zal Aaron
dat gericht der kinderen Israels geduriglijk op zijn hart dragen, voor
het aangezicht des HEEREN.

<span id="an_28:31">28:31</span> Gij zult ook den mantel des efods
geheel van hemelsblauw maken.

<span id="an_28:32">28:32</span> En het hoofdgat deszelven zal in het
midden daarvan zijn; dit gat zal een boord rondom hebben van geweven
werk; als het gat eens pantsiers zal het daaraan zijn, dat het niet
gescheurd worde.

<span id="an_28:33">28:33</span> En aan deszelfs zomen zult gij
granaatappelen maken van hemelsblauw, en van purper, en van scharlaken,
aan zijn zomen rondom, en gouden schelletjes rondom tussen dezelve.

<span id="an_28:34">28:34</span> Dat er een gouden schelletje, daarna
een granaatappel zij; wederom een gouden schelletje, en een
granaatappel, aan de zomen des mantels rondom.

<span id="an_28:35">28:35</span> En Aaron zal denzelven aanhebben, om te
dienen; opdat zijn geluid gehoord worde, als hij in het heilige, voor
het aangezicht des HEEREN, ingaat, en als hij uitgaat, opdat hij niet
sterve.

<span id="an_28:36">28:36</span> Verder zult gij een plaat maken van
louter goud, en gij zult daarin graveren, gelijk men de zegelen
graveert: De HEILIGHEID DES HEEREN!

<span id="an_28:37">28:37</span> En gij zult dezelve aanhechten met een
hemelsblauw snoer, alzo dat zij aan den hoed zij; aan de voorste zijde
des hoeds zal zij zijn.

<span id="an_28:38">28:38</span> En zij zal op het voorhoofd van Aaron
zijn, opdat Aaron drage de ongerechtigheid der heilige dingen, welke de
kinderen Israels zullen geheiligd hebben, in alle gaven hunner
geheiligde dingen; en zij zal geduriglijk aan zijn voorhoofd zijn, om
henlieden voor het aangezicht des HEEREN aangenaam te maken.

<span id="an_28:39">28:39</span> Gij zult ook een rok vol oogjes maken,
van fijn linnen; gij zult ook den hoed van fijn linnen maken; maar den
gordel zult gij van geborduurd werk maken.

<span id="an_28:40">28:40</span> Voor de zonen van Aaron zult gij ook
rokken maken, en gij zult voor hen gordels maken; ook zult gij voor hen
mutsen maken, tot heerlijkheid en sieraad.

<span id="an_28:41">28:41</span> En gij zult die uw broeder Aaron en ook
zijn zonen aantrekken; en gij zult hen zalven, en hun hand vullen, en
hen heiligen, dat zij Mij het priesterambt bedienen.

<span id="an_28:42">28:42</span> Maak hun ook linnen onderbroeken, om
het vlees der schaamte te bedekken; zij zullen zijn van de lenden tot de
dijen.

<span id="an_28:43">28:43</span> Aaron nu en zijn zonen zullen die
aanhebben, als zij in de tent der samenkomst gaan, of als zij tot het
altaar treden zullen, om in het heilige te dienen; opdat zij geen
ongerechtigheid dragen en sterven. Dit zal een eeuwige inzetting zijn,
voor hem, en zijn zaad na hem.

<span id="an_29:1">29:1</span> Dit nu is de zaak, die gij hun doen zult,
om hen te heiligen, dat zij Mij het priesterambt bedienen: neem een var,
het jong eens runds, en twee volkomen rammen;

<span id="an_29:2">29:2</span> En ongezuurd brood, en ongezuurde koeken,
met olie gemengd, en ongezuurde vladen, met olie bestreken; van
tarwemeelbloem zult gij dezelve maken.

<span id="an_29:3">29:3</span> En gij zult ze in een korf leggen, en
zult ze in den korf toebrengen, met den var en de twee rammen.

<span id="an_29:4">29:4</span> Alsdan zult gij Aaron en zijn zonen doen
naderen aan de deur van de tent der samenkomst; en gij zult hen met
water wassen.

<span id="an_29:5">29:5</span> Daarna zult gij de klederen nemen, en
Aaron den rok, en den mantel des efods, en den efod, en den borstlap
aandoen; en gij zult hem omgorden met den kunstelijken riem des efods.

<span id="an_29:6">29:6</span> En gij zult den hoed op zijn hoofd
zetten; de kroon der heiligheid zult gij aan den hoed zetten.

<span id="an_29:7">29:7</span> En gij zult de zalfolie nemen, en op zijn
hoofd gieten; alzo zult gij hem zalven.

<span id="an_29:8">29:8</span> Daarna zult gij zijn zonen doen naderen,
en zult hen de rokken doen aantrekken.

<span id="an_29:9">29:9</span> En gij zult hen met den gordel omgorden,
namelijk Aaron en zijn zonen; en gij zult hun de mutsen opbinden, opdat
zij het priesterambt hebben tot een eeuwige inzetting. Voorts zult gij
de hand van Aaron vullen, en de hand zijner zonen.

<span id="an_29:10">29:10</span> En gij zult den var nabij brengen voor
de tent der samenkomst; en Aaron en zijn zonen zullen hun handen op het
hoofd van den var leggen.

<span id="an_29:11">29:11</span> En gij zult den var slachten voor het
aangezicht des HEEREN, voor de deur van de tent der samenkomst.

<span id="an_29:12">29:12</span> Daarna zult gij van het bloed des vars
nemen, en met uw vinger op de hoornen des altaars doen; en al het bloed
zult gij uitgieten aan den bodem des altaars.

<span id="an_29:13">29:13</span> Gij zult ook al het vet nemen, hetwelk
het ingewand bedekt, en het net over de lever, en beide nieren en het
vet, dat aan dezelve is, en gij zult ze aansteken op het altaar.

<span id="an_29:14">29:14</span> Maar het vlees des vars, en zijn vel,
en zijn drek, zult gij met vuur verbranden, buiten het leger; het is een
zondoffer.

<span id="an_29:15">29:15</span> Daarna zult gij den ene ram nemen, en
Aaron en zijn zonen zullen hun handen op het hoofd des rams leggen;

<span id="an_29:16">29:16</span> En gij zult den ram slachten, en gij
zult zijn bloed nemen, en rondom op het altaar sprengen.

<span id="an_29:17">29:17</span> En den ram zult gij in zijn delen
delen; en gij zult zijn ingewand en zijn schenkelen wassen, en op zijn
delen, en op zijn hoofd leggen.

<span id="an_29:18">29:18</span> Alzo zult gij den gehelen ram aansteken
op het altaar; het is een brandoffer den HEERE, tot een liefelijken
reuk, het is een vuuroffer den HEERE.

<span id="an_29:19">29:19</span> Daarna zult gij den anderen ram nemen,
en Aaron en zijn zonen zullen hun handen op des rams hoofd leggen;

<span id="an_29:20">29:20</span> En gij zult den ram slachten, en van
zijn bloed nemen, en doen het op het rechter oorlapje van Aaron, en op
het rechteroorlapje van zijn zonen, desgelijks op den duim hunner
rechterhand, en op den groten teen huns rechtervoets; en dat bloed zult
gij op het altaar sprengen, rondom heen.

<span id="an_29:21">29:21</span> Dan zult gij nemen van het bloed, dat
op het altaar is, en van de zalfolie, en gij zult op Aaron en op zijn
klederen sprengen, en op zijn zonen en op de klederen zijner zonen met
hem; opdat hij geheiligd zij, en zijn klederen, ook zijn zonen, en de
klederen zijner zonen met hem.

<span id="an_29:22">29:22</span> Daarna zult gij van den ram nemen het
vet mitsgaders den staart, ook het vet, dat het ingewand bedekt, en het
net der lever en de beide nieren, met het vet, dat aan dezelve is, en
den rechterschouder; want het is een ram der vulofferen;

<span id="an_29:23">29:23</span> En een broodbol, en een koek geolied
brood, en een vlade, uit den korf der ongezuurde broden, die voor het
aangezicht des HEEREN zijn zal;

<span id="an_29:24">29:24</span> En leg ze alle op de handen van Aaron,
en op de handen zijner zonen, en beweeg ze ten beweegoffer voor het
aangezicht des HEEREN.

<span id="an_29:25">29:25</span> Neem ze daarna van hun hand, en steek
ze aan op het altaar, op het brandoffer, tot een liefelijken reuk voor
het aangezicht des HEEREN; het is een vuuroffer den HEERE.

<span id="an_29:26">29:26</span> En neem de borst van den ram der
vulofferen, die van Aaron is, en beweeg hem ten beweegoffer voor het
aangezicht des HEEREN; en het zal u ten dele zijn.

<span id="an_29:27">29:27</span> En gij zult de borst des beweegoffers
heiligen, en de schouder des hefoffers, die bewogen, en die opgeheven
zal zijn van den ram des vuloffers, van hetgeen dat Aarons, en van
hetgeen dat zijner zonen is.

<span id="an_29:28">29:28</span> En het zal voor Aaron en zijn zonen
zijn tot een eeuwige inzetting vanwege de kinderen Israels; want het is
een hefoffer; en het hefoffer vanwege de kinderen Israels zal zijn van
hun dankofferen; hun hefoffer zal voor den HEERE zijn.

<span id="an_29:29">29:29</span> De heilige klederen nu, die van Aaron
zullen geweest zijn, zullen van zijn zonen na hem zijn, opdat men hen in
dezelve zalve, en dat men hun hand in dezelve vulle.

<span id="an_29:30">29:30</span> Zeven dagen zal hij ze aantrekken, die
uit zijn zonen in zijn plaats priester zal worden, die in de tent der
samenkomst gaan zal, om in het heilige te dienen.

<span id="an_29:31">29:31</span> Gij zult den ram der vulling nemen, en
gij zult zijn vlees in de heilige plaats zieden.

<span id="an_29:32">29:32</span> Aaron nu en zijn zonen zullen het vlees
van dezen ram eten, en het brood, dat in den korf zal zijn, bij de deur
van de tent der samenkomst.

<span id="an_29:33">29:33</span> En zij zullen die dingen eten, met
welke de verzoening zal gedaan zijn, om hun hand te vullen, en om hen te
heiligen; maar een vreemde zal ze niet eten, want ze zijn heilig.

<span id="an_29:34">29:34</span> En indien er wat overblijven zal van
het vlees der vulofferen, of van dit brood, tot aan den morgen, zo zult
gij het overgeblevene met vuur verbranden; het zal niet gegeten worden,
want het is heilig.

<span id="an_29:35">29:35</span> Gij zult dan aan Aaron en aan zijn
zonen alzo doen, naar alles, wat Ik u geboden heb; zeven dagen zult gij
hun hand vullen.

<span id="an_29:36">29:36</span> Gij zult ook des daags een var des
zondoffers bereiden, tot de verzoeningen, en gij zult het altaar
ontzondigen, mits doende de verzoening over hetzelve; en gij zult het
zalven, om het te heiligen.

<span id="an_29:37">29:37</span> Zeven dagen zult gij verzoening doen
voor het altaar, en zult het heiligen; alsdan zal dat altaar een
heiligheid der heiligheden zijn; al wat het altaar aanroert, zal heilig
zijn.

<span id="an_29:38">29:38</span> Dit nu is het, wat gij op het altaar
bereiden zult: twee lammeren, die eenjarig zijn, des daags, geduriglijk.

<span id="an_29:39">29:39</span> Het ene lam zult gij des morgens
bereiden; maar het andere lam zult gij bereiden tussen de twee avonden.

<span id="an_29:40">29:40</span> Met een tiende deel meelbloem, gemengd
met een vierendeel van een hin gestoten olie; en tot drankoffer een
vierde deel van een hin wijn, tot het ene lam.

<span id="an_29:41">29:41</span> Het andere lam nu zult gij bereiden
tussen de twee avonden; gij zult daarmede doen gelijk met het
morgenspijsoffer, en gelijk met het drankoffer deszelven, tot een
liefelijken reuk; het is een vuuroffer den HEERE.

<span id="an_29:42">29:42</span> Het zal een geduriglijk brandoffer zijn
bij uw geslachten, aan de deur van de tent der samenkomst, voor het
aangezicht des HEEREN; aldaar zal Ik met ulieden komen, dat Ik aldaar
met u spreke.

<span id="an_29:43">29:43</span> En daar zal Ik komen tot de kinderen
Israels; opdat zij geheiligd worden door Mijn heerlijkheid.

<span id="an_29:44">29:44</span> En Ik zal de tent der samenkomst
heiligen, mitsgaders het altaar; Ik zal ook Aaron en zijn zonen
heiligen, opdat zij Mij het priesterambt bedienen.

<span id="an_29:45">29:45</span> En Ik zal in het midden der kinderen
Israels wonen, en Ik zal hun tot een God zijn.

<span id="an_29:46">29:46</span> En zij zullen weten, dat Ik de HEERE
hun God ben, Die hen uit Egypteland uitgevoerd heb, opdat Ik in het
midden van hen wonen zou; Ik ben de HEERE, hun God.

<span id="an_30:1">30:1</span> Gij zult ook een reukaltaar des reukwerks
maken; van sittimhout zult gij het maken.

<span id="an_30:2">30:2</span> Een el zal zijn lengte zijn, en een el
zijn breedte, vierkant zal het zijn, maar twee ellen deszelfs hoogte;
uit hetzelve zullen zijn hoornen zijn.

<span id="an_30:3">30:3</span> En gij zult het met louter goud
overtrekken, zijn dak en deszelfs wanden rondom, als ook zijn hoornen;
en gij zult het een gouden krans rondom maken.

<span id="an_30:4">30:4</span> Gij zult ook twee gouden ringen daaraan
maken, onder zijn krans; aan zijn twee zijden zult gij dezelve maken,
aan zijn beide zijden; en zij zullen zijn tot plaatsen voor de
handbomen, dat men het daarmede drage.

<span id="an_30:5">30:5</span> De draagbomen nu zult gij van sittimhout
maken, en gij zult die met goud overtrekken.

<span id="an_30:6">30:6</span> En gij zult het zetten voor den voorhang,
die voor de ark der getuigenis zijn zal; voor het verzoendeksel, hetwelk
zijn zal boven de getuigenis, waarheen Ik met u samenkomen zal.

<span id="an_30:7">30:7</span> En Aaron zal daarop aansteken welriekende
specerijen; allen morgen, als hij de lampen wel zal toegericht hebben,
zal hij dezelve aansteken.

<span id="an_30:8">30:8</span> En als Aaron de lampen aansteken zal,
tussen de twee avonden, zal hij dat aansteken; het zal een gedurig
reukwerk zijn, voor het aangezicht des HEEREN, bij uw geslachten.

<span id="an_30:9">30:9</span> Gij zult geen vreemd reukwerk op hetzelve
aansteken, noch brandoffer, noch spijsoffer; gij zult ook geen
drankoffer daarop gieten.

<span id="an_30:10">30:10</span> En Aaron zal eens in het jaar over
deszelfs hoornen verzoening doen, met het bloed des zondoffers der
verzoeningen; eens in het jaar zal hij verzoening daarop doen bij uw
geslachten; het is heiligheid der heiligheden den HEERE!

<span id="an_30:11">30:11</span> Verder sprak de HEERE tot Mozes,
zeggende:

<span id="an_30:12">30:12</span> Als gij de som van de kinderen Israels
opnemen zult, naar de getelden onder hen, zo zullen zij een iegelijk de
verzoening zijner ziel den HEERE geven, als gij hen tellen zult; opdat
onder hen geen plage zij, als gij hen tellen zult.

<span id="an_30:13">30:13</span> Dit zullen zij geven, al die tot de
getelden overgaat, de helft eens sikkels, naar de sikkel des heiligdoms
(deze sikkel is twintig gera); de helft eens sikkels is een hefoffer den
HEERE.

<span id="an_30:14">30:14</span> Al wie overgaat tot de getelden, van
twintig jaren oud en daarboven, zal het hefoffer des HEEREN geven.

<span id="an_30:15">30:15</span> De rijke zal het niet vermeerderen, en
de arme zal het niet verminderen van de helft des sikkels, als gij het
hefoffer des HEEREN geeft om voor uw zielen verzoening te doen.

<span id="an_30:16">30:16</span> Gij dan zult het geld der verzoeningen
van de kinderen Israels nemen, en zult het leggen tot den dienst van de
tent der samenkomst; en het zal den kinderen Israels ter gedachtenis
zijn, voor het aangezicht des HEEREN, om voor uw zielen verzoening te
doen.

<span id="an_30:17">30:17</span> En de HEERE sprak tot Mozes, zeggende:

<span id="an_30:18">30:18</span> Gij zult ook een koperen wasvat maken,
met zijn koperen voet, om te wassen; en gij zult het zetten tussen de
tent der samenkomst, en tussen het altaar, en gij zult water daarin
doen;

<span id="an_30:19">30:19</span> Dat Aaron en zijn zonen zich daaruit
wassen, hun handen en voeten.

<span id="an_30:20">30:20</span> Wanneer zij in de tent der samenkomst
zullen gaan, zo zullen zij zich met water wassen, opdat zij niet
sterven; of wanneer zij tot het altaar naderen, om te dienen, dat zij
het vuuroffer den HEERE aansteken;

<span id="an_30:21">30:21</span> Zij zullen dan hun handen en voeten
wassen, opdat zij niet sterven; en dit zal hun een eeuwige inzetting
zijn, voor hem en zijn zaad, bij hun geslachten.

<span id="an_30:22">30:22</span> Verder sprak de HEERE tot Mozes,
zeggende:

<span id="an_30:23">30:23</span> Gij nu, neem u de voornaamste
specerijen, de zuiverste mirre, vijfhonderd sikkels, en specerijkaneel,
half zoveel namelijk tweehonderd en vijftig sikkels, ook specerijkalmus,
tweehonderd en vijftig sikkels;

<span id="an_30:24">30:24</span> Ook kassie, vijfhonderd, naar den
sikkels des heiligdoms, en olie van olijfbomen een hin;

<span id="an_30:25">30:25</span> En maak daarvan een olie der heilige
zalving, een zalf, heel kunstiglijk gemaakt, naar apothekerswerk; het
zal een olie der heilige zalving zijn.

<span id="an_30:26">30:26</span> En met dezelve zult gij zalven de tent
der samenkomst, en de ark der getuigenis.

<span id="an_30:27">30:27</span> En de tafel met al haar gereedschap, en
de kandelaar met zijn gereedschap, en het reukaltaar;

<span id="an_30:28">30:28</span> En het altaar des brandoffers, met al
zijn gereedschap, en het wasvat met zijn voet.

<span id="an_30:29">30:29</span> Gij zult ze alzo heiligen, dat zij
heiligheid der heiligheden zijn; al wat ze aanroert, zal heilig zijn.

<span id="an_30:30">30:30</span> Gij zult ook Aaron en zijn zonen
zalven, en gij zult hen heiligen, om Mij het priesterambt te bedienen.

<span id="an_30:31">30:31</span> En gij zult tot de kinderen Israels
spreken, zeggende: Dit zal Mij een olie der heilige zalving zijn bij uw
geslachten.

<span id="an_30:32">30:32</span> Op geens mensen vlees zal men ze
gieten; gij zult ook naar haar maaksel geen dergelijke maken; het is
heiligheid, zij zal ulieden heiligheid zijn.

<span id="an_30:33">30:33</span> De man, die zulk een zalf maken zal als
deze, of die daarvan op wat vreemds doet, die zal uitgeroeid worden uit
zijn volken.

<span id="an_30:34">30:34</span> Verder zeide de HEERE tot Mozes: Neem
tot u welriekende specerijen, mirresap, en oniche, en galban, deze
welriekende specerijen, en zuiveren wierook; dat elk bijzonder zij.

<span id="an_30:35">30:35</span> En gij zult een reukwerk ener zalf
daaruit maken, naar het werk des apothekers, gemengd, rein, heilig.

<span id="an_30:36">30:36</span> En gij zult van hetzelve heel klein
pulver stoten, en gij zult daarvan leggen voor de getuigenis in de tent
der samenkomst, waarheen Ik tot u komen zal; het zal ulieden heiligheid
der heiligheden zijn.

<span id="an_30:37">30:37</span> Doch naar het maaksel dezes reukwerks,
hetwelk gij gemaakt zult hebben, zult gijlieden voor uzelven geen maken;
het zal u heiligheid zijn voor den HEERE.

<span id="an_30:38">30:38</span> De man, die dergelijke maken zal, om
daaraan te rieken, die zal uitgeroeid worden uit zijn volken.

<span id="an_31:1">31:1</span> Daarna sprak de HEERE tot Mozes,
zeggende:

<span id="an_31:2">31:2</span> Zie, Ik heb met name geroepen Bezaleel,
den zoon van Uri, den zoon van Hur, van den stam van Juda.

<span id="an_31:3">31:3</span> En Ik heb hem vervuld met den Geest Gods,
met wijsheid, en met verstand, en met wetenschap, namelijk in alle
handwerk;

<span id="an_31:4">31:4</span> Om te bedenken vernuftigen arbeid; te
werken in goud, en in zilver, en in koper,

<span id="an_31:5">31:5</span> En in kunstige steensnijding, om in te
zetten, en in kunstige houtsnijding, om te werken in alle handwerk.

<span id="an_31:6">31:6</span> En Ik, zie, Ik heb hem bijgevoegd
Aholiab, den zoon van Ahisamach, van den stam van Dan; en in het hart
van een iegelijk, die wijs van hart is, heb Ik wijsheid gegeven; en zij
zullen maken al wat Ik u geboden heb.

<span id="an_31:7">31:7</span> Namelijk de tent der samenkomst, en de
ark der getuigenis, en het verzoendeksel, dat daarop zal zijn, en al het
gereedschap der tent;

<span id="an_31:8">31:8</span> En de tafel, met haar gereedschap; en den
louteren kandelaar, met al zijn gereedschap; en het reukaltaar;

<span id="an_31:9">31:9</span> Ook des brandoffers altaar, met al zijn
gereedschap; en het wasvat met zijn voet;

<span id="an_31:10">31:10</span> En de ambtsklederen, en de heilige
klederen van den priester Aaron, en de klederen van zijn zonen, om het
priesterambt te bedienen;

<span id="an_31:11">31:11</span> Ook de zalfolie, en het reukwerk van
welriekende specerijen voor het heiligdom; naar alles, wat Ik u geboden
heb, zullen zij het maken.

<span id="an_31:12">31:12</span> Verder sprak de HEERE tot Mozes,
zeggende:

<span id="an_31:13">31:13</span> Gij nu, spreek tot de kinderen Israels,
zeggende: Gij zult evenwel mijn sabbatten onderhouden; want dit is een
teken tussen Mij en tussen ulieden, bij uw geslachten; opdat men wete,
dat Ik de HEERE ben, Die u heilige.

<span id="an_31:14">31:14</span> Onderhoudt dan den sabbat, dewijl hij
ulieden heilig is! Wie hem ontheiligt, zal zekerlijk gedood worden; want
een ieder, die op denzelven enig werk doet, die ziel zal uitgeroeid
worden uit het midden harer volken.

<span id="an_31:15">31:15</span> Zes dagen zal men het werk doen; doch
op den zevenden dag is de sabbat der rust, een heiligheid des HEEREN!
Wie op de sabbatdag arbeid doet, zal zekerlijk gedood worden.

<span id="an_31:16">31:16</span> Dat dan de kinderen Israels de sabbat
houden, de sabbat onderhoudende in hun geslachten, tot een eeuwig
verbond.

<span id="an_31:17">31:17</span> Hij zal tussen Mij en tussen de
kinderen Israels een teken in eeuwigheid zijn; dewijl de HEERE, in zes
dagen, den hemel en de aarde gemaakt, en op den zevenden dag gerust en
Zich verkwikt heeft.

<span id="an_31:18">31:18</span> En Hij gaf aan Mozes, als Hij met hem
op den berg Sinai te spreken geeindigd had, de twee tafelen der
getuigenis, tafelen van steen, beschreven met den vinger Gods.

<span id="an_32:1">32:1</span> Toen het volk zag, dat Mozes vertoog van
den berg af te komen, zo verzamelde zich het volk tot Aaron, en zij
zeiden tot hem: Sta op, maak ons goden, die voor ons aangezicht gaan;
want dezen Mozes, dien man, die ons uit Egypteland uitgevoerd heeft, wij
weten niet, wat hem geschied zij.

<span id="an_32:2">32:2</span> Aaron nu zeide tot hen: Rukt af de gouden
oorsierselen, die in de oren uwer vrouwen, uwer zonen, en uwer dochteren
zijn; en brengt ze tot mij.

<span id="an_32:3">32:3</span> Toen rukte het ganse volk de gouden
oorsierselen af, die in hun oren waren; en zij brachten ze tot Aaron.

<span id="an_32:4">32:4</span> En hij nam ze uit hun hand, en hij
bewierp het met een griffie, en hij maakte een gegoten kalf daaruit.
Toen zeiden zij: Dit zijn uw goden, Israel! die u uit Egypteland
opgevoerd hebben.

<span id="an_32:5">32:5</span> Als Aaron dat zag, zo bouwde hij een
altaar voor hetzelve; en Aaron riep uit, en zeide: Morgen zal den HEERE
een feest zijn!

<span id="an_32:6">32:6</span> En zij stonden des anderen daags vroeg
op, en offerden brandoffer, en brachten dankoffer daartoe; en het volk
zat neder om te eten en te drinken; daarna stonden zij op, om te spelen.

<span id="an_32:7">32:7</span> Toen sprak de HEERE tot Mozes: Ga heen,
klim af! want uw volk, dat gij uit Egypteland opgevoerd hebt, heeft het
verdorven.

<span id="an_32:8">32:8</span> En zij zijn haast afgeweken van den weg,
dien Ik hun geboden had, zij hebben zich een gegoten kalf gemaakt; en
zij hebben zich voor hetzelve gebogen, en hebben het offerande gedaan,
en gezegd: Dit zijn uw goden, Israel, die u uit Egypteland opgevoerd
hebben.

<span id="an_32:9">32:9</span> Verder zeide de HEERE tot Mozes: Ik heb
dit volk gezien, en zie, het is een hardnekkig volk!

<span id="an_32:10">32:10</span> En nu, laat Mij toe, dat Mijn toorn
tegen hen ontsteke, en hen vertere; zo zal Ik u tot een groot volk
maken.

<span id="an_32:11">32:11</span> Doch Mozes aanbad het aangezicht des
HEEREN zijns Gods, en hij zeide: O HEERE! waarom zou Uw toorn ontsteken
tegen Uw volk, hetwelk Gij met grote kracht, en met een sterke hand, uit
Egypteland uitgevoerd hebt?

<span id="an_32:12">32:12</span> Waarom zouden de Egyptenaars spreken,
zeggende: In kwaadheid heeft Hij hen uitgevoerd, opdat Hij hen doodde op
de bergen, en opdat Hij hen vernielde van den aardbodem? Keer af van de
hittigheid Uws toorns, en laat het U over het kwaad Uws volks berouwen.

<span id="an_32:13">32:13</span> Gedenk aan Abraham, aan Izak en aan
Israel, Uw knechten, aan welke Gij bij Uzelven gezworen hebt, en hebt
tot hen gesproken: Ik zal uw zaad vermenigvuldigen als de sterren des
hemels; en dit gehele land, waarvan Ik gezegd heb, zal Ik aan ulieder
zaad geven, dat zij het erfelijk bezitten in eeuwigheid.

<span id="an_32:14">32:14</span> Toen berouwde het den HEERE over het
kwaad, hetwelk Hij gesproken had Zijn volk te zullen doen.

<span id="an_32:15">32:15</span> En Mozes wendde zich om, en klom van
den berg af, met de twee tafelen der getuigenis in zijn hand; deze
tafelen waren op haar beide zijden beschreven, zij waren op de ene en op
de andere zijde beschreven.

<span id="an_32:16">32:16</span> En diezelfde tafelen waren Gods werk;
het geschrift was ook Gods geschrift zelf, in de tafelen gegraveerd.

<span id="an_32:17">32:17</span> Toen nu Jozua des volks stem hoorde,
als het juichte, zo zeide hij tot Mozes: Er is een krijgsgeschrei in het
leger.

<span id="an_32:18">32:18</span> Maar hij zeide: Het is geen stem des
geroeps van overwinning, het is ook geen stem des geroeps van nederlaag;
ik hoor een stem van zingen bij beurte.

<span id="an_32:19">32:19</span> En het geschiedde, als hij aan het
leger naderde, en het kalf, en de reien zag, dat de toorn van Mozes
ontstak, en dat hij de tafelen uit zijn handen wierp, en dezelve beneden
aan den berg verbrak.

<span id="an_32:20">32:20</span> En hij nam dat kalf, dat zij gemaakt
hadden, en verbrandde het in het vuur, en vermaalde het, totdat het
klein werd, en strooide het op het water, en deed het den kinderen
Israels drinken.

<span id="an_32:21">32:21</span> En Mozes zeide tot Aaron: Wat heeft u
dit volk gedaan, dat gij zulk een grote zonde over hetzelve gebracht
hebt?

<span id="an_32:22">32:22</span> Toen zeide Aaron: De toorn mijns heren
ontsteke niet! gij kent dit volk, dat het in den boze ligt.

<span id="an_32:23">32:23</span> Zij dan zeiden tot mij: Maak ons goden,
die voor ons aangezicht gaan, want dezen Mozes, dien man, die ons uit
Egypteland opgevoerd heeft, wij weten niet, wat hem geschied zij.

<span id="an_32:24">32:24</span> Toen zeide ik tot hen: Wie goud heeft,
die rukke het af, en geve het mij; en ik wierp het in het vuur, en dit
kalf is er uit gekomen.

<span id="an_32:25">32:25</span> Als Mozes zag, dat het volk ontbloot
was, (want Aaron had het ontbloot tot verkleining onder degenen, die
tegen hen hadden mogen opstaan),

<span id="an_32:26">32:26</span> Zo bleef Mozes staan in de poort des
legers, en zeide: Wie den HEERE toebehoort, kome tot mij! Toen
verzamelden zich tot hem al de zonen van Levi.

<span id="an_32:27">32:27</span> En hij zeide tot hen: Alzo zegt de
HEERE, de God van Israel: Een ieder doe zijn zwaard aan zijn heup; gaat
door en keert weder, van poort tot poort in het leger, en een iegelijk
dode zijn broeder, en elk zijn vriend, en elk zijn naaste!

<span id="an_32:28">32:28</span> En de zonen van Levi deden naar het
woord van Mozes; en er vielen van het volk, op dien dag, omtrent drie
duizend man.

<span id="an_32:29">32:29</span> Want Mozes had gezegd: Vult heden uw
handen den HEERE; want elk zal zijn tegen zijn zoon, en tegen zijn
broeder; en dit, opdat Hij heden een zegen over ulieden geve!

<span id="an_32:30">32:30</span> En het geschiedde des anderen daags,
dat Mozes tot het volk zeide: Gijlieden hebt een grote zonde gezondigd;
doch nu, ik zal tot den HEERE opklimmen; misschien zal ik een verzoening
doen voor uw zonde.

<span id="an_32:31">32:31</span> Zo keerde Mozes weder tot den HEERE, en
zeide: Och, dit volk heeft een grote zonde gezondigd, dat zij zich
gouden goden gemaakt hebben.

<span id="an_32:32">32:32</span> Nu dan, indien Gij hun zonden vergeven
zult! doch zo niet, zo delg mij nu uit Uw boek, hetwelk Gij geschreven
hebt.

<span id="an_32:33">32:33</span> Toen zeide de HEERE tot Mozes: Dien zou
Ik uit Mijn boek delgen, die aan Mij zondigt.

<span id="an_32:34">32:34</span> Doch ga nu heen, leid dit volk,
waarheen Ik u gezegd heb; zie, Mijn Engel zal voor uw aangezicht gaan!
doch ten dage Mijns bezoekens, zo zal Ik hun zonde over hen bezoeken!

<span id="an_32:35">32:35</span> Aldus plaagde de HEERE dit volk, omdat
zij dat kalf gemaakt hadden, hetwelk Aaron gemaakt had.

<span id="an_33:1">33:1</span> Voorts sprak de HEERE tot Mozes: Ga heen,
trek op van hier, gij en het volk, dat gij uit Egypteland opgevoerd
hebt, naar het land, dat Ik Abraham, Izak en Jakob gezworen heb,
zeggende: Aan uw zaad zal Ik het geven;

<span id="an_33:2">33:2</span> En Ik zal een Engel voor uw aangezicht
zenden (en Ik zal uitdrijven de Kanaanieten, de Amorieten, en de
Hethieten, en de Ferezieten, de Hevieten, en de Jebusieten),

<span id="an_33:3">33:3</span> Naar het land, dat van melk en honig is
vloeiende; want Ik zal in het midden van u niet optrekken; want gij zijt
een hardnekkig volk; dat Ik u op dezen weg niet vertere.

<span id="an_33:4">33:4</span> Toen het volk dit kwade woord hoorde, zo
droegen zij leed; en niemand van hen deed zijn versiersel aan zich.

<span id="an_33:5">33:5</span> En de HEERE had tot Mozes gezegd: Zeg tot
de kinderen Israels: Gij zijt een hardnekkig volk; in een ogenblik zou
Ik in het midden van ulieden optrekken, en zou u vernielen; doch nu,
legt uw sieraad van u af, en Ik zal weten, wat Ik u doen zal.

<span id="an_33:6">33:6</span> De kinderen Israels dan beroofden
zichzelven van hun versierselen, verre van den berg Horeb.

<span id="an_33:7">33:7</span> En Mozes nam de tent, en spande ze zich
buiten het leger, ver van het leger afwijkende; en hij noemde ze de Tent
der samenkomst. En het geschiedde, dat al wie den HEERE zocht, uitging
tot de tent der samenkomst, die buiten het leger was.

<span id="an_33:8">33:8</span> En het geschiedde, wanneer Mozes uitging
naar de tent, stond al het volk op, en een ieder stelde zich in de deur
zijner tent; en zij zagen Mozes na, totdat hij de tent ingegaan was.

<span id="an_33:9">33:9</span> En het geschiedde, als Mozes de tent
ingegaan was, zo kwam de wolkkolom nederwaarts, en stond in de deur der
tent, en Hij sprak met Mozes.

<span id="an_33:10">33:10</span> Als het volk de wolkkolom zag staan in
de deur der tent, zo stond al het volk op, en zij bogen zich, een ieder
in de deur zijner tent.

<span id="an_33:11">33:11</span> En de HEERE sprak tot Mozes aangezicht
tot aangezicht, gelijk een man met zijn vriend spreekt; daarna keerde
hij weder tot het leger; doch zijn dienaar Jozua, de zoon van Nun, de
jongeling, week niet uit het midden der tent.

<span id="an_33:12">33:12</span> En Mozes zeide tot den HEERE: Zie, Gij
zegt tot mij: Voer dit volk op! maar Gij laat mij niet weten, wien Gij
met mij zult zenden; daar Gij gezegd hebt: Ik ken u bij name! en ook:
Gij hebt genade gevonden in Mijn ogen!

<span id="an_33:13">33:13</span> Nu dan, ik bidde, indien ik genade
gevonden heb in Uw ogen, zo laat mij nu Uw weg weten, en ik zal U
kennen, opdat ik genade vinde in Uw ogen; en zie aan, dat deze natie Uw
volk is!

<span id="an_33:14">33:14</span> Hij dan zeide: Zou Mijn aangezicht
moeten medegaan, om u gerust te stellen?

<span id="an_33:15">33:15</span> Toen zeide hij tot Hem: Indien Uw
aangezicht niet medegaan zal, doe ons van hier niet optrekken!

<span id="an_33:16">33:16</span> Want waarbij zou nu bekend worden, dat
ik genade gevonden heb in Uw ogen, ik en Uw volk? Is het niet daarbij,
dat Gij met ons gaat? Alzo zullen wij afgezonderd worden, ik en Uw volk,
van alle volk, dat op den aardbodem is.

<span id="an_33:17">33:17</span> Toen zeide de HEERE tot Mozes: Ook deze
zelfde zaak, die gij gesproken hebt, zal Ik doen, dewijl gij genade
gevonden hebt in Mijn ogen, en Ik u bij name ken.

<span id="an_33:18">33:18</span> Toen zeide hij: Toon mij nu Uw
heerlijkheid!

<span id="an_33:19">33:19</span> Doch Hij zeide: Ik zal al Mijn
goedigheid voorbij uw aangezicht laten gaan, en zal den Naam des HEEREN
uitroepen voor uw aangezicht; maar Ik zal genadig zijn, wien Ik zal
genadig zijn, en Ik zal Mij ontfermen, over wien Ik Mij ontfermen zal.

<span id="an_33:20">33:20</span> Hij zeide verder: Gij zoudt Mijn
aangezicht niet kunnen zien; want Mij zal geen mens zien, en leven.

<span id="an_33:21">33:21</span> De HEERE zeide verder: Zie, er is een
plaats bij Mij; daar zult gij u op de steenrots stellen.

<span id="an_33:22">33:22</span> En het zal geschieden, wanneer Mijn
heerlijkheid voorbij zal gaan, zo zal Ik u in een kloof der steenrots
zetten; en Ik zal u met Mijn hand overdekken, totdat Ik zal
voorbijgegaan zijn.

<span id="an_33:23">33:23</span> En wanneer Ik Mijn hand zal weggenomen
hebben, zo zult gij Mijn achterste delen zien; maar Mijn aangezicht zal
niet gezien worden.

<span id="an_34:1">34:1</span> Toen zeide de HEERE tot Mozes: Houw u
twee stenen tafelen, gelijk de eerste waren, zo zal Ik op de tafelen
schrijven dezelfde woorden, die op de eerste tafelen geweest zijn, die
gij gebroken hebt.

<span id="an_34:2">34:2</span> En wees bereid tegen den morgenstond; dat
gij in den morgenstond op den berg Sinai klimt, en stel u aldaar voor
Mij, op den top des bergs.

<span id="an_34:3">34:3</span> En niemand zal met u opklimmen; dat er
ook niemand gezien worde op den gansen berg; ook het kleine vee, noch
runderen zullen tegenover dezen berg niet weiden.

<span id="an_34:4">34:4</span> Toen hieuw hij twee stenen tafelen,
gelijk de eerste; en Mozes stond des morgens vroeg op, en klom op den
berg Sinai, gelijk als hem de HEERE geboden had; en hij nam de twee
stenen tafelen in zijn hand.

<span id="an_34:5">34:5</span> De HEERE nu kwam nederwaarts in een wolk,
en stelde Zich aldaar bij hem; en Hij riep uit den Naam des HEEREN.

<span id="an_34:6">34:6</span> Als nu de HEERE voor zijn aangezicht
voorbijging, zo riep Hij: HEERE, HEERE, God, barmhartig en genadig,
lankmoedig en groot van weldadigheid en waarheid.

<span id="an_34:7">34:7</span> Die de weldadigheid bewaart aan vele
duizenden, Die de ongerechtigheid, en overtreding, en zonde vergeeft;
Die den schuldige geenszins onschuldig houdt, bezoekende de
ongerechtigheid der vaderen aan de kinderen, en aan de kindskinderen, in
het derde en vierde lid.

<span id="an_34:8">34:8</span> Mozes nu haastte zich en neigde het hoofd
ter aarde, en hij boog zich.

<span id="an_34:9">34:9</span> En hij zeide: Heere! indien ik nu genade
gevonden heb in Uw ogen, zo ga nu de Heere in het midden van ons, want
dit is een hardnekkig volk; doch vergeef onze ongerechtigheid en onze
zonde, en neem ons aan tot een erfdeel!

<span id="an_34:10">34:10</span> Toen zeide Hij: Zie, Ik maak een
verbond; voor uw ganse volk zal Ik wonderen doen, die niet geschapen
zijn op de ganse aarde, noch onder enige volken; alzo dat dit ganse
volk, in welks midden gij zijt, des HEEREN werk zien zal, dat het
schrikkelijk is, hetwelk Ik met u doe.

<span id="an_34:11">34:11</span> Onderhoudt gij hetgeen Ik u heden
gebiede! zie, Ik zal voor uw aangezicht uitdrijven de Amorieten, en de
Kanaanieten, en de Hethieten, en de Ferezieten, en de Hevieten, en de
Jebusieten.

<span id="an_34:12">34:12</span> Wacht u, dat gij toch geen verbond
maakt met den inwoners des lands, waarin gij komen zult; dat hij
misschien niet tot een strik worde in het midden van u.

<span id="an_34:13">34:13</span> Maar hun altaren zult gijlieden
omwerpen, en hun opgerichte beelden zult gij verbreken, en hun bossen
zult gij afhouwen.

<span id="an_34:14">34:14</span> (Want gij zult u niet buigen voor een
anderen god; want des HEEREN Naam is Ijveraar! een ijverig God is Hij!)

<span id="an_34:15">34:15</span> Opdat gij misschien geen verbond maakt
met den inwoner van dat land; en zij hun goden niet nahoereren, noch hun
goden offerande doen, en hij u nodigende, gij van hun offerande etet.

<span id="an_34:16">34:16</span> En gij voor uw zonen vrouwen neemt van
hun dochteren; en hun dochteren, haar goden nahoererende, maken, dat ook
uw zonen haar goden nahoereren.

<span id="an_34:17">34:17</span> Gij zult u geen gegoten goden maken.

<span id="an_34:18">34:18</span> Het feest der ongezuurde broden zult
gij houden; zeven dagen zult gij ongezuurde broden eten, gelijk Ik u
geboden heb, ter gezetter tijd der maand Abib; want in de maand Abib
zijt gij uit Egypte uitgegaan.

<span id="an_34:19">34:19</span> Al wat de baarmoeder opent, is Mijn;
ja, al uw vee, dat mannelijk zal geboren worden, openende de baarmoeder
van het grote en kleine vee.

<span id="an_34:20">34:20</span> Doch den ezel, die de baarmoeder opent,
zult gij met een stuk klein vee lossen; maar indien gij hem niet zult
lossen, zo zult gij hem den nek breken. Al de eerstgeborenen uwer zonen
zult gij lossen, en men zal voor Mijn aangezicht niet ledig verschijnen.

<span id="an_34:21">34:21</span> Zes dagen zult gij arbeiden, maar op
den zevenden dag zult gij rusten; in den ploegtijd en in den oogst zult
gij rusten.

<span id="an_34:22">34:22</span> Het feest der weken zult gij ook
houden, zijnde het feest der eerstelingen van den tarweoogst, en het
feest der inzameling, als het jaar om is.

<span id="an_34:23">34:23</span> Al wat mannelijk is onder u zal
driemaal in het jaar verschijnen voor het aangezicht des Heeren HEEREN,
den God van Israel.

<span id="an_34:24">34:24</span> Wanneer Ik de volken voor uw aangezicht
uit de bezitting zal verdrijven, en uw landpalen verwijden, dan zal
niemand uw land begeren, terwijl gij henen opgaan zult, om te
verschijnen voor het aangezicht des HEEREN uws Gods, driemaal in het
jaar.

<span id="an_34:25">34:25</span> Gij zult het bloed van Mijn slachtoffer
niet offeren met gedesemd brood; het slachtoffer van het paasfeest zal
ook niet vernachten tot den morgen.

<span id="an_34:26">34:26</span> De eerstelingen van de eerste vruchten
uws lands zult gij in het huis des HEEREN uws Gods brengen. Gij zult het
bokje in de melk zijner moeder niet koken.

<span id="an_34:27">34:27</span> Verder zeide de HEERE tot Mozes:
Schrijf u deze woorden; want naar luid dezer woorden heb Ik een verbond
met u en met Israel gemaakt.

<span id="an_34:28">34:28</span> En hij was aldaar met den HEERE,
veertig dagen en veertig nachten; hij at geen brood, en hij dronk geen
water; en Hij schreef op de tafelen de woorden des verbonds, de tien
woorden.

<span id="an_34:29">34:29</span> En het geschiedde, toen Mozes van den
berg Sinai afging (de twee tafelen der getuigenis nu waren in de hand
van Mozes, als hij van den berg afging), zo wist Mozes niet, dat het vel
zijns aangezichts glinsterde, toen Hij met hem sprak.

<span id="an_34:30">34:30</span> Als nu Aaron en al de kinderen Israels
Mozes aanzagen, ziet, zo glinsterde het vel zijns aangezichts; daarom
vreesden zij tot hem toe te treden.

<span id="an_34:31">34:31</span> Toen riep Mozes hen; en Aaron, en al de
oversten in de vergadering keerden weder tot hem; en Mozes sprak tot
hen.

<span id="an_34:32">34:32</span> En daarna traden al de kinderen Israels
toe; en hij gebood hun al wat de HEERE met hem gesproken had op den berg
Sinai.

<span id="an_34:33">34:33</span> Alzo eindigde Mozes met hen te spreken,
en hij had een deksel op zijn aangezicht gelegd.

<span id="an_34:34">34:34</span> Doch als Mozes voor het aangezicht des
HEEREN kwam, om met Hem te spreken, zo nam hij het deksel af, totdat hij
uitging; en nadat hij uitgegaan was, zo sprak hij tot de kinderen
Israels, wat hem geboden was.

<span id="an_34:35">34:35</span> Zo zagen dan de kinderen Israels het
aangezicht van Mozes, dat het vel van het aangezicht van Mozes
glinsterde; derhalve deed Mozes het deksel weder op zijn aangezicht,
totdat hij inging om met Hem te spreken.

<span id="an_35:1">35:1</span> Toen deed Mozes de ganse vergadering der
kinderen Israels verzamelen, en zeide tot hen: Dit zijn de woorden, die
de HEERE geboden heeft, dat men ze doe.

<span id="an_35:2">35:2</span> Zes dagen zal men het werk doen; maar op
den zevenden dag zal ulieden heiligheid zijn, een sabbat der rust den
HEERE; al wie daarop werk doet, zal gedood worden.

<span id="an_35:3">35:3</span> Gij zult geen vuur aansteken in enige
uwer woningen op den sabbatdag.

<span id="an_35:4">35:4</span> Verder sprak Mozes tot de ganse
vergadering der kinderen Israels, zeggende: Dit is het woord, dat de
HEERE geboden heeft, zeggende:

<span id="an_35:5">35:5</span> Neemt van hetgeen, dat gijlieden hebt,
een hefoffer den HEERE; een ieder, wiens hart vrijwillig is, zal het
brengen, ten hefoffer des HEEREN: goud, en zilver, en koper;

<span id="an_35:6">35:6</span> Als ook hemelsblauw, en purper, en
scharlaken, en fijn linnen, en geiten haar;

<span id="an_35:7">35:7</span> En roodgeverfde ramsvellen, en
dassenvellen, en sittimhout;

<span id="an_35:8">35:8</span> En olie tot den luchter, en specerijen
ter zalfolie, en tot roking welriekende specerijen;

<span id="an_35:9">35:9</span> En sardonixstenen, en vervullende stenen,
tot den efod en tot den borstlap.

<span id="an_35:10">35:10</span> En allen, die wijs van hart zijn onder
ulieden, zullen komen, en maken alles, wat de HEERE geboden heeft:

<span id="an_35:11">35:11</span> De tabernakel, zijn tent en zijn
deksel, zijn haakjes en zijn berderen, zijn richelen, zijn pilaren, en
zijn voeten;

<span id="an_35:12">35:12</span> De ark en haar handbomen, het
verzoendeksel en den voorhang des deksels;

<span id="an_35:13">35:13</span> De tafel en haar handbomen, en al haar
gereedschap, en de toonbroden;

<span id="an_35:14">35:14</span> En den kandelaar tot het licht, en zijn
gereedschap, en zijn lampen, en de olie tot het licht;

<span id="an_35:15">35:15</span> En het reukaltaar, en zijn handbomen,
en de zalfolie, en het reukwerk van welriekende specerijen; en het
deksel der deur aan de deur des tabernakels;

<span id="an_35:16">35:16</span> Het altaar des brandoffers, en den
koperen rooster, dien het hebben zal, zijn handbomen, en al zijn
gereedschappen; het wasvat en zijn voet.

<span id="an_35:17">35:17</span> De behangselen des voorhofs, zijn
pilaren en zijn voeten; en het deksel van de poort des voorhofs;

<span id="an_35:18">35:18</span> De nagelen des tabernakels, en de
pennen des voorhofs, met derzelver zelen;

<span id="an_35:19">35:19</span> De ambtsklederen om in het heilige te
dienen, de heilige klederen van den priester Aaron, en de klederen
zijner zonen, om het priesterambt te bedienen.

<span id="an_35:20">35:20</span> Toen ging de ganse vergadering der
kinderen Israels uit van voor het aangezicht van Mozes.

<span id="an_35:21">35:21</span> En zij kwamen, alle man, wiens hart hem
bewoog, en een ieder, wiens geest hem vrijwillig maakte, die brachten
des HEEREN hefoffer tot het werk van de tent der samenkomst, en tot al
haar dienst, en tot de heilige klederen.

<span id="an_35:22">35:22</span> Zo kwamen dan de mannen met de vrouwen,
alle vrijwilligen van hart; zij brachten haken, en oorsierselen, en
ringen, en spanselen, alle gouden vaten; en alle man, die een gouden
beweegoffer den HEERE offerde,

<span id="an_35:23">35:23</span> En alle man, bij wien gevonden werd
hemelsblauw, en purper, en scharlaken, en fijn linnen, en geiten haar,
en roodgeverfde ramsvellen, en dassenvellen, die brachten ze.

<span id="an_35:24">35:24</span> Allen, die een hefoffer van zilver of
koper offerden, die brachten het ten hefoffer des HEEREN; en allen, bij
welke sittimhout gevonden werd, brachten het tot alle werk van den
dienst.

<span id="an_35:25">35:25</span> En alle vrouwen, die wijs van hart
waren, sponnen met haar handen, en zij brachten het gesponnene, de
hemelsblauwe zijde, en het purper, het scharlaken, en het fijn linnen.

<span id="an_35:26">35:26</span> En alle vrouwen, welker hart haar
bewoog in wijsheid, die sponnen het geiten haar.

<span id="an_35:27">35:27</span> De oversten nu brachten sardonixstenen
en vulstenen, tot den efod en tot den borstlap;

<span id="an_35:28">35:28</span> En specerijen en olie, tot den luchter
en tot de zalfolie, en tot roking welriekende specerijen.

<span id="an_35:29">35:29</span> Alle man en vrouw, welker hart hen
vrijwillig bewoog te brengen tot al het werk, hetwelk de HEERE geboden
had te maken door de hand van Mozes; dat brachten de kinderen Israels
tot een vrijwillig offer den HEERE.

<span id="an_35:30">35:30</span> Daarna zeide Mozes tot de kinderen
Israels: Ziet, de HEERE heeft met name geroepen Bezaleel, den zoon van
Uri, den zoon van Hur, van den stam van Juda.

<span id="an_35:31">35:31</span> En de Geest Gods heeft hem vervuld met
wijsheid, met verstand, en met wetenschap, namelijk in alle handwerk;

<span id="an_35:32">35:32</span> En om te bedenken vernuftigen arbeid,
te werken in goud, en in zilver, en in koper,

<span id="an_35:33">35:33</span> En in kunstige steensnijding, om in te
zetten, en in kunstige houtsnijding; om te werken in alle vernuftige
handwerk.

<span id="an_35:34">35:34</span> Hij heeft hem ook in zijn hart gegeven
anderen te onderwijzen, hem en Aholiab, den zoon van Ahisamach, van den
stam van Dan.

<span id="an_35:35">35:35</span> Hij heeft hen vervuld met wijsheid des
harten, om te maken alle werk eens werkmeesters, en des
allervernuftigsten handwerkers, en des borduurders en hemelsblauw, en in
purper, in scharlaken, en in fijn linnen, en des wevers; makende alle
werk, en bedenkende vernuftigen arbeid.

<span id="an_36:1">36:1</span> Toen wrocht Bezaleel en Aholiab, en alle
man, die wijs van hart was, in denwelken de HEERE wijsheid en verstand
gegeven had, om te weten, hoe zij maken zouden alle werk ten dienste des
heiligdoms naar alles, dat de HEERE geboden had.

<span id="an_36:2">36:2</span> Want Mozes had geroepen Bezaleel en
Aholiab, en alle man, die wijs van hart was, in wiens hart God wijsheid
gegeven had, al wiens hart hem bewogen had, dat hij toetrad tot het
werk, om dat te maken.

<span id="an_36:3">36:3</span> Zij dan namen van voor het aangezicht van
Mozes het ganse hefoffer, hetwelk de kinderen Israels gebracht hadden,
tot het werk van den dienst des heiligdoms, om dat te maken; doch zij
brachten tot hem nog allen morgen vrijwillig offer.

<span id="an_36:4">36:4</span> Derhalve kwamen alle wijzen, die al het
werk des heiligdoms maakten, ieder man van zijn werk, hetwelk zij
maakten;

<span id="an_36:5">36:5</span> En zij spraken tot Mozes, zeggende: Het
volk brengt te veel, meer dan genoeg is ten dienste des werks, hetwelk
de HEERE te maken geboden heeft.

<span id="an_36:6">36:6</span> Toen gebood Mozes, dat men een stem zoude
laten gaan door het leger, zeggende: Man noch vrouw make geen werk meer
ten hefoffer des heiligdoms! Alzo werd het volk teruggehouden van meer
te brengen.

<span id="an_36:7">36:7</span> Want der stoffe was denzelven genoeg tot
het gehele werk, dat te maken was; ja, er was over.

<span id="an_36:8">36:8</span> Alzo maakte een ieder wijze van hart,
onder degenen, die het werk maakten, den tabernakel van tien gordijnen,
van getweernd fijn linnen, en hemelsblauw, en purper, en scharlaken met
cherubim; van het allerkunstelijkste werk maakte hij ze.

<span id="an_36:9">36:9</span> De lengte ener gordijn was van acht en
twintig ellen, en de breedte ener gordijn van vier ellen; al deze
gordijnen hadden een maat.

<span id="an_36:10">36:10</span> En hij voegde vijf gordijnen, de ene
aan de andere; en hij voegde andere vijf gordijnen, de ene aan de
andere.

<span id="an_36:11">36:11</span> Daarna maakte hij striklisjes van
hemelsblauw aan den kant ener gordijn, aan het uiterste in de
samenvoeging; hij deed het ook aan den uitersten kant der tweede
samenvoegende gordijn.

<span id="an_36:12">36:12</span> Vijftig striklisjes maakte hij aan de
ene gordijn, en vijftig striklisjes maakte hij aan het uiterste der
gordijn; dat aan de tweede samenvoegende was; deze striklisjes vatten de
ene aan de andere.

<span id="an_36:13">36:13</span> Hij maakte ook vijftig gouden haakjes,
en voegde de gordijnen samen, de ene aan de andere, met deze haakjes,
dat het een tabernakel werd.

<span id="an_36:14">36:14</span> Verder maakte hij gordijnen van geiten
haar, tot een tent over den tabernakel; van elf gordijnen maakte hij ze.

<span id="an_36:15">36:15</span> De lengte ener gordijn was dertig
ellen, en vier ellen de breedte ener gordijn; deze elf gordijnen hadden
een maat.

<span id="an_36:16">36:16</span> En hij voegde vijf gordijnen samen
bijzonder; wederom zes dezer gordijnen bijzonder.

<span id="an_36:17">36:17</span> En hij maakte vijftig striklisjes aan
den kant van de gordijn, de uiterste in de samenvoeging; hij maakte ook
vijftig striklisjes aan den kant van de gordijn der andere samenvoeging.

<span id="an_36:18">36:18</span> Hij maakte ook vijftig koperen haakjes,
om de tent samen te voegen, dat zij een ware.

<span id="an_36:19">36:19</span> Ook maakte hij voor de tent een deksel
van roodgeverfde ramsvellen, en daarover een deksel van dassenvellen.

<span id="an_36:20">36:20</span> Hij maakte ook aan den tabernakel
berderen van staand sittimhout.

<span id="an_36:21">36:21</span> De lengte van een berd was tien ellen,
en ene el en ene halve el was de breedte van elk berd.

<span id="an_36:22">36:22</span> Twee houvasten had een berd, als
sporten in een ladder gezet, het ene nevens het andere; alzo maakte hij
het met al de berderen des tabernakels.

<span id="an_36:23">36:23</span> Hij maakte ook de berderen tot den
tabernakel; twintig berderen naar de zuidzijde zuidwaarts.

<span id="an_36:24">36:24</span> En hij maakte veertig zilveren voeten
onder de twintig berderen; twee voeten onder een berd, aan zijn twee
houvasten, en twee voeten onder een ander berd, aan zijn twee houvasten.

<span id="an_36:25">36:25</span> Hij maakte ook twintig berderen aan de
andere zijde des tabernakels, aan den noorderhoek.

<span id="an_36:26">36:26</span> Met hun veertig zilveren voeten; twee
voeten onder een berd, en twee voeten onder een ander berd.

<span id="an_36:27">36:27</span> Doch aan de zijde des tabernakels tegen
het westen, maakte hij zes berderen.

<span id="an_36:28">36:28</span> Ook maakte hij twee berderen tot
hoekberderen des tabernakels, aan de beide zijden.

<span id="an_36:29">36:29</span> En zij waren van beneden als tweelingen
samengevoegd, zij waren ook als tweelingen aan deszelfs oppereinde
samengevoegd met een ring; alzo deed hij met die beide, aan de twee
hoeken.

<span id="an_36:30">36:30</span> Alzo waren er acht berderen met hun
zilveren voeten, zijnde zestien voeten: twee voeten onder elk berd.

<span id="an_36:31">36:31</span> Hij maakte ook richelen van sittimhout;
vijf aan de berderen der ene zijde des tabernakels;

<span id="an_36:32">36:32</span> En vijf richelen aan de berderen van de
andere zijde des tabernakels; alsook vijf richelen aan de berderen des
tabernakels, aan de beide zijden westwaarts.

<span id="an_36:33">36:33</span> En hij maakte de middelste richel
doorschietende in het midden der berderen, van het ene einde tot het
andere einde.

<span id="an_36:34">36:34</span> En hij overtrok de berderen met goud,
en hun ringen (de plaatsen voor de richelen) maakte hij van goud; de
richelen overtrok hij ook met goud.

<span id="an_36:35">36:35</span> Daarna maakte hij een voorhang van
hemelsblauw, en purper, en scharlaken, en fijn getweernd linnen; van het
allerkunstelijkste werk maakte hij denzelven, met cherubim.

<span id="an_36:36">36:36</span> En hij maakte daartoe vier pilaren van
sittim hout, die hij overtrok met goud; hun haken waren van goud, en hij
goot hun vier zilveren voeten.

<span id="an_36:37">36:37</span> Hij maakte ook aan de deur der tent een
deksel van hemelsblauw, en purper, en scharlaken, en fijn getweernd
linnen, geborduurd werk;

<span id="an_36:38">36:38</span> En de vijf pilaren daarvan, en hun
haken; en hij overtrok hun hoofden en derzelver banden met goud; en hun
vijf voeten waren van koper.

<span id="an_37:1">37:1</span> Alzo maakte Bezaleel de ark van
sittimhout; twee ellen en een halve was haar lengte, en anderhalve el
haar breedte, en anderhalve el haar hoogte.

<span id="an_37:2">37:2</span> En hij overtrok ze met louter goud, van
binnen en van buiten; en hij maakte ze een gouden krans rondom.

<span id="an_37:3">37:3</span> En hij goot voor dezelve vier gouden
ringen, aan haar vier hoeken, alzo dat twee ringen op derzelver ene
zijde waren, en twee ringen op haar andere zijde.

<span id="an_37:4">37:4</span> En hij maakte handbomen van sittimhout,
en hij overtrok ze met goud.

<span id="an_37:5">37:5</span> En hij stak de handbomen in de ringen,
aan de zijden der ark, om de ark te dragen.

<span id="an_37:6">37:6</span> Hij maakte ook een verzoendeksel van
louter goud; twee ellen en een halve was deszelfs lengte, en anderhalve
el deszelfs breedte.

<span id="an_37:7">37:7</span> Ook maakte hij twee cherubim van goud;
van dicht werk maakte hij ze, uit de beide einden des verzoendeksels.

<span id="an_37:8">37:8</span> Een cherub uit het ene einde aan deze
zijde, en den anderen cherub uit het andere einde aan gene zijde; uit
het verzoendeksel maakte hij de cherubim, uit deszelfs beide einden.

<span id="an_37:9">37:9</span> En de cherubim waren de beide vleugelen
omhoog uitbreidende, bedekkende met hun vleugelen het verzoendeksel; en
hun aangezichten waren tegenover elkander; de aangezichten der cherubim
waren naar het verzoendeksel.

<span id="an_37:10">37:10</span> Hij maakte ook een tafel van
sittimhout; twee ellen was haar lengte, en een el haar breedte; en een
el en een halve haar hoogte.

<span id="an_37:11">37:11</span> En hij overtrok ze met louter goud; en
hij maakte een gouden krans daaraan, rondom.

<span id="an_37:12">37:12</span> Hij maakte daaraan ook een lijst
rondom, een hand breed; en hij maakte een gouden krans rondom derzelver
lijst.

<span id="an_37:13">37:13</span> Hij goot ook vier gouden ringen
daaraan; en hij zette de ringen aan de vier hoeken, die aan derzelver
vier voeten waren.

<span id="an_37:14">37:14</span> Tegenover de lijst waren de ringen tot
plaatsen voor de handbomen, om de tafel te dragen.

<span id="an_37:15">37:15</span> Hij maakte ook de handbomen van
sittimhout; en hij overtrok ze met goud, om de tafel te dragen.

<span id="an_37:16">37:16</span> En hij maakte het gereedschap, dat op
de tafel zijn zoude, haar schotelen, en haar reukschalen, en haar
kroezen, en haar platelen (met welke ze bedekt zoude worden), van louter
goud.

<span id="an_37:17">37:17</span> Hij maakte ook een kandelaar van louter
goud. Van dicht werk maakte hij deze kandelaar, zijn schacht, en zijn
rieten; zijn schaaltjes, zijn knopen, en zijn bloemen waren uit hem.

<span id="an_37:18">37:18</span> Zes rieten nu gingen uit zijn zijden;
drie rieten des kandelaars uit zijn ene zijde, en drie rieten des
kandelaars uit zijn andere zijde.

<span id="an_37:19">37:19</span> In het ene riet waren drie schaaltjes,
gelijk amandelnoten, een knoop en een bloem; en drie schaaltjes, gelijk
amandelnoten in een ander riet, een knoop en een bloem; alzo waren die
zes rieten, die uit den kandelaar gingen.

<span id="an_37:20">37:20</span> Maar aan den kandelaar zelven waren
vier schaaltjes, gelijk amandelnoten, met zijn knopen, en met zijn
bloemen.

<span id="an_37:21">37:21</span> En daar was een knoop onder twee
rieten, uit denzelven uitgaande; ook een knoop onder twee rieten, uit
denzelven uitgaande; nog een knoop onder twee rieten, uit denzelven
uitgaande; alzo was het met de zes rieten, die uit denzelven uitgingen.

<span id="an_37:22">37:22</span> Hun knopen en rieten waren uit hem; het
was altemaal een enig dicht werk van louter goud.

<span id="an_37:23">37:23</span> En hij maakte hem zeven lampen; zijn
snuiters en zijn blusvaten waren van louter goud.

<span id="an_37:24">37:24</span> Hij maakte denzelven uit een talent
louter goud, met al zijn vaten,

<span id="an_37:25">37:25</span> En hij maakte het reukaltaar van
sittimhout; een el was zijn lengte en een el zijn breedte, vierkant,
maar twee ellen zijn hoogte; uit hetzelve waren zijn hoornen.

<span id="an_37:26">37:26</span> En hij overtrok het met louter goud,
zijn dak, en zijn wanden rondom, alsook zijn hoornen; en hij maakte het
een gouden krans rondom.

<span id="an_37:27">37:27</span> Hij maakte ook twee gouden ringen
daaraan, onder zijn krans, aan zijn twee hoeken, aan zijn beide zijden,
tot plaatsen voor de handbomen, dat men het daarmede droeg.

<span id="an_37:28">37:28</span> En hij maakte de handbomen van
sittimhout, en hij overtrok ze met goud.

<span id="an_37:29">37:29</span> Hij maakte ook de heilige zalfolie, en
het reukwerk der zuiverste welriekende specerijen, naar apothekerswerk.

<span id="an_38:1">38:1</span> Hij maakte ook het brandofferaltaar van
sittimhout; vijf ellen was deszelfs lengte, en vijf ellen zijn breedte,
vierkant, en drie ellen zijn hoogte.

<span id="an_38:2">38:2</span> En hij maakte deszelfs hoornen op zijn
vier hoeken; uit hetzelve waren zijn hoornen; en hij overtrok het met
koper.

<span id="an_38:3">38:3</span> Hij maakte ook al het gereedschap des
altaars, de potten, en de schoffelen, en de besprengbekkens, en de
krauwelen, en de koolpannen; en al zijn vaten maakte hij van koper.

<span id="an_38:4">38:4</span> Ook maakte hij aan het altaar een rooster
van koperen netwerk, onder zijn omloop, van beneden tot zijn midden toe.

<span id="an_38:5">38:5</span> En hij goot vier ringen aan de vier
einden des koperen roosters, tot plaatsen voor de handbomen.

<span id="an_38:6">38:6</span> En hij maakte de handbomen van
sittimhout, en hij overtrok ze met koper.

<span id="an_38:7">38:7</span> En hij deed de handbomen in de ringen,
aan de zijden des altaars, dat men het met dezelve droeg; hij maakte
hetzelve hol van planken.

<span id="an_38:8">38:8</span> Hij maakte ook het koperen wasvat, met
zijn koperen voet, van de spiegels der te hoop komende vrouwen, die te
hoop kwamen voor de deur van de tent der samenkomst.

<span id="an_38:9">38:9</span> Hij maakte ook den voorhof, aan den
zuidhoek zuidwaarts; de behangselen tot den voorhof waren van fijn
getweernd linnen, van honderd ellen.

<span id="an_38:10">38:10</span> Hun twintig pilaren en derzelver
twintig voeten, waren van koper; de haken dezer pilaren en hun banden
waren van zilver.

<span id="an_38:11">38:11</span> En aan den noorderhoek honderd ellen,
hun twintig pilaren en derzelver twintig voeten waren van koper; de
haken der pilaren en derzelver banden waren van zilver.

<span id="an_38:12">38:12</span> En aan den westerhoek waren behangselen
van vijftig ellen, hun pilaren tien en derzelver voeten tien; de haken
der pilaren en hun banden waren van zilver.

<span id="an_38:13">38:13</span> En aan den oosterhoek tegen den opgang
waren vijftig ellen.

<span id="an_38:14">38:14</span> De behangselen aan deze zijde waren
vijftien ellen, derzelver pilaren drie en hun voeten drie.

<span id="an_38:15">38:15</span> En aan de andere zijde van de deur des
voorhofs, van hier en van daar, waren behangselen van vijftien ellen;
hun pilaren drie en derzelver voeten drie.

<span id="an_38:16">38:16</span> Al de behangselen des voorhofs waren
rondom van fijn getweernd linnen.

<span id="an_38:17">38:17</span> De voeten nu der pilaren waren van
koper, de haken der pilaren, en hun banden waren van zilver, en het
overdeksel hunner hoofden was van zilver, en al de pilaren des voorhofs
waren met zilver omtogen.

<span id="an_38:18">38:18</span> En het deksel van de poort des voorhofs
was van geborduurd werk, van hemelsblauw, en purper, en scharlaken, en
fijn getweernd linnen; en twintig ellen was de lengte, en de hoogte in
de breedte was vijf ellen, tegenover de behangselen des voorhofs.

<span id="an_38:19">38:19</span> En hun vier pilaren en derzelver vier
voeten waren van koper, hun haken waren van zilver; ook was het
overdeksel hunner hoofden en hun banden van zilver.

<span id="an_38:20">38:20</span> En al de pennen des tabernakels en des
voorhofs rondom waren van koper.

<span id="an_38:21">38:21</span> Dit zijn de getelde dingen van den
tabernakel, van den tabernakel der getuigenis, die geteld zijn naar den
mond van Mozes, ten dienste der Levieten, door de hand van Ithamar, de
zoon van den priester Aaron.

<span id="an_38:22">38:22</span> Bezaleel nu, de zoon van Uri, den zoon
van Hur, van den stam van Juda, maakte al, dat de HEERE aan Mozes
geboden had.

<span id="an_38:23">38:23</span> En met hem Aholiab, de zoon van
Ahisamach, van den stam van Dan, een werkmeester en vernuftig
kunstenaar, en een borduurder in hemelsblauw, en in purper, en in
scharlaken, en in fijn linnen.

<span id="an_38:24">38:24</span> Al het goud, dat tot het werk verarbeid
is, in het ganse werk des heiligdoms, te weten, het goud des
beweegoffers, was negen en twintig talenten, en zevenhonderd en dertig
sikkelen, naar den sikkel des heiligdoms.

<span id="an_38:25">38:25</span> Het zilver nu van de getelden der
vergadering was honderd talenten, en duizend zevenhonderd vijf en
zeventig sikkelen, naar den sikkel des heiligdoms.

<span id="an_38:26">38:26</span> Een beka voor elk hoofd, dat is een
halve sikkel, naar den sikkel des heiligdoms, van een ieder, die
overging tot de getelden, van twintig jaren oud en daarboven, namelijk
zeshonderd drie duizend, vijfhonderd vijftig.

<span id="an_38:27">38:27</span> En er waren honderd talenten zilver, om
te gieten de voeten des heiligdoms, en de voeten des voorhangs; tot
honderd voeten waren honderd talenten, een talent tot een voet.

<span id="an_38:28">38:28</span> Maar uit de duizend zevenhonderd vijf
en zeventig sikkelen maakte hij de haken aan de pilaren, en hij overtrok
hun hoofden, en omtoog ze met banden.

<span id="an_38:29">38:29</span> Het koper nu des beweegoffers was
zeventig talenten, en twee duizend vierhonderd sikkelen.

<span id="an_38:30">38:30</span> En hij maakte daarvan de voeten der
deur van de tent der samenkomst, en het koperen altaar, en den koperen
rooster, dien het had, en al het gereedschap des altaars.

<span id="an_38:31">38:31</span> En de voeten des voorhofs rondom, en de
voeten van de poort des voorhofs, ook al de pennen des tabernakels, en
al de pennen des voorhofs rondom.

<span id="an_39:1">39:1</span> Zij maakten ook ambtsklederen, om in het
heilige te dienen, van hemelsblauw, en purper, en scharlaken; ook
maakten zij de heilige klederen, die voor Aaron waren, gelijk de HEERE
aan Mozes geboden had.

<span id="an_39:2">39:2</span> Aldus maakte hij den efod, van goud,
hemelsblauw, en purper, en scharlaken, en fijn getweernd linnen.

<span id="an_39:3">39:3</span> En zij rekten uit de dunne platen van
goud, en sneden het tot draden, om te doen in het midden van het
hemelsblauw, en in het midden van het purper, en in het midden van het
scharlaken, en in het midden van het fijn linnen, van het
allerkunstelijkste werk.

<span id="an_39:4">39:4</span> Zij maakten samenvoegende schouderbanden
daaraan; aan deszelfs beide einden werd hij samengevoegd.

<span id="an_39:5">39:5</span> En de kunstelijke riem zijns efods, die
daarop was, was gelijk zijn werk, van hetzelfde, van goud, van
hemelsblauw, en purper, en scharlaken, en fijn getweernd linnen, gelijk
als de HEERE aan Mozes bevolen had.

<span id="an_39:6">39:6</span> Zij bereidden ook de sardonixstenen,
omvat in gouden kastjes, als zegelgravering gegraveerd, met de namen der
zonen van Israel.

<span id="an_39:7">39:7</span> En hij zette ze op de schouderbanden des
efods, tot stenen der gedachtenis voor de kinderen Israels, gelijk de
HEERE aan Mozes geboden had.

<span id="an_39:8">39:8</span> Hij maakte ook de borstlap van het
allerkunstelijkste werk, gelijk het werk des efods, van goud,
hemelsblauw, en purper, en scharlaken, en fijn getweernd linnen.

<span id="an_39:9">39:9</span> Hij was vierkant; zij maakten den
borstlap dubbel; een span was zijn lengte, en een span was zijn breedte,
dubbel zijnde.

<span id="an_39:10">39:10</span> En zij vulden daarin vier rijen stenen:
een rij van een Sardis, een Topaas en een Karbonkel; dit is de eerste
rij.

<span id="an_39:11">39:11</span> En de tweede rij van een Smaragd, een
Saffier en een Diamant.

<span id="an_39:12">39:12</span> En de derde rij van een Hyacinth,
Agaat, en Amethyst.

<span id="an_39:13">39:13</span> En de vierde rij van een Turkoois, en
een Sardonix, en een Jaspis; omvat in gouden kastjes in hun vullingen.

<span id="an_39:14">39:14</span> Deze stenen nu, met de namen der zonen
van Israel, waren twaalf, met hun namen, met zegelgravering; ieder met
zijn naam, naar de twaalf stammen.

<span id="an_39:15">39:15</span> Zij maakten ook aan den borstlap
gelijk-eindigende ketentjes, van gedraaid werk, uit louter goud.

<span id="an_39:16">39:16</span> En zij maakten twee gouden kastjes, en
twee gouden ringen; en zij zetten die twee ringen aan de beide einden
des borstlaps.

<span id="an_39:17">39:17</span> En zij zetten de twee gedraaide gouden
ketentjes aan de twee ringen, aan de einden van den borstlap.

<span id="an_39:18">39:18</span> Doch de twee andere einden der
gedraaide ketenen zetten zij aan de twee kastjes, en zij zetten ze aan
de schouderbanden des efods, recht op de voorste zijde van dien.

<span id="an_39:19">39:19</span> Zij maakten ook twee gouden ringen, die
zij aan de twee andere einden des borstlaps zetten, inwendig aan zijn
boord, die aan de zijde des efods is.

<span id="an_39:20">39:20</span> Nog maakten zij twee gouden ringen, die
zij zetten aan de twee schouderbanden van den efod, beneden, aan
deszelfs voorste zijde, tegenover zijn andere voege, boven den
kunstelijke riem des efods.

<span id="an_39:21">39:21</span> En zij bonden den borstlap met zijn
ringen aan de ringen van den efod, met een hemelsblauw snoer, dat hij op
den kunstelijke riem van den efod was; opdat de borstlap van den efod
niet afgescheiden wierd, gelijk als de HEERE aan Mozes geboden had.

<span id="an_39:22">39:22</span> En hij maakte den mantel des efods van
geweven werk, geheel van hemelsblauw.

<span id="an_39:23">39:23</span> En het gat des mantels was in deszelfs
midden, als het gat eens pantsiers; dit gat had een boord rondom, dat
het niet gescheurd wierd.

<span id="an_39:24">39:24</span> En aan de zomen des mantels maakten zij
granaatappelen van hemelsblauw, en purper, en scharlaken, getweernd.

<span id="an_39:25">39:25</span> Zij maakten ook schelletjes van louter
goud, en zij stelden de schelletjes tussen de granaatappelen, aan de
zomen des mantels rondom, tussen de granaatappelen;

<span id="an_39:26">39:26</span> Dat er een schelletje, daarna een
granaatappel was; wederom een schelletje, en een granaatappel; aan de
zomen des mantels rondom; om te dienen, gelijk als de HEERE aan Mozes
geboden had.

<span id="an_39:27">39:27</span> Zij maakten ook de rokken van fijn
linnen, van geweven werk, voor Aaron en voor zijn zonen;

<span id="an_39:28">39:28</span> En den hoed van fijn linnen, en de
sierlijke mutsen van fijn linnen, en de linnen onderbroeken van fijn
getweernd linnen;

<span id="an_39:29">39:29</span> En den gordel van fijn getweernd
linnen, en van hemelsblauw, en purper, en scharlaken, van geborduurd
werk, gelijk als de HEERE aan Mozes geboden had.

<span id="an_39:30">39:30</span> Zij maakten ook de plaat van de kroon
der heiligheid van louter goud, en zij schreven daarop een schrift, met
zegelgravering: De HEILIGHEID DES HEEREN.

<span id="an_39:31">39:31</span> En zij hechtten een snoer van
hemelsblauw daaraan, om aan den hoed van boven te hechten, gelijk als de
HEERE aan Mozes geboden had.

<span id="an_39:32">39:32</span> Aldus werd al het werk des tabernakels,
van de tent der samenkomst voleind; en de kinderen Israels hadden het
gemaakt naar alles, wat de HEERE aan Mozes geboden had; alzo hadden zij
het gemaakt.

<span id="an_39:33">39:33</span> Daarna brachten zij den tabernakel tot
Mozes, de tent, en al haar gereedschap, haar haakjes, haar berderen,
haar richelen, en haar pilaren, en haar voeten;

<span id="an_39:34">39:34</span> En het deksel van roodgeverfde
ramsvellen, en het deksel van dassenvellen, en den voorhang van het
deksel;

<span id="an_39:35">39:35</span> De ark der getuigenis, en haar
handbomen, en het verzoendeksel;

<span id="an_39:36">39:36</span> De tafel, met al haar gereedschap, en
de toonbroden;

<span id="an_39:37">39:37</span> De louteren kandelaar met zijn lampen,
de lampen, die men toerichten moest, en al deszelfs gereedschap, en de
olie tot het licht;

<span id="an_39:38">39:38</span> Verder het gouden altaar, en de
zalfolie, en het reukwerk van welriekende specerijen, en het deksel van
de deur der tent.

<span id="an_39:39">39:39</span> Het koperen altaar, en den koperen
rooster, dien het heeft, deszelfs handbomen, en al zijn gereedschap; het
wasvat en zijn voet;

<span id="an_39:40">39:40</span> De behangselen des voorhofs, zijn
pilaren en zijn voeten, en het deksel van de poort des voorhofs, zijn
zelen, en zijn pennen, en al het gereedschap van den dienst des
tabernakels, tot de tent der samenkomst;

<span id="an_39:41">39:41</span> De ambtsklederen, om in het heiligdom
te dienen, de heilige klederen van de priester Aaron, en de klederen van
zijn zonen, om het priesterambt te bedienen.

<span id="an_39:42">39:42</span> Naar alles, wat de HEERE aan Mozes
geboden had, alzo hadden de kinderen Israels het ganse werk gemaakt.

<span id="an_39:43">39:43</span> Mozes nu bezag het ganse werk, en ziet,
zij hadden het gemaakt, gelijk als de HEERE geboden had; alzo hadden zij
het gemaakt. Toen zegende Mozes hen.

<span id="an_40:1">40:1</span> Verder sprak de HEERE tot Mozes,
zeggende:

<span id="an_40:2">40:2</span> Op den dag der eerste maand, te weten op
den eersten der maand, zult gij den tabernakel, de tent der samenkomst,
oprichten.

<span id="an_40:3">40:3</span> En gij zult aldaar zetten de ark der
getuigenis; en gij zult de ark met de voorhang bedekken.

<span id="an_40:4">40:4</span> Daarna zult gij de tafel daarin brengen,
en gij zult schikken wat daarop te schikken is; gij zult ook den
kandelaar daarin brengen, en zijn lampen aansteken.

<span id="an_40:5">40:5</span> En gij zult het gouden altaar ten
reukwerk voor de ark der getuigenis zetten, dan zult gij het deksel van
de deur des tabernakels ophangen.

<span id="an_40:6">40:6</span> Gij zult ook het altaar des brandoffers
zetten voor de deur van den tabernakel, van de tent der samenkomst.

<span id="an_40:7">40:7</span> En gij zult het wasvat zetten tussen de
tent der samenkomst, en tussen het altaar; en gij zult water daar in
doen.

<span id="an_40:8">40:8</span> Daarna zult gij den voorhof rondom
zetten, en gij zult het deksel ophangen aan de poort des voorhofs.

<span id="an_40:9">40:9</span> Dan zult gij de zalfolie nemen en zalven
den tabernakel, en al wat daarin is; en gij zult dezelven heiligen, met
al zijn gereedschap, en het zal een heiligheid zijn.

<span id="an_40:10">40:10</span> Gij zult ook het altaar des brandoffers
zalven, en al zijn gereedschap; en gij zult het altaar heiligen, en het
altaar zal heiligheid der heiligheden zijn.

<span id="an_40:11">40:11</span> Dan zult gij het wasvat zalven, en
deszelfs voet; en gij zult het heiligen.

<span id="an_40:12">40:12</span> Gij zult ook Aaron en zijn zonen doen
naderen, tot de deur van de tent der samenkomst; en gij zult hen met
water wassen.

<span id="an_40:13">40:13</span> En gij zult Aaron de heilige klederen
aantrekken; en gij zult hem zalven, en hem heiligen, dat hij Mij het
priesterambt bediene.

<span id="an_40:14">40:14</span> Gij zult ook zijn zonen doen naderen,
en zult hun de rokken aantrekken.

<span id="an_40:15">40:15</span> En gij zult hen zalven, gelijk als gij
hun vader zult gezalfd hebben, dat zij Mij het priesterambt bedienen. En
het zal geschieden, dat hun hun zalving zal zijn tot een eeuwig
priesterdom bij hun geslachten.

<span id="an_40:16">40:16</span> Mozes nu deed het naar alles, wat hem
de HEERE geboden had; alzo deed hij.

<span id="an_40:17">40:17</span> En het geschiedde in de eerste maand,
in het tweede jaar, op den eersten der maand, dat de tabernakel
opgericht werd.

<span id="an_40:18">40:18</span> Want Mozes richtte den tabernakel op,
en zette zijn voeten, en stelde zijn berderen, en zette zijn richelen
daaraan, en hij richtte deszelfs pilaren op.

<span id="an_40:19">40:19</span> En hij spreidde de tent uit over den
tabernakel, en hij zette het deksel der tent daar bovenop, gelijk als de
HEERE aan Mozes geboden had.

<span id="an_40:20">40:20</span> Voorts nam hij, en legde de getuigenis
in de ark, en deed de handbomen aan de ark, en hij zette het
verzoendeksel boven op de ark.

<span id="an_40:21">40:21</span> En hij bracht de ark in den tabernakel,
en hij hing den voorhang van het deksel op, en bedekte de ark der
getuigenis, gelijk als de HEERE aan Mozes geboden had.

<span id="an_40:22">40:22</span> Hij zette ook de tafel in de tent der
samenkomst, aan de zijde des tabernakels tegen het noorden, buiten den
voorhang.

<span id="an_40:23">40:23</span> En hij schikte daarop het brood in
orde, voor het aangezicht des HEEREN, gelijk als de HEERE aan Mozes
geboden had.

<span id="an_40:24">40:24</span> Hij zette ook den kandelaar in de tent
der samenkomst, recht over de tafel, aan de zijde des tabernakels,
zuidwaarts.

<span id="an_40:25">40:25</span> En hij stak de lampen aan voor het
aangezicht des HEEREN, gelijk als de HEERE aan Mozes geboden had.

<span id="an_40:26">40:26</span> En hij zette het gouden altaar in de
tent der samenkomst, voor den voorhang.

<span id="an_40:27">40:27</span> En hij stak daarop aan reukwerk van
welriekende specerijen, gelijk als de HEERE aan Mozes geboden had.

<span id="an_40:28">40:28</span> Hij hing ook het deksel van de deur des
tabernakels.

<span id="an_40:29">40:29</span> En hij zette het altaar des brandoffers
aan de deur des tabernakels, van de tent der samenkomst; en hij offerde
daarop brandoffer, en spijsoffer, gelijk de HEERE aan Mozes geboden had.

<span id="an_40:30">40:30</span> Hij zette ook het wasvat tussen de tent
der samenkomst, en tussen het altaar; en hij deed water daarin om te
wassen.

<span id="an_40:31">40:31</span> En Mozes en Aaron, en zijn zonen wiesen
daaruit hun handen en hun voeten.

<span id="an_40:32">40:32</span> Als zij ingingen tot de tent der
samenkomst, en als zij tot het altaar naderden, zo wiesen zij zich,
gelijk als de HEERE aan Mozes geboden had.

<span id="an_40:33">40:33</span> Hij richtte ook den voorhof op, rondom
den tabernakel en het altaar, en hij hing het deksel van de poort des
voorhofs op. Alzo voleindigde Mozes het werk.

<span id="an_40:34">40:34</span> Toen bedekte de wolk de tent der
samenkomst; en de heerlijkheid des HEEREN vervulde den tabernakel.

<span id="an_40:35">40:35</span> Zodat Mozes niet kon ingaan in de tent
der samenkomst, dewijl de wolk daarop bleef, en de heerlijkheid des
HEEREN den tabernakel vervulde.

<span id="an_40:36">40:36</span> Als nu de wolk opgeheven werd van boven
den tabernakel, zo reisden de kinderen Israels voort in al hun reizen.

<span id="an_40:37">40:37</span> Maar als de wolk niet opgeheven werd,
zo reisden zij niet tot op den dag, dat zij opgeheven werd.

<span id="an_40:38">40:38</span> Want de wolk des HEEREN was op den
tabernakel bij dag, en het vuur was er bij nacht op, voor de ogen van
het ganse huis Israels in al hun reizen.

------------------------------------------------------------------------

[Next: Leviticus](lev.md)
