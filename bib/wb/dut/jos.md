[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](deu)  [Next](jdg) 

------------------------------------------------------------------------

### Dutch Bible: Joshua

<span id="an_1:1">1:1</span> Het geschiedde nu, na den dood van Mozes,
den knecht des HEEREN, dat de HEERE tot Jozua, den zoon van Nun, den
dienaar van Mozes, sprak, zeggende:

<span id="an_1:2">1:2</span> Mijn knecht Mozes is gestorven; zo maak u
nu op, trek over deze Jordaan, gij en al dit volk, tot het land, dat Ik
hun, den kinderen Israels, geve.

<span id="an_1:3">1:3</span> Alle plaats, waarop ulieder voetzool treden
zal, heb Ik u gegeven, gelijk als Ik tot Mozes gesproken heb.

<span id="an_1:4">1:4</span> Van de woestijn en dezen Libanon af tot aan
de grote rivier, de rivier Frath, het ganse land der Hethieten, en tot
aan de grote zee, tegen den ondergang der zon, zal ulieder landpale
zijn.

<span id="an_1:5">1:5</span> Niemand zal voor uw aangezicht bestaan al
de dagen uws levens; gelijk als Ik met Mozes geweest ben, zal Ik met u
zijn; Ik zal u niet begeven, en zal u niet verlaten.

<span id="an_1:6">1:6</span> Wees sterk en heb goeden moed! want gij
zult dit volk dat land erfelijk doen bezitten, dat Ik hun vaderen heb
gezworen hun te geven.

<span id="an_1:7">1:7</span> Alleenlijk wees sterk en heb zeer goeden
moed, dat gij waarneemt te doen naar de ganse wet, welke Mozes, Mijn
knecht, u geboden heeft, en wijk daarvan niet, ter rechter hand noch ter
linkerhand, opdat gij verstandelijk handelt alom, waar gij zult gaan;

<span id="an_1:8">1:8</span> Dat het boek dezer wet niet wijke van uw
mond, maar overleg het dag en nacht, opdat gij waarneemt te doen naar
alles, wat daarin geschreven is; want alsdan zult gij uw wegen
voorspoedig maken, en alsdan zult gij verstandelijk handelen.

<span id="an_1:9">1:9</span> Heb Ik het u niet bevolen? wees sterk en
heb goeden moed, en verschrik niet, en ontzet u niet; want de HEERE, uw
God, is met u alom, waar gij heengaat.

<span id="an_1:10">1:10</span> Toen gebood Jozua den ambtlieden des
volks, zeggende:

<span id="an_1:11">1:11</span> Gaat door het midden des legers, en
beveelt het volk, zeggende: Bereidt teerkost voor ulieden; want binnen
nog drie dagen zult gijlieden over deze Jordaan gaan, dat gij ingaat, om
te erven het land, hetwelk de HEERE, uw God, ulieden geeft om te
beerven.

<span id="an_1:12">1:12</span> En Jozua sprak tot de Rubenieten en
Gadieten, en den halven stam van Manasse, zeggende:

<span id="an_1:13">1:13</span> Gedenkt aan het woord, hetwelk Mozes, de
knecht des HEEREN, ulieden geboden heeft, zeggende: De HEERE, uw God,
geeft ulieden rust, en Hij geeft u dit land;

<span id="an_1:14">1:14</span> Laat uw vrouwen, uw kleine kinderen, en
uw vee blijven in het land, dat Mozes ulieden aan deze zijde van de
Jordaan gegeven heeft; maar gijlieden zult gewapend trekken, voor het
aangezicht uwer broederen, alle strijdbare helden, en zult hen helpen;

<span id="an_1:15">1:15</span> Totdat de HEERE uw broederen rust geve,
als ulieden, en dat zij ook erfelijk bezitten het land, dat de HEERE, uw
God, hun geeft; alsdan zult gijlieden wederkeren tot het land uwer
erfenis, en zult het erfelijk bezitten, dat Mozes, de knecht des HEEREN,
ulieden gegeven heeft, aan deze zijde van de Jordaan, tegen den opgang
der zon.

<span id="an_1:16">1:16</span> Toen antwoordden zij Jozua, zeggende: Al
wat gij ons geboden hebt, zullen wij doen, en alom, waar gij ons zenden
zult, zullen wij gaan.

<span id="an_1:17">1:17</span> Gelijk wij in alles naar Mozes hebben
gehoord, alzo zullen wij naar u horen; alleenlijk dat de HEERE, uw God,
met u zij, gelijk als Hij met Mozes geweest is!

<span id="an_1:18">1:18</span> Alle man, die uw mond wederspannig wezen
zal, en uw woorden niet horen zal in alles, wat gij hem gebieden zult,
die zal gedood worden, alleenlijk wees sterk en heb goeden moed!

<span id="an_2:1">2:1</span> Jozua nu, de zoon van Nun, had twee mannen,
die heimelijk verspieden zouden, gezonden van Sittim, zeggende: Gaat
heen, bezichtigt het land en Jericho. Zij dan gingen, en kwamen ten
huize van een vrouw, een hoer, wier naam was Rachab, en zij sliepen
daar.

<span id="an_2:2">2:2</span> Toen werd den koning te Jericho
geboodschapt, zeggende: Zie, in dezen nacht zijn hier mannen gekomen van
de kinderen Israels, om dit land te doorzoeken.

<span id="an_2:3">2:3</span> Daarom zond de koning van Jericho tot
Rachab, zeggende: Breng de mannen uit, die tot u gekomen zijn, die te
uwen huize gekomen zijn; want zij zijn gekomen, om het ganse land te
doorzoeken.

<span id="an_2:4">2:4</span> Maar die vrouw had die beide mannen
genomen, en zij had hen verborgen; en zeide aldus: Er zijn mannen tot
mij gekomen, maar ik wist niet, van waar zij waren.

<span id="an_2:5">2:5</span> En het geschiedde, als men de poort zou
sluiten, als het duister was, dat die mannen uitgingen; ik weet niet,
waarheen die mannen gegaan zijn; jaagt hen haastelijk na, want gij zult
ze achterhalen.

<span id="an_2:6">2:6</span> Maar zij had hen op het dak doen klimmen,
en zij had hen verstoken onder de vlasstoppelen, die van haar op het dak
beschikt waren.

<span id="an_2:7">2:7</span> Die mannen nu jaagden hen na op den weg van
de Jordaan, tot aan de veren; en men sloot de poort toe, nadat zij
uitgegaan waren, die hen najaagden.

<span id="an_2:8">2:8</span> Eer zij nu sliepen, zo klom zij tot hen op,
op het dak.

<span id="an_2:9">2:9</span> En zij sprak tot die mannen: Ik weet, dat
de HEERE u dit land gegeven heeft, en dat ulieder verschrikking op ons
gevallen is, en dat al de inwoners dezes lands voor ulieder aangezicht
gesmolten zijn.

<span id="an_2:10">2:10</span> Want wij hebben gehoord, dat de HEERE de
wateren der Schelfzee uitgedroogd heeft voor ulieder aangezicht, toen
gij uit Egypte gingt; en wat gijlieden aan de twee koningen der
Amorieten, Sihon en Og, gedaan hebt, die op gene zijde van de Jordaan
waren, dewelke gijlieden verbannen hebt.

<span id="an_2:11">2:11</span> Als wij het hoorden, zo versmolt ons
hart, en er bestaat geen moed meer in iemand, vanwege ulieder
tegenwoordigheid; want de HEERE, ulieder God, is een God boven in den
hemel, en beneden op de aarde.

<span id="an_2:12">2:12</span> Nu dan, zweert mij toch bij den HEERE,
dewijl ik weldadigheid aan ulieden gedaan heb, dat gij ook weldadigheid
doen zult aan mijns vaders huis, en geeft mij een waarteken,

<span id="an_2:13">2:13</span> Dat gij mijn vader en mijn moeder in het
leven zult behouden, als ook mijn broeders en mijn zusters, met alles,
wat zij hebben; en dat gij onze zielen van den dood redden zult.

<span id="an_2:14">2:14</span> Toen spraken die mannen tot haar: Onze
ziel zij voor ulieden om te sterven, indien gijlieden deze onze zaak
niet te kennen geeft; het zal dan geschieden, wanneer de HEERE ons dit
land geeft, zo zullen wij aan u weldadigheid en trouw bewijzen.

<span id="an_2:15">2:15</span> Zij liet hen dan neder met een zeel door
het venster; want haar huis was op den stadsmuur; en zij woonde op den
muur.

<span id="an_2:16">2:16</span> En zij zeide tot hen: Gaat op het
gebergte, opdat niet misschien de vervolgers u ontmoeten, en verbergt u
aldaar drie dagen, totdat de vervolgers wedergekeerd zullen zijn; en
gaat daarna uw weg.

<span id="an_2:17">2:17</span> Ook zeiden die mannen tot haar: Wij
zullen onschuldig zijn van dezen uw eed, dien gij ons hebt doen zweren;

<span id="an_2:18">2:18</span> Zie, wanneer wij in het land komen, zo
zult gij dit snoer van scharlakendraad aan het venster binden, door
hetwelk gij ons zult nedergelaten hebben; en gij zult tot u in het huis
vergaderen uw vader, en uw moeder, en uw broeders, en het ganse
huisgezin uws vaders.

<span id="an_2:19">2:19</span> Zo zal het geschieden, al wie uit de
deuren van uw huis naar buiten gaan zal, zijn bloed zij op zijn hoofd,
en wij zullen onschuldig zijn; maar al wie bij u in het huis zijn zal,
diens bloed zij op ons hoofd, indien een hand tegen hem zijn zal!

<span id="an_2:20">2:20</span> Maar indien gij deze onze zaak te kennen
zult geven, zo zullen wij onschuldig zijn van uw eed, dien gij ons hebt
doen zweren.

<span id="an_2:21">2:21</span> Zij nu zeide: Het zij alzo naar uw
woorden. Toen liet zij hen gaan; en zij gingen heen; en zij bond het
scharlakensnoer aan het venster.

<span id="an_2:22">2:22</span> Zij dan gingen heen, en kwamen op het
gebergte, en bleven aldaar drie dagen, totdat de vervolgers wedergekeerd
waren; want de vervolgers hadden hen op al den weg gezocht, maar niet
gevonden.

<span id="an_2:23">2:23</span> Alzo keerden die twee mannen weder, en
gingen af van het gebergte, en voeren over, en kwamen tot Jozua, den
zoon van Nun; en zij vertelden hem al wat hun wedervaren was.

<span id="an_2:24">2:24</span> En zij zeiden tot Jozua: Zekerlijk, de
HEERE heeft dat ganse land in onze handen gegeven; want ook zijn al de
inwoners des lands voor onze aangezichten gesmolten.

<span id="an_3:1">3:1</span> Jozua dan maakte zich des morgens vroeg op,
en zij reisden van Sittim, en kwamen tot aan de Jordaan, hij en al de
kinderen Israels; en zij vernachtten aldaar, eer zij overtrokken.

<span id="an_3:2">3:2</span> En het geschiedde, dat de ambtlieden, op
het einde van drie dagen, door het midden des legers gingen;

<span id="an_3:3">3:3</span> En zij geboden het volk, zeggende: Wanneer
gij de ark des verbonds des HEEREN, uws Gods, ziet, en de Levietische
priesters dezelve dragende, verreist gijlieden ook van uw plaats, en
volgt haar na;

<span id="an_3:4">3:4</span> Dat er nochtans ruimte zij tussen ulieden
en tussen dezelve, bij de twee duizend ellen in de maat; en nadert tot
dezelve niet; opdat gij dien weg wetet, dien gij gaan zult; want
gijlieden zijt door dien weg niet gegaan gisteren en eergisteren.

<span id="an_3:5">3:5</span> Jozua zeide ook tot het volk: Heiligt u!
want morgen zal de HEERE wonderheden in het midden van ulieden doen.

<span id="an_3:6">3:6</span> Desgelijks sprak Jozua tot de priesters,
zeggende: Neemt de ark des verbonds op, en gaat door voor het aangezicht
van dit volk. Zij dan namen de ark des verbonds op, en zij gingen voor
het aangezicht des volks.

<span id="an_3:7">3:7</span> Want de HEERE had tot Jozua gezegd: Dezen
dag zal Ik beginnen u groot te maken voor de ogen van gans Israel, opdat
zij weten, dat Ik met u zijn zal, gelijk als Ik met Mozes geweest ben.

<span id="an_3:8">3:8</span> Gij dan zult den priesteren, die de ark des
verbonds dragen, gebieden, zeggende: Wanneer gijlieden komt tot aan het
uiterste van het water van de Jordaan, staat stil in de Jordaan.

<span id="an_3:9">3:9</span> Toen zeide Jozua tot de kinderen Israels:
Nadert herwaarts, en hoort de woorden des HEEREN, uws Gods.

<span id="an_3:10">3:10</span> Verder zeide Jozua: Hieraan zult
gijlieden bekennen, dat de levende God in het midden van u is, en dat
Hij ganselijk voor uw aangezicht uitdrijven zal de Kanaanieten, en de
Hethieten, en de Hevieten, en de Ferezieten, en de Girgazieten, en de
Amorieten en de Jebusieten.

<span id="an_3:11">3:11</span> Ziet, de ark des verbonds van den Heere
der ganse aarde gaat door voor ulieder aangezicht in de Jordaan.

<span id="an_3:12">3:12</span> Nu dan, neemt gijlieden u twaalf mannen
uit de stammen Israels, uit iederen stam een man;

<span id="an_3:13">3:13</span> Want het zal geschieden, met dat de
voetzolen der priesteren, die de ark van den HEERE, den Heere der ganse
aarde, dragen, in het water van de Jordaan zullen rusten, zo zullen de
wateren van de Jordaan afgesneden worden, te weten de wateren, die van
boven afvlieten, en zij zullen op een hoop blijven staan.

<span id="an_3:14">3:14</span> En het geschiedde, toen het volk vertrok
uit zijn tenten, om over de Jordaan te gaan, zo droegen de priesters de
ark des verbonds voor het aangezicht des volks.

<span id="an_3:15">3:15</span> En als zij, die de ark droegen, tot aan
de Jordaan gekomen waren, en de voeten der priesteren, dragende de ark,
ingedoopt waren in het uiterste van het water (de Jordaan nu was vol al
de dagen des oogstes aan al haar oevers);

<span id="an_3:16">3:16</span> Zo stonden de wateren, die van boven
afkwamen; zij rezen op een hoop, zeer verre van de stad Adam af, die ter
zijde van Sarthan ligt en die naar de zee des vlakken velds, te weten de
Zoutzee, afliepen, vergingen, zij werden afgesneden. Toen trok het volk
over, tegenover Jericho.

<span id="an_3:17">3:17</span> Maar de priesters, die de ark des
verbonds des HEEREN droegen, stonden steevast op het droge, in het
midden van de Jordaan; en gans Israel ging over op het droge, totdat al
het volk geeindigd had door de Jordaan te trekken.

<span id="an_4:1">4:1</span> Het geschiedde nu, toen al het volk
geeindigd had over de Jordaan te trekken, dat de HEERE tot Jozua sprak,
zeggende:

<span id="an_4:2">4:2</span> Neemt gijlieden u twaalf mannen uit het
volk, uit elken stam een man.

<span id="an_4:3">4:3</span> En gebiedt hun, zeggende: Neemt voor
ulieden op, van hier uit het midden van de Jordaan, uit de standplaats
van de voeten der priesteren, en bereidt twaalf stenen, en brengt ze met
ulieden over, en stelt ze in het nachtleger, waar gij dezen nacht zult
vernachten.

<span id="an_4:4">4:4</span> Jozua dan riep die twaalf mannen, die hij
had doen bestellen van de kinderen Israels, uit elken stam een man.

<span id="an_4:5">4:5</span> En Jozua zeide tot hen: Gaat over voor de
ark des HEEREN, uws Gods, midden in de Jordaan; en heft u een ieder een
steen op zijn schouder, naar het getal der stammen van de kinderen
Israels;

<span id="an_4:6">4:6</span> Opdat dit een teken zij onder ulieden;
wanneer uw kinderen morgen vragen zullen, zeggende: Wat zijn u deze
stenen?

<span id="an_4:7">4:7</span> Zo zult gij tot hen zeggen: Omdat de
wateren van de Jordaan zijn afgesneden geweest voor de ark des verbonds
des HEEREN; als zij toog door de Jordaan, werden de wateren van de
Jordaan afgesneden; zo zullen deze stenen den kinderen Israels ter
gedachtenis zijn tot in eeuwigheid.

<span id="an_4:8">4:8</span> De kinderen Israels nu deden alzo, gelijk
als Jozua geboden had; en zij namen twaalf stenen op midden uit de
Jordaan, gelijk als de HEERE tot Jozua gesproken had, naar het getal der
stammen van de kinderen Israels; en zij brachten ze met zich over naar
het nachtleger, en stelden ze aldaar.

<span id="an_4:9">4:9</span> Jozua richtte ook twaalf stenen op, midden
in de Jordaan, ter standplaats van de voeten der priesteren, die de ark
des verbonds droegen; en zij zijn daar tot op dezen dag.

<span id="an_4:10">4:10</span> De priesters nu, die de ark droegen,
stonden midden in de Jordaan, totdat alle ding volbracht was, hetwelk de
HEERE Jozua geboden had het volk aan te zeggen, naar al wat Mozes Jozua
geboden had. En het volk haastte, en het trok over.

<span id="an_4:11">4:11</span> En het geschiedde, als al het volk
geeindigd had over te gaan, toen ging de ark des HEEREN over, en de
priesters voor het aangezicht des volks.

<span id="an_4:12">4:12</span> En de kinderen van Ruben, en de kinderen
van Gad, mitsgaders de halve stam van Manasse, trokken gewapend voor het
aangezicht der kinderen Israels, gelijk als Mozes tot hen gesproken had.

<span id="an_4:13">4:13</span> Omtrent veertig duizend toegeruste
krijgsmannen trokken er voor het aangezicht des HEEREN ten strijde, naar
de vlakke velden van Jericho.

<span id="an_4:14">4:14</span> Te dienzelven dage maakte de HEERE Jozua
groot voor de ogen van het ganse Israel; en zij vreesden hem, gelijk als
zij Mozes gevreesd hadden, al de dagen zijns levens.

<span id="an_4:15">4:15</span> De HEERE dan sprak tot Jozua, zeggende:

<span id="an_4:16">4:16</span> Gebied den priesteren, die de ark der
getuigenis dragen, dat zij uit de Jordaan opklimmen.

<span id="an_4:17">4:17</span> Toen gebood Jozua den priesteren,
zeggende: Klimt op uit de Jordaan.

<span id="an_4:18">4:18</span> En het geschiedde, toen de priesters, die
de ark des verbonds des HEEREN droegen, uit het midden van de Jordaan
opgeklommen waren, en de voetzolen der priesteren afgetrokken waren tot
op het droge; zo keerden de wateren van de Jordaan weder in hun plaats,
en gingen als gisteren en eergisteren aan al haar oevers.

<span id="an_4:19">4:19</span> Het volk nu was den tiende der eerste
maand uit de Jordaan opgeklommen; en zij legerden zich te Gilgal, aan
het oosteinde van Jericho.

<span id="an_4:20">4:20</span> En Jozua richtte die twaalf stenen te
Gilgal op, die zij uit de Jordaan genomen hadden.

<span id="an_4:21">4:21</span> En hij sprak tot de kinderen Israels,
zeggende: Wanneer uw kinderen morgen hun vaderen vragen zullen,
zeggende: Wat zijn deze stenen?

<span id="an_4:22">4:22</span> Zo zult gij het uw kinderen te kennen
geven, zeggende: Op het droge is Israel door deze Jordaan gegaan.

<span id="an_4:23">4:23</span> Want de HEERE, uw God, heeft de wateren
van de Jordaan voor uw aangezichten doen uitdrogen, totdat gijlieden er
waart doorgegaan; gelijk als de HEERE, uw God, aan de Schelfzee gedaan
heeft, die Hij voor ons aangezicht heeft doen uitdrogen, totdat wij
daardoor gegaan waren;

<span id="an_4:24">4:24</span> Opdat alle volken der aarde de hand des
HEEREN kennen zouden, dat zij sterk is; opdat gijlieden den HEERE, uw
God, vrezet te allen dage.

<span id="an_5:1">5:1</span> En het geschiedde, toen al de koningen der
Amorieten, die aan deze zijde van de Jordaan westwaarts, en al de
koningen der Kanaanieten, die aan de zee waren, hoorden, dat de HEERE de
wateren van de Jordaan had uitgedroogd, voor het aangezicht der kinderen
Israels, totdat wij daardoor gegaan waren; zo versmolt hun hart, en er
was geen moed meer in hen, voor het aangezicht der kinderen Israels.

<span id="an_5:2">5:2</span> Te dier tijd sprak de HEERE tot Jozua: Maak
u stenen messen, en besnijd wederom de kinderen Israels ten tweeden
maal.

<span id="an_5:3">5:3</span> Toen maakte zich Jozua stenen messen, en
besneed de kinderen Israels op den heuvel der voorhuiden.

<span id="an_5:4">5:4</span> Dit nu was de oorzaak, waarom hen Jozua
besneed: al het volk, dat uit Egypte getogen was, de manspersonen, alle
krijgslieden, waren gestorven in de woestijn, op den weg, nadat zij uit
Egypte getogen waren.

<span id="an_5:5">5:5</span> Want al het volk, dat er uittoog, was
besneden; maar al het volk, dat geboren was in de woestijn op den weg,
nadat zij uit Egypte getrokken waren, hadden zij niet besneden.

<span id="an_5:6">5:6</span> Want de kinderen Israels wandelden veertig
jaren in de woestijn, totdat vergaan was het ganse volk der
krijgslieden, die uit Egypte gegaan waren; die de stem des HEEREN niet
gehoorzaam geweest waren, denwelken de HEERE gezworen had, dat Hij hun
niet zoude laten zien het land, hetwelk de HEERE hun vaderen gezworen
had ons te zullen geven, een land vloeiende van melk en honig.

<span id="an_5:7">5:7</span> Maar hun zonen heeft Hij aan hun plaats
gesteld; die heeft Jozua besneden, omdat zij de voorhuid hadden; want
zij hadden hen op den weg niet besneden.

<span id="an_5:8">5:8</span> En het geschiedde, als men een einde
gemaakt had van al dat volk te besnijden, zo bleven zij in hun plaats in
het leger, totdat zij genezen waren.

<span id="an_5:9">5:9</span> Verder sprak de HEERE tot Jozua: Heden heb
Ik den smaad van Egypte van ulieden afgewenteld; daarom noemde men den
naam dier plaats Gilgal, tot op dezen dag.

<span id="an_5:10">5:10</span> Terwijl de kinderen Israels te Gilgal
gelegerd lagen, zo hielden zij het pascha op den veertienden dag
derzelver maand, in den avond, op de vlakke velden van Jericho.

<span id="an_5:11">5:11</span> En zij aten van het overjarige koren des
lands, des anderen daags van het pascha, ongezuurde broden en verzengde
aren, even op dienzelven dag.

<span id="an_5:12">5:12</span> En het Manna hield op des anderen daags,
nadat zij van des lands overjarige koren gegeten hadden; en de kinderen
Israels hadden geen Manna meer, maar zij aten in hetzelve jaar van de
inkomst des lands Kanaan.

<span id="an_5:13">5:13</span> Voorts geschiedde het, als Jozua bij
Jericho was, dat hij zijn ogen ophief, en zag toe, en ziet, er stond een
Man tegenover hem, Die een uitgetogen zwaard in Zijn hand had. En Jozua
ging tot Hem, en zeide tot Hem: Zijt Gij van ons, of van onze vijanden?

<span id="an_5:14">5:14</span> En Hij zeide: Neen, maar Ik ben de Vorst
van het heir des HEEREN: Ik ben nu gekomen! Toen viel Jozua op zijn
aangezicht ter aarde en aanbad, en zeide tot Hem: Wat spreekt mijn Heere
tot Zijn knecht?

<span id="an_5:15">5:15</span> Toen zeide de Vorst van het heir des
HEEREN tot Jozua: Trek uw schoenen af van uw voeten; want de plaats,
waarop gij staat, is heilig. En Jozua deed alzo.

<span id="an_6:1">6:1</span> (Jericho nu sloot de poorten toe, en was
gesloten, voor het aangezicht van de kinderen Israels; er ging niemand
uit, en er ging niemand in.)

<span id="an_6:2">6:2</span> Toen zeide de HEERE tot Jozua: Zie, Ik heb
Jericho met haar koning en strijdbare helden in uw hand gegeven.

<span id="an_6:3">6:3</span> Gij dan allen, die krijgslieden zijt, zult
rondom de stad gaan, de stad omringende eenmaal; alzo zult gij doen zes
dagen lang.

<span id="an_6:4">6:4</span> En zeven priesters zullen zeven
ramsbazuinen dragen, voor de ark; en gijlieden zult op den zevenden dag
de stad zevenmaal omgaan; en de priesters zullen met de bazuinen blazen.

<span id="an_6:5">6:5</span> En het zal geschieden, als men langzaam met
den ramshoorn blaast, als gijlieden het geluid der bazuin hoort, zo zal
al het volk juichen met een groot gejuich; dan zal de stadsmuur onder
zich vallen, en het volk zal daarin klimmen, een iegelijk tegenover
zich.

<span id="an_6:6">6:6</span> Toen riep Jozua, de zoon van Nun, de
priesters, en zeide tot hen: Draagt de ark des verbonds, en dat zeven
priesters zeven ramsbazuinen dragen, voor de ark des HEEREN.

<span id="an_6:7">6:7</span> En tot het volk zeide hij: Trekt door en
gaat rondom deze stad; en wie toegerust is, die ga door voor de ark des
HEEREN.

<span id="an_6:8">6:8</span> En het geschiedde, gelijk Jozua tot het
volk gesproken had, zo gingen de zeven priesters, dragende zeven
ramsbazuinen, voor het aangezicht des HEEREN; zij trokken door en
bliezen met de bazuinen; en de ark des verbonds des HEEREN volgde hen
na;

<span id="an_6:9">6:9</span> En wie toegerust was, ging voor het
aangezicht der priesteren, die de bazuinen bliezen; en de achtertocht
volgde de ark na, terwijl men ging en blies met de bazuinen.

<span id="an_6:10">6:10</span> Jozua nu had het volk geboden, zeggende:
Gij zult niet juichen, ja, gij zult uw stem niet laten horen, en geen
woord zal er uit uw mond uitgaan, tot op den dag, wanneer ik tot ulieden
zeggen zal: Juicht! dan zult gij juichen.

<span id="an_6:11">6:11</span> En hij deed de ark des HEEREN rondom de
stad gaan, omringende dezelve eenmaal; toen kwamen zij weder in het
leger, en vernachtten in het leger.

<span id="an_6:12">6:12</span> Daarna stond Jozua des morgens vroeg op,
en de priesters droegen de ark des HEEREN.

<span id="an_6:13">6:13</span> En de zeven priesters, dragende de zeven
ramsbazuinen voor de ark des HEEREN, gingen voort, en bliezen met de
bazuinen; en de toegerusten gingen voor hun aangezichten, en de
achtertocht volgde de ark des HEEREN na, terwijl men ging en blies met
de bazuinen.

<span id="an_6:14">6:14</span> Alzo gingen zij eenmaal rondom de stad op
den tweeden dag; en zij keerden weder in het leger. Alzo deden zij zes
dagen lang.

<span id="an_6:15">6:15</span> En het geschiedde op den zevenden dag,
dat zij zich vroeg opmaakten, met het opgaan des dageraads, en zij
gingen rondom de stad, naar dezelve wijze, zevenmaal; alleenlijk op dien
dag gingen zij zevenmaal rondom de stad.

<span id="an_6:16">6:16</span> En het geschiedde ten zevenden male, als
de priesters met de bazuinen bliezen, dat Jozua tot het volk sprak:
Juicht, want de HEERE heeft ulieden de stad gegeven!

<span id="an_6:17">6:17</span> Doch deze stad zal den HEERE verbannen
zijn, zij en al wat daarin is; alleenlijk zal de hoer Rachab levend
blijven, zij en allen, die met haar in het huis zijn, omdat zij de
boden, die wij uitgezonden hadden, verborgen heeft.

<span id="an_6:18">6:18</span> Alleenlijk dat gijlieden u wacht van het
verbannene, opdat gij u misschien niet verbant, mits nemende van het
verbannene, en het leger van Israel niet stelt tot een ban, noch
datzelve beroert.

<span id="an_6:19">6:19</span> Maar al het zilver en goud, en de koperen
en ijzeren vaten, zullen den HEERE heilig zijn; tot den schat des HEEREN
zullen zij komen.

<span id="an_6:20">6:20</span> Het volk dan juichte, als zij met de
bazuinen bliezen; en het geschiedde, als het volk het geluid der bazuin
hoorde, zo juichte het volk met een groot gejuich; en de muur viel onder
zich, en het volk klom in de stad, een ieder tegenover zich, en zij
namen de stad in.

<span id="an_6:21">6:21</span> En zij verbanden alles, wat in de stad
was, van den man tot de vrouw toe, van het kind tot den oude, en tot den
os, en het klein vee, en den ezel, door de scherpte des zwaards.

<span id="an_6:22">6:22</span> Jozua nu zeide tot de twee mannen, de
verspieders des lands: Gaat in het huis der vrouw, der hoer, en brengt
die vrouw van daar uit, met al wat zij heeft, gelijk als gij haar
gezworen hebt.

<span id="an_6:23">6:23</span> Toen gingen de jongelingen, de
verspieders, daarin en brachten er Rachab uit, en haar vader, en haar
moeder, en haar broeders, en al wat zij had; ook brachten zij uit al
haar huisgezinnen, en zij stelden hen buiten het leger van Israel.

<span id="an_6:24">6:24</span> De stad nu verbrandden zij met vuur, en
al wat daarin was; alleenlijk het zilver en goud, mitsgaders de koperen
en ijzeren vaten, gaven zij tot den schat van het huis des HEEREN.

<span id="an_6:25">6:25</span> Dus liet Jozua de hoer Rachab leven, en
het huisgezin haars vaders, en al wat zij had; en zij heeft gewoond in
het midden van Israel tot op dezen dag, omdat zij de boden verborgen
had, die Jozua gezonden had, om Jericho te verspieden.

<span id="an_6:26">6:26</span> En ter zelver tijd bezwoer hen Jozua,
zeggende: Vervloekt zij die man voor het aangezicht des HEEREN, die zich
opmaken en deze stad Jericho bouwen zal; dat hij ze grondveste op zijn
eerstgeborenen zoon, en haar poorten stelle op zijn jongsten zoon!

<span id="an_6:27">6:27</span> Alzo was de HEERE met Jozua; en zijn
gerucht liep door het ganse land.

<span id="an_7:1">7:1</span> Maar de kinderen Israels overtraden door
overtreding met het verbannene; want Achan, de zoon van Charmi, den zoon
van Zabdi, den zoon van Zerah, uit den stam van Juda, nam van het
verbannene. Toen ontstak de toorn des HEEREN tegen de kinderen Israels.

<span id="an_7:2">7:2</span> Als Jozua mannen zond van Jericho naar Ai,
dat bij Beth-Aven ligt, aan het oosten van Beth-El, zo sprak hij tot
hen, zeggende: Trekt opwaarts en bespiedt het land. Die mannen nu
trokken op en bespiedden Ai.

<span id="an_7:3">7:3</span> Daarna keerden zij weder naar Jozua, en
zeiden tot hem: Dat het ganse volk niet optrekke, dat er omtrent twee
duizend mannen, of omtrent drie duizend mannen optrekken, om Ai te
slaan; vermoei daarheen al het volk niet; want zij zijn weinige.

<span id="an_7:4">7:4</span> Alzo trokken derwaarts op van het volk
omtrent drie duizend man; dewelke vloden voor het aangezicht der mannen
van Ai.

<span id="an_7:5">7:5</span> En de mannen van Ai sloegen van dezelven
omtrent zes en dertig man, en vervolgden hen van voor de poort tot
Schebarim toe, en sloegen hen in een afgang. Toen versmolt het hart des
volks, en het werd tot water.

<span id="an_7:6">7:6</span> Toen verscheurde Jozua zijn klederen, en
viel op zijn aangezicht ter aarde, voor de ark des HEEREN, tot den avond
toe, hij en de oudsten van Israel; en zij wierpen stof op hun hoofd.

<span id="an_7:7">7:7</span> En Jozua zeide: Ach, Heere HEERE! waarom
hebt Gij dit volk door de Jordaan ooit doen gaan, om ons te geven in de
hand der Amorieten, om ons te verderven? Och, dat wij toch tevreden
geweest en gebleven waren aan gene zijde van de Jordaan!

<span id="an_7:8">7:8</span> Och, HEERE! wat zal ik zeggen, nademaal dat
Israel voor het aangezicht zijner vijanden den nek gekeerd heeft?

<span id="an_7:9">7:9</span> Als het de Kanaanieten, en alle inwoners
des lands horen zullen, zo zullen zij ons omsingelen, en onzen naam
uitroeien van de aarde; wat zult Gij dan Uw groten Naam doen?

<span id="an_7:10">7:10</span> Toen zeide de HEERE tot Jozua: Sta op;
waarom ligt gij dus neder op uw aangezicht?

<span id="an_7:11">7:11</span> Israel heeft gezondigd; en zij hebben ook
Mijn verbond, hetwelk Ik hun geboden had, overtreden; en ook hebben zij
van het verbannene genomen, en ook gestolen, en ook gelogen, en hebben
het ook onder hun gereedschap gelegd.

<span id="an_7:12">7:12</span> Daarom zullen de kinderen Israels niet
kunnen bestaan voor het aangezicht hunner vijanden; zij zullen den nek
voor het aangezicht hunner vijanden keren; want zij zijn in den ban. Ik
zal voortaan niet meer met ulieden zijn, tenzij gij den ban uit het
midden van ulieden verdelgt.

<span id="an_7:13">7:13</span> Sta op, heilig het volk, en zeg: Heiligt
u tegen morgen; want alzo zegt de HEERE, de God van Israel: Er is een
ban in het midden van u, Israel! gij zult niet kunnen bestaan voor het
aangezicht uwer vijanden, totdat gij den ban wegdoet uit het midden van
u.

<span id="an_7:14">7:14</span> Gij zult dan in den morgenstond aankomen
naar uw stammen; en het zal geschieden, de stam, welken de HEERE geraakt
zal hebben, die zal aankomen naar de geslachten, en welk geslacht de
HEERE geraakt zal hebben, dat zal aankomen bij huisgezinnen, en welk
huisgezin de HEERE geraakt zal hebben, dat zal aankomen man voor man.

<span id="an_7:15">7:15</span> En het zal geschieden, die geraakt zal
worden met den ban, die zal met vuur verbrand worden, hij en al wat hij
heeft; omdat hij het verbond des HEEREN overtreden heeft, en omdat hij
dwaasheid in Israel gedaan heeft.

<span id="an_7:16">7:16</span> Toen maakte zich Jozua des morgens vroeg
op, en deed Israel aankomen naar zijn stammen; en de stam van Juda werd
geraakt.

<span id="an_7:17">7:17</span> Als hij het geslacht van Juda deed
aankomen, zo raakte hij het geslacht van Zarchi. Toen hij het geslacht
van Zarchi deed aankomen, man voor man, zo werd Zabdi geraakt;

<span id="an_7:18">7:18</span> Welks huisgezin als hij deed aankomen,
man voor man, zo werd Achan geraakt, de zoon van Charmi, den zoon van
Zabdi, den zoon van Zerah, uit den stam van Juda.

<span id="an_7:19">7:19</span> Toen zeide Jozua tot Achan: Mijn zoon!
Geef toch den HEERE, den God van Israel, de eer, en doe voor Hem
belijdenis; en geef mij toch te kennen, wat gij gedaan hebt, verberg het
voor mij niet.

<span id="an_7:20">7:20</span> Achan nu antwoordde Jozua, en zeide:
Voorwaar, ik heb tegen den HEERE, den God Israels, gezondigd, en heb
alzo en alzo gedaan.

<span id="an_7:21">7:21</span> Want ik zag onder den roof een schoon
sierlijk Babylonisch overkleed, en tweehonderd sikkelen zilvers, en een
gouden tong, welker gewicht was vijftig sikkelen; en ik kreeg lust
daartoe, en ik nam ze; en zie, zij zijn verborgen in de aarde, in het
midden mijner tent, en het zilver daaronder.

<span id="an_7:22">7:22</span> Toen zond Jozua boden henen, die tot de
tent liepen; en ziet, het lag verborgen in zijn tent, en het zilver
daaronder.

<span id="an_7:23">7:23</span> Zij dan namen die dingen uit het midden
der tent, en zij brachten ze tot Jozua en tot al de kinderen Israels; en
zij stortten ze uit voor het aangezicht des HEEREN.

<span id="an_7:24">7:24</span> Toen nam Jozua, en gans Israel met hem,
Achan, den zoon van Zerah, en het zilver, en het sierlijk overkleed, en
de gouden tong, en zijn zonen, en zijn dochteren, en zijn ossen, en zijn
ezelen, en zijn vee, en zijn tent, en alles wat hij had; en zij voerden
ze naar het dal Achor.

<span id="an_7:25">7:25</span> En Jozua zeide: Hoe hebt gij ons beroerd?
De HEERE zal u beroeren te dezen dage! En gans Israel stenigde hem met
stenen, en zij verbrandden hen met vuur, en zij overwierpen hen met
stenen.

<span id="an_7:26">7:26</span> En zij richtten over hem een groten
steenhoop, zijnde tot op dezen dag. Alzo keerde Zich de HEERE van de
hittigheid Zijns toorns. Daarom noemde men den naam dier plaats het dal
van Achor, tot dezen dag toe.

<span id="an_8:1">8:1</span> Toen zeide de HEERE tot Jozua: Vrees niet,
en ontzet u niet; neem met u al het krijgsvolk, en maak u op, trek op
naar Ai; zie, Ik heb den koning van Ai, en zijn volk, en zijn stad, en
zijn land in uw hand gegeven.

<span id="an_8:2">8:2</span> Gij nu zult aan Ai en haar koning doen,
gelijk als gij aan Jericho en haar koning gedaan hebt; behalve dat gij
haar roof en haar vee voor ulieden roven zult; stel u een achterlage
tegen de stad, van achter dezelve.

<span id="an_8:3">8:3</span> Toen maakte zich Jozua op, en al het
krijgsvolk, om op te trekken naar Ai. En Jozua verkoos dertig duizend
mannen, strijdbare helden, en hij zond hen bij nacht uit,

<span id="an_8:4">8:4</span> En gebood hun, zeggende: Ziet toe,
gijlieden zult der stad lagen leggen van achter de stad; houdt u niet
zeer verre van de stad, en weest gij allen bereid.

<span id="an_8:5">8:5</span> Ik nu, en al het volk, dat bij mij is,
zullen tot de stad naderen; en het zal geschieden, wanneer zij ons
tegemoet zullen uitgaan, gelijk als in het eerst, zo zullen wij voor hun
aangezicht vlieden.

<span id="an_8:6">8:6</span> Laat hen dan uitkomen achter ons, totdat
wij hen van de stad aftrekken; want zij zullen zeggen: Zij vlieden voor
onze aangezichten, gelijk als in het eerst; zo zullen wij vlieden voor
hun aangezichten.

<span id="an_8:7">8:7</span> Dan zult gijlieden opstaan uit de
achterlage, en gij zult de stad innemen; want de HEERE, uw God, zal ze
in uw hand geven.

<span id="an_8:8">8:8</span> En het zal geschieden, wanneer gij de stad
ingenomen hebt, zo zult gij de stad met vuur aansteken; naar het woord
des HEEREN zult gijlieden doen; ziet, ik heb het ulieden geboden.

<span id="an_8:9">8:9</span> Alzo zond Jozua hen heen, en zij gingen
naar de achterlage, en zij bleven tussen Beth-El en tussen Ai, tegen het
westen van Ai; maar Jozua overnachtte dien nacht in het midden des
volks.

<span id="an_8:10">8:10</span> En Jozua maakte zich des morgens vroeg
op, en hij monsterde het volk; en hij trok op, hij en de oudsten van
Israel, voor het aangezicht des volks, naar Ai.

<span id="an_8:11">8:11</span> Ook trok al het krijgsvolk op, dat bij
hem was; en zij naderden en kwamen tegenover de stad, en zij legerden
zich tegen het noorden van Ai; en er was een dal tussen hem en tussen
Ai.

<span id="an_8:12">8:12</span> Hij nam ook omtrent vijf duizend man, en
hij stelde hen tot een achterlage tussen Beth-El en tussen Ai, aan het
westen der stad.

<span id="an_8:13">8:13</span> En zij stelden het volk, het ganse leger,
dat aan het noorden der stad was, en zijn lage was aan het westen der
stad. En Jozua ging in denzelven nacht in het midden des dals.

<span id="an_8:14">8:14</span> En het geschiedde, toen de koning van Ai
dat zag, zo haastten zij en maakten zich vroeg op, en de mannen der stad
kwamen uit, Israel tegemoet, ten strijde, hij en al zijn volk, ter
bestemder tijd, voor het vlakke veld; want hij wist niet, dat hem iemand
een achterlage legde van achter de stad.

<span id="an_8:15">8:15</span> Jozua dan, en gans Israel, werd geslagen
voor hun aangezichten; en zij vloden door den weg der woestijn.

<span id="an_8:16">8:16</span> Daarom werd samengeroepen al het volk,
dat in de stad was, om hen na te jagen; en zij joegen Jozua na, en
werden van de stad afgetrokken.

<span id="an_8:17">8:17</span> En er werd niet een man overgelaten, in
Ai, noch Beth-El, die niet uittrokken, Israel na; en zij lieten de stad
openstaan, en joegen Israel achterna.

<span id="an_8:18">8:18</span> Toen sprak de HEERE tot Jozua: Strek de
spies uit, die in uw hand is, naar Ai, want Ik zal hen in uw hand geven.
Toen strekte Jozua de spies, die in zijn hand was, naar de stad aan.

<span id="an_8:19">8:19</span> Toen rees de achterlage haastelijk op van
haar plaats, en zij liepen toe, met dat hij zijn hand uitgestrekt had,
en kwamen aan de stad, en zij namen ze in, en zij haastten zich, en
staken de stad aan met vuur.

<span id="an_8:20">8:20</span> Als de mannen van Ai zich achterom
keerden, zo zagen zij, en ziet, de rook der stad ging op naar den hemel;
en zij hadden geen ruimte, om herwaarts of derwaarts te vlieden; want
het volk, dat naar de woestijn vluchtte, keerde zich tegen degenen, die
hen najoegen.

<span id="an_8:21">8:21</span> En Jozua en gans Israel, ziende, dat de
achterlage de stad ingenomen had, en dat de rook der stad opging, zo
keerden zij zich om, en sloegen de mannen van Ai.

<span id="an_8:22">8:22</span> Ook kwamen die uit de stad hun tegemoet,
zodat zij in het midden der Israelieten waren, deze van hier en gene van
daar; en zij sloegen hen, totdat geen overige onder hen overbleef, noch
die ontkwam.

<span id="an_8:23">8:23</span> Doch den koning van Ai grepen zij levend,
en zij brachten hem tot Jozua.

<span id="an_8:24">8:24</span> En het geschiedde, toen de Israelieten
een einde gemaakt hadden van al de inwoners van Ai te doden, op het
veld, in de woestijn, in dewelke zij hen nagejaagd hadden, en dat zij
allen door de scherpte des zwaards gevallen waren, totdat zij allen
vernield waren; zo keerde zich gans Israel naar Ai, en zij sloegen ze
met de scherpte des zwaards.

<span id="an_8:25">8:25</span> En het geschiedde, dat allen, die te dien
dage vielen, zo mannen als vrouwen, waren twaalf duizend, al te zamen
lieden van Ai.

<span id="an_8:26">8:26</span> Jozua trok ook zijn hand niet terug, die
hij met de spies had uitgestrekt, totdat hij al de inwoners van Ai
verbannen had.

<span id="an_8:27">8:27</span> Alleenlijk roofden de Israelieten voor
zichzelven het vee en den buit derzelver stad, naar het woord des
HEEREN, dat Hij Jozua geboden had.

<span id="an_8:28">8:28</span> Jozua nu verbrandde Ai, en hij stelde
haar tot een eeuwigen hoop, ter verwoesting, tot op dezen dag.

<span id="an_8:29">8:29</span> En den koning van Ai hing hij aan een
hout, tot aan den avondstond; en omtrent den ondergang der zon gebood
Jozua, dat men zijn dood lichaam van het hout afname; en zij wierpen het
aan de deur der stadspoort, en richtten daarop een groten steenhoop,
zijnde tot op dezen dag.

<span id="an_8:30">8:30</span> Toen bouwde Jozua een altaar den HEERE,
den God van Israel, op den berg Ebal;

<span id="an_8:31">8:31</span> Gelijk als Mozes, de knecht des HEEREN,
den kinderen Israels geboden had, achtereenvolgens hetgeen geschreven is
in het wetboek van Mozes: een altaar van gehele stenen, over dewelke men
geen ijzer bewogen had; en daarop offerden zij den HEERE brandofferen;
ook offerden zij dankofferen.

<span id="an_8:32">8:32</span> Aldaar schreef hij ook op stenen een
dubbel van de wet van Mozes, hetwelk hij geschreven heeft voor het
aangezicht der kinderen Israels.

<span id="an_8:33">8:33</span> En gans Israel met zijn oudsten, en
ambtlieden, en zijn rechters, stonden aan deze en aan gene zijde der
ark, voor de Levietische priesteren, die de ark des verbonds des HEEREN
droegen, zo vreemdelingen als inboorlingen, een helft daarvan tegenover
den berg Gerizim, en een helft daarvan tegenover den berg Ebal, gelijk
als Mozes, de knecht des HEEREN, bevolen had; om het volk van Israel in
het eerst te zegenen.

<span id="an_8:34">8:34</span> En daarna las hij overluid al de woorden
der wet, de zegening en den vloek, naar alles, wat in het wetboek
geschreven staat.

<span id="an_8:35">8:35</span> Daar was niet een woord van al hetgeen
Mozes geboden had, dat Jozua niet overluid las voor de gehele gemeente
van Israel, en de vrouwen, en de kleine kinderen, en de vreemdelingen,
die in het midden van hen wandelden.

<span id="an_9:1">9:1</span> En het geschiedde, toen dit hoorden al de
koningen, die aan deze zijde van de Jordaan waren, op het gebergte, en
in de laagte, en aan alle havens der grote zee, tegenover den Libanon:
de Hethieten, en de Amorieten, de Kanaanieten, de Ferezieten, de
Hevieten, en de Jebusieten;

<span id="an_9:2">9:2</span> Zo vergaderden zij zich samen, om tegen
Jozua en tegen Israel te krijgen, eenmoediglijk.

<span id="an_9:3">9:3</span> Als de inwoners te Gibeon hoorden, wat
Jozua met Jericho en met Ai gedaan had,

<span id="an_9:4">9:4</span> Zo handelden zij ook arglistiglijk, en
gingen heen, en veinsden zich gezanten te zijn, en zij namen oude zakken
op hun ezels, en oude en gescheurde, en samengebonden lederen
wijnzakken;

<span id="an_9:5">9:5</span> Ook oude en bevlekte schoenen aan hun
voeten, en zij hadden oude klederen aan, en al het brood, dat zij op hun
reize hadden, was droog en beschimmeld.

<span id="an_9:6">9:6</span> En zij gingen tot Jozua in het leger te
Gilgal, en zij zeiden tot hem en tot de mannen van Israel: Wij zijn
gekomen uit een ver land, zo maakt nu een verbond met ons.

<span id="an_9:7">9:7</span> Toen zeiden de mannen van Israel tot de
Hevieten: Misschien woont gijlieden in het midden van ons, hoe zullen
wij dan een verbond met u maken?

<span id="an_9:8">9:8</span> Zij dan zeiden tot Jozua: Wij zijn uw
knechten. Toen zeide Jozua tot hen: Wie zijt gijlieden, en van waar komt
gij?

<span id="an_9:9">9:9</span> Zij nu zeiden tot hem: Uw knechten zijn uit
een zeer ver land gekomen, om den Naam des HEEREN, uws Gods; want wij
hebben Zijn gerucht gehoord, en alles wat Hij in Egypte gedaan heeft;

<span id="an_9:10">9:10</span> En alles wat Hij gedaan heeft aan de twee
koningen der Amorieten die aan gene zijde van de Jordaan waren, Sihon,
den koning van Hesbon, en Og, den koning van Bazan, die te Astharoth
woonde.

<span id="an_9:11">9:11</span> Daarom spraken tot ons onze oudsten, en
al de inwoners onzes lands, zeggende: Neemt reiskost met u in uw handen
op de reize, en gaat hun tegemoet, en zegt tot hen: Wij zijn ulieder
knechten, zo maakt nu een verbond met ons.

<span id="an_9:12">9:12</span> Dit ons brood hebben wij warm tot onzen
teerkost uit onze huizen genomen, ten dage, toen wij uittogen om tot
ulieden te reizen; maar ziet, nu is het droog, en het is beschimmeld;

<span id="an_9:13">9:13</span> En deze lederen wijnzakken, die wij
gevuld hebben, waren nieuw, maar ziet, zij zijn gescheurd; en deze onze
klederen, en onze schoenen zijn oud geworden, vanwege deze zeer lange
reis.

<span id="an_9:14">9:14</span> Toen namen de mannen van hun reiskost; en
zij vraagden het den mond des HEEREN niet.

<span id="an_9:15">9:15</span> En Jozua maakte vrede met hen, en hij
maakte een verbond met hen, dat hij hen bij het leven behouden zoude; en
de oversten der vergadering zwoeren hun.

<span id="an_9:16">9:16</span> En het geschiedde ten einde van drie
dagen, nadat zij het verbond met hen gemaakt hadden, zo hoorden zij, dat
zij hun naburen waren, en dat zij in het midden van hen waren wonende.

<span id="an_9:17">9:17</span> Want toen de kinderen Israels voorttogen,
zo kwamen zij ten derden dage aan hun steden; hun steden nu waren
Gibeon, en Chefira, en Beeroth, en Kirjath-Jearim.

<span id="an_9:18">9:18</span> En de kinderen Israels sloegen ze niet,
omdat de oversten der vergadering hun gezworen hadden bij den HEERE, den
God Israels; daarom murmureerde de ganse vergadering tegen de oversten.

<span id="an_9:19">9:19</span> Toen zeiden al de oversten tot de ganse
vergadering: Wij hebben hun gezworen bij den HEERE, den God Israels;
daarom kunnen wij hen niet aantasten.

<span id="an_9:20">9:20</span> Dit zullen wij hun doen, dat wij hen bij
het leven behouden, opdat geen grote toorn over ons zij, om des eeds
wil, dien wij hun gezworen hebben.

<span id="an_9:21">9:21</span> Verder zeiden de oversten tot hen: Laat
hen leven, en laat ze houthouwers en waterputters zijn der ganse
vergadering, gelijk de oversten tot hen gezegd hebben.

<span id="an_9:22">9:22</span> En Jozua riep hen, en sprak tot hen,
zeggende: Waarom hebt gijlieden ons bedrogen, zeggende: Wij zijn zeer
verre van ulieden gezeten, daar gij in het midden van ons zijt wonende?

<span id="an_9:23">9:23</span> Nu dan, vervloekt zijt gijlieden! en
onder ulieden zullen niet afgesneden worden knechten, noch houthouwers,
noch waterputters ten huize mijns Gods.

<span id="an_9:24">9:24</span> Zij dan antwoordden Jozua, en zeiden:
Dewijl het aan uw knechten zekerlijk was te kennen gegeven, dat de
HEERE, uw God, Zijn knecht Mozes geboden heeft, dat Hij ulieden al dit
land geven, en al de inwoners des lands voor ulieder aangezicht
verdelgen zoude, zo vreesden wij onzes levens zeer voor ulieder
aangezichten; daarom hebben wij deze zaak gedaan.

<span id="an_9:25">9:25</span> En nu, zie, wij zijn in uw hand; doe,
gelijk het goed en gelijk het recht is in uw ogen ons te doen.

<span id="an_9:26">9:26</span> Zo deed hij hun alzo, en hij verloste hen
van de hand der kinderen Israels, dat zij hen niet doodsloegen.

<span id="an_9:27">9:27</span> Alzo gaf Jozua hen over ten zelven dage
tot houthouwers en waterputters der vergadering, en dat tot het altaar
des HEEREN, tot dezen dag toe, aan de plaats, die Hij verkiezen zoude.

<span id="an_10:1">10:1</span> Het geschiedde nu, toen Adoni-Zedek, de
koning van Jeruzalem, gehoord had, dat Jozua Ai ingenomen, en haar
verbannen had, en aan Ai en haar koning alzo gedaan had, gelijk als hij
aan Jericho en haar koning gedaan had; en dat de inwoners van Gibeon
vrede met Israel gemaakt hadden, en in derzelver midden waren;

<span id="an_10:2">10:2</span> Zo vreesden zij zeer; want Gibeon was een
grote stad, als een der koninklijke steden; ja, zij was groter dan Ai,
en al haar mannen waren sterk.

<span id="an_10:3">10:3</span> Daarom zond Adoni-Zedek, koning van
Jeruzalem, tot Hoham, den koning van Hebron, en tot Pir-Am, den koning
van Jarmuth, en tot Jafia, den koning van Lachis, en tot Debir, den
koning van Eglon, zeggende:

<span id="an_10:4">10:4</span> Komt op tot mij, en helpt mij, dat wij
Gibeon slaan; omdat zij vrede gemaakt heeft met Jozua en met de kinderen
Israels.

<span id="an_10:5">10:5</span> Toen werden verzameld en kwamen op, vijf
koningen der Amorieten, de koning van Jeruzalem, de koning van Hebron,
de koning van Jarmuth, de koning van Lachis, de koning van Eglon, zij en
al hun legers; en zij belegerden Gibeon, en krijgden tegen haar.

<span id="an_10:6">10:6</span> De mannen nu van Gibeon zonden tot Jozua,
in het leger van Gilgal, zeggende: Trek uw handen niet af van uw
knechten, kom haastelijk tot ons op, en verlos ons, en help ons; want al
de koningen der Amorieten, die op het gebergte wonen, hebben zich tegen
ons vergaderd.

<span id="an_10:7">10:7</span> Toen toog Jozua op van Gilgal, hij en al
het krijgsvolk met hem, en alle strijdbare helden.

<span id="an_10:8">10:8</span> Want de HEERE had tot Jozua gezegd: Vrees
u niet voor hen, want Ik heb ze in uw hand gegeven; niemand van hen zal
voor uw aangezicht bestaan.

<span id="an_10:9">10:9</span> Alzo kwam Jozua snellijk tot hen; den
gansen nacht over was hij van Gilgal opgetrokken.

<span id="an_10:10">10:10</span> En de HEERE verschrikte hen voor het
aangezicht van Israel; en hij sloeg hen met een groten slag te Gibeon,
en vervolgde hen op den weg, waar men naar Beth-horon opgaat, en sloeg
hen tot Azeka en tot Makkeda toe.

<span id="an_10:11">10:11</span> Het geschiedde nu, toen zij voor het
aangezicht van Israel vluchtten, zijnde in den afgang van Beth-horon, zo
wierp de HEERE grote stenen op hen van den hemel, tot Azeka toe, dat zij
stierven; daar waren er meer, die van de hagelstenen stierven, dan die
de kinderen Israels met het zwaard doodden.

<span id="an_10:12">10:12</span> Toen sprak Jozua tot den HEERE, ten
dage als de HEERE de Amorieten voor het aangezicht de kinderen Israels
overgaf, en zeide voor de ogen der Israelieten: Zon, sta stil te Gibeon,
en gij, maan, in het dal van Ajalon!

<span id="an_10:13">10:13</span> En de zon stond stil, en de maan bleef
staan, totdat zich het volk aan zijn vijanden gewroken had. Is dit niet
geschreven in het boek des oprechten? De zon nu stond stil in het midden
des hemels, en haastte niet onder te gaan omtrent een volkomen dag.

<span id="an_10:14">10:14</span> En er was geen dag aan dezen gelijk,
voor hem noch na hem, dat de HEERE de stem eens mans alzo verhoorde;
want de HEERE streed voor Israel.

<span id="an_10:15">10:15</span> Toen keerde Jozua weder, en gans Israel
met hem, naar het leger te Gilgal.

<span id="an_10:16">10:16</span> Maar die vijf koningen waren gevloden,
en hadden zich verborgen in de spelonk bij Makkeda.

<span id="an_10:17">10:17</span> En aan Jozua werd geboodschapt, mits te
zeggen: Die vijf koningen zijn gevonden, verborgen in de spelonk bij
Makkeda.

<span id="an_10:18">10:18</span> Zo zeide Jozua: Wentelt grote stenen
voor den mond der spelonk, en stelt mannen daarvoor om hen te bewaren.

<span id="an_10:19">10:19</span> Maar staat gijlieden niet stil, jaagt
uw vijanden achterna, en slaat hen in den staart; laat hen in hun steden
niet komen; want de HEERE, uw God, heeft ze in uw hand gegeven.

<span id="an_10:20">10:20</span> En het geschiedde, toen Jozua en de
kinderen Israels geeindigd hadden hen met een zeer groten slag te slaan,
totdat zij vernield waren, en dat de overgeblevenen, die van hen
overgebleven waren, in de vaste steden gekomen waren;

<span id="an_10:21">10:21</span> Zo keerde al het volk tot Jozua in het
leger, bij Makkeda, in vrede; niemand had zijn tong tegen de kinderen
Israels geroerd.

<span id="an_10:22">10:22</span> Daarna zeide Jozua: Opent den mond der
spelonk, en brengt tot mij uit die vijf koningen, uit die spelonk.

<span id="an_10:23">10:23</span> Zij nu deden alzo, en brachten tot hem
uit die vijf koningen, uit de spelonk: den koning van Jeruzalem, den
koning van Hebron, den koning van Jarmuth, den koning van Lachis, den
koning van Eglon.

<span id="an_10:24">10:24</span> En het geschiedde, als zij die koningen
uitgebracht hadden tot Jozua, zo riep Jozua al de mannen van Israel, en
hij zeide tot de oversten des krijgsvolks, die met hem getogen waren:
Treedt toe, zet uw voeten op de halzen dezer koningen. En zij traden
toe, en zetten hun voeten op hun halzen.

<span id="an_10:25">10:25</span> Toen zeide Jozua tot hen: Vreest niet
en ontzet u niet, zijt sterk en hebt goeden moed; want alzo zal de HEERE
aan al uw vijanden doen, tegen dewelke gijlieden strijdt.

<span id="an_10:26">10:26</span> En Jozua sloeg hen daarna, en doodde
ze, en hing ze aan vijf houten; en zij hingen aan de houten tot den
avond.

<span id="an_10:27">10:27</span> En het geschiedde, ten tijde als de zon
onderging, beval Jozua, dat men hen van de houten afname, en zij wierpen
hen in de spelonk, alwaar zij verborgen geweest waren; en zij legden
grote stenen voor den mond der spelonk, die daar zijn tot op dezen
zelven dag.

<span id="an_10:28">10:28</span> Op denzelven dag nam ook Jozua Makkeda
in, en sloeg haar met de scherpte des zwaards; daartoe verbande hij
derzelver koning, henlieden en alle ziel die daarin was; hij liet geen
overigen overblijven; en hij deed den koning van Makkeda, gelijk als hij
den koning van Jericho gedaan had.

<span id="an_10:29">10:29</span> Toen toog Jozua door, en gans Israel
met hem, van Makkeda naar Libna, en hij krijgde tegen Libna.

<span id="an_10:30">10:30</span> En de HEERE gaf dezelve ook in de hand
van Israel, met haar koning; en hij sloeg haar met de scherpte des
zwaards, en alle ziel, die daarin was; hij liet daarin geen overigen
overblijven; en hij deed derzelver koning, gelijk als hij den koning van
Jericho gedaan had.

<span id="an_10:31">10:31</span> Toen toog Jozua voort, en gans Israel
met hem, van Libna naar Lachis; en hij belegerde haar en krijgde tegen
haar.

<span id="an_10:32">10:32</span> En de HEERE gaf Lachis in de hand van
Israel; en hij nam haar in op den tweeden dag, en hij sloeg haar met de
scherpte des zwaards, en alle ziel, die daarin was, naar alles, wat hij
aan Libna gedaan had.

<span id="an_10:33">10:33</span> Toen trok Horam, de koning van Gezer,
op, om Lachis te helpen; maar Jozua sloeg hem en zijn volk, totdat hij
hem geen overigen overliet.

<span id="an_10:34">10:34</span> En Jozua trok voort van Lachis naar
Eglon, en gans Israel met hem; en zij belegerden haar en krijgden tegen
haar.

<span id="an_10:35">10:35</span> En zij namen haar in ten zelven dage,
en sloegen haar met de scherpte des zwaards, en alle ziel, die daarin
was, verbande hij op denzelven dag, naar alles, wat hij aan Lachis
gedaan had.

<span id="an_10:36">10:36</span> Daarna toog Jozua op, en gans Israel
met hem; van Eglon naar Hebron, en zij krijgden tegen haar.

<span id="an_10:37">10:37</span> En zij namen haar in, en sloegen haar
met de scherpte des zwaards, zo haar koning als al haar steden, en alle
ziel, die daarin was; hij liet niemand in het leven overblijven, naar
alles, wat hij Eglon gedaan had; en hij verbande haar, en alle ziel, die
daarin was.

<span id="an_10:38">10:38</span> Toen keerde Jozua, en gans Israel met
hem, naar Debir, en hij krijgde tegen haar.

<span id="an_10:39">10:39</span> En hij nam haar in, met haar koning, en
al haar steden, en zij sloegen haar met de scherpte des zwaards, en
verbanden alle ziel, die daarin was; hij liet geen overigen overblijven;
gelijk als hij aan Hebron gedaan had, alzo deed hij aan Debir en haar
koning, en gelijk als hij aan Libna en haar koning gedaan had;

<span id="an_10:40">10:40</span> Alzo sloeg Jozua het ganse land, het
gebergte, en het zuiden, en de laagte, en de aflopingen der wateren, en
al hun koningen; hij liet geen overigen overblijven; ja, hij verbande
alles, wat adem had, gelijk als de HEERE, de God Israels, geboden had.

<span id="an_10:41">10:41</span> En Jozua sloeg hen van Kades-Barnea en
tot Gaza toe; ook het ganse land Gosen, en tot Gibeon toe.

<span id="an_10:42">10:42</span> En Jozua nam al deze koningen en hun
land op eenmaal; want de HEERE, de God Israels, streed voor Israel.

<span id="an_10:43">10:43</span> Toen keerde Jozua weder, en gans Israel
met hem, naar het leger te Gilgal.

<span id="an_11:1">11:1</span> Het geschiedde daarna, als Jabin, de
koning van Hazor, dit hoorde, zo zond hij tot Jobab, den koning van
Madon, en tot den koning van Simron, en tot den koning van Achsaf,

<span id="an_11:2">11:2</span> En tot de koningen, die tegen het noorden
op het gebergte, en op het vlakke, tegen het zuiden van Cinneroth, en in
de laagte, en in Nafoth-Dor, aan de zee waren;

<span id="an_11:3">11:3</span> Tot de Kanaanieten tegen het oosten en
tegen het westen, en de Amorieten, en de Hethieten, en de Ferezieten; en
de Jebusieten op het gebergte, en de Hevieten onder aan Hermon, in het
land van Mizpa.

<span id="an_11:4">11:4</span> Dezen nu togen uit, en al hun heirlegers
met hen; veel volks, als het zand, dat aan den oever der zee is, in
veelheid; en zeer vele paarden en wagens.

<span id="an_11:5">11:5</span> Al deze koningen werden vergaderd, en
kwamen en legerden zich samen aan de wateren van Merom, om tegen Israel
te krijgen.

<span id="an_11:6">11:6</span> En de HEERE zeide tot Jozua: Vrees niet
voor hun aangezichten; want morgen omtrent dezen tijd zal Ik hen
altegader verslagen geven voor het aangezicht van Israel; hun paarden
zult gij verlammen, en hun wagenen met vuur verbranden.

<span id="an_11:7">11:7</span> En Jozua, en al het krijgsvolk met hem,
kwam snellijk over hen aan de wateren van Merom, en zij overvielen hen.

<span id="an_11:8">11:8</span> En de HEERE gaf hen in de hand van
Israel, en zij sloegen hen, en joegen hen na tot groot Sidon toe, en tot
Misrefoth-maim, en tot het dal Mizpa tegen het oosten; en zij sloegen
hen, totdat zij geen overigen onder hen overlieten.

<span id="an_11:9">11:9</span> Jozua nu deed hun, gelijk hem de HEERE
gezegd had; hun paarden verlamde hij, en hun wagenen verbrandde hij met
vuur.

<span id="an_11:10">11:10</span> En Jozua keerde weder ter zelver tijd,
en hij nam Hazor in, en haar koning sloeg hij met het zwaard; want Hazor
was te voren het hoofd van al deze koninkrijken.

<span id="an_11:11">11:11</span> En zij sloegen alle ziel, die daarin
was, met de scherpte des zwaards, die verbannende; er bleef niets over,
dat adem had; en Hazor verbrandde hij met vuur.

<span id="an_11:12">11:12</span> En Jozua nam al de steden dezer
koningen in, en al haar koningen, en hij sloeg hen met de scherpte des
zwaards, hen verbannende, gelijk als Mozes, de knecht des HEEREN geboden
had.

<span id="an_11:13">11:13</span> Alleenlijk verbrandden de Israelieten
geen steden, die op haar heuvelen stonden, behalve Hazor alleen; dat
verbrandde Jozua.

<span id="an_11:14">11:14</span> En al den roof dezer steden, en het
vee, roofden de kinderen Israels voor zich; alleenlijk sloegen zij al de
mensen met de scherpte des zwaards, totdat zij hen verdelgden; zij
lieten niet overblijven wat adem had.

<span id="an_11:15">11:15</span> Gelijk als de HEERE Mozes, Zijn knecht,
geboden had, alzo gebood Mozes aan Jozua; en alzo deed Jozua; hij deed
er niet een woord af van alles, wat de HEERE Mozes geboden had.

<span id="an_11:16">11:16</span> Alzo nam Jozua al dat land in, het
gebergte, en al het zuiden, en al het land van Gosen, en de laagte, en
het vlakke veld, en het gebergte Israels, en zijn laagte.

<span id="an_11:17">11:17</span> Van den kalen berg, die opwaarts naar
Seir gaat, tot Baal-Gad toe, in het dal van den Libanon, onder aan den
berg Hermon; al hun koningen nam hij ook, en sloeg hen, en doodde hen.

<span id="an_11:18">11:18</span> Vele dagen voerde Jozua krijg tegen al
deze koningen.

<span id="an_11:19">11:19</span> Er was geen stad, die vrede maakte met
de kinderen Israels, behalve de Hevieten, inwoners van Gibeon; zij namen
ze allen in door krijg.

<span id="an_11:20">11:20</span> Want het was van den HEERE, hun harten
te verstokken, dat zij Israel met oorlog tegemoet gingen, opdat hij hen
verbannen zoude, dat hun geen genade geschiedde, maar opdat hij hen
verdelgen zoude, gelijk als de HEERE Mozes geboden had.

<span id="an_11:21">11:21</span> Te dier tijde nu kwam Jozua, en roeide
de Enakieten uit, van het gebergte, van Hebron, van Debir, van Anab, en
van het ganse gebergte van Juda, en van het ganse gebergte van Israel;
Jozua verbande hen met hun steden.

<span id="an_11:22">11:22</span> Er bleef niemand van de Enakieten over
in het land der kinderen Israels; alleenlijk bleven zij over te Gaza, te
Gath, en te Asdod.

<span id="an_11:23">11:23</span> Alzo nam Jozua al dat land in, naar
alles, wat de HEERE tot Mozes gesproken had; en Jozua gaf het Israel ten
erve, naar hun afdelingen, naar hun stammen. En het land rustte van den
krijg.

<span id="an_12:1">12:1</span> Dit nu zijn de koningen des lands, die de
kinderen Israels geslagen hebben, en hun land erfelijk bezaten, aan gene
zijde van de Jordaan, tegen den opgang der zon; van de beek Arnon af tot
den berg Hermon, en het ganse vlakke veld tegen het oosten:

<span id="an_12:2">12:2</span> Sihon, de koning der Amorieten, die te
Hesbon woonde; die van Aroer af heerste, welke aan den oever der beek
Arnon is, en over het midden der beek en de helft van Gilead, en tot aan
de beek Jabbok, de landpale der kinderen Ammons;

<span id="an_12:3">12:3</span> En over het vlakke veld tot aan de zee
van Cinneroth tegen het oosten, en tot aan de zee des vlakken velds, de
Zoutzee, tegen het oosten, op den weg naar Beth-Jesimoth; en van het
zuiden beneden Asdoth-Pisga.

<span id="an_12:4">12:4</span> Daartoe de landpale van Og, den koning
van Bazan, die van het overblijfsel der reuzen was, wonende te Astharoth
en te Edrei.

<span id="an_12:5">12:5</span> En heerste over den berg Hermon, en over
Salcha, en over geheel Bazan, tot aan de landpale der Gezurieten, en der
Maachathieten; en de helft van Gilead, de landpale van Sihon, den koning
van Hesbon.

<span id="an_12:6">12:6</span> Mozes, de knecht des HEEREN, en de
kinderen Israels sloegen hen, en Mozes, de knecht des HEEREN, gaf aan de
Rubenieten en aan de Gadieten, en aan den halven stam van Manasse, dat
land tot een erfelijke bezitting.

<span id="an_12:7">12:7</span> Dit nu zijn de koningen des lands, die
Jozua sloeg, en de kinderen Israels, aan deze zijde van de Jordaan tegen
het westen, van Baal-Gad aan, in het dal van den Libanon, en tot aan den
kalen berg, die naar Seir opgaat; en Jozua gaf het aan de stammen
Israels tot een erfelijke bezitting, naar hun afdelingen.

<span id="an_12:8">12:8</span> Wat op het gebergte, en in de laagte, en
in het vlakke veld, en in de aflopingen der wateren, en in de woestijn,
en tegen het zuiden was: de Hethieten, de Amorieten, en Kanaanieten, de
Ferezieten, de Hevieten, en de Jebusieten.

<span id="an_12:9">12:9</span> De koning van Jericho, een; de koning van
Ai, die ter zijde van Beth-El is, een;

<span id="an_12:10">12:10</span> De koning van Jeruzalem, een; de koning
van Hebron, een;

<span id="an_12:11">12:11</span> De koning van Jarmuth, een; de koning
van Lachis, een;

<span id="an_12:12">12:12</span> De koning van Eglon, een; de koning
Gezer, een;

<span id="an_12:13">12:13</span> De koning van Debir, een; de koning van
Geder, een;

<span id="an_12:14">12:14</span> De koning van Horma, een; de koning van
Harad, een;

<span id="an_12:15">12:15</span> De koning van Libna, een; de koning van
Adullam, een;

<span id="an_12:16">12:16</span> De koning van Makkeda, een; de koning
van Beth-El, een;

<span id="an_12:17">12:17</span> De koning van Tappuah, een; de koning
van Hefer, een;

<span id="an_12:18">12:18</span> De koning van Afek, een; de koning van
Lassaron, een;

<span id="an_12:19">12:19</span> De koning van Madon, een; de koning van
Hazor, een;

<span id="an_12:20">12:20</span> De koning van Simron-Meron, een; de
koning van Achsaf, een;

<span id="an_12:21">12:21</span> De koning van Taanach, een; de koning
van Megiddo, een;

<span id="an_12:22">12:22</span> De koning van Kedes, een; de koning van
Jokneam, aan den Karmel, een;

<span id="an_12:23">12:23</span> De koning van Dor, tot Nafath-Dor, een;
de koning der heidenen te Gilgal, een;

<span id="an_12:24">12:24</span> De koning van Thirza, een. Al deze
koningen zijn een en dertig.

<span id="an_13:1">13:1</span> Jozua nu was oud, wel bedaagd; en de
HEERE zeide tot hem: Gij zijt oud geworden, welbedaagd, en er is zeer
veel lands overgebleven, om dat erfelijk te bezitten.

<span id="an_13:2">13:2</span> Dit is het land, dat overgebleven is; al
de grenzen der Filistijnen en het ganse Gesuri.

<span id="an_13:3">13:3</span> Van de Sichor, die voor aan Egypte is,
tot aan de landpale van Ekron tegen het noorden, dat den Kanaanieten
toegerekend wordt; vijf vorsten der Filistijnen, de Gazatiet en
Asdodiet, de Askeloniet, de Gathiet en Ekroniet, en de Avvieten.

<span id="an_13:4">13:4</span> Van het zuiden, het ganse land der
Kanaanieten, en Meara, die van de Sidoniers is, tot Afek toe, tot aan de
landpale der Amorieten.

<span id="an_13:5">13:5</span> Daartoe het land der Giblieten, en de
ganse Libanon tegen den opgang der zon, van Baal-Gad, onder aan den berg
Hermon, tot aan den ingang van Hamath.

<span id="an_13:6">13:6</span> Allen, die op het gebergte wonen van den
Libanon aan tot Misrefoth-maim toe, al de Sidoniers; Ik zal hen
verdrijven van het aangezicht der kinderen Israels; alleenlijk maak, dat
het Israel ten erfdeel valle, gelijk als Ik u geboden heb.

<span id="an_13:7">13:7</span> En nu, deel dit land tot een erfdeel aan
de negen stammen, en aan den halven stam van Manasse,

<span id="an_13:8">13:8</span> Met denwelken de Rubenieten en Gadieten
hun erfenis ontvangen hebben; dewelke Mozes hunlieden gaf aan gene zijde
van de Jordaan tegen het oosten, gelijk als Mozes, de knecht des HEEREN,
hun gegeven had:

<span id="an_13:9">13:9</span> Van Aroer aan, die aan den oever der beek
Arnon is, en de stad, die in het midden der beek is, en al het vlakke
land van Medeba tot Dibon toe;

<span id="an_13:10">13:10</span> En al de steden van Sihon, de koning
der Amorieten, die te Hesbon geregeerd heeft, tot aan de landpale der
kinderen Ammons;

<span id="an_13:11">13:11</span> En Gilead, en de landpale der
Gezurieten, en der Maachathieten, en den gansen berg Hermon, en gans
Bazan, tot Salcha toe;

<span id="an_13:12">13:12</span> Het ganse koninkrijk van Og, in Bazan,
die geregeerd heeft te Astharoth, en te Edrei; deze is overig gebleven
uit het overblijfsel der reuzen, dewelke Mozes heeft verslagen, en heeft
ze verdreven.

<span id="an_13:13">13:13</span> Doch de kinderen Israels verdreven de
Gezurieten en de Maachathieten niet; maar Gezur en Maachath woonden in
het midden van Israel tot op dezen dag.

<span id="an_13:14">13:14</span> Alleenlijk gaf hij den stam Levi geen
erfenis. De vuurofferen Gods, des HEEREN van Israel, zijn zijne erfenis,
gelijk als Hij tot hem gesproken had.

<span id="an_13:15">13:15</span> Alzo gaf Mozes aan den stam der
kinderen van Ruben, naar hun huisgezinnen,

<span id="an_13:16">13:16</span> Dat hun landpale was van Aroer af, dat
aan den oever der beek Arnon is, en de stad, die in het midden der beek
is, en al het vlakke land tot Medeba toe:

<span id="an_13:17">13:17</span> Hesbon en al haar steden, die in het
vlakke land zijn, Dibon, en Bamoth-Baal, en Beth-Baal-meon,

<span id="an_13:18">13:18</span> En Jahza, en Kedemoth, en Mefaath,

<span id="an_13:19">13:19</span> En Kirjathaim, en Sibma, en
Zeret-Hassahar op den berg des dals,

<span id="an_13:20">13:20</span> En Beth-Peor, en Asdoth-Pisga, en
Beth-Jesimoth;

<span id="an_13:21">13:21</span> En alle steden des vlakken lands, en
het ganse koninkrijk van Sihon, den koning der Amorieten, die te Hesbon
regeerde, denwelken Mozes geslagen heeft, mitsgaders de vorsten van
Midian, Evi, en Rekem, en Zur, en Hur, en Reba, geweldigen van Sihon,
inwoners des lands.

<span id="an_13:22">13:22</span> Daartoe hebben de kinderen Israels met
het zwaard gedood Bileam, den zoon van Beor, den voorzegger, nevens
degenen, die van hen verslagen zijn.

<span id="an_13:23">13:23</span> De landpale nu der kinderen van Ruben
was de Jordaan, en derzelver landpale; dat is het erfdeel der kinderen
van Ruben, naar hun huisgezinnen, de steden en haar dorpen.

<span id="an_13:24">13:24</span> En aan den stam van Gad, aan de
kinderen van Gad, naar hun huisgezinnen, gaf Mozes,

<span id="an_13:25">13:25</span> Dat hun landpale was Jaezer, en al de
steden van Gilead, en het halve land der kinderen Ammons, tot Aroer toe,
die voor aan Rabba is;

<span id="an_13:26">13:26</span> En van Hesbon af tot Ramath-Mizpa en
Betonim; en van Mahanaim tot aan de landpale van Debir;

<span id="an_13:27">13:27</span> En in het dal, Beth-haram, en
Beth-nimra, en Sukkoth, en Zefon, wat over was van het koninkrijk van
Sihon, den koning te Hesbon, de Jordaan en haar landpale, tot aan het
einde der zee van Cinnereth, over de Jordaan, tegen het oosten.

<span id="an_13:28">13:28</span> Dit is het erfdeel der kinderen van
Gad, naar hun huisgezinnen: de steden en haar dorpen.

<span id="an_13:29">13:29</span> Verder had Mozes aan den halven stam
van Manasse een erfenis gegeven, die aan den halven stam der kinderen
van Manasse bleef, naar hun huisgezinnen;

<span id="an_13:30">13:30</span> Zodat hun landpale was van Mahanaim af,
het ganse Bazan, het ganse koninkrijk van Og, den koning van Bazan, en
al de vlekken van Jair, die in Bazan zijn, zestig steden.

<span id="an_13:31">13:31</span> En het halve Gilead, en Astharoth, en
Edrei, steden des koninkrijks van Og in Bazan, waren van de kinderen van
Machir, den zoon van Manasse, namelijk de helft der kinderen van Machir,
naar hun huisgezinnen.

<span id="an_13:32">13:32</span> Dat is het, wat Mozes ten erve
uitgedeeld had in de velden van Moab, op gene zijde der Jordaan van
Jericho, tegen het oosten.

<span id="an_13:33">13:33</span> Maar aan den stam van Levi gaf Mozes
geen erfdeel; de HEERE, de God Israels, is Zelf hunlieder Erfdeel,
gelijk als Hij tot hen gesproken heeft.

<span id="an_14:1">14:1</span> Dit is nu hetgeen de kinderen Israels
geerfd hebben in het land Kanaan; hetwelk de priester Eleazar, en Jozua,
de zoon van Nun, en de hoofden der vaderen van de stammen der kinderen
Israels, hun hebben doen erven;

<span id="an_14:2">14:2</span> Door het lot hunner erfenis, gelijk als
de HEERE door den dienst van Mozes geboden had, aangaande de negen
stammen en den halven stam.

<span id="an_14:3">14:3</span> Want aan de twee stammen en den halven
stam had Mozes een erfdeel gegeven op gene zijde van de Jordaan; maar
aan de Levieten had hij geen erfdeel onder hen gegeven.

<span id="an_14:4">14:4</span> Want de kinderen van Jozef waren twee
stammen, Manasse en Efraim; en aan de Levieten gaven zij geen deel in
het land, maar steden om te bewonen, en derzelver voorsteden voor hun
vee en voor hun bezitting.

<span id="an_14:5">14:5</span> Gelijk als de HEERE Mozes geboden had,
alzo deden de kinderen Israels, en zij deelden het land.

<span id="an_14:6">14:6</span> Toen naderden de kinderen van Juda tot
Jozua, te Gilgal, en Kaleb, de zoon van Jefunne, de Keneziet, zeide tot
hem: Gij weet het woord, dat de HEERE tot Mozes, den man Gods, gesproken
heeft te Kades-Barnea, ter oorzake van mij, en ter oorzake van u.

<span id="an_14:7">14:7</span> Ik was veertig jaren oud, toen Mozes, de
knecht des HEEREN, mij uitgezonden heeft van Kades-Barnea, om het land
te verspieden, en ik hem antwoord bracht, gelijk als het in mijn hart
was.

<span id="an_14:8">14:8</span> Maar mijn broeders, die met mij opgegaan
waren, deden het hart des volks smelten; doch ik volhardde den HEERE,
mijn God, na te volgen.

<span id="an_14:9">14:9</span> Toen zwoer Mozes te dien zelven dage,
zeggende: Indien niet het land, waarop uw voet getreden heeft, u en uw
kinderen ten erfdeel zal zijn in eeuwigheid, dewijl gij volhard hebt den
HEERE, mijn God, na te volgen.

<span id="an_14:10">14:10</span> En nu, zie, de HEERE heeft mij in het
leven behouden, gelijk als Hij gesproken heeft; het zijn nu vijf en
veertig jaren, sedert dat de HEERE dit woord tot Mozes gesproken heeft,
toen Israel in de woestijn wandelde; en nu, zie, ik ben heden vijf en
tachtig jaren oud.

<span id="an_14:11">14:11</span> Ik ben nog heden zo sterk, gelijk als
ik was ten dage, toen Mozes mij uitzond; gelijk mijn kracht toen was,
alzo is nu mijn kracht, tot den oorlog, en om uit te gaan, en om in te
gaan.

<span id="an_14:12">14:12</span> En nu, geef mij dit gebergte, waarvan
de HEERE te dien dage gesproken heeft; want gij hebt het te dienzelven
dage gehoord, dat de Enakieten aldaar waren, en dat er grote vaste
steden waren; of de HEERE met mij ware, dat ik hen verdreef, gelijk als
de HEERE gesproken heeft.

<span id="an_14:13">14:13</span> Toen zegende hem Jozua, en hij gaf
Kaleb, den zoon van Jefunne, Hebron ten erfdeel.

<span id="an_14:14">14:14</span> Daarom werd Hebron aan Kaleb, den zoon
van Jefunne, den Keneziet, ten erfdeel tot op dezen dag; omdat hij
volhard had den HEERE, den God Israels, na te volgen.

<span id="an_14:15">14:15</span> De naam nu van Hebron was eertijds
Kirjath-Arba, die een groot mens geweest is onder de Enakieten. En het
land rustte van den krijg.

<span id="an_15:1">15:1</span> En het lot voor den stam der kinderen van
Juda, naar hun huisgezinnen, was: aan de landpale van Edom, de woestijn
Zin, zuidwaarts, was het uiterste tegen het zuiden;

<span id="an_15:2">15:2</span> Zodat hun landpale, tegen het zuiden, het
uiterste van de Zoutzee was, van de tong af, die tegen het zuiden ziet;

<span id="an_15:3">15:3</span> En zij gaat uit naar het zuiden tot den
opgang van Akrabbim, en gaat door naar Zin, en gaat op van het zuiden
naar Kades-Barnea, en gaat door Hezron, en gaat op naar Adar, en gaat om
Karkaa;

<span id="an_15:4">15:4</span> En gaat door naar Azmon, en komt uit aan
de beek van Egypte; en de uitgangen dezer landpale zullen naar de zee
zijn. Dit zal uw landpale tegen het zuiden zijn.

<span id="an_15:5">15:5</span> De landpale nu tegen het oosten zal de
Zoutzee zijn, tot aan het uiterste van de Jordaan; en de landpale, aan
de zijde tegen het noorden, zal zijn van de tong der zee, van het
uiterste van de Jordaan.

<span id="an_15:6">15:6</span> En deze landpale zal opgaan tot
Beth-hogla, en zal doorgaan van het noorden naar Beth-araba; en deze
landpale zal opgaan tot den steen van Bohan, den zoon van Ruben.

<span id="an_15:7">15:7</span> Verder zal deze landpale opgaan naar
Debir, van het dal van Achor, en zal noordwaarts zien naar Gilgal,
hetwelk tegen den opgang van Adummim is, die aan het zuiden der beek is.
Daarna zal deze landpale doorgaan tot het water van En-semes, en haar
uitgangen zullen wezen te En-rogel.

<span id="an_15:8">15:8</span> En deze landpale zal opgaan door het dal
van den zoon van Hinnom, aan de zijde van den Jebusiet van het zuiden,
dezelve is Jeruzalem; en deze landpale zal opwaarts gaan tot de spits
van den berg, die voor aan het dal van Hinnom is, westwaarts, hetwelk in
het uiterste van het dal der Refaieten is, tegen het noorden.

<span id="an_15:9">15:9</span> Daarna zal deze landpale strekken van de
hoogte des bergs tot aan de waterfontein Nefthoah, en uitgaan tot de
steden van het gebergte Efron. Verder zal deze landpale strekken naar
Baala; deze is Kirjath-Jearim.

<span id="an_15:10">15:10</span> Daarna zal deze landpale zich omkeren
Baala tegen het westen, naar het gebergte Seir, en zal doorgaan aan de
zijde van den berg Jearim van het noorden; deze is Chesalon; en zij zal
afkomen naar Beth-Semes, en door Timna gaan.

<span id="an_15:11">15:11</span> Verder zal deze landpale uitgaan aan de
zijde van Ekron, noordwaarts, en deze landpale zal strekken naar Sichron
aan, en over den berg Baala gaan, en uitgaan te Jabneel; en de uitgangen
dezer landpale zullen zijn naar de zee.

<span id="an_15:12">15:12</span> De landpale nu tegen het westen zal
zijn tot de grote zee en derzelver landpale. Dit is de landpale der
kinderen van Juda rondom heen, naar hun huisgezinnen.

<span id="an_15:13">15:13</span> Doch Kaleb, den zoon van Jefunne, had
hij een deel gegeven in het midden der kinderen van Juda, naar den mond
des HEEREN tot Jozua, de stad van Arba, vader van Enak, dat is Hebron.

<span id="an_15:14">15:14</span> En Kaleb verdreef van daar de drie
zonen van Enak, Sesai, en Ahiman, en Talmai, geboren van Enak.

<span id="an_15:15">15:15</span> En van daar toog hij opwaarts tot de
inwoners van Debir, (de naam van Debir nu was te voren Kirjath-Sefer).

<span id="an_15:16">15:16</span> En Kaleb zeide: Wie Kirjath-Sefer zal
slaan, en nemen haar in, dien zal ik ook mijn dochter Achsa tot een
vrouw geven.

<span id="an_15:17">15:17</span> Othniel nu, de zoon van Kenaz, den
broeder van Kaleb, nam haar in; en hij gaf hem Achsa, zijn dochter, tot
een vrouw.

<span id="an_15:18">15:18</span> En het geschiedde, als zij tot hem
kwam, zo porde zij hem aan, om een veld van haar vader te begeren; en
zij sprong van den ezel af; toen sprak Kaleb tot haar: Wat is u?

<span id="an_15:19">15:19</span> En zij zeide: Geef mij een zegen;
dewijl gij mij een dor land gegeven hebt, geef mij ook waterwellingen.
Toen gaf hij haar hoge waterwellingen en lage waterwellingen.

<span id="an_15:20">15:20</span> Dit is het erfdeel van den stam der
kinderen van Juda, naar hun huisgezinnen.

<span id="an_15:21">15:21</span> De steden nu, van het uiterste van den
stam der kinderen van Juda, tot de landpale van Edom, tegen het zuiden,
zijn: Kabzeel, en Eder, en Jagur,

<span id="an_15:22">15:22</span> En Kina, en Dimona, en Adada,

<span id="an_15:23">15:23</span> En Kedes, en Hazor, en Jithnan,

<span id="an_15:24">15:24</span> Zif, en Telem, en Bealoth,

<span id="an_15:25">15:25</span> En Hazor-Hadattha, en Kerioth-Hezron,
dat is Hazor,

<span id="an_15:26">15:26</span> Amam, en Sema, en Molada,

<span id="an_15:27">15:27</span> En Hazar-Gadda, en Hesmon, en
Beth-Palet,

<span id="an_15:28">15:28</span> En Hazar-Sual, en Beer-Seba, en
Bizjotheja,

<span id="an_15:29">15:29</span> Baala, en Ijim, en Azem,

<span id="an_15:30">15:30</span> En Eltholad, en Chesil, en Horma,

<span id="an_15:31">15:31</span> En Ziklag, en Madmanna, en Sanzanna,

<span id="an_15:32">15:32</span> En Lebaoth, en Silhim, en Ain, en
Rimmon. Al deze steden zijn negen en twintig en haar dorpen.

<span id="an_15:33">15:33</span> In de laagte zijn: Esthaol, en Zora, en
Asna,

<span id="an_15:34">15:34</span> En Zanoah, en En-gannim, Tappuah, en
Enam,

<span id="an_15:35">15:35</span> Jarmuth, en Adullam, Socho en Azeka,

<span id="an_15:36">15:36</span> En Saaraim, en Adithaim, en Gedera, en
Gederothaim; veertien steden en haar dorpen.

<span id="an_15:37">15:37</span> Zenan, en Hadasa, en Migdal-gad,

<span id="an_15:38">15:38</span> En Dilan, en Mizpa, en Jokteel,

<span id="an_15:39">15:39</span> Lachis, en Bozkath, en Eglon,

<span id="an_15:40">15:40</span> En Chabbon, en Lahmas, en Chitlis,

<span id="an_15:41">15:41</span> En Gederoth, Beth-Dagon, en Naama, en
Makkeda; zestien steden en haar dorpen.

<span id="an_15:42">15:42</span> Libna, en Ether, en Asan,

<span id="an_15:43">15:43</span> En Jiftah, en Asna, en Nezib,

<span id="an_15:44">15:44</span> En Kehila, en Achzib, en Mareza; negen
steden en haar dorpen.

<span id="an_15:45">15:45</span> Ekron, en haar onderhorige plaatsen, en
haar dorpen.

<span id="an_15:46">15:46</span> Van Ekron, en naar de zee toe; alle,
die aan de zijde van Asdod zijn, en haar dorpen;

<span id="an_15:47">15:47</span> Asdod, haar onderhorige plaatsen en
haar dorpen; Gaza, haar onderhorige plaatsen en haar dorpen, tot aan de
rivier van Egypte; en de grote zee, en haar landpale.

<span id="an_15:48">15:48</span> Op het gebergte nu: Samir, en Jatthir,
en Socho,

<span id="an_15:49">15:49</span> En Danna, en Kirjath-Sanna, die is
Debir,

<span id="an_15:50">15:50</span> En Anab, en Estemo, en Anim,

<span id="an_15:51">15:51</span> En Gosen, en Holon, en Gilo; elf steden
en haar dorpen.

<span id="an_15:52">15:52</span> Arab, en Duma, en Esan,

<span id="an_15:53">15:53</span> En Janum, en Beth-Tappuah, en Afeka,

<span id="an_15:54">15:54</span> En Humta, en Kirjath-Arba, die is
Hebron, en Zior; negen steden en haar dorpen.

<span id="an_15:55">15:55</span> Maon, Karmel, en Zif, en Juta,

<span id="an_15:56">15:56</span> En Jizreel, en Jokdeam, en Zanoah,

<span id="an_15:57">15:57</span> Kain, Gibea, en Timna; tien steden en
haar dorpen.

<span id="an_15:58">15:58</span> Halhul, Beth-Zur, en Gedor,

<span id="an_15:59">15:59</span> En Maarath, en Beth-Anoth, en Eltekon;
zes steden en haar dorpen.

<span id="an_15:60">15:60</span> Kirjath-Baal, die is Kirjath-Jearim, en
Rabba; twee steden en haar dorpen.

<span id="an_15:61">15:61</span> In de woestijn: Beth-araba, Middin en
Sechacha,

<span id="an_15:62">15:62</span> En Nibsan, en de Zoutstad, en Engedi;
zes steden en haar dorpen.

<span id="an_15:63">15:63</span> Maar de kinderen van Juda konden de
Jebusieten, inwoners van Jeruzalem, niet verdrijven; alzo woonden de
Jebusieten bij de kinderen van Juda te Jeruzalem, tot dezen dag toe.

<span id="an_16:1">16:1</span> Daarna kwam het lot der kinderen van
Jozef uit: van de Jordaan bij Jericho, aan het water van Jericho,
oostwaarts, de woestijn opgaande van Jericho, door het gebergte Beth-El;

<span id="an_16:2">16:2</span> En het komt van Beth-El uit naar Luz; en
het gaat door tot de landpale des Archiets, tot Ataroth toe;

<span id="an_16:3">16:3</span> En het gaat af tegen het westen naar de
landpale Jafleti, tot aan de landpale van het benedenste Beth-horon, en
tot Gezer; en haar uitgangen zijn aan de zee.

<span id="an_16:4">16:4</span> Alzo hebben hun erfdeel bekomen de
kinderen van Jozef, Manasse en Efraim.

<span id="an_16:5">16:5</span> De landpale nu der kinderen van Efraim,
naar hun huisgezinnen, is deze: te weten, de landpale huns erfdeels was
oostwaarts Atroth-Addar tot aan het bovenste Beth-Horon.

<span id="an_16:6">16:6</span> En deze landpale gaat uit tegen het
westen bij Michmetath, van het noorden, en deze landpale keert zich om
tegen het oosten naar Thaanath-Silo, en gaat door dezelve van het oosten
naar Janoah;

<span id="an_16:7">16:7</span> En komt af van Janoah naar Ataroth en
Naharoth, en stoot aan Jericho, en gaat uit aan de Jordaan.

<span id="an_16:8">16:8</span> Van Tappuah gaat deze landpale westwaarts
naar de beek Kana, en haar uitgangen zijn aan de zee. Dit is het erfdeel
van den stam der kinderen van Efraim, naar hun huisgezinnen.

<span id="an_16:9">16:9</span> En de steden, die afgezonderd waren voor
de kinderen van Efraim, waren in het midden van het erfdeel der kinderen
van Manasse, al die steden en haar dorpen.

<span id="an_16:10">16:10</span> En zij verdreven de Kanaanieten niet,
die te Gezer woonden; alzo woonden die Kanaanieten in het midden der
Efraimieten tot op dezen dag; maar zij waren onder schatting dienende.

<span id="an_17:1">17:1</span> De stam van Manasse had ook een lot,
omdat hij de eerstgeborene van Jozef was: te weten Machir, de
eerstgeborene van Manasse, de vader van Gilead; omdat hij een krijgsman
was, zo had hij Gilead en Bazan.

<span id="an_17:2">17:2</span> Ook hadden de overgebleven kinderen van
Manasse een lot, naar hun huisgezinnen; te weten de kinderen van
Abiezer, en de kinderen van Helek, en de kinderen van Asriel, en de
kinderen van Sechem, en de kinderen van Hefer, en de kinderen van
Semida. Dit zijn de mannelijke kinderen van Manasse, den zoon van Jozef,
naar hun huisgezinnen.

<span id="an_17:3">17:3</span> Zelafead nu, de zoon van Hefer, den zoon
van Gilead, den zoon van Machir, den zoon van Manasse, had geen zonen,
maar dochters; en dit zijn de namen zijner dochteren: Machla en Noa,
Hogla, Milka en Tirza.

<span id="an_17:4">17:4</span> Dezen dan traden toe voor het aangezicht
van Eleazar, den priester, en voor het aangezicht van Jozua, den zoon
van Nun, en voor het aangezicht der oversten, zeggende: De HEERE heeft
Mozes geboden, dat men ons een erfdeel geven zou in het midden onzer
broederen. Daarom gaf hij haar, naar den mond des HEEREN, een erfdeel in
het midden der broederen van haar vader.

<span id="an_17:5">17:5</span> En aan Manasse vielen tien snoeren toe,
behalve het land Gilead en Bazan, dat op gene zijde van de Jordaan is.

<span id="an_17:6">17:6</span> Want de dochteren van Manasse erfden een
erfdeel in het midden zijner zonen; en het land Gilead hadden de
overgebleven kinderen van Manasse.

<span id="an_17:7">17:7</span> Zodat de landpale van Manasse was van
Aser af tot Michmetath, die voor aan Sichem is; en deze landpale gaat
ter rechterhand tot aan de inwoners van En-Tappuah.

<span id="an_17:8">17:8</span> Manasse had wel het land van Tappuah,
maar Tappuah zelve, aan de landpale van Manasse, hadden de kinderen van
Efraim.

<span id="an_17:9">17:9</span> Daarna komt de landpale af naar de beek
Kana tegen het zuiden der beek. Deze steden zijn van Efraim in het
midden der steden van Manasse; en de landpale van Manasse is aan het
noorden der beek, en haar uitgangen zijn aan de zee.

<span id="an_17:10">17:10</span> Het was van Efraim tegen het zuiden, en
tegen het noorden was het van Manasse, en de zee was zijn landpale; en
aan het noorden stieten zij aan Aser, en aan het oosten aan Issaschar.

<span id="an_17:11">17:11</span> Want Manasse had, in Issaschar en in
Aser, Beth-Sean en haar onderhorige plaatsen, en Jibleam en haar
onderhorige plaatsen, en de inwoners te Dor en haar onderhorige
plaatsen, en de inwoners te En-Dor en haar onderhorige plaatsen, en de
inwoners te Thaanach en haar onderhorige plaatsen, en de inwoners te
Megiddo en haar onderhorige plaatsen: drie landstreken.

<span id="an_17:12">17:12</span> En de kinderen van Manasse konden de
inwoners van die steden niet verdrijven; want de Kanaanieten wilden in
hetzelve land wonen.

<span id="an_17:13">17:13</span> En het geschiedde, als de kinderen
Israels sterk werden, zo maakten zij de Kanaanieten cijnsbaar; maar zij
verdreven hen niet ganselijk.

<span id="an_17:14">17:14</span> Toen spraken de kinderen van Jozef tot
Jozua, zeggende: Waarom hebt gij mij ten erfdeel maar een lot en een
snoer gegeven, daar ik toch een groot volk ben, voor zoveel de HEERE mij
dus verre gezegend heeft?

<span id="an_17:15">17:15</span> Jozua nu zeide tot henlieden: Dewijl
gij een groot volk zijt, zo ga op naar het woud, en houw daar voor u af
in het land der Ferezieten en der Refaieten, dewijl u het gebergte van
Efraim te eng is.

<span id="an_17:16">17:16</span> Toen zeiden de kinderen van Jozef: Dat
gebergte zou ons niet genoegzaam zijn; er zijn ook ijzeren wagens bij
alle Kanaanieten, die in het land des dals wonen, bij die te Beth-Sean
en haar onderhorige plaatsen, en die in het dal van Jizreel zijn.

<span id="an_17:17">17:17</span> Verder sprak Jozua tot het huis van
Jozef, tot Efraim en tot Manasse, zeggende: Gij zijt een groot volk, en
gij hebt grote kracht, gij zult geen een lot hebben;

<span id="an_17:18">17:18</span> Maar het gebergte zal het uwe zijn; en
dewijl het een woud is, zo houw het af, zo zullen zijn uitgangen de uwe
zijn; want gij zult de Kanaanieten verdrijven, al hebben zij ijzeren
wagens, al zijn zij sterk.

<span id="an_18:1">18:1</span> En de ganse vergadering van de kinderen
Israels verzamelde zich te Silo, en zij richtten aldaar op de tent der
samenkomst, nadat het land voor hen onderworpen was.

<span id="an_18:2">18:2</span> En er bleven over onder de kinderen
Israels, aan dewelken zij hun erfdeel niet uitgedeeld hadden, zeven
stammen.

<span id="an_18:3">18:3</span> En Jozua zeide tot de kinderen Israels:
Hoe lang houdt gij u zo slap, om voort te gaan, om het land te beerven,
hetwelk de HEERE, de God uwer vaderen, u gegeven heeft?

<span id="an_18:4">18:4</span> Geeft voor ulieden drie mannen van elken
stam, dat ik ze heenzende, en zij zich opmaken, en het land
doorwandelen, en beschrijven hetzelve naar hun erven, en weder tot mij
komen.

<span id="an_18:5">18:5</span> Zij nu zullen het delen in zeven delen;
Juda zal blijven op zijn landpale van het zuiden, en het huis van Jozef
zal blijven op zijn landpale van het noorden.

<span id="an_18:6">18:6</span> En gijlieden zult het land beschrijven in
zeven delen, en tot mij herwaarts brengen, dat ik voor ulieden het lot
hier werpe voor het aangezicht des HEEREN, onzes Gods.

<span id="an_18:7">18:7</span> Want de Levieten hebben geen deel in het
midden van ulieden; maar het priesterdom des HEEREN is hun erfdeel. Gad
nu, en Ruben, en de halve stam van Manasse, hebben hun erfdeel genomen
op gene zijde van de Jordaan, oostwaarts, hetwelk hun Mozes, de knecht
des HEEREN, gegeven heeft.

<span id="an_18:8">18:8</span> Toen maakten zich die mannen op, en
gingen heen. En Jozua gebood hun, die heengingen om het land te
beschrijven, zeggende: Gaat, en doorwandelt het land, en beschrijft het;
komt dan weder tot mij, zo zal ik ulieden hier het lot werpen, voor het
aangezicht des HEEREN, te Silo.

<span id="an_18:9">18:9</span> De mannen dan gingen heen, en togen het
land door en beschreven het, naar de steden, in zeven delen, in een
boek; en kwamen weder tot Jozua in het leger te Silo.

<span id="an_18:10">18:10</span> Toen wierp Jozua het lot voor hen te
Silo, voor het aangezicht des HEEREN. En Jozua deelde aldaar den
kinderen Israels het land, naar hun afdelingen.

<span id="an_18:11">18:11</span> En het lot van den stam der kinderen
van Benjamin kwam op, naar hun huisgezinnen; en de landpale van hun lot
ging uit tussen de kinderen van Juda, en tussen de kinderen van Jozef.

<span id="an_18:12">18:12</span> En hun landpale was naar den hoek
noordwaarts van de Jordaan; en deze landpale gaat opwaarts aan de zijde
van Jericho van het noorden, en gaat op door het gebergte westwaarts, en
haar uitgangen zijn aan de woestijn van Beth-Aven.

<span id="an_18:13">18:13</span> En van daar gaat de landpale door naar
Luz, aan de zijde van Luz, welke is Beth-El, zuidwaarts; en deze
landpale gaat af naar Atroth-Addar, aan den berg, die aan de zuidzijde
van het benedenste Beth-Horon is.

<span id="an_18:14">18:14</span> En die landpale strekt en keert zich
om, naar den westhoek zuidwaarts van den berg, die tegenover Beth-horon
zuidwaarts is, en haar uitgangen zijn aan Kirjath-Baal (welke is
Kirjath-Jearim), een stad der kinderen van Juda. Dit is de hoek ten
westen.

<span id="an_18:15">18:15</span> De hoek nu ten zuiden is aan het
uiterste van Kirjath-Jearim; en deze landpale gaat uit ten westen, en
zij komt uit aan de fontein der wateren van Neftoah.

<span id="an_18:16">18:16</span> En deze landpale gaat af tot aan het
uiterste des bergs, die tegenover het dal van den zoon van Hinnom is,
die in het dat der Refaiten is tegen het noorden; en gaat af door het
dal van Hinnom, aan de zijde der Jebusieten zuidwaarts, en gaat af aan
de fontein van Rogel;

<span id="an_18:17">18:17</span> En strekt zich van het noorden, en gaat
uit te En-semes; van daar gaat zij uit naar Geliloth, welke is tegenover
den opgang naar Adummim, en zij gaat af aan den steen van Bohan, den
zoon van Ruben;

<span id="an_18:18">18:18</span> En gaat door ter zijde tegenover Araba
naar het noorden, en gaat af te Araba.

<span id="an_18:19">18:19</span> Verder gaat deze landpale door aan de
zijde van Beth-hogla noordwaarts, en de uitgangen van deze landpale zijn
aan de tong der Zoutzee noordwaarts, aan het uiterste van de Jordaan
zuidwaarts. Dit is de zuiderlandpale.

<span id="an_18:20">18:20</span> De Jordaan nu bepaalt haar aan den hoek
naar het oosten. Dit is het erfdeel der kinderen van Benjamin, in hun
landpalen rondom, naar hun huisgezinnen.

<span id="an_18:21">18:21</span> De steden nu van den stam der kinderen
van Benjamin, naar hun huisgezinnen, zijn: Jericho, en Beth-hogla, en
Emek-Keziz,

<span id="an_18:22">18:22</span> En Beth-araba, en Zemaraim, en Beth-El,

<span id="an_18:23">18:23</span> En Haavvim, en Para, en Ofra,

<span id="an_18:24">18:24</span> Chefar-haammonai, en Ofni, en Gaba;
twaalf steden en haar dorpen.

<span id="an_18:25">18:25</span> Gibeon, en Rama, en Beeroth,

<span id="an_18:26">18:26</span> En Mizpa, en Chefira, en Moza,

<span id="an_18:27">18:27</span> En Rekem, en Jirpeel, en Tharala,

<span id="an_18:28">18:28</span> En Zela, Elef en Jebusi (deze is
Jeruzalem), Gibath, Kirjath: veertien steden mitsgaders haar dorpen. Dit
is het erfdeel der kinderen van Benjamin, naar hun huisgezinnen.

<span id="an_19:1">19:1</span> Daarna ging het tweede lot uit voor
Simeon, voor den stam der kinderen van Simeon, naar hun huisgezinnen; en
hun erfdeel was in het midden van het erfdeel der kinderen van Juda.

<span id="an_19:2">19:2</span> En zij hadden in hun erfdeel: Beer-seba,
en Seba, en Molada,

<span id="an_19:3">19:3</span> En Hazar-Sual, en Bala, en Azem,

<span id="an_19:4">19:4</span> En Eltholad, en Bethul, en Horma,

<span id="an_19:5">19:5</span> En Ziklag, en Beth-hammerchaboth, en
Hazar-Suza,

<span id="an_19:6">19:6</span> En Beth-Lebaoth, en Saruhen; dertien
steden en haar dorpen.

<span id="an_19:7">19:7</span> Ain, Rimmon, en Ether, en Asan; vier
steden en haar dorpen;

<span id="an_19:8">19:8</span> En al de dorpen, die rondom deze steden
waren, tot Baalath-Beer, dat is Ramath tegen het zuiden. Dit is het
erfdeel van den stam der kinderen van Simeon, naar hun huisgezinnen.

<span id="an_19:9">19:9</span> Het erfdeel der kinderen van Simeon is
onder het snoer der kinderen van Juda; want het erfdeel der kinderen van
Juda was te groot voor hen; daarom erfden de kinderen van Simeon in het
midden van hun erfdeel.

<span id="an_19:10">19:10</span> Daarna kwam het derde lot op voor de
kinderen van Zebulon, naar hun huisgezinnen; en de landpale van hun
erfdeel was tot aan Sarid.

<span id="an_19:11">19:11</span> En hun landpale gaat opwaarts naar het
westen en Mar-ala, en reikt tot Dabbaseth, en reikt tot aan de beek, die
voor aan Jokneam is.

<span id="an_19:12">19:12</span> En zij wendt zich van Sarid oostwaarts
tegen den opgang der zon, tot de landpale van Chisloth-Thabor, en zij
komt uit te Dobrath, en gaat opwaarts naar Jafia.

<span id="an_19:13">19:13</span> En van daar gaat zij oostwaarts door
naar den opgang, naar Gath-Hefer, te Eth-Kazin, en zij komt uit te
Rimmon-Methoar, hetwelk is Nea.

<span id="an_19:14">19:14</span> En deze landpale keert zich om tegen
het noorden naar Hannathon, en haar uitgangen zijn het dal van
Jiftah-El.

<span id="an_19:15">19:15</span> En Kattath, en Nahalal, en Simron, en
Jidala, en Bethlehem; twaalf steden en haar dorpen.

<span id="an_19:16">19:16</span> Dit is het erfdeel der kinderen van
Zebulon, naar hun huisgezinnen; deze steden en haar dorpen.

<span id="an_19:17">19:17</span> Het vierde lot ging uit voor Issaschar,
voor de kinderen van Issaschar, naar hun huisgezinnen.

<span id="an_19:18">19:18</span> En hun landpale was Jizreela, en
Chesulloth, en Sunem,

<span id="an_19:19">19:19</span> En Hafaraim, en Sion, en Anacharath,

<span id="an_19:20">19:20</span> En Rabbith, en Kisjon, en Ebez,

<span id="an_19:21">19:21</span> En Remeth, en En-gannim, en En-hadda,
en Beth-Pazzez.

<span id="an_19:22">19:22</span> En deze landpale reikt aan Thabor, en
Sahazima, en Beth-Semes; en de uitgangen van hun landpale zijn aan de
Jordaan; zestien steden en haar dorpen.

<span id="an_19:23">19:23</span> Dit is het erfdeel van den stam der
kinderen van Issaschar, naar hun huisgezinnen, de steden en haar dorpen.

<span id="an_19:24">19:24</span> Toen ging het vijfde lot voor den stam
der kinderen van Aser uit, naar hun huisgezinnen.

<span id="an_19:25">19:25</span> En hun landpale was Helkath, en Hali,
en Beten, en Achsaf,

<span id="an_19:26">19:26</span> En Allammelech, en Am-ad, en Mis-al; en
zij reikt aan Karmel westwaarts, en aan Sichor-Libnath;

<span id="an_19:27">19:27</span> En wendt zich tegen den opgang der zon
naar Beth-Dagon, en reikt aan Zebulon, en aan het dal Jiftha-El
noordwaarts naar Beth-Emek, en Nehiel, en komt uit tot Kabul ter
linkerhand;

<span id="an_19:28">19:28</span> En Ebron, en Rehob, en Hammon, en Kana,
tot aan groot Sidon.

<span id="an_19:29">19:29</span> En deze landpale wendt zich naar Rama,
en tot aan de vaste stad Tyrus; dan keert deze landpale naar Hosa, en
haar uitgangen zijn aan de zee, van het landsnoer strekkende naar
Achzib,

<span id="an_19:30">19:30</span> En Umma, en Afek, en Rehob; twee en
twintig steden en haar dorpen.

<span id="an_19:31">19:31</span> Dit is het erfdeel van den stam der
kinderen van Aser, naar hun huisgezinnen, deze steden en haar dorpen.

<span id="an_19:32">19:32</span> Het zesde lot ging uit voor de kinderen
van Nafthali, voor de kinderen van Nafthali, naar hun huisgezinnen.

<span id="an_19:33">19:33</span> En hun landpale is van Helef, van Allon
tot Zaanannim, en Adami-Nekeb, en Jabneel, tot Lakkum; en haar uitgangen
zijn aan de Jordaan.

<span id="an_19:34">19:34</span> En deze landpale wendt zich westwaarts
naar Asnoth-Thabor, en van daar gaat zij voort naar Hukkok, en zij reikt
aan Zebulon tegen het zuiden, en aan Aser reikt zij tegen het westen, en
aan Juda aan de Jordaan tegen den opgang der zon.

<span id="an_19:35">19:35</span> De vaste steden nu zijn: Ziddim, Zer en
Hammath, Rakkath en Cinnereth,

<span id="an_19:36">19:36</span> En Adama, en Rama, en Hazor,

<span id="an_19:37">19:37</span> En Kedes, en Edrei, en En-Hazor,

<span id="an_19:38">19:38</span> En Jiron, en Migdal-El, Horem en
Beth-Anath, en Beth-Semes; negentien steden en haar dorpen.

<span id="an_19:39">19:39</span> Dit is het erfdeel van den stam der
kinderen van Nafthali, naar hun huisgezinnen, de steden en haar dorpen.

<span id="an_19:40">19:40</span> Het zevende lot ging uit voor den stam
der kinderen van Dan, naar hun huisgezinnen.

<span id="an_19:41">19:41</span> En de landpale van hun erfdeel was:
Zora, en Esthaol, en Ir-Semes,

<span id="an_19:42">19:42</span> En Saalabbin, en Ajalon, en Jithla,

<span id="an_19:43">19:43</span> En Elon, en Timnatha, en Ekron,

<span id="an_19:44">19:44</span> En Elteke, en Gibbethon, en Baalath,

<span id="an_19:45">19:45</span> En Jehud, en Bene-Berak, en
Gath-Rimmon,

<span id="an_19:46">19:46</span> En Me-Jarkon, en Rakkon, met de
landpale tegenover Jafo.

<span id="an_19:47">19:47</span> Doch de landpale der kinderen van Dan
was hun klein uitgekomen; daarom togen de kinderen van Dan op, en
krijgden tegen Lesem, en namen haar in, en sloegen haar met de scherpte
des zwaards, en erfden haar, en woonden daarin; en zij noemden Lesem,
Dan, naar den naam van hun vader Dan.

<span id="an_19:48">19:48</span> Dit is het erfdeel van de stam der
kinderen van Dan, naar hun huisgezinnen, deze steden en haar dorpen.

<span id="an_19:49">19:49</span> Toen zij nu geeindigd hadden het land
erfelijk te delen, naar zijn landpale, zo gaven de kinderen Israels aan
Jozua, den zoon van Nun, een erfdeel in het midden van hen.

<span id="an_19:50">19:50</span> Naar den mond des HEEREN gaven zij hem
die stad, welke hij begeerde, Thimnath-Serah, op het gebergte van
Efraim; en hij bouwde die stad, en woonde in dezelve.

<span id="an_19:51">19:51</span> Dit zijn de erfdelen, welke Eleazar, de
priester, en Jozua, de zoon van Nun, en de hoofden der vaderen van de
stammen, door het lot aan de kinderen Israels erfelijk uitdeelden te
Silo, voor het aangezicht des HEEREN, aan de deur van de tent der
samenkomst. Aldus maakten zij een einde van het uitdelen des lands.

<span id="an_20:1">20:1</span> Verder sprak de HEERE tot Jozua,
zeggende:

<span id="an_20:2">20:2</span> Spreek tot de kinderen Israels, zeggende:
Geeft voor ulieden de vrijsteden, waarvan Ik met ulieden gesproken heb
door den dienst van Mozes.

<span id="an_20:3">20:3</span> Dat daarheen vliede de doodslager, die
een ziel door dwaling, niet met wetenschap, verslaat; opdat zij ulieden
zijn tot een toevlucht voor den bloedwreker.

<span id="an_20:4">20:4</span> Als hij vlucht tot een van die steden, zo
zal hij staan aan de deur der stadspoort, en hij zal zijn woorden
spreken voor de oren van de oudsten derzelver stad; dan zullen zij hem
tot zich in de stad nemen, en hem plaats geven, dat hij bij hen wone.

<span id="an_20:5">20:5</span> En als de bloedwreker hem najaagt, zo
zullen zij den doodslager in zijn hand niet overgeven, dewijl hij zijn
naaste niet met wetenschap verslagen heeft, en hem gisteren en
eergisteren niet heeft gehaat.

<span id="an_20:6">20:6</span> En hij zal in dezelve stad wonen, totdat
hij sta voor het aangezicht der vergadering voor het gericht, totdat de
hogepriester sterve, die in die dagen zijn zal; dan zal de doodslager
wederkeren, en komen tot zijn stad, en tot zijn huis, tot de stad, van
waar hij gevloden is.

<span id="an_20:7">20:7</span> Toen heiligden zij Kedes in Galilea, op
het gebergte van Nafthali, en Sichem op het gebergte van Efraim, en
Kirjath-Arba, deze is Hebron, op het gebergte van Juda.

<span id="an_20:8">20:8</span> En aan gene zijde van de Jordaan, van
Jericho oostwaarts, gaven zij Bezer in de woestijn, in het platte land,
van den stam van Ruben; en Ramoth in Gilead, van den stam van Gad; en
Golan in Bazan, van den stam van Manasse.

<span id="an_20:9">20:9</span> Dit nu zijn de steden, die bestemd waren
voor al de kinderen Israels, en voor den vreemdeling, die in het midden
van henlieden verkeert, opdat derwaarts vluchte al wie een ziel slaat
door dwaling; opdat hij niet sterve door de hand des bloedwrekers,
totdat hij voor het aangezicht der vergadering gestaan zal hebben.

<span id="an_21:1">21:1</span> Toen naderden de hoofden der vaderen van
de Levieten tot Eleazar, den priester, en tot Jozua, den zoon van Nun,
en tot de hoofden der vaderen van de stammen der kinderen Israels;

<span id="an_21:2">21:2</span> En zij spraken tot hen, te Silo, in het
land Kanaan, zeggende: De HEERE heeft geboden door den dienst van Mozes,
dat men ons steden te bewonen geven zou, en haar voorsteden voor onze
beesten.

<span id="an_21:3">21:3</span> Daarom gaven de kinderen Israels aan de
Levieten van hun erfdeel, naar den mond des HEEREN, deze steden en de
voorsteden derzelve.

<span id="an_21:4">21:4</span> Toen ging het lot uit voor de
huisgezinnen der Kahathieten; en voor de kinderen van Aaron, den
priester, uit de Levieten, waren van den stam van Juda, en van den stam
van Simeon, en van den stam van Benjamin, door het lot, dertien steden.

<span id="an_21:5">21:5</span> En aan de overgebleven kinderen van
Kahath vielen, bij het lot, van de huisgezinnen van den stam van Efraim,
en van den stam van Dan, en van den halven stam van Manasse, tien
steden.

<span id="an_21:6">21:6</span> En aan den kinderen van Gerson, van de
huisgezinnen van den stam van Issaschar, en van den stam van Aser, en
van den stam van Nafthali, en van den halven stam van Manasse, in Bazan,
bij het lot, dertien steden.

<span id="an_21:7">21:7</span> Aan de kinderen van Merari, naar hun
huisgezinnen, van den stam van Ruben, en van den stam van Gad, en van
den stam van Zebulon, twaalf steden.

<span id="an_21:8">21:8</span> Alzo gaven de kinderen Israels aan de
Levieten deze steden en haar voorsteden, bij het lot, gelijk de HEERE
geboden had door den dienst van Mozes.

<span id="an_21:9">21:9</span> Verder gaven zij van den stam der
kinderen van Juda, en van den stam der kinderen van Simeon, deze steden,
die men bij name noemde;

<span id="an_21:10">21:10</span> Dat zij waren van de kinderen van
Aaron, van de huisgezinnen der Kahathieten, uit de kinderen van Levi;
want het eerste lot was het hunne.

<span id="an_21:11">21:11</span> Zo gaven zij hun de stad van Arba, den
vader van Anok (zij is Hebron), op den berg van Juda, en haar voorsteden
rondom haar.

<span id="an_21:12">21:12</span> Maar het veld der stad en haar dorpen,
gaven zij aan Kaleb, den zoon van Jefunne, tot zijn bezitting.

<span id="an_21:13">21:13</span> Alzo gaven zij aan de kinderen van den
priester Aaron de vrijstad des doodslagers, Hebron en haar voorsteden,
en Libna en haar voorsteden;

<span id="an_21:14">21:14</span> En Jatthir en haar voorsteden, en
Esthemoa en haar voorsteden;

<span id="an_21:15">21:15</span> En Holon en haar voorsteden, en Debir
en haar voorsteden;

<span id="an_21:16">21:16</span> En Ain en haar voorsteden, en Jutta en
haar voorsteden, en Beth-Semes en haar voorsteden; negen steden van deze
twee stammen.

<span id="an_21:17">21:17</span> En van den stam van Benjamin, Gibeon en
haar voorsteden, Geba en haar voorsteden;

<span id="an_21:18">21:18</span> Anathoth en haar voorsteden, en Almon
en haar voorsteden: vier steden.

<span id="an_21:19">21:19</span> Al de steden der kinderen van Aaron, de
priesteren, waren dertien steden en haar voorsteden.

<span id="an_21:20">21:20</span> De huisgezinnen nu der kinderen van
Kahath, de Levieten, die overgebleven waren van de kinderen van Kahath,
die hadden de steden huns lots van den stam van Efraim.

<span id="an_21:21">21:21</span> En zij gaven hun Sichem, een vrijstad
des doodslagers, en haar voorsteden, op den berg Efraim, en Gezer en
haar voorsteden;

<span id="an_21:22">21:22</span> En Kibzaim en haar voorsteden, en
Beth-horon en haar voorsteden: vier steden.

<span id="an_21:23">21:23</span> En van den stam van Dan, Elteke en haar
voorsteden, Gibbethon en haar voorsteden;

<span id="an_21:24">21:24</span> Ajalon en haar voorsteden, Gath-Rimmon
en haar voorsteden: vier steden.

<span id="an_21:25">21:25</span> En van den halven stam van Manasse,
Thaanach en haar voorsteden, en Gath-Rimmon en haar voorsteden: twee
steden.

<span id="an_21:26">21:26</span> Al de steden voor de huisgezinnen van
de overige kinderen van Kahath zijn tien, met haar voorsteden.

<span id="an_21:27">21:27</span> En aan de kinderen van Gerson, van de
huisgezinnen der Levieten, van den halven stam van Manasse, de vrijstad
des doodslagers, Golan in Bazan, en haar voorsteden, en Beesthera en
haar voorsteden: twee steden.

<span id="an_21:28">21:28</span> En van den stam van Issaschar, Kisjon
en haar voorsteden, en Dobrath en haar voorsteden;

<span id="an_21:29">21:29</span> Jarmuth en haar voorsteden, En-gannim
en haar voorsteden: vier steden.

<span id="an_21:30">21:30</span> En van den stam van Aser, Misal en haar
voorsteden, Abdon en haar voorsteden;

<span id="an_21:31">21:31</span> En Helkath en haar voorsteden, en Rehob
en haar voorsteden: vier steden.

<span id="an_21:32">21:32</span> En van den stam van Nafthali, de
vrijstad des doodslagers, Kedes in Galilea, en haar voorsteden, en
Hammoth-Dor en haar voorsteden, en Karthan en haar voorsteden: drie
steden.

<span id="an_21:33">21:33</span> Al de steden der Gersonieten, naar hun
huisgezinnen, zijn dertien steden en haar voorsteden.

<span id="an_21:34">21:34</span> Aan de huisgezinnen nu van de kinderen
van Merari, van de overige Levieten, werd gegeven van den stam van
Zebulon, Jokneam en haar voorsteden, Kartha en haar voorsteden;

<span id="an_21:35">21:35</span> Dimna en haar voorsteden, Nahalal en
haar voorsteden: vier steden.

<span id="an_21:36">21:36</span> En van den stam van Ruben, Bezer en
haar voorsteden, en Jahza en haar voorsteden;

<span id="an_21:37">21:37</span> Kedemoth en haar voorsteden, en Mefaath
en haar voorsteden: vier steden.

<span id="an_21:38">21:38</span> Van den stam van Gad nu, de vrijstad
des doodslagers, Ramoth in Gilead, en haar voorsteden, en Mahanaim en
haar voorsteden;

<span id="an_21:39">21:39</span> Hesbon en haar voorsteden, Jaezer en
haar voorsteden: al die steden zijn vier.

<span id="an_21:40">21:40</span> Al die steden waren van de kinderen van
Merari, naar hun huisgezinnen, die nog overig waren van de huisgezinnen
der Levieten; en hun lot was twaalf steden.

<span id="an_21:41">21:41</span> Al de steden der Levieten, in het
midden van de erfenis der kinderen Israels, waren acht en veertig steden
en haar voorsteden.

<span id="an_21:42">21:42</span> Deze steden waren elk met haar
voorsteden rondom haar; alzo was het met al die steden.

<span id="an_21:43">21:43</span> Alzo gaf de HEERE aan Israel het ganse
land, dat Hij gezworen had hun vaderen te geven, en zij beerfden het, en
woonden daarin.

<span id="an_21:44">21:44</span> En de HEERE gaf hun rust rondom, naar
alles, wat Hij hun vaderen gezworen had; en er bestond niet een man van
al hun vijanden voor hun aangezicht; al hun vijanden gaf de HEERE in hun
hand.

<span id="an_21:45">21:45</span> Er viel niet een woord van al de goede
woorden, die de HEERE gesproken had tot het huis van Israel; het kwam
altemaal.

<span id="an_22:1">22:1</span> Toen riep Jozua de Rubenieten, en de
Gadieten, en den halven stam van Manasse,

<span id="an_22:2">22:2</span> En hij zeide tot hen: Gijlieden hebt
onderhouden alles, wat u Mozes, de knecht des HEEREN, geboden heeft; en
gij zijt mijner stem gehoorzaam geweest in alles, wat ik u geboden heb.

<span id="an_22:3">22:3</span> Gij hebt uw broederen niet verlaten nu
langen tijd, tot op dezen dag toe; maar gij hebt waargenomen de
onderhouding der geboden van den HEERE, uw God.

<span id="an_22:4">22:4</span> En nu, de HEERE, uw God, heeft uw
broederen rust gegeven, gelijk Hij hun toegezegd had; keert dan nu
wederom, en gaat gij naar uw tenten, naar het land uwer bezitting,
hetwelk u Mozes, de knecht des HEEREN, gegeven heeft op gene zijde van
de Jordaan.

<span id="an_22:5">22:5</span> Alleenlijk neemt naarstiglijk waar te
doen het gebod en de wet, die u Mozes, de knecht des HEEREN, geboden
heeft, dat gij den HEERE, uw God, liefhebt, en dat gij wandelt in al
Zijn wegen, en Zijn geboden houdt, en Hem aanhangt, en dat gij Hem dient
met uw ganse hart en met uw ganse ziel.

<span id="an_22:6">22:6</span> Alzo zegende hen Jozua, en hij liet hen
gaan; en zij gingen naar hun tenten.

<span id="an_22:7">22:7</span> Want aan de helft van den stam van
Manasse had Mozes een erfdeel gegeven in Bazan; maar aan de andere helft
van denzelven gaf Jozua een erfdeel bij hun broederen, aan deze zijde
van de Jordaan westwaarts. Verder ook als Jozua hen liet trekken naar
hun tenten, zo zegende hij hen.

<span id="an_22:8">22:8</span> En hij sprak tot hen, zeggende: Keert
weder tot uw tenten met veel rijkdom, en met zeer veel vee, met zilver,
en met goud, en met koper, en met ijzer, en met zeer veel klederen;
deelt den roof uwer vijanden met uw broederen.

<span id="an_22:9">22:9</span> Alzo keerden de kinderen van Ruben, en de
kinderen van Gad, en de halve stam van Manasse wederom, en togen van de
kinderen Israels, van Silo, dat in het land Kanaan is, om te gaan naar
het land van Gilead, naar het land hunner bezitting, in hetwelk zij
bezitters gemaakt waren, naar den mond des HEEREN, door den dienst van
Mozes.

<span id="an_22:10">22:10</span> Toen zij kwamen aan de grenzen van de
Jordaan, die in het land Kanaan zijn, zo bouwden de kinderen van Ruben,
en de kinderen van Gad, en de halve stam van Manasse aldaar een altaar
aan de Jordaan, een altaar groot in het aanzien.

<span id="an_22:11">22:11</span> En de kinderen Israels hoorden zeggen:
Ziet, de kinderen van Ruben, en de kinderen van Gad, en de halve stam
van Manasse hebben een altaar gebouwd, tegenover het land Kanaan, aan de
grenzen van de Jordaan, aan de zijde der kinderen Israels.

<span id="an_22:12">22:12</span> Als de kinderen Israels dit hoorden, zo
verzamelde de ganse vergadering der kinderen Israels te Silo, dat zij
tegen hen optogen met een heir.

<span id="an_22:13">22:13</span> En de kinderen Israels zonden aan de
kinderen van Ruben, en aan de kinderen van Gad, en aan den halven stam
van Manasse, in het land Gilead, Pinehas, den zoon van Eleazar, den
priester;

<span id="an_22:14">22:14</span> En tien vorsten met hem, van ieder
vaderlijk huis een vorst, uit al de stammen van Israel; en zij waren een
ieder een hoofd van het huis hunner vaderen over de duizenden van
Israel.

<span id="an_22:15">22:15</span> Toen zij tot de kinderen van Ruben, en
tot de kinderen van Gad, en tot den halven stam van Manasse kwamen, in
het land Gilead, zo spraken zij met hen, zeggende:

<span id="an_22:16">22:16</span> Alzo spreekt de ganse gemeente des
HEEREN: Wat overtreding is dit, waarmede gijlieden overtreden hebt tegen
den God van Israel, heden afkerende van achter den HEERE, mits dat gij
een altaar voor u gebouwd hebt, om heden tegen den HEERE wederspannig te
zijn?

<span id="an_22:17">22:17</span> Is ons de ongerechtigheid van Peor te
weinig, van dewelke wij niet gereinigd zijn tot op dezen dag, hoewel de
plaag in de vergadering des HEEREN geweest is?

<span id="an_22:18">22:18</span> Dewijl gij u heden van achter den HEERE
afkeert, het zal dan geschieden, als gij heden wederspannig zijt tegen
den HEERE, zo zal Hij Zich morgen grotelijks vertoornen tegen de ganse
gemeente van Israel.

<span id="an_22:19">22:19</span> Maar toch, indien het land uwer
bezitting onrein is, komt over in het land van de bezitting des HEEREN,
waar de tabernakel des HEEREN woont, en neemt bezitting in het midden
van ons; maar zijt niet wederspannig tegen den HEERE, en zijt ook niet
wederspannig tegen ons, een altaar voor u bouwende, behalve het altaar
van den HEERE, onzen God.

<span id="an_22:20">22:20</span> Heeft niet Achan, de zoon van Zerah,
overtreding begaan met het verbannene, en kwam er niet een verbolgenheid
over de ganse vergadering van Israel? En die man stierf niet alleen in
zijn ongerechtigheid.

<span id="an_22:21">22:21</span> Toen antwoordden de kinderen van Ruben,
en de kinderen van Gad, en de halve stam van Manasse, en zij spraken met
de hoofden der duizenden van Israel:

<span id="an_22:22">22:22</span> De God der goden, de HEERE, de God der
goden, de HEERE, Die weet het; Israel zelf zal het ook weten! Is het
door wederspannigheid, of is het door overtreding tegen den HEERE, zo
behoudt ons heden niet;

<span id="an_22:23">22:23</span> Dat wij ons een altaar zouden gebouwd
hebben, om ons van achter den HEERE af te keren, of om brandoffer en
spijsoffer daarop te offeren, of om dankoffer daarop te doen, zo eise
het de HEERE.

<span id="an_22:24">22:24</span> En zo wij dit niet uit zorg vanwege
deze zaak gedaan hebben, zeggende: Morgen mochten uw kinderen tot onze
kinderen spreken, zeggende: Wat hebt gij met den HEERE, den God van
Israel, te doen?

<span id="an_22:25">22:25</span> De HEERE heeft immers de Jordaan tot
landpale gezet tussen ulieden, gij, kinderen van Ruben, en gij, kinderen
van Gad! gij hebt geen deel aan den HEERE. Zo mochten uw kinderen onze
kinderen doen ophouden, dat zij den HEERE niet vreesden.

<span id="an_22:26">22:26</span> Daarom zeiden wij: Laat ons toch voor
ons maken, bouwende een altaar, niet ten brandoffer, noch ten offer.

<span id="an_22:27">22:27</span> Maar dat het een getuige zij tussen ons
en tussen ulieden, en tussen onze geslachten na ons, opdat wij den
dienst des HEEREN voor Zijn aangezicht dienen mochten met onze
brandofferen, en met onze slachtofferen, en met onze dankofferen; en dat
uw kinderen tot onze kinderen morgen niet zeggen: Gijlieden hebt geen
deel aan den HEERE.

<span id="an_22:28">22:28</span> Daarom zeiden wij: Wanneer het
geschiedt, dat zij morgen alzo tot ons en tot onze geslachten zeggen
zullen; zo zullen wij zeggen: Ziet de gedaante van het altaar des
HEEREN, hetwelk onze vaderen gemaakt hebben, niet ten brandoffer, noch
ten offer; maar het is een getuige tussen ons en tussen ulieden.

<span id="an_22:29">22:29</span> Het zij verre van ons, van ons dat wij
zouden wederspannig zijn tegen den HEERE, of dat wij te dezen dage ons
van achter den HEERE afkeren zouden, bouwende een altaar ten brandoffer,
ten spijsoffer, of ten slachtoffer, behalve het altaar van den HEERE,
onzen God, dat voor Zijn tabernakel is.

<span id="an_22:30">22:30</span> Toen de priester Pinehas, en de
oversten der vergadering, en de hoofden der duizenden van Israel, die
bij hem waren, de woorden hoorden, die de kinderen van Ruben, en de
kinderen van Gad, en de kinderen van Manasse gesproken hadden, zo was
het goed in hun ogen.

<span id="an_22:31">22:31</span> En Pinehas, de zoon van den priester
Eleazar, zeide tot de kinderen van Ruben, en tot de kinderen van Gad, en
tot de kinderen van Manasse: Heden weten wij, dat de HEERE in het midden
van ons is, dewijl gij deze overtreding tegen den HEERE niet begaan
hebt; toen hebt gijlieden de kinderen Israel verlost uit de hand des
HEEREN.

<span id="an_22:32">22:32</span> En Pinehas, de zoon van den priester
Eleazar, keerde wederom met de oversten van de kinderen van Ruben, en
van de kinderen van Gad, uit het land Gilead, naar het land Kanaan, tot
de kinderen Israel; en zij brachten hun antwoord weder;

<span id="an_22:33">22:33</span> Het antwoord nu was goed in de ogen van
de kinderen Israels, en de kinderen Israels loofden God, en zeiden niet
meer van tegen hen op te trekken met een heir, om het land te verderven,
waarin de kinderen van Ruben en de kinderen van Gad woonden.

<span id="an_22:34">22:34</span> En de kinderen van Ruben en de kinderen
van Gad noemden dat altaar: Dat het een getuige zij tussen ons, dat de
HEERE God is.

<span id="an_23:1">23:1</span> En het geschiedde na vele dagen, nadat de
HEERE Israel rust gegeven had van al zijn vijanden rondom heen, en Jozua
oud geworden en wel bedaagd was;

<span id="an_23:2">23:2</span> Zo riep Jozua gans Israel, hun oudsten,
en hun hoofden, en hun richters, en hun ambtlieden, en hij zeide tot
hen: Ik ben oud geworden, en wel bedaagd;

<span id="an_23:3">23:3</span> En gijlieden hebt gezien alles, wat de
HEERE, uw God, gedaan heeft aan al deze volken voor uw aangezicht; want
de HEERE, uw God, Zelf, is het, Die voor u gestreden heeft.

<span id="an_23:4">23:4</span> Ziet, ik heb u deze overige volken door
het lot doen toevallen, ten erfdeel voor uw stammen, van de Jordaan af,
met al de volken, die ik uitgeroeid heb, en tot de grote zee, tegen den
ondergang der zon.

<span id="an_23:5">23:5</span> En de HEERE, uw God, Zelf zal hen
uitstoten voor ulieder aangezicht, en Hij zal hen van voor ulieder
aangezicht verdrijven; en gij zult hun land erfelijk bezitten, gelijk
als de HEERE, uw God, tot u gesproken heeft.

<span id="an_23:6">23:6</span> Zo weest zeer sterk, om te bewaren en om
te doen alles, wat geschreven is in het wetboek van Mozes; opdat gij
daarvan niet afwijkt ter rechter hand noch ter linkerhand;

<span id="an_23:7">23:7</span> Dat gij niet ingaat tot deze volken:
deze, die overgebleven zijn bij ulieden; gedenkt ook niet aan den naam
hunner goden, en doet er niet bij zweren, en dient hen niet, en buigt u
voor die niet;

<span id="an_23:8">23:8</span> Maar den HEERE, uw God, zult gij
aanhangen, gelijk als gij tot op dezen dag gedaan hebt.

<span id="an_23:9">23:9</span> Want de HEERE heeft van uw aangezicht
verdreven grote en machtige volken; en u aangaande, niemand heeft voor
uw aangezicht bestaan, tot op dezen dag toe.

<span id="an_23:10">23:10</span> Een enig man onder u zal er duizend
jagen; want het is de HEERE, uw God, Zelf, Die voor u strijdt, gelijk al
Hij tot u gesproken heeft.

<span id="an_23:11">23:11</span> Daarom bewaart uw zielen naarstiglijk,
dat gij den HEERE, uw God, liefhebt.

<span id="an_23:12">23:12</span> Want zo gij enigszins afkeert, en het
overige van deze volken aanhangt, van deze, die bij u overgebleven zijn,
en u met hen verzwagert, en gij tot hen zult ingaan, en zij tot u;

<span id="an_23:13">23:13</span> Weet voorzeker, dat de HEERE, uw God,
niet voortvaren zal deze volken van voor uw aangezicht te verdrijven;
maar zij zullen ulieden zijn tot een strik, en tot een net, en tot een
gesel aan uw zijden, en tot doornen in uw ogen, totdat gij omkomt van
dit goede land, hetwelk u de HEERE, uw God, gegeven heeft.

<span id="an_23:14">23:14</span> En ziet, ik ga heden in den weg der
ganse aarde; en gij weet in uw ganse hart en in uw ganse ziel, dat er
niet een enig woord gevallen is van al die goede woorden, welke de
HEERE, uw God, over u gesproken heeft; zij zijn u alle overkomen; er is
van dezelve niet een enig woord gevallen.

<span id="an_23:15">23:15</span> En het zal geschieden, gelijk als al
die goede dingen over u gekomen zijn, die de HEERE, uw God, tot u
gesproken heeft, alzo zal de HEERE over u komen laten al die kwade
dingen, totdat Hij u verdelge van dit goede land, hetwelk u HEERE, uw
God gegeven heeft.

<span id="an_23:16">23:16</span> Wanneer gij het verbond des HEEREN, uws
Gods, overtreedt, dat Hij u geboden heeft, en gij heengaat en dient
andere goden, en u voor dezelve nederbuigt, zo zal de toorn des HEEREN
over u ontsteken, en gij zult haastiglijk omkomen van het goede land,
hetwelk Hij u gegeven heeft.

<span id="an_24:1">24:1</span> Daarna verzamelde Jozua al de stammen van
Israel te Sichem, en hij riep de oudsten van Israel, en deszelfs
hoofden, en deszelfs richters, en deszelfs ambtlieden; en zij stelden
zich voor het aangezicht van God.

<span id="an_24:2">24:2</span> Toen zeide Jozua tot het ganse volk: Alzo
zegt de HEERE, de God Israels: Over gene zijde der rivier hebben uw
vaders van ouds gewoond, namelijk Terah, de vader van Abraham, en de
vader van Nahor; en zij hebben andere goden gediend.

<span id="an_24:3">24:3</span> Toen nam Ik uw vader Abraham van gene
zijde der rivier, en deed hem wandelen door het ganse land Kanaan; Ik
vermeerderde ook zijn zaad en gaf hem Izak.

<span id="an_24:4">24:4</span> En aan Izak gaf Ik Jakob en Ezau; en Ik
gaf aan Ezau het gebergte Seir, om dat erfelijk te bezitten; maar Jakob
en zijn kinderen togen af in Egypte.

<span id="an_24:5">24:5</span> Toen zond Ik Mozes en Aaron, en Ik
plaagde Egypte, gelijk als Ik in deszelfs midden gedaan heb; en daarna
leidde Ik u daaruit.

<span id="an_24:6">24:6</span> Als Ik uw vaders uit Egypte gevoerd had,
zo kwaamt gij aan de zee, en de Egyptenaars jaagden uw vaderen na met
wagens en met ruiters, tot de Schelfzee.

<span id="an_24:7">24:7</span> Zij nu riepen tot den HEERE, en Hij
stelde een duisternis tussen u en tussen de Egyptenaars, en Hij bracht
de zee over hen, en bedekte hen; en uw ogen hebben gezien, wat Ik in
Egypte gedaan heb. Daarna hebt gij vele dagen in de woestijn gewoond.

<span id="an_24:8">24:8</span> Toen bracht Ik u in het land der
Amorieten, die over gene zijde van de Jordaan woonden, die streden tegen
u; maar Ik gaf hen in uw hand, en gij bezat hun land erfelijk, en Ik
verdelgde hen voor ulieder aangezicht.

<span id="an_24:9">24:9</span> Ook maakt zich Balak op, de zoon van
Zippor, de koning der Moabieten, en hij streed tegen Israel; en hij zond
heen, en deed Bileam, den zoon van Beor, roepen, opdat hij u vervloeken
zou.

<span id="an_24:10">24:10</span> Maar Ik wilde Bileam niet horen; dies
zegende hij u gestadig, en Ik verloste u uit zijn hand.

<span id="an_24:11">24:11</span> Toen gij over de Jordaan getrokken
waart, en te Jericho kwaamt, zo krijgden de burgers van Jericho tegen u,
de Amorieten, en de Ferezieten, en de Kanaanieten, en de Hethieten, en
de Girgazieten, de Hevieten en de Jebusieten; doch Ik gaf hen in ulieder
hand.

<span id="an_24:12">24:12</span> En Ik zond horzelen voor u heen; die
dreven hen weg van ulieder aangezicht, gelijk de beide koningen der
Amorieten, niet door uw zwaard, noch door uw boog.

<span id="an_24:13">24:13</span> Dus heb Ik u een land gegeven, waaraan
gij niet gearbeid hebt, en steden, die gij niet gebouwd hebt, en gij
woont in dezelve; gij eet van de wijngaarden en olijfbomen, die gij niet
geplant hebt.

<span id="an_24:14">24:14</span> En nu, vreest den HEERE, en dient Hem
in oprechtheid en in waarheid; en doet weg de goden, die uw vaders
gediend hebben, aan gene zijde der rivier, en in Egypte; en dient den
HEERE.

<span id="an_24:15">24:15</span> Doch zo het kwaad is in uw ogen den
HEERE te dienen, kiest u heden, wien gij dienen zult; hetzij de goden,
welke uw vaders, die aan de andere zijde der rivier waren, gediend
hebben, of de goden der Amorieten, in welker land gij woont; maar
aangaande mij, en mijn huis, wij zullen den HEERE dienen!

<span id="an_24:16">24:16</span> Toen antwoordde het volk en zeide: Het
zij verre van ons, dat wij den HEERE verlaten zouden, om andere goden te
dienen.

<span id="an_24:17">24:17</span> Want de HEERE is onze God; Hij is het,
Die ons en onze vaderen uit het land van Egypte, uit het diensthuis
heeft opgebracht, en Die deze grote tekenen voor onze ogen gedaan heeft,
en ons bewaard heeft op al den weg, door welken wij getogen zijn, en
onder alle volken, door welker midden wij getrokken zijn.

<span id="an_24:18">24:18</span> En de HEERE heeft voor ons aangezicht
uitgestoten al die volken, zelfs den Amoriet, inwoner des lands. Wij
zullen ook den HEERE dienen, want Hij is onze God.

<span id="an_24:19">24:19</span> Toen zeide Jozua tot het volk: Gij zult
den HEERE niet kunnen dienen, want Hij is een heilig God; Hij is een
ijverig God; Hij zal uw overtredingen en uw zonden niet vergeven.

<span id="an_24:20">24:20</span> Indien gij den HEERE verlaten en
vreemde goden dienen zult, zo zal Hij Zich omkeren, en Hij zal u kwaad
doen, en Hij zal u verdoen, naar dat Hij u goed gedaan zal hebben.

<span id="an_24:21">24:21</span> Toen zeide het volk tot Jozua: Neen,
maar wij zullen den HEERE dienen.

<span id="an_24:22">24:22</span> Jozua nu zeide tot het volk: Gij zijt
getuigen over uzelven, dat gij u den HEERE verkoren hebt, om Hem te
dienen. En zij zeiden: Wij zijn getuigen.

<span id="an_24:23">24:23</span> En nu, doet de vreemde goden weg, die
in het midden van u zijn, en neigt uw harten tot den HEERE, den God van
Israel.

<span id="an_24:24">24:24</span> En het volk zeide tot Jozua: Wij zullen
den HEERE, onzen God, dienen, en wij zullen Zijner stem gehoorzamen.

<span id="an_24:25">24:25</span> Alzo maakt Jozua op dienzelven dag een
verbond met het volk; en hij stelde het hun tot een inzetting en recht
te Sichem.

<span id="an_24:26">24:26</span> En Jozua schreef deze woorden in het
wetboek Gods; en hij nam een groten steen, en hij richtte dien daar op
onder den eik, die bij het heiligdom des HEEREN was.

<span id="an_24:27">24:27</span> En Jozua zeide tot het ganse volk:
Ziet, deze steen zal ons tot een getuigenis zijn; want hij heeft gehoord
al de redenen des HEEREN, die Hij tot ons gesproken heeft; ja, hij zal
tot een getuigenis tegen ulieden zijn, opdat gij uw God niet liegt.

<span id="an_24:28">24:28</span> Toen zond Jozua het volk weg, een ieder
naar zijn erfdeel.

<span id="an_24:29">24:29</span> En het geschiedde na deze dingen, dat
Jozua, de zoon van Nun, de knecht des HEEREN, stierf, oud zijnde honderd
en tien jaren.

<span id="an_24:30">24:30</span> En zij begroeven hem in de landpale
zijns erfdeels, te Timnath-Serah, welke is op een berg van Efraim, aan
het noorden van den berg Gaas.

<span id="an_24:31">24:31</span> Israel nu diende den HEERE al de dagen
van Jozua, en al de dagen van de oudsten, die lang na Jozua leefden, en
die al het werk des HEEREN wisten, hetwelk Hij aan Israel gedaan had.

<span id="an_24:32">24:32</span> Zij begroeven ook de beenderen van
Jozef, die de kinderen Israel uit Egypte opgebracht hadden, te Sichem,
in dat stuk velds, hetwelk Jakob gekocht had van de kinderen van Hemor,
den vader van Sichem, voor honderd stukken gelds, want zij waren aan de
kinderen van Jozef ter erfenis geworden.

<span id="an_24:33">24:33</span> Ook stierf Eleazar, de zoon van Aaron;
en zij begroeven hem op den heuvel van Pinehas, zijn zoon, die hem
gegeven was geweest op het gebergte van Efraim.

------------------------------------------------------------------------

[Next: Judges](jdg)
