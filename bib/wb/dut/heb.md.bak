[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](plm)  [Next](jam.md) 

------------------------------------------------------------------------

### Dutch Bible: Hebrews

<span id="an_1:1">1:1</span> God, voortijds veelmaal en op velerlei
wijze, tot de vaderen gesproken hebbende door de profeten, heeft in deze
laatste dagen tot ons gesproken door den Zoon;

<span id="an_1:2">1:2</span> Welken Hij gesteld heeft tot een Erfgenaam
van alles, door Welken Hij ook de wereld gemaakt heeft;

<span id="an_1:3">1:3</span> Dewelke, alzo Hij is het Afschijnsel Zijner
heerlijkheid, en het uitgedrukte Beeld Zijner zelfstandigheid, en alle
dingen draagt door het woord Zijner kracht, nadat Hij de reinigmaking
onzer zonden door Zichzelven te weeg gebracht heeft, is gezeten aan de
rechter hand der Majesteit in de hoogste hemelen;

<span id="an_1:4">1:4</span> Zoveel treffelijker geworden dan de
engelen, als Hij uitnemender Naam boven hen geerfd heeft.

<span id="an_1:5">1:5</span> Want tot wien van de engelen heeft Hij ooit
gezegd: Gij zijt Mijn Zoon, heden heb ik u gegenereerd? En wederom: Ik
zal Hem tot een Vader zijn, en Hij zal Mij tot een Zoon zijn?

<span id="an_1:6">1:6</span> En als Hij wederom de Eerstgeborene
inbrengt in de wereld, zegt Hij: En dat alle engelen Gods Hem aanbidden.

<span id="an_1:7">1:7</span> En tot de engelen zegt Hij wel: Die Zijn
engelen maakt geesten, en Zijn dienaars een vlam des vuurs.

<span id="an_1:8">1:8</span> Maar tot den Zoon zegt Hij: Uw troon, o
God, is in alle eeuwigheid; de schepter Uws koninkrijks is een rechte
schepter.

<span id="an_1:9">1:9</span> Gij hebt rechtvaardigheid liefgehad, en
ongerechtigheid gehaat; daarom heeft U, o God! Uw God gezalfd met olie
der vreugde boven Uw medegenoten.

<span id="an_1:10">1:10</span> En: Gij, Heere! hebt in den beginne de
aarde gegrond, en de hemelen zijn werken Uwer handen;

<span id="an_1:11">1:11</span> Dezelve zullen vergaan, maar Gij blijft
altijd, en zij zullen alle als een kleed verouden;

<span id="an_1:12">1:12</span> En als een dekkleed zult Gij ze
ineenrollen, en zij zullen veranderd worden; maar Gij zijt Dezelfde, en
Uw jaren zullen niet ophouden.

<span id="an_1:13">1:13</span> En tot welken der engelen heeft Hij ooit
gezegd: Zit aan Mijn rechter hand, totdat Ik Uw vijanden zal gezet
hebben tot een voetbank Uwer voeten?

<span id="an_1:14">1:14</span> Zijn zij niet allen gedienstige geesten,
die tot dienst uitgezonden worden, om dergenen wil, die de zaligheid
beerven zullen?

<span id="an_2:1">2:1</span> Daarom moeten wij ons te meer houden aan
hetgeen van ons gehoord is, opdat wij niet te eniger tijd doorvloeien.

<span id="an_2:2">2:2</span> Want indien het woord, door de engelen
gesproken, vast is geweest, en alle overtreding en ongehoorzaamheid
rechtvaardige vergelding ontvangen heeft;

<span id="an_2:3">2:3</span> Hoe zullen wij ontvlieden, indien wij op zo
grote zaligheid geen acht nemen? dewelke, begonnen zijnde verkondigd te
worden door de Heere, aan ons bevestigd is geworden van degenen, die Hem
gehoord hebben;

<span id="an_2:4">2:4</span> God bovendien medegetuigende door tekenen,
en wonderen, en menigerlei krachten en bedelingen des Heiligen Geestes,
naar Zijn wil.

<span id="an_2:5">2:5</span> Want Hij heeft aan de engelen niet
onderworpen de toekomende wereld, van welke wij spreken.

<span id="an_2:6">2:6</span> Maar iemand heeft ergens betuigd, zeggende:
Wat is de mens, dat Gij zijner gedenkt, of des mensen zoon, dat Gij hem
bezoekt!

<span id="an_2:7">2:7</span> Gij hebt hem een weinig minder gemaakt dan
de engelen; met heerlijkheid en eer hebt Gij hem gekroond, en Gij hebt
hem gesteld over de werken Uwer handen;

<span id="an_2:8">2:8</span> Alle dingen hebt Gij onder zijn voeten
onderworpen. Want daarin, dat Hij hem alle dingen heeft onderworpen,
heeft Hij niets uitgelaten, dat hem niet onderworpen zij; doch nu zien
wij nog niet, dat hem alle dingen onderworpen zijn;

<span id="an_2:9">2:9</span> Maar wij zien Jezus met heerlijkheid en eer
gekroond, Die een weinig minder dan de engelen geworden was, vanwege het
lijden des doods, opdat Hij door de genade Gods voor allen den dood
smaken zou.

<span id="an_2:10">2:10</span> Want het betaamde Hem, om Welken alle
dingen zijn, en door Welken alle dingen zijn, dat Hij, vele kinderen tot
de heerlijkheid leidende, den oversten Leidsman hunner zaligheid door
lijden zou heiligen.

<span id="an_2:11">2:11</span> Want en Hij, Die heiligt, en zij, die
geheiligd worden, zijn allen uit een; om welke oorzaak Hij Zich niet
schaamt hen broeders te noemen.

<span id="an_2:12">2:12</span> Zeggende: Ik zal Uw naam Mijn broederen
verkondigen; in het midden der Gemeente zal Ik U lofzingen.

<span id="an_2:13">2:13</span> En wederom: Ik zal Mijn betrouwen op Hem
stellen. En wederom: Zie daar, Ik en de kinderen, die Mij God gegeven
heeft.

<span id="an_2:14">2:14</span> Overmits dan de kinderen des vleses en
bloeds deelachtig zijn, zo is Hij ook desgelijks derzelve deelachtig
geworden, opdat Hij door den dood te niet doen zou dengene, die het
geweld des doods had, dat is, den duivel;

<span id="an_2:15">2:15</span> En verlossen zou al degenen, die met
vreze des doods, door al hun leven, der dienstbaarheid onderworpen
waren.

<span id="an_2:16">2:16</span> Want waarlijk, Hij neemt de engelen niet
aan, maar Hij neemt het zaad Abrahams aan.

<span id="an_2:17">2:17</span> Waarom Hij in alles den broederen moest
gelijk worden, opdat Hij een barmhartig en een getrouw Hogepriester zou
zijn, in de dingen, die bij God te doen waren, om de zonden des volks te
verzoenen.

<span id="an_2:18">2:18</span> Want in hetgeen Hij Zelf, verzocht
zijnde, geleden heeft, kan Hij dengenen, die verzocht worden, te hulp
komen.

<span id="an_3:1">3:1</span> Hierom, heilige broeders, die der hemelse
roeping deelachtig zijt, aanmerkt den Apostel en Hogepriester onzer
belijdenis, Christus Jezus;

<span id="an_3:2">3:2</span> Die getrouw is Dengene, Die Hem gesteld
heeft, gelijk ook Mozes in geheel zijn huis was.

<span id="an_3:3">3:3</span> Want Deze is zoveel meerder heerlijkheid
waardig geacht dan Mozes, als degene, die het huis gebouwd heeft,
meerder eer heeft, dan het huis.

<span id="an_3:4">3:4</span> Want een ieder huis wordt van iemand
gebouwd; maar Die dit alles gebouwd heeft, is God.

<span id="an_3:5">3:5</span> En Mozes is wel getrouw geweest in geheel
zijn huis, als een dienaar, tot getuiging der dingen, die daarna
gesproken zouden worden;

<span id="an_3:6">3:6</span> Maar Christus, als de Zoon over Zijn eigen
huis; Wiens huis wij zijn, indien wij maar de vrijmoedigheid en de roem
der hoop tot het einde toe vast behouden.

<span id="an_3:7">3:7</span> Daarom, gelijk de Heilige Geest zegt:
Heden, indien gij Zijn stem hoort,

<span id="an_3:8">3:8</span> Zo verhardt uw harten niet, gelijk het
geschied is in de verbittering, ten dage der verzoeking, in de woestijn;

<span id="an_3:9">3:9</span> Alwaar Mij uw vaders verzocht hebben; zij
hebben Mij beproefd, en hebben Mijn werken gezien, veertig jaren lang.

<span id="an_3:10">3:10</span> Daarom was Ik vertoornd over dat
geslacht, en sprak: Altijd dwalen zij met het hart, en zij hebben Mijn
wegen niet gekend.

<span id="an_3:11">3:11</span> Zo heb Ik dan gezworen in Mijn toorn;
Indien zij in Mijn rust zullen ingaan!

<span id="an_3:12">3:12</span> Ziet toe, broeders, dat niet te eniger
tijd in iemand van u zij een boos, ongelovig hart, om af te wijken van
den levenden God;

<span id="an_3:13">3:13</span> Maar vermaant elkander te allen dage,
zolang als het heden genaamd wordt, opdat niet iemand uit u verhard
worde door de verleiding der zonde.

<span id="an_3:14">3:14</span> Want wij zijn Christus deelachtig
geworden, zo wij anders het beginsel van dezen vasten grond tot het
einde toe vast behouden;

<span id="an_3:15">3:15</span> Terwijl er gezegd wordt: Heden, indien
gij Zijn stem hoort, zo verhardt uw harten niet, gelijk in de
verbittering geschied is.

<span id="an_3:16">3:16</span> Want sommigen, als zij die gehoord
hadden, hebben Hem verbitterd, doch niet allen, die uit Egypte door
Mozes uitgegaan zijn.

<span id="an_3:17">3:17</span> Over welke nu is Hij vertoornd geweest
veertig jaren? Was het niet over degenen, die gezondigd hadden, welker
lichamen gevallen zijn in de woestijn?

<span id="an_3:18">3:18</span> En welken heeft Hij gezworen, dat zij in
Zijn rust niet zouden ingaan, anders dan dengenen, die ongehoorzaam
geweest waren?

<span id="an_3:19">3:19</span> En wij zien, dat zij niet hebben kunnen
ingaan vanwege hun ongeloof.

<span id="an_4:1">4:1</span> Laat ons dan vrezen, dat niet te eniger
tijd, de belofte van in Zijn rust in te gaan nagelaten zijnde, iemand
van u schijne achtergebleven te zijn.

<span id="an_4:2">4:2</span> Want ook ons is het Evangelie verkondigd,
gelijk als hun; maar het woord der prediking deed hun geen nut, dewijl
het met het geloof niet gemengd was in degenen, die het gehoord hebben.

<span id="an_4:3">4:3</span> Want wij, die geloofd hebben, gaan in de
rust, gelijk Hij gezegd heeft: Zo heb Ik dan gezworen in Mijn toorn:
Indien zij zullen ingaan in Mijn rust! hoewel Zijn werken van de
grondlegging der wereld af al volbracht waren.

<span id="an_4:4">4:4</span> Want Hij heeft ergens van den zevenden dag
aldus gesproken: En God heeft op den zevenden dag van al Zijn werken
gerust.

<span id="an_4:5">4:5</span> En in deze plaats wederom: Indien zij in
Mijn rust zullen ingaan!

<span id="an_4:6">4:6</span> Dewijl dan blijft, dat sommigen in dezelve
rust ingaan, en degenen, dien het Evangelie eerst verkondigd was, niet
ingegaan zijn vanwege de ongehoorzaamheid,

<span id="an_4:7">4:7</span> Zo bepaalt Hij wederom een zekeren dag,
namelijk heden, door David zeggende, zo langen tijd daarna (gelijkerwijs
gezegd is): Heden, indien gij Zijn stem hoort, zo verhardt uw harten
niet.

<span id="an_4:8">4:8</span> Want indien Jozua hen in de rust gebracht
heeft, zo had Hij daarna niet gesproken van een anderen dag.

<span id="an_4:9">4:9</span> Er blijft dan een rust over voor het volk
Gods.

<span id="an_4:10">4:10</span> Want die ingegaan is in zijn rust, heeft
zelf ook van zijn werken gerust, gelijk God van de Zijne.

<span id="an_4:11">4:11</span> Laat ons dan ons benaarstigen, om in die
rust in te gaan; opdat niet iemand in hetzelfde voorbeeld der
ongelovigheid valle.

<span id="an_4:12">4:12</span> Want het Woord Gods is levend en
krachtig, en scherpsnijdender dan enig tweesnijdend zwaard, en gaat door
tot de verdeling der ziel, en des geestes, en der samenvoegselen, en des
mergs, en is een oordeler der gedachten en der overleggingen des harten.

<span id="an_4:13">4:13</span> En er is geen schepsel onzichtbaar voor
Hem; maar alle dingen zijn naakt en geopend voor de ogen Desgenen, met
Welken wij te doen hebben.

<span id="an_4:14">4:14</span> Dewijl wij dan een groten Hogepriester
hebben, Die door de hemelen doorgegaan is, namelijk Jezus, den Zoon van
God, zo laat ons deze belijdenis vasthouden.

<span id="an_4:15">4:15</span> Want wij hebben geen hogepriester, die
niet kan medelijden hebben met onze zwakheden, maar Die in alle dingen,
gelijk als wij, is verzocht geweest, doch zonder zonde.

<span id="an_4:16">4:16</span> Laat ons dan met vrijmoedigheid toegaan
tot den troon der genade, opdat wij barmhartigheid mogen verkrijgen, en
genade vinden, om geholpen te worden ter bekwamer tijd.

<span id="an_5:1">5:1</span> Want alle hogepriester, uit de mensen
genomen, wordt gesteld voor de mensen in de zaken, die bij God te doen
zijn, opdat hij offere gaven en slachtofferen voor de zonden;

<span id="an_5:2">5:2</span> Die behoorlijk medelijden kan hebben met de
onwetenden en dwalenden, overmits hij ook zelf met zwakheid omvangen is;

<span id="an_5:3">5:3</span> En om derzelver zwakheid wil moet hij
gelijk voor het volk, alzo ook voor zichzelven, offeren voor de zonden.

<span id="an_5:4">5:4</span> En niemand neemt zichzelven die eer aan,
maar die van God geroepen wordt, gelijkerwijs als Aaron.

<span id="an_5:5">5:5</span> Alzo heeft ook Christus Zichzelven niet
verheerlijkt, om Hogepriester te worden, maar Die tot Hem gesproken
heeft: Gij zijt Mijn Zoon, heden heb Ik U gegenereerd.

<span id="an_5:6">5:6</span> Gelijk Hij ook in een andere plaats zegt:
Gij zijt Priester in der eeuwigheid, naar de ordening van Melchizedek.

<span id="an_5:7">5:7</span> Die in de dagen Zijns vleses, gebeden en
smekingen tot Dengene, Die Hem uit den dood kon verlossen, met sterke
roeping en tranen geofferd hebbende, en verhoord zijnde uit de vreze.

<span id="an_5:8">5:8</span> Hoewel Hij de Zoon was, nochtans
gehoorzaamheid geleerd heeft, uit hetgeen Hij heeft geleden.

<span id="an_5:9">5:9</span> En geheiligd zijnde, is Hij allen, die Hem
gehoorzaam zijn, een oorzaak der eeuwige zaligheid geworden;

<span id="an_5:10">5:10</span> En is van God genaamd een Hogepriester,
naar de ordening van Melchizedek.

<span id="an_5:11">5:11</span> Van Denwelken wij hebben vele dingen, en
zwaar om te verklaren, te zeggen, dewijl gij traag om te horen geworden
zijt.

<span id="an_5:12">5:12</span> Want gij, daar gij leraars behoordet te
zijn vanwege den tijd, hebt wederom van node, dat men u lere, welke de
eerste beginselen zijn der woorden Gods; en gij zijt geworden, als die
melk van node hebben, en niet vaste spijze.

<span id="an_5:13">5:13</span> Want een iegelijk, die der melk
deelachtig is, die is onervaren in het woord der gerechtigheid; want hij
is een kind.

<span id="an_5:14">5:14</span> Maar der volmaakten is de vaste spijze,
die door de gewoonheid de zinnen geoefend hebben, tot onderscheiding
beide des goeds en des kwaads.

<span id="an_6:1">6:1</span> Daarom, nalatende het beginsel der leer van
Christus, laat ons tot de volmaaktheid voortvaren; niet wederom leggende
het fondament van de bekering van dode werken, en van het geloof in God,

<span id="an_6:2">6:2</span> Van de leer der dopen, en van de oplegging
der handen, en van de opstanding der doden, en van het eeuwig oordeel.

<span id="an_6:3">6:3</span> En dit zullen wij ook doen, indien het God
toelaat.

<span id="an_6:4">6:4</span> Want het is onmogelijk, degenen, die eens
verlicht geweest zijn, en de hemelse gave gesmaakt hebben, en des
Heiligen Geestes deelachtig geworden zijn,

<span id="an_6:5">6:5</span> En gesmaakt hebben het goede woord Gods, en
de krachten der toekomende eeuw,

<span id="an_6:6">6:6</span> En afvallig worden, die, zeg ik, wederom te
vernieuwen tot bekering, als welke zichzelven den Zoon van God wederom
kruisigen en openlijk te schande maken.

<span id="an_6:7">6:7</span> Want de aarde, die den regen, menigmaal op
haar komende, indrinkt, en bekwaam kruid voortbrengt voor degenen, door
welke zij ook gebouwd wordt, die ontvangt zegen van God;

<span id="an_6:8">6:8</span> Maar die doornen en distelen draagt, die is
verwerpelijk, en nabij de vervloeking, welker einde is tot verbranding.

<span id="an_6:9">6:9</span> Maar, geliefden! wij verzekeren ons van u
betere dingen, en met de zaligheid gevoegd, hoewel wij alzo spreken.

<span id="an_6:10">6:10</span> Want God is niet onrechtvaardig dat Hij
uw werk zou vergeten, en den arbeid der liefde, die gij aan Zijn Naam
bewezen hebt, als die de heiligen gediend hebt en nog dient.

<span id="an_6:11">6:11</span> Maar wij begeren, dat een iegelijk van u
dezelfde naarstigheid bewijze, tot de volle verzekerdheid der hoop, tot
het einde toe;

<span id="an_6:12">6:12</span> Opdat gij niet traag wordt, maar
navolgers zijt dergenen, die door geloof en lankmoedigheid de
beloftenissen beerven.

<span id="an_6:13">6:13</span> Want als God aan Abraham de belofte deed,
dewijl Hij bij niemand, die meerder was, had te zweren, zo zwoer Hij bij
Zichzelven,

<span id="an_6:14">6:14</span> Zeggende: Waarlijk, zegenende zal Ik u
zegenen, en vermenigvuldigende zal Ik u vermenigvuldigen.

<span id="an_6:15">6:15</span> En alzo, lankmoediglijk verwacht
hebbende, heeft hij de belofte verkregen.

<span id="an_6:16">6:16</span> Want de mensen zweren wel bij den
meerdere dan zij zijn, en de eed tot bevestiging is denzelven een einde
van alle tegenspreken;

<span id="an_6:17">6:17</span> Waarin God, willende den erfgenamen der
beloftenis overvloediger bewijzen de onveranderlijkheid van Zijn raad,
met een eed daartussen is gekomen;

<span id="an_6:18">6:18</span> Opdat wij, door twee onveranderlijke
dingen, in welke het onmogelijk is dat God liege, een sterke
vertroosting zouden hebben, wij namelijk, die de toevlucht genomen
hebben, om de voorgestelde hoop vast te houden;

<span id="an_6:19">6:19</span> Welke wij hebben als een anker der ziel,
hetwelk zeker en vast is, en ingaat in het binnenste van het
voorhangsel;

<span id="an_6:20">6:20</span> Daar de Voorloper voor ons is ingegaan,
namelijk Jezus, naar de ordening van Melchizedek, een Hogepriester
geworden zijnde in der eeuwigheid.

<span id="an_7:1">7:1</span> Want deze Melchizedek was koning van Salem,
een priester des Allerhoogsten Gods, die Abraham tegemoet ging, als hij
wederkeerde van het slaan der koningen, en hem zegende;

<span id="an_7:2">7:2</span> Aan welken ook Abraham van alles de tienden
deelde; die vooreerst overgezet wordt, koning der gerechtigheid, en
daarna ook was een koning van Salem, hetwelk is een koning des vredes;

<span id="an_7:3">7:3</span> Zonder vader, zonder moeder, zonder
geslachtsrekening, noch beginsel der dagen, noch einde des levens
hebbende; maar den Zoon van God gelijk geworden zijnde, blijft hij een
priester in eeuwigheid.

<span id="an_7:4">7:4</span> Aanmerkt nu, hoe groot deze geweest zij,
aan denwelken ook Abraham, de patriarch, tienden gegeven heeft uit den
buit.

<span id="an_7:5">7:5</span> En die uit de kinderen van Levi het
priesterdom ontvangen, hebben wel bevel om tienden te nemen van het
volk, naar de wet, dat is, van hun broederen, hoewel die uit de lenden
van Abraham voortgekomen zijn.

<span id="an_7:6">7:6</span> Maar hij, die zijn geslachtsrekening uit
hen niet heeft, die heeft van Abraham tienden genomen, en hem, die de
beloftenissen had, heeft hij gezegend.

<span id="an_7:7">7:7</span> Nu, zonder enig tegenspreken, hetgeen
minder is, wordt gezegend van hetgeen meerder is.

<span id="an_7:8">7:8</span> En hier nemen wel tienden de mensen, die
sterven, maar aldaar neemt ze die, van welken getuigd wordt, dat hij
leeft.

<span id="an_7:9">7:9</span> En, om zo te spreken, ook Levi, die tienden
neemt, heeft door Abraham tienden gegeven;

<span id="an_7:10">7:10</span> Want hij was nog in de lenden des vaders,
als hem Melchizedek tegemoet ging.

<span id="an_7:11">7:11</span> Indien dan nu de volkomenheid door het
Levietische priesterschap ware (want onder hetzelve heeft het volk de
wet ontvangen), wat nood was het nog, dat een ander priester naar de
ordening van Melchizedek zou opstaan, en die niet zou gezegd worden te
zijn naar de ordening van Aaron?

<span id="an_7:12">7:12</span> Want het priesterschap veranderd zijnde,
zo geschiedt er ook noodzakelijk verandering der wet.

<span id="an_7:13">7:13</span> Want Hij, op Wien deze dingen gezegd
worden, behoort tot een anderen stam, van welken niemand zich tot het
altaar begeven heeft.

<span id="an_7:14">7:14</span> Want het is openbaar, dat onze Heere uit
Juda gesproten is; op welken stam Mozes niets gesproken heeft van het
priesterschap.

<span id="an_7:15">7:15</span> En dit is nog veel meer openbaar, zo er
naar de gelijkenis van Melchizedek een ander priester opstaat:

<span id="an_7:16">7:16</span> Die dit niet naar de wet des vleselijken
gebods is geworden, maar naar de kracht des onvergankelijken levens.

<span id="an_7:17">7:17</span> Want Hij getuigt: Gij zijt Priester in
der eeuwigheid naar de ordening van Melchizedek.

<span id="an_7:18">7:18</span> Want de vernietiging van het voorgaande
gebod geschiedt om deszelfs zwakheids en onprofijtelijkheids wil;

<span id="an_7:19">7:19</span> Want de wet heeft geen ding volmaakt,
maar de aanleiding van een betere hoop, door welke wij tot God genaken.

<span id="an_7:20">7:20</span> En voor zoveel het niet zonder eedzwering
is geschied, (want genen zijn wel zonder eedzwering priesters geworden;

<span id="an_7:21">7:21</span> Maar Deze met eedzwering, door Dien, Die
tot Hem gezegd heeft: De Heere heeft gezworen, en het zal Hem niet
berouwen: Gij zijt Priester in der eeuwigheid naar de ordening van
Melchizedek).

<span id="an_7:22">7:22</span> Van een zoveel beter verbond is Jezus
Borg geworden.

<span id="an_7:23">7:23</span> En genen zijn wel vele priesters
geworden, omdat zij door den dood verhinderd werden altijd te blijven;

<span id="an_7:24">7:24</span> Maar Deze, omdat Hij in der eeuwigheid
blijft, heeft een onvergankelijk Priesterschap.

<span id="an_7:25">7:25</span> Waarom Hij ook volkomenlijk kan zalig
maken degenen, die door Hem tot God gaan, alzo Hij altijd leeft om voor
hen te bidden.

<span id="an_7:26">7:26</span> Want zodanig een Hogepriester betaamde
ons, heilig, onnozel, onbesmet, afgescheiden van de zondaren, en hoger
dan de hemelen geworden;

<span id="an_7:27">7:27</span> Dien het niet allen dag nodig was, gelijk
den hogepriesters, eerst voor zijn eigen zonden slachtofferen op te
offeren, daarna, voor de zonden des volks; want dat heeft Hij eenmaal
gedaan, als Hij Zichzelven opgeofferd heeft.

<span id="an_7:28">7:28</span> Want de wet stelt tot hogepriesters
mensen, die zwakheid hebben; maar het woord der eedzwering, die na de
wet is gevolgd, stelt den Zoon, Die in der eeuwigheid geheiligd is.

<span id="an_8:1">8:1</span> De hoofdsom nu der dingen, waarvan wij
spreken, is, dat wij hebben zodanigen Hogepriester, Die gezeten is aan
de rechter hand van den troon der Majesteit in de hemelen:

<span id="an_8:2">8:2</span> Een Bedienaar des heiligdoms, en des waren
tabernakels, welken de Heere heeft opgericht, en geen mens.

<span id="an_8:3">8:3</span> Want een iegelijk hogepriester wordt
gesteld, om gaven en slachtofferen te offeren; waarom het noodzakelijk
was, dat ook Deze wat had, dat Hij zou offeren.

<span id="an_8:4">8:4</span> Want indien Hij op aarde ware, zo zou Hij
zelfs geen Priester zijn, dewijl er priesters zijn, die naar de wet
gaven offeren;

<span id="an_8:5">8:5</span> Welke het voorbeeld en de schaduw der
hemelse dingen dienen, gelijk Mozes door Goddelijke aanspraak vermaand
was, als hij den tabernakel volmaken zou: Want zie, zegt Hij, dat gij
het alles maakt naar de afbeelding, die u op den berg getoond is.

<span id="an_8:6">8:6</span> En nu heeft Hij zoveel uitnemender
bediening gekregen, als Hij ook eens beteren verbonds Middelaar is,
hetwelk in betere beloftenissen bevestigd is.

<span id="an_8:7">8:7</span> Want indien dat eerste verbond
onberispelijk geweest ware, zo zou voor het tweede geen plaats gezocht
zijn geweest.

<span id="an_8:8">8:8</span> Want hen berispende, zegt Hij tot hen:
Ziet, de dagen komen, spreekt de Heere, en Ik zal over het huis Israels,
en over het huis van Juda een nieuw verbond oprichten;

<span id="an_8:9">8:9</span> Niet naar het verbond, dat Ik met hun
vaderen gemaakt heb, ten dage, als Ik hen bij de hand nam, om hen uit
Egypteland te leiden; want zij zijn in dit Mijn verbond niet gebleven,
en Ik heb op hen niet geacht, zegt de Heere.

<span id="an_8:10">8:10</span> Want dit is het verbond, dat Ik met het
huis Israels maken zal na die dagen, zegt de Heere: Ik zal Mijn wetten
in hun verstand geven, en in hun harten zal Ik die inschrijven; en Ik
zal hun tot een God zijn, en zij zullen Mij tot een volk zijn.

<span id="an_8:11">8:11</span> En zij zullen niet leren, een iegelijk
zijn naaste, en een iegelijk zijn broeder, zeggende: Ken de Heere; want
zij zullen Mij allen kennen van den kleine onder hen tot den grote onder
hen.

<span id="an_8:12">8:12</span> Want Ik zal hun ongerechtigheden genadig
zijn, en hun zonden en hun overtredingen zal Ik geenszins meer gedenken.

<span id="an_8:13">8:13</span> Als Hij zegt: Een nieuw verbond, zo heeft
Hij het eerste oud gemaakt; dat nu oud gemaakt is en verouderd, is nabij
de verdwijning.

<span id="an_9:1">9:1</span> Zo had dan wel ook het eerste verbond
rechten van de gods dienst, en het wereldlijk heiligdom.

<span id="an_9:2">9:2</span> Want de tabernakel was toebereid, namelijk
de eerste, in welken was de kandelaar, en de tafel, en de toonbroden,
welke genaamd wordt het heilige;

<span id="an_9:3">9:3</span> Maar achter het tweede voorhangsel was de
tabernakel, genaamd het heilige der heiligen;

<span id="an_9:4">9:4</span> Hebbende een gouden wierookvat, en de ark
des verbonds, alom met goud overdekt, in welke was de gouden kruik, daar
het Manna in was, en de staf van Aaron, die gebloeid had, en de tafelen
des verbonds.

<span id="an_9:5">9:5</span> En boven over deze ark waren de cherubijnen
der heerlijkheid, die het verzoendeksel beschaduwden; van welke dingen
wij nu van stuk tot stuk niet zullen zeggen.

<span id="an_9:6">9:6</span> Deze dingen nu, aldus toebereid zijnde, zo
gingen wel de priesters in den eersten tabernakel, te allen tijde, om de
gods diensten te volbrengen;

<span id="an_9:7">9:7</span> Maar in den tweeden tabernakel ging alleen
de hogepriester, eenmaal des jaars, niet zonder bloed, hetwelk hij
offerde voor zichzelven en voor des volks misdaden.

<span id="an_9:8">9:8</span> Waarmede de Heilige Geest dit beduidde, dat
de weg des heiligdoms nog niet openbaar gemaakt was, zolang de eerste
tabernakel nog stand had;

<span id="an_9:9">9:9</span> Welke was een afbeelding voor dien
tegenwoordigen tijd, in welken gaven en slachtofferen geofferd werden,
die dengene, die de dienst pleegde, niet konden heiligen naar het
geweten;

<span id="an_9:10">9:10</span> Bestaande alleen in spijzen, en dranken,
en verscheidene wassingen en rechtvaardigmakingen des vleses, tot op den
tijd der verbetering opgelegd.

<span id="an_9:11">9:11</span> Maar Christus, de Hogepriester der
toekomende goederen, gekomen zijnde, is door den meerderen en volmaakten
tabernakel, niet met handen gemaakt, dat is, niet van dit maaksel,

<span id="an_9:12">9:12</span> Noch door het bloed der bokken en
kalveren, maar door Zijn eigen bloed, eenmaal ingegaan in het heiligdom,
een eeuwige verlossing teweeggebracht hebbende.

<span id="an_9:13">9:13</span> Want indien het bloed der stieren en
bokken, en de as der jonge koe, besprengende de onreinen, hen heiligt
tot de reinigheid des vleses;

<span id="an_9:14">9:14</span> Hoeveel te meer zal het bloed van
Christus, Die door den eeuwigen Geest Zichzelven Gode onstraffelijk
opgeofferd heeft, uw geweten reinigen van dode werken, om den levende
God te dienen?

<span id="an_9:15">9:15</span> En daarom is Hij de Middelaar des nieuwen
testaments, opdat, de dood daartussen gekomen zijnde, tot verzoening der
overtredingen, die onder het eerste testament waren, degenen, die
geroepen zijn, de beloftenis der eeuwige erve ontvangen zouden.

<span id="an_9:16">9:16</span> Want waar een testament is, daar is het
noodzaak, dat de dood des testamentmakers tussen kome;

<span id="an_9:17">9:17</span> Want een testament is vast in de doden,
dewijl het nog geen kracht heeft, wanneer de testamentmaker leeft.

<span id="an_9:18">9:18</span> Waarom ook het eerste niet zonder bloed
is ingewijd.

<span id="an_9:19">9:19</span> Want als al de geboden, naar de wet van
Mozes, tot al het volk uitgesproken waren, nam hij het bloed der
kalveren en bokken, met water, en purperen wol, en hysop, besprengde
beide het boek zelf, en al het volk,

<span id="an_9:20">9:20</span> Zeggende: Dit is het bloed des
testaments, hetwelk God aan ulieden heeft geboden.

<span id="an_9:21">9:21</span> En hij besprengde desgelijks ook den
tabernakel, en al de vaten van den dienst met het bloed.

<span id="an_9:22">9:22</span> En alle dingen worden bijna door bloed
gereinigd naar de wet, en zonder bloedstorting geschiedt geen vergeving.

<span id="an_9:23">9:23</span> Zo was het dan noodzaak, dat wel de
voorbeeldingen der dingen, die in de hemelen zijn, door deze dingen
gereinigd werden, maar de hemelse dingen zelve door betere offeranden
dan deze.

<span id="an_9:24">9:24</span> Want Christus is niet ingegaan in het
heiligdom, dat met handen gemaakt is, hetwelk is een tegenbeeld van het
ware, maar in den hemel zelven, om nu te verschijnen voor het aangezicht
van God voor ons;

<span id="an_9:25">9:25</span> Noch ook, opdat Hij Zichzelven dikwijls
zou opofferen, gelijk de hogepriester alle jaar in het heiligdom ingaat
met vreemd bloed;

<span id="an_9:26">9:26</span> (Anders had Hij dikwijls moeten lijden
van de grondlegging der wereld af) maar nu is Hij eenmaal in de
voleinding der eeuwen geopenbaard, om de zonde te niet te doen, door
Zijnzelfs offerande.

<span id="an_9:27">9:27</span> En gelijk het den mensen gezet is,
eenmaal te sterven, en daarna het oordeel;

<span id="an_9:28">9:28</span> Alzo ook Christus, eenmaal geofferd
zijnde, om veler zonden weg te nemen, zal ten anderen male zonder zonde
gezien worden van degenen, die Hem verwachten tot zaligheid.

<span id="an_10:1">10:1</span> Want de wet, hebbende een schaduw der
toekomende goederen, niet het beeld zelf der zaken, kan met dezelfde
offeranden, die zij alle jaren geduriglijk opofferen, nimmermeer
heiligen degenen, die daar toegaan.

<span id="an_10:2">10:2</span> Anderszins zouden zij opgehouden hebben,
geofferd te worden, omdat degenen, die den dienst pleegden, geen geweten
meer zouden hebben der zonden, eenmaal gereinigd geweest zijnde;

<span id="an_10:3">10:3</span> Maar nu geschiedt in dezelve alle jaren
weder gedachtenis der zonden.

<span id="an_10:4">10:4</span> Want het is onmogelijk, dat het bloed van
stieren en bokken de zonden wegneme.

<span id="an_10:5">10:5</span> Daarom, komende in de wereld, zegt Hij:
Slachtoffer en offerande hebt Gij niet gewild, maar Gij hebt Mij het
lichaam toebereid;

<span id="an_10:6">10:6</span> Brandofferen en offer voor de zonde
hebben U niet behaagd.

<span id="an_10:7">10:7</span> Toen sprak Ik: Zie, Ik kom (in het begin
des boeks is van Mij geschreven), om Uw wil te doen, o God!

<span id="an_10:8">10:8</span> Als Hij te voren gezegd had: Slachtoffer,
en offerande, en brandoffers, en offer voor de zonde hebt Gij niet
gewild, noch hebben U behaagd (dewelke naar de wet geofferd worden);

<span id="an_10:9">10:9</span> Toen sprak Hij: Zie, Ik kom, om Uw wil te
doen, o God! Hij neemt het eerste weg, om het tweede te stellen.

<span id="an_10:10">10:10</span> In welken wil wij geheiligd zijn, door
de offerande des lichaams van Jezus Christus, eenmaal geschied.

<span id="an_10:11">10:11</span> En een iegelijk priester stond wel alle
dagen dienende, en dezelfde slachtofferen dikmaals offerende, die de
zonden nimmermeer kunnen wegnemen;

<span id="an_10:12">10:12</span> Maar Deze, een slachtoffer voor de
zonden geofferd hebbende, is in eeuwigheid gezeten aan de rechter hand
Gods;

<span id="an_10:13">10:13</span> Voorts verwachtende, totdat Zijn
vijanden gesteld worden tot een voetbank Zijner voeten.

<span id="an_10:14">10:14</span> Want met een offerande heeft Hij in
eeuwigheid volmaakt degenen, die geheiligd worden.

<span id="an_10:15">10:15</span> En de Heilige Geest getuigt het ons
ook;

<span id="an_10:16">10:16</span> Want nadat Hij te voren gezegd had: Dit
is het verbond, dat Ik met hen maken zal na die dagen, zegt de Heere: Ik
zal Mijn wetten geven in hun harten, en Ik zal die inschrijven in hun
verstanden;

<span id="an_10:17">10:17</span> En hun zonden en hun ongerechtigheden
zal Ik geenszins meer gedenken.

<span id="an_10:18">10:18</span> Waar nu vergeving derzelve is, daar is
geen offerande meer voor de zonde.

<span id="an_10:19">10:19</span> Dewijl wij dan, broeders,
vrijmoedigheid hebben, om in te gaan in het heiligdom door het bloed van
Jezus,

<span id="an_10:20">10:20</span> Op een versen en levenden weg, welken
Hij ons ingewijd heeft door het voorhangsel, dat is, door Zijn vlees;

<span id="an_10:21">10:21</span> En dewijl wij hebben een groten
Priester over het huis Gods;

<span id="an_10:22">10:22</span> Zo laat ons toegaan met een waarachtig
hart, in volle verzekerdheid des geloofs, onze harten gereinigd zijnde
van het kwaad geweten, en het lichaam gewassen zijnde met rein water.

<span id="an_10:23">10:23</span> Laat ons de onwankelbare belijdenis der
hoop vast houden; (want Die het beloofd heeft, is getrouw);

<span id="an_10:24">10:24</span> En laat ons op elkander acht nemen, tot
opscherping der liefde en der goede werken;

<span id="an_10:25">10:25</span> En laat ons onze onderlinge bijeenkomst
niet nalaten, gelijk sommigen de gewoonte hebben, maar elkander
vermanen; en dat zoveel te meer, als gij ziet, dat de dag nadert.

<span id="an_10:26">10:26</span> Want zo wij willens zondigen, nadat wij
de kennis der waarheid ontvangen hebben, zo blijft er geen slachtoffer
meer over voor de zonden;

<span id="an_10:27">10:27</span> Maar een schrikkelijke verwachting des
oordeels, en hitte des vuurs, dat de tegenstanders zal verslinden.

<span id="an_10:28">10:28</span> Als iemand de wet van Mozes heeft te
niet gedaan, die sterft zonder barmhartigheid, onder twee of drie
getuigen;

<span id="an_10:29">10:29</span> Hoeveel te zwaarder straf, meent gij,
zal hij waardig geacht worden, die den Zoon van God vertreden heeft, en
het bloed des testaments onrein geacht heeft, waardoor hij geheiligd
was, en den Geest der genade smaadheid heeft aangedaan?

<span id="an_10:30">10:30</span> Want wij kennen Hem, Die gezegd heeft:
Mijn is de wraak, Ik zal het vergelden, spreekt de Heere. En wederom: De
Heere zal Zijn volk oordelen.

<span id="an_10:31">10:31</span> Vreselijk is het te vallen in de handen
des levenden Gods.

<span id="an_10:32">10:32</span> Doch gedenkt de vorige dagen, in
dewelke, nadat gij verlicht zijt geweest, gij veel strijd des lijdens
hebt verdragen.

<span id="an_10:33">10:33</span> Ten dele, als gij door smaadheden en
verdrukkingen een schouwspel geworden zijt; en ten dele, als gij
gemeenschap gehad hebt met degenen, die alzo behandeld werden.

<span id="an_10:34">10:34</span> Want gij hebt ook over mijn banden
medelijden gehad, en de roving uwer goederen met blijdschap aangenomen,
wetende, dat gij hebt in uzelven een beter en blijvend goed in de
hemelen.

<span id="an_10:35">10:35</span> Werpt dan uw vrijmoedigheid niet weg,
welke een grote vergelding des loons heeft.

<span id="an_10:36">10:36</span> Want gij hebt lijdzaamheid van node,
opdat gij, den wil van God gedaan hebbende, de beloftenis moogt
wegdragen;

<span id="an_10:37">10:37</span> Want: Nog een zeer weinig tijds en Hij,
Die te komen staat, zal komen, en niet vertoeven.

<span id="an_10:38">10:38</span> Maar de rechtvaardige zal uit het
geloof leven; en zo iemand zich onttrekt, Mijn ziel heeft in hem geen
behagen.

<span id="an_10:39">10:39</span> Maar wij zijn niet van degenen, die
zich onttrekken ten verderve, maar van degenen, die geloven tot
behouding der ziel.

<span id="an_11:1">11:1</span> Het geloof nu is een vaste grond der
dingen, die men hoopt, en een bewijs der zaken, die men niet ziet.

<span id="an_11:2">11:2</span> Want door hetzelve hebben de ouden
getuigenis bekomen.

<span id="an_11:3">11:3</span> Door het geloof verstaan wij, dat de
wereld door het woord Gods is toebereid, alzo dat de dingen, die men
ziet, niet geworden zijn uit dingen, die gezien worden.

<span id="an_11:4">11:4</span> Door het geloof heeft Abel een meerdere
offerande Gode geofferd dan Kain, door hetwelk hij getuigenis bekomen
heeft, dat hij rechtvaardig was, alzo God over zijn gave getuigenis gaf;
en door hetzelve geloof spreekt hij nog, nadat hij gestorven is.

<span id="an_11:5">11:5</span> Door het geloof is Enoch weggenomen
geweest, opdat hij den dood niet zou zien; en hij werd niet gevonden,
daarom dat hem God weggenomen had; want voor zijn wegneming heeft hij
getuigenis gehad, dat hij Gode behaagde.

<span id="an_11:6">11:6</span> Maar zonder geloof is het onmogelijk Gode
te behagen. Want die tot God komt, moet geloven, dat Hij is, en een
Beloner is dergenen, die Hem zoeken.

<span id="an_11:7">11:7</span> Door het geloof heeft Noach, door
Goddelijke aanspraak vermaand zijnde van de dingen, die nog niet gezien
werden, en bevreesd geworden zijnde, de ark toebereid tot behoudenis van
zijn huisgezin; door welke ark hij de wereld heeft veroordeeld, en is
geworden een erfgenaam der rechtvaardigheid, die naar het geloof is.

<span id="an_11:8">11:8</span> Door het geloof is Abraham, geroepen
zijnde, gehoorzaam geweest, om uit te gaan naar de plaats, die hij tot
een erfdeel ontvangen zou; en hij is uitgegaan, niet wetende, waar hij
komen zou.

<span id="an_11:9">11:9</span> Door het geloof is hij een inwoner
geweest in het land der belofte, als in een vreemd land, en heeft in
tabernakelen gewoond met Izak en Jakob, die medeerfgenamen waren
derzelfde belofte.

<span id="an_11:10">11:10</span> Want hij verwachtte de stad, die
fondamenten heeft, welker Kunstenaar en Bouwmeester God is.

<span id="an_11:11">11:11</span> Door het geloof heeft ook Sara zelve
kracht ontvangen, om zaad te geven, en boven den tijd haars ouderdoms
heeft zij gebaard; overmits zij Hem getrouw heeft geacht, Die het
beloofd had.

<span id="an_11:12">11:12</span> Daarom zijn ook van een, en dat een
verstorvene, zovelen in menigte geboren, als de sterren des hemels, en
als het zand, dat aan den oever der zee is, hetwelk ontallijk is.

<span id="an_11:13">11:13</span> Deze allen zijn in het geloof
gestorven, de beloften niet verkregen hebbende, maar hebben dezelve van
verre gezien, en geloofd, en omhelsd, en hebben beleden, dat zij gasten
en vreemdelingen op de aarde waren.

<span id="an_11:14">11:14</span> Want die zulke dingen zeggen, betonen
klaarlijk, dat zij een vaderland zoeken.

<span id="an_11:15">11:15</span> En indien zij aan dat vaderland gedacht
hadden, van hetwelk zij uitgegaan waren, zij zouden tijd gehad hebben,
om weder te keren;

<span id="an_11:16">11:16</span> Maar nu zijn zij begerig naar een
beter, dat is, naar het hemelse. Daarom schaamt Zich God hunner niet, om
hun God genaamd te worden; want Hij had hun een stad bereid.

<span id="an_11:17">11:17</span> Door het geloof heeft Abraham, als hij
verzocht werd, Izak geofferd, en hij, die de beloften ontvangen had,
heeft zijn eniggeborene geofferd,

<span id="an_11:18">11:18</span> (Tot denwelke gezegd was: In Izak zal u
het zaad genoemd worden) overleggende, dat God machtig was, hem ook uit
de doden te verwekken;

<span id="an_11:19">11:19</span> Waaruit hij hem ook bij gelijkenis
wedergekregen heeft.

<span id="an_11:20">11:20</span> Door het geloof heeft Izak zijn zonen
Jakob en Ezau gezegend aangaande toekomende dingen.

<span id="an_11:21">11:21</span> Door het geloof heeft Jakob, stervende,
een iegelijk der zonen van Jozef gezegend, en heeft aangebeden, leunende
op het opperste van zijn staf.

<span id="an_11:22">11:22</span> Door het geloof heeft Jozef, stervende,
gemeld van den uitgang der kinderen Israels, en heeft bevel gegeven van
zijn gebeente.

<span id="an_11:23">11:23</span> Door het geloof werd Mozes, toen hij
geboren was, drie maanden lang van zijn ouders verborgen, overmits zij
zagen, dat het kindeken schoon was; en zij vreesden het gebod des
konings niet.

<span id="an_11:24">11:24</span> Door het geloof heeft Mozes, nu groot
geworden zijnde, geweigerd een zoon van Farao's dochter genoemd te
worden;

<span id="an_11:25">11:25</span> Verkiezende liever met het volk van God
kwalijk gehandeld te worden, dan voor een tijd de genieting der zonde te
hebben;

<span id="an_11:26">11:26</span> Achtende de versmaadheid van Christus
meerderen rijkdom te zijn, dan de schatten in Egypte; want hij zag op de
vergelding des loons.

<span id="an_11:27">11:27</span> Door het geloof heeft hij Egypte
verlaten, niet vrezende den toorn des konings; want hij hield zich vast,
als ziende den Onzienlijke.

<span id="an_11:28">11:28</span> Door het geloof heeft hij het pascha
uitgericht, en de besprenging des bloeds, opdat de verderver der
eerstgeborenen hen niet raken zou.

<span id="an_11:29">11:29</span> Door het geloof zijn zij de Rode zee
doorgegaan, als door het droge; hetwelk de Egyptenaars, ook verzoekende,
zijn verdronken.

<span id="an_11:30">11:30</span> Door het geloof zijn de muren van
Jericho gevallen, als zij tot zeven dagen toe omringd waren geweest.

<span id="an_11:31">11:31</span> Door het geloof is Rachab, de hoer,
niet omgekomen met de ongehoorzamen, als zij de verspieders met vrede
had ontvangen.

<span id="an_11:32">11:32</span> En wat zal ik nog meer zeggen? Want de
tijd zal mij ontbreken, zou ik verhalen van Gideon, en Barak, en Samson,
en Jeftha, en David, en Samuel, en de profeten;

<span id="an_11:33">11:33</span> Welken door het geloof koninkrijken
hebben overwonnen, gerechtigheid geoefend, de beloftenissen verkregen,
de muilen der leeuwen toegestopt;

<span id="an_11:34">11:34</span> De kracht des vuurs hebben uitgeblust,
de scherpte des zwaards zijn ontvloden, uit zwakheid krachten hebben
gekregen, in den krijg sterk geworden zijn, heirlegers der vreemden op
de vlucht hebben gebracht;

<span id="an_11:35">11:35</span> De vrouwen hebben hare doden uit de
opstanding weder gekregen; en anderen zijn uitgerekt geworden, de
aangeboden verlossing niet aannemende, opdat zij een betere opstanding
verkrijgen zouden.

<span id="an_11:36">11:36</span> En anderen hebben bespottingen en
geselen geproefd, en ook banden en gevangenis;

<span id="an_11:37">11:37</span> Zijn gestenigd geworden, in stukken
gezaagd, verzocht, door het zwaard ter dood gebracht; hebben gewandeld
in schaapsvellen en in geitenvellen; verlaten, verdrukt, kwalijk
gehandeld zijnde;

<span id="an_11:38">11:38</span> (Welker de wereld niet waardig was)
hebben in woestijnen gedoold, en op bergen, en in spelonken, en in holen
der aarde.

<span id="an_11:39">11:39</span> En deze allen, hebbende door het geloof
getuigenis gehad, hebben de belofte niet verkregen;

<span id="an_11:40">11:40</span> Alzo God wat beters over ons voorzien
had, opdat zij zonder ons niet zouden volmaakt worden.

<span id="an_12:1">12:1</span> Daarom dan ook, alzo wij zo groot een
wolk der getuigen rondom ons hebben liggende, laat ons afleggen allen
last, en de zonde, die ons lichtelijk omringt, en laat ons met
lijdzaamheid lopen de loopbaan, die ons voorgesteld is;

<span id="an_12:2">12:2</span> Ziende op den oversten Leidsman en
Voleinder des geloofs, Jezus, Dewelke, voor de vreugde, die Hem
voorgesteld was, het kruis heeft verdragen, en schande veracht, en is
gezeten aan de rechter hand des troons van God.

<span id="an_12:3">12:3</span> Want aanmerkt Dezen, Die zodanig een
tegenspreken van de zondaren tegen Zich heeft verdragen, opdat gij niet
verflauwt en bezwijkt in uw zielen.

<span id="an_12:4">12:4</span> Gij hebt nog tot den bloede toe niet
tegengestaan, strijdende tegen de zonde;

<span id="an_12:5">12:5</span> En gij hebt vergeten de vermaning, die
tot u als tot zonen spreekt: Mijn zoon, acht niet klein de kastijding
des Heeren, en bezwijkt niet, als gij van Hem bestraft wordt;

<span id="an_12:6">12:6</span> Want dien de Heere liefheeft, kastijdt
Hij, en Hij geselt een iegelijken zoon, die Hij aanneemt.

<span id="an_12:7">12:7</span> Indien gij de kastijding verdraagt, zo
gedraagt Zich God jegens u als zonen; (want wat zoon is er, dien de
vader niet kastijdt?)

<span id="an_12:8">12:8</span> Maar indien gij zonder kastijding zijt,
welke allen deelachtig zijn geworden, zo zijt gij dan bastaarden, en
niet zonen.

<span id="an_12:9">12:9</span> Voorts, wij hebben de vaders onzes vleses
wel tot kastijders gehad, en wij ontzagen hen; zullen wij dan niet veel
meer den Vader der geesten onderworpen zijn, en leven?

<span id="an_12:10">12:10</span> Want genen hebben ons wel voor een
korten tijd, naar dat het hun goed dacht, gekastijd; maar Deze kastijdt
ons tot ons nut, opdat wij Zijner heiligheid zouden deelachtig worden.

<span id="an_12:11">12:11</span> En alle kastijding als die tegenwoordig
is, schijnt geen zaak van vreugde, maar van droefheid te zijn; doch
daarna geeft zij van zich een vreedzame vrucht der gerechtigheid
dengenen, die door dezelve geoefend zijn.

<span id="an_12:12">12:12</span> Daarom richt weder op de trage handen,
en de slappe knieen;

<span id="an_12:13">12:13</span> En maakt rechte paden voor uw voeten,
opdat hetgeen kreupel is, niet verdraaid worde, maar dat het veelmeer
genezen worde.

<span id="an_12:14">12:14</span> Jaagt den vrede na met allen, en de
heiligmaking, zonder welke niemand den Heere zien zal;

<span id="an_12:15">12:15</span> Toeziende, dat niet iemand verachtere
van de genade Gods; dat niet enige wortel der bitterheid, opwaarts
spruitende, beroerte make en door dezelve velen ontreinigd worden.

<span id="an_12:16">12:16</span> Dat niet iemand zij een hoereerder, of
een onheilige, gelijk Ezau, die om een spijze het recht van zijn
eerstgeboorte weggaf.

<span id="an_12:17">12:17</span> Want gij weet, dat hij ook daarna, de
zegening willende beerven, verworpen werd; want hij vond geen plaats des
berouws, hoewel hij dezelve met tranen zocht.

<span id="an_12:18">12:18</span> Want gij zijt niet gekomen tot den
tastelijken berg, en het brandende vuur, en donkerheid, en duisternis,
en onweder,

<span id="an_12:19">12:19</span> En tot het geklank der bazuin, en de
stem der woorden; welke die ze hoorden, baden, dat het woord tot hen
niet meer zou gedaan worden.

<span id="an_12:20">12:20</span> (Want zij konden niet dragen, hetgeen
er geboden werd: Indien ook een gedierte den berg aanraakt, het zal
gestenigd of met een pijl doorschoten worden.

<span id="an_12:21">12:21</span> En Mozes, zo vreselijk was het gezicht,
zeide: Ik ben gans bevreesd en bevende).

<span id="an_12:22">12:22</span> Maar gij zijt gekomen tot den berg
Sion, en de stad des levenden Gods, tot het hemelse Jeruzalem, en de
vele duizenden der engelen;

<span id="an_12:23">12:23</span> Tot de algemene vergadering en de
Gemeente der eerstgeborenen, die in de hemelen opgeschreven zijn, en tot
God, den Rechter over allen, en de geesten der volmaakte rechtvaardigen;

<span id="an_12:24">12:24</span> En tot den Middelaar des nieuwen
testaments, Jezus, en het bloed der besprenging, dat betere dingen
spreekt dan Abel.

<span id="an_12:25">12:25</span> Ziet toe, dat gij Dien, Die spreekt,
niet verwerpt; want indien dezen niet zijn ontvloden, die dengene
verwierpen, welke op aarde Goddelijke antwoorden gaf, veelmeer zullen
wij niet ontvlieden, zo wij ons van Dien afkeren, Die van de hemelen is;

<span id="an_12:26">12:26</span> Wiens stem toen de aarde bewoog; maar
nu heeft Hij verkondigd, zeggende: Nog eenmaal zal Ik bewegen niet
alleen de aarde, maar ook den hemel.

<span id="an_12:27">12:27</span> En dit woord: Nog eenmaal, wijst aan de
verandering der bewegelijke dingen, als welke gemaakt waren, opdat
blijven zouden de dingen, die niet bewegelijk zijn.

<span id="an_12:28">12:28</span> Daarom, alzo wij een onbewegelijk
Koninkrijk ontvangen, laat ons de genade vast houden, door dewelke wij
welbehagelijk Gode mogen dienen, met eerbied en godvruchtigheid.

<span id="an_12:29">12:29</span> Want onze God is een verterend vuur.

<span id="an_13:1">13:1</span> Dat de broederlijke liefde blijve.

<span id="an_13:2">13:2</span> Vergeet de herbergzaamheid niet; want
hierdoor hebben sommigen onwetend engelen geherbergd.

<span id="an_13:3">13:3</span> Gedenkt der gevangenen, alsof gij mede
gevangen waart; en dergenen, die kwalijk gehandeld worden, alsof gij ook
zelven in het lichaam kwalijk gehandeld waart.

<span id="an_13:4">13:4</span> Het huwelijk is eerlijk onder allen, en
het bed onbevlekt; maar hoereerders en overspelers zal God oordelen.

<span id="an_13:5">13:5</span> Uw wandel zij zonder geldgierigheid; en
zijt vergenoegd met het tegenwoordige; want Hij heeft gezegd: Ik zal u
niet begeven, en Ik zal u niet verlaten.

<span id="an_13:6">13:6</span> Zodat wij vrijmoediglijk durven zeggen:
De Heere is mij een Helper, en ik zal niet vrezen, wat mij een mens zal
doen.

<span id="an_13:7">13:7</span> Gedenkt uwer voorgangeren, die u het
Woord Gods gesproken hebben; en volgt hun geloof na, aanschouwende de
uitkomst hunner wandeling.

<span id="an_13:8">13:8</span> Jezus Christus is gisteren en heden
dezelfde en in der eeuwigheid.

<span id="an_13:9">13:9</span> Wordt niet omgevoerd met verscheidene en
vreemde leringen; want het is goed, dat het hart gesterkt wordt door
genade, niet door spijzen, door welke geen nuttigheid bekomen hebben,
die daarin gewandeld hebben.

<span id="an_13:10">13:10</span> Wij hebben een altaar, van hetwelk geen
macht hebben te eten, die den tabernakel dienen.

<span id="an_13:11">13:11</span> Want welker dieren bloed voor de zonde
gedragen werd in het heiligdom door den hogepriester, derzelver lichamen
werden verbrand buiten de legerplaats.

<span id="an_13:12">13:12</span> Daarom heeft ook Jezus, opdat Hij door
Zijn eigen bloed het volk zou heiligen, buiten de poort geleden.

<span id="an_13:13">13:13</span> Zo laat ons dan tot Hem uitgaan buiten
de legerplaats, Zijn smaadheid dragende.

<span id="an_13:14">13:14</span> Want wij hebben hier geen blijvende
stad, maar wij zoeken de toekomende.

<span id="an_13:15">13:15</span> Laat ons dan door Hem altijd Gode
opofferen een offerande des lofs, dat is, de vrucht der lippen, die Zijn
Naam belijden.

<span id="an_13:16">13:16</span> En vergeet de weldadigheid en de
mededeelzaamheid niet; want aan zodanige offeranden heeft God een
welbehagen.

<span id="an_13:17">13:17</span> Zijt uw voorgangeren gehoorzaam, en
zijt hun onderdanig; want zij waken voor uw zielen, als die rekenschap
geven zullen; opdat zij dat doen mogen met vreugde en niet al zuchtende;
want dat is u niet nuttig.

<span id="an_13:18">13:18</span> Bidt voor ons; want wij vertrouwen, dat
wij een goed geweten hebben, als die in alles willen eerlijk wandelen.

<span id="an_13:19">13:19</span> En ik bid u te meer, dat gij dit doet,
opdat ik te eerder ulieden moge wedergegeven worden.

<span id="an_13:20">13:20</span> De God nu des vredes, Die den grote
Herder der schapen, door het bloed des eeuwigen testaments, uit de doden
heeft wedergebracht, namelijk onze Heere Jezus Christus,

<span id="an_13:21">13:21</span> Die volmake u in alle goed werk, opdat
gij Zijn wil moogt doen; werkende in u, hetgeen voor Hem welbehagelijk
is, door Jezus Christus; Denwelken zij de heerlijkheid in alle
eeuwigheid. Amen.

<span id="an_13:22">13:22</span> Doch ik bid u, broeders, verdraagt het
woord dezer vermaning; want ik heb u in het kort geschreven.

<span id="an_13:23">13:23</span> Weet, dat de broeder Timotheus
losgelaten is, met welken (zo hij haast komt) ik u zal zien.

<span id="an_13:24">13:24</span> Groet al uw voorgangeren, en al de
heiligen. U groeten die van Italie zijn.

<span id="an_13:25">13:25</span> De genade zij met u allen. Amen.

------------------------------------------------------------------------

[Next: James](jam.md)
