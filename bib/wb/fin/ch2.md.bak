[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](ch1)  [Next](ezr.md) 

------------------------------------------------------------------------

### Finnish Bible: 2 Chronicles

<span id="an_1:1">1:1</span> Ja Salomo Davidin poika vahvisti itsensä
valtakuntaansa; ja Herra hänen Jumalansa oli hänen kanssansa ja teki
hänen aina suuremmaksi.

<span id="an_1:2">1:2</span> Ja Salomo puhui koko Israelin kanssa
tuhanten ja satain päämiesten kanssa, tuomarein ja kaikkien esimiesten
kanssa Israelissa, ja ylimmäisten isäin kanssa.

<span id="an_1:3">1:3</span> Ja he menivät, sekä Salomo että koko joukko
korkeudelle, joka oli Gibeonissa; sillä siellä oli Jumalan seurakunnan
maja, jonka Moses Herran palvelia teki korvessa.

<span id="an_1:4">1:4</span> Mutta Jumalan arkin oli David vienyt
Kirjatjearimista sinne, johon David oli sille sian valmistanut; sillä
hän oli rakentanut sille majan Jerusalemissa.

<span id="an_1:5">1:5</span> Ja vaskialttari, jonka Betsaleel Urin poika
Hurin pojan poika rakentanut oli, oli siellä Herran asuinsian edessä. Ja
Salomo ja koko joukko etsivät sitä.

<span id="an_1:6">1:6</span> Ja Salomo nousi sinne ylös vaskialttarin
tykö Herran eteen, joka siellä seurakunnan majassa oli, ja uhrasi sen
päällä tuhannen polttouhria.

<span id="an_1:7">1:7</span> Sinä yönä ilmestyi Jumala Salomolle ja
sanoi hänelle: ano, mitä minä sinulle antaisin.

<span id="an_1:8">1:8</span> Ja Salomo sanoi Jumalalle: sinä olet tehnyt
suuren armon isälleni Davidille, ja olet tehnyt minun hänen siaansa
kuninkaaksi:

<span id="an_1:9">1:9</span> Olkoon nyt, Herra Jumala, sanas totinen
minun isälleni Davidille; sillä sinä olet tehnyt minun niin paljon
kansan kuninkaaksi, kuin tomua on maan päällä;

<span id="an_1:10">1:10</span> Niin anna minulle nyt taito ja ymmärrys,
käydäkseni tämän kansan edessä ulos ja sisälle; sillä kuka voi tuomita
tätä suurta kansaas?

<span id="an_1:11">1:11</span> Niin sanoi Jumala Salomolle: että se on
sinun mielessäs, ja et anonut rikkautta, tavaraa eli kunniaa, eli
vihamiestes sieluja, etkä anonut pitkää ikää, vaan anoit taitoa ja
ymmärrystä, tuomitakses minun kansaani, joiden kuninkaaksi minä olen
sinun pannut;

<span id="an_1:12">1:12</span> Niin olkoon sinulle taito ja ymmärrys
annettu: vielä sitte annan minä sinulle rikkautta, ja tavaraa ja
kunniaa, niin ettei sinun vertaistas kuningasten seassa ennen sinua ole
ollut, eikä myös sinun jälkees tule.

<span id="an_1:13">1:13</span> Ja Salomo tuli korkeudelta, joka oli
Gibeonissa, Jerusalemiin, seurakunnan majasta, ja hallitsi Israelia.

<span id="an_1:14">1:14</span> Ja Salomo kokosi itsellensä rattaita ja
hevosmiehiä, niin että hänellä oli neljäsataa toistatuhatta ratasta ja
kaksitoistakymmentä tuhatta hevosmiestä, ja antoi heidän olla
rataskaupungeissa ja kuninkaan tykönä Jerusalemissa.

<span id="an_1:15">1:15</span> Ja kuningas toimitti niin että hopiaa ja
kultaa oli Jerusalemissa niin paljo kuin kiviäkin, ja sedripuita kuin
metsäfikunapuitakin laaksoissa.

<span id="an_1:16">1:16</span> Ja Salomolle vietiin hevosia Egyptistä ja
kudotuskaluja. Ja kuninkaan kauppamiehet ostivat ne kudotuskalut.

<span id="an_1:17">1:17</span> Ja he menivät ylös ja veivät ne
Egyptistä, ja jokainen ratas maksoi kuusisataa hopiapenninkiä, ja
hevonen sata ja viisikymmentä. Ja niin vietiin niitä myös kaikkein
Hetiläisten ja Syrian kuninkaiden tykö heidän kättensä kautta.

<span id="an_2:1">2:1</span> Ja Salomo aikoi rakentaa Herran nimelle
huoneen ja myös valtakunnallensa huonetta.

<span id="an_2:2">2:2</span> Ja Salomo luki seitsemänkymmentä tuhatta
miestä kuormain kantajiksi ja kahdeksankymmentä tuhatta hirtten
hakkaajiksi vuorille, ja kolmetuhatta ja kuusisataa teettäjää heidän
ylitsensä.

<span id="an_2:3">2:3</span> Ja Salomo lähetti kuningas Hiramin tykö
Tyroon ja käski hänelle sanoa: niinkuin sinä minun isäni Davidin kanssa
teit ja lähetit hänelle sedripuita, rakentaaksensa itsellensä huonetta,
jossa hänen asuman piti:

<span id="an_2:4">2:4</span> Katso, minä rakennan Herran minun Jumalani
nimelle huoneen, että se hänelle pyhitettäisiin, suitsutettaa hyvän
hajun uhria hänen edessänsä, ja aina valmistettaa näkyleipiä ja
polttouhria, aamulla ja ehtoolla, lepopäivinä ja uusilla kuilla, ja
Herran meidän Jumalamme juhlina: ijankaikkisesti pitää tämä oleman
Israelin edessä.

<span id="an_2:5">2:5</span> Ja huone, jonka minä rakennan, pitää oleman
suuri; sillä meidän Jumalamme on suurempi kaikkia jumalia.

<span id="an_2:6">2:6</span> Mutta kuka on niin voimallinen, että hän
rakentaa hänelle huoneen? sillä taivaat ja taivasten taivaat ei taida
käsittää häntä: mikä siis minä olen rakentamaan hänelle huonetta? mutta
ainoastaan suitsuttamaan hänen edessänsä.

<span id="an_2:7">2:7</span> Niin lähetä nyt minulle taitava mies työtä
tekemään kullasta, hopiasta, vaskesta, raudasta, purpurasta,
tulipunaisista ja sinisistä villoista, ja joka taitaa kaivaa, taitavain
kanssa, jotka minun tykönäni ovat Juudassa ja Jerusalemissa, jotka minun
isäni David on valmistanut.

<span id="an_2:8">2:8</span> Ja lähetä minulle sedripuita ja honkia, ja
Heben puita Libanonista; sillä minä tiedän sinun palvelias taitavan
hakata puita Libanonissa. Ja katso, minun palveliani pitää oleman sinun
palveliais kanssa,

<span id="an_2:9">2:9</span> Että he valmistaisivat minulle paljon
puita; sillä huone, jonka minä rakennan, pitää oleman suuri ja
ihmeellinen.

<span id="an_2:10">2:10</span> Ja katso, minä annan sinun palvelioilles,
hirsimiehille, jotka puita hakkaavat, kaksikymmentä tuhatta koria
survottuja nisuja, kaksikymmentä tuhatta koria ohria, ja kaksikymmentä
tuhatta batia viinaa, ja kaksikymmentä tuhatta batia öljyä.

<span id="an_2:11">2:11</span> Ja Hiram Tyron kuningas vastasi
kirjoituksella ja lähetti Salomolle: koska Herra rakastaa kansaansa, on
hän sinun tehnyt heidän kuninkaaksensa.

<span id="an_2:12">2:12</span> Ja Hiram sanoi vielä: kiitetty olkoon
Herra Israelin Jumala, joka taivaan ja maan tehnyt on, että hän on
antanut kuningas Davidille viisaan, toimellisen ja ymmärtäväisen pojan,
joka Herralle huoneen rakentaa ja valtakunnallensa huoneen!

<span id="an_2:13">2:13</span> Niin lähetän minä nyt taitavan ja
toimellisen miehen, jolla ymmärrys on, nimittäin Huramabin,

<span id="an_2:14">2:14</span> Joka on vaimon poika Danin tyttäristä, ja
hänen isänsä on ollut Tyrolainen; hän taitaa työtä tehdä kullasta,
hopiasta, vaskesta, raudasta, kivestä, puusta, purpurasta, sinisistä
villoista, kalliista liinasta, tulipunaisesta, ja kaikkinaisia kaivaa,
ja ajatella ylös kaikkinaisia taitavasti, mitä hänen eteensä pannaan,
sinun taitavais kanssa ja herrani kuningas Davidin sinun isäs taitavain
kanssa.

<span id="an_2:15">2:15</span> Niin lähettäkään nyt herrani nisuja,
ohria, öljyä ja viinaa palvelioillensa, niinkuin hän on sanonut;

<span id="an_2:16">2:16</span> Niin me hakkaamme puita Libanonissa
kaiketi niin paljon kuin sinä tarvitset, ja viemme ne merelle lautoilla
Japhoon; anna sinä ne noutaa sieltä Jerusalemiin.

<span id="an_2:17">2:17</span> Ja Salomo luki kaikki muukalaiset
Israelin maalla, sen luvun jälkeen, kuin hänen isänsä David ne luki; ja
siellä löydettiin sata ja viisikymmentä tuhatta, kolmetuhatta ja
kuusisataa.

<span id="an_2:18">2:18</span> Ja hän asetti niistä seitsemänkymmentä
tuhatta vetäjiksi ja kahdeksankymmentä tuhatta hakkaajiksi vuorella, ja
kolmetuhatta ja kuusisataa teettäjiksi, joiden kansaa piti teettämän.

<span id="an_3:1">3:1</span> Ja Salomo rupesi rakentamaan Herran
huonetta Jerusalemissa, Morian vuorelle, joka Davidille hänen isällensä
neuvottu oli, Davidin paikkaan, jonka hän oli valmistanut Ornanin
Jebusilaisen luvaan.

<span id="an_3:2">3:2</span> Ja hän rupesi rakentamaan toisena
kuukautena, toisena päivänä, neljäntenä valtakuntansa vuonna.

<span id="an_3:3">3:3</span> Ja Salomo laski perustuksen, Jumalan
huonetta rakentaa, ensisti pituudelle kuusikymmentä kyynärää, ja
leveydelle kaksikymmentä kyynärää;

<span id="an_3:4">3:4</span> Mutta esihuoneen pituudelta huoneen
leveyden jälkeen kaksikymmentä kyynärää, ja korkeus oli sata ja
kaksikymmentä kyynärää; ja hän silasi sen sisältä puhtaalla kullalla.

<span id="an_3:5">3:5</span> Mutta suuren huoneen peitti hän hongalla ja
silasi sen päältä parhaalla kullalla, ja teki siihen päälle palmuin ja
käädyin kaltaiset työt,

<span id="an_3:6">3:6</span> Ja peitti huoneen kalliilla kivillä
kaunistukseksi; ja kulta oli Parvaimin kulta.

<span id="an_3:7">3:7</span> Ja hän silasi huoneen kaaret, pihtipielet,
seinät ja ovet kullalla, ja antoi leikata Kerubimeja seiniin.

<span id="an_3:8">3:8</span> Teki hän myös kaikkein pyhimmän huoneen,
jonka pituus oli kaksikymmentä kyynärää, huoneen leveyden jälkeen, ja
hänen leveytensä oli kaksikymmentä kyynärää, ja silasi sen parhaalla
kullalla, kuudellasadalla leiviskällä.

<span id="an_3:9">3:9</span> Niin myös nauloihin antoi hän viisikymmentä
sikliä kultaa, painon jälkeen; ja silasi salit kullalla.

<span id="an_3:10">3:10</span> Niin teki hän myös kaikkein pyhimpään
huoneeseen kaksi Kerubimia liikkeillä olevalla teolla; ja he silasivat
ne kullalla.

<span id="an_3:11">3:11</span> Ja pituus oli Kerubimein siivillä
kaksikymmentä kyynärää; niin että yksi siipi oli viisi kyynärää ja
ulottui huoneen seinään, ja toinen siipi oli myös viisi kyynärää ja
ulottui hamaan toisen Kerubimin siipeen.

<span id="an_3:12">3:12</span> Niin myös oli toisen Kerubimin siipi
viisi kyynärää pitkä ja ulottui huoneen seinään, ja toinen siipi myös
oli viisi kyynärää pitkä ja riippui toisessa Kerubimin siivessä;

<span id="an_3:13">3:13</span> Niin että nämät Kerubimein siivet olivat
levitettyinä kaksikymmentä kyynärää leveydelle; ja ne seisoivat
jalkainsa päällä, ja heidän kasvonsa olivat käännetyt huoneesen päin.

<span id="an_3:14">3:14</span> Hän teki myös esiripun sinisistä,
purpuraisista ja tulipunaisista villoista ja kalliista liinasta, ja teki
Kerubimit siihen päälle.

<span id="an_3:15">3:15</span> Ja hän teki huoneen eteen kaksi patsasta,
viisineljättäkymmentä kyynärää korkiaksi, ja niiden päälle kruunun viisi
kyynärää korkian,

<span id="an_3:16">3:16</span> Ja käädyin kaltaiset työt kuoriin, ja
sovitti ne patsasten päälle, ja teki sata granatin omenaa, ja asetti ne
käädytekoin päälle.

<span id="an_3:17">3:17</span> Ja pystytti patsaat templin eteen, yhden
oikialle ja toisen vasemmalle puolelle, ja kutsui sen nimen, joka
oikialla puolella oli, Jakin, ja sen nimen, joka vasemmalla puolella
oli, Boas.

<span id="an_4:1">4:1</span> Ja hän teki myös vaskisen alttarin,
kaksikymmentä kyynärää pitkän ja kaksikymmentä kyynärää leviän, ja
kymmenen kyynärää korkian.

<span id="an_4:2">4:2</span> Ja hän teki valetun meren, kymmenen
kyynärää leviän toisesta reunasta niin toiseen, ympyriäiseksi, viisi
kyynärää korkian; ja juonne kävi ympäri, kolmekymmentä kyynärää pitkä.

<span id="an_4:3">4:3</span> Ja härkäin kuvat olivat sen alla, kiertäen
sitä yltympäri; kymmenen kyynärää, piiritti ne meren ympärinsä, kaksi
riviä valettuja härkiä oli siinä samaa valantoa kuin sekin.

<span id="an_4:4">4:4</span> Ja se seisoi kahdentoistakymmenen härjän
päällä, että kolme kääntyivät heistä pohjoiseen päin, kolme länteen,
kolme etelään ja kolme itään päin, ja meri oli ylhäällä heidän
päällänsä, ja kaikki heidän takaiset puolensa olivat sisälle päin.

<span id="an_4:5">4:5</span> Ja se oli kämmenen leveyttä paksu, ja hänen
reunansa niinkuin maljan reuna ja kuin kukoistava kukkainen, ja se veti
kolmetuhatta batia.

<span id="an_4:6">4:6</span> Ja hän teki kymmenen kattilaa, ja pani
niistä viisi oikialle puolelle ja viisi vasemmalle, että niissä
pestäisiin kaikkia niitä, kuin polttouhriksi tarvittiin, ja niihin
heitettäisiin; mutta meren, pappein pestä itsensä.

<span id="an_4:7">4:7</span> Ja hän teki myös kymmenen kultaista
kynttilänjalkaa, niinkuin ne oleman piti, ja pani templiin, viisi
oikialle puolelle ja viisi vasemmalle.

<span id="an_4:8">4:8</span> Ja hän teki kymmenen pöytää ja pani
templiin, viisi oikialle ja viisi vasemmalle puolelle; ja hän teki sata
kultaista maljaa.

<span id="an_4:9">4:9</span> Hän teki myös pappein esihuoneen ja suuren
esihuoneen, ja esihuoneen ovet, ja silasi ovet vaskella,

<span id="an_4:10">4:10</span> Ja pani meren oikialle sivulle, itään ja
etelään päin.

<span id="an_4:11">4:11</span> Ja Huram teki patoja, lapioita ja
maljoja. Ja niin Huram lopetti sen työn, jonka hän teki kuningas
Salomolle Jumalan huoneesen:

<span id="an_4:12">4:12</span> Kaksi patsasta, ja kaksi ympyriäistä
kruunua kahden patsaan päällä, ja kaksi verkkoa peittämään kahta
ympyriäistä kruunua, jotka patsasten päässä olivat.

<span id="an_4:13">4:13</span> Ja neljäsataa granatin omenaa oli niiden
kahden verkon päällä, kaksi riviä granatin omenia kunkin verkon päällä,
peittämään kahta ympyriäistä kruunua, jotka olivat patsasten päässä.

<span id="an_4:14">4:14</span> Ja hän teki istuimia, teki myös
kattiloita istuinten päälle,

<span id="an_4:15">4:15</span> Ja meren ja kaksitoistakymmentä härkää
sen alle;

<span id="an_4:16">4:16</span> Siihen myös patoja, lapioita ja hankoja;
ja kaikki heidän astiansa teki Huramabi kuningas Salomolle Herran
huoneeseen puhtaasta vaskesta.

<span id="an_4:17">4:17</span> Jordanin kedolla antoi kuningas ne valaa
savisessa töyrässä, Sukkotin ja Saredatan vaiheella.

<span id="an_4:18">4:18</span> Ja Salomo teki kaikki nämät astiat
suuressa paljoudessa; sillä ei vasken painoa kysytty.

<span id="an_4:19">4:19</span> Ja Salomo teki kaikki astiat Jumalan
huoneesen, niin myös kultaisen alttarin ja pöydät, näkyleipiä pidettää,

<span id="an_4:20">4:20</span> Kynttiläjalat lamppuinensa puhtaasta
kullasta, palamaan kuorin edessä soveliaasti,

<span id="an_4:21">4:21</span> Ja kukkaiset ja lamput, ja kynttilän
niistimet olivat kullasta: ne olivat kokonansa kullasta;

<span id="an_4:22">4:22</span> Ja veitset, maljat, lusikat ja
sammuttimet olivat puhtaasta kullasta, ja läpikäytävä, ja hänen ovensa
sisimäiseltä puolelta sitä kaikkein pyhintä, ja ovet templin huoneesen
olivat kullasta.

<span id="an_5:1">5:1</span> Ja kuin kaikki työ täytettiin minkä Salomo
teki Herran huoneesen, niin antoi Salomo sinne tuottaa kaikki, mitä
hänen isänsä David pyhittänyt oli: hopian, kullan, ja kaikki astiat, ja
pani ne Jumalan huoneen tavarain sekaan.

<span id="an_5:2">5:2</span> Silloin kutsui Salomo kaikki vanhimmat
Israelissa kokoon, ja kaikki sukukuntain päämiehet, Israelin lasten
isäin esimiehet, Jerusalemiin, tuomaan Herran liitonarkkia Davidin
kaupungista, se on Zion.

<span id="an_5:3">5:3</span> Ja kaikki Israelin miehet kokoontuivat
kuninkaan tykö juhlapäivinä, joka oli seitsemäntenä kuukautena.

<span id="an_5:4">5:4</span> Ja kaikki vanhimmat Israelista tulivat; ja
Leviläiset nostivat arkin ylös,

<span id="an_5:5">5:5</span> Ja kantoivat arkin ylös ja seurakunnan
majan, ja kaikki pyhät astiat, jotka majassa olivat: ne kantoivat papit
ja Leviläiset ylös.

<span id="an_5:6">5:6</span> Mutta kuningas Salomo ja kaikki Israelin
kokous, joka oli tullut kokoon hänen tykönsä arkin eteen, uhrasivat
lampaita ja härkiä niin monta, ettei yksikään lukea eli laskea taitanut.

<span id="an_5:7">5:7</span> Ja papit kantoivat Herran liitonarkin
siallensa huoneen kuoriin, kaikkein pyhimpään, Kerubimein siipein alle.

<span id="an_5:8">5:8</span> Niin että Kerubimit levittivät siipensä
arkin paikan päälle. Ja Kerubimit peittivät arkin korentoinensa ylhäältä
päin.

<span id="an_5:9">5:9</span> Mutta korennot olivat niin pitkät, että
niiden päät näkyivät kuorin eteen arkista, mutta ei heitä ulkoiselta
puolelta näkynyt; ja ne ovat siellä tähän päivään asti.

<span id="an_5:10">5:10</span> Ja arkissa ei ollut muuta mitään, vaan
kaksi taulua, jotka Moses oli sinne pannut Horebissa, Herran tehdessä
liittoa Israelin lasten kanssa, kuin he Egyptistä läksivät.

<span id="an_5:11">5:11</span> Ja tapahtui, kuin papit tulivat pyhästä
ulos; (sillä kaikki papit, jotka silloin läsnä olivat, pyhittivät
itsensä, niin ettei heidän järjestyksestänsä eroitusta pitänyt
pidettämän.

<span id="an_5:12">5:12</span> Ja Leviläiset veisaajat kaikki Asaphin,
Hemanin, Jedutunin, ja heidän lapsensa ja veljensä, olivat puetetut
kalliilla liinavaatteella, soittivat symbaleilla, psaltareilla,
harpuilla, ja seisoivat itään päin alttaria, ja heidän tykönänsä sata ja
kaksikymmentä pappia, jotka puhalsivat vaskitorviin).

<span id="an_5:13">5:13</span> Ja soittajain ja veisaajain ääni kuului
soveliaasti yhteen niinkuin yhden ääni, kiittäin ja kunnioittain Herraa;
ja kuin vaskitorven, symbalein ja muiden harppuin ääni hänensä korotti,
kiittäissä Herraa, että hän on hyvä, ja hänen laupiutensa pysyy
ijankaikkiseen, silloin Herran huone täytettiin pilvellä,

<span id="an_5:14">5:14</span> Niin ettei papit saaneet seisoa ja
palvella pilven tähden; sillä Herran kunnia täytti Jumalan huoneen.

<span id="an_6:1">6:1</span> Silloin sanoi Salomo: Herra on sanonut
tahtovansa asua pimeydessä.

<span id="an_6:2">6:2</span> Minä tosin rakensin sinulle asuinhuoneen ja
sian asuakses ijankaikkisesti.

<span id="an_6:3">6:3</span> Ja kuningas käänsi kasvonsa ja siunasi koko
Israelin joukkoa; ja kaikki Israelin joukko seisoi.

<span id="an_6:4">6:4</span> Ja hän sanoi: kiitetty olkoon Herra
Israelin Jumala, joka suullansa on puhunut isälleni Davidille, ja
kädellänsä täyttänyt, sanoen:

<span id="an_6:5">6:5</span> Siitä päivästä, jona minä kansani Egyptin
maalta johdatin, en ole minä yhtään kaupunkia valinnut kaikista Israelin
sukukunnista, rakentaakseni huonetta minun nimeni asuinsiaksi, enkä ole
yhtään miestä valinnut kansani Israelin hallitsiaksi;

<span id="an_6:6">6:6</span> Vaan Jerusalemin olen minä valinnut nimeni
asuinsiaksi. Ja Davidin olen minä valinnut kansani Israelin päälle.

<span id="an_6:7">6:7</span> Ja kuin isäni David aikoi rakentaa Herran
Israelin Jumalan nimelle huonetta,

<span id="an_6:8">6:8</span> Sanoi Herra isälleni Davidille: sinä olet
aikonut rakentaa minun nimelleni huonetta: sinä olet hyvin tehnyt, ettäs
sitä olet aikonut;

<span id="an_6:9">6:9</span> Ei kuitenkaan pidä sinun rakentaman sitä
huonetta, vaan poikas, joka kupeistas tuleva on, rakentaa minun
nimelleni huoneen.

<span id="an_6:10">6:10</span> Niin on Herra vahvistanut sanansa, jonka
hän puhunut on; sillä minä olen tullut isäni Davidin siaan, ja istun
Israelin istuimella, niinkuin Herra sanonut on, ja olen rakentanut
huoneen Herran Israelin Jumalan nimelle.

<span id="an_6:11">6:11</span> Ja minä olen pannut sinne arkin, jossa
Herran liitto on, jonka hän Israelin lasten kanssa tehnyt oli.

<span id="an_6:12">6:12</span> Ja hän seisoi Herran alttarin edessä,
koko Israelin kokouksen läsnä ollessa, ja ojensi kätensä.

<span id="an_6:13">6:13</span> Sillä Salomo oli tehnyt vaskikattilan ja
pannut sen keskelle esihuonetta, viisi kyynärää pitkäksi ja viisi
kyynärää leviäksi, ja kolme kyynärää korkiaksi. Sen tykönä seisoi hän ja
lankesi polvillensa kaiken Israelin kokouksen edessä, ja ojensi kätensä
taivaasen päin,

<span id="an_6:14">6:14</span> Ja sanoi: Herra Israelin Jumala! ei ole
yhtään jumalaa sinun vertaistas, taivaissa eli maassa: sinä joka pidät
liiton ja laupiuden palveliais kanssa, jotka sinun edessäs vaeltavat
kaikesta sydämestänsä.

<span id="an_6:15">6:15</span> Sinä olet pitänyt palvelialles Davidille
minun isälleni, mitäs hänelle puhunut olet: suullas olet sinä sen
puhunut ja kädelläs täyttänyt, niinkuin se tänäpäivänä tapahtunut on.

<span id="an_6:16">6:16</span> Nyt Herra Israelin Jumala, pidä
palvelialles Davidille minun isälleni, mitäs hänelle puhunut olet ja
sanonut: ei sinusta pidä puuttuman mies minun edessäni, joka Israelin
istuimella istuu: ainoastaan että sinun poikas kätkevät tiensä; että he
vaeltavat minun laissani, niinkuin sinä minun edessäni vaeltanut olet.

<span id="an_6:17">6:17</span> Nyt Herra Israelin Jumala, anna sanas
tosi olla, jonka sinä palvelialles Davidille puhunut olet.

<span id="an_6:18">6:18</span> Sillä luuletko Jumalan asuvan ihmisten
tykönä maassa? katso, taivas ja taivasten taivaat ei käsitä sinua:
kuinkasta se huone sen tekis; jonka minä rakentanut olen?

<span id="an_6:19">6:19</span> Mutta käännä sinuas, Herra minun
Jumalani, sinun palvelias rukoukseen ja hänen anomisensa puoleen,
kuulemaan sitä anomusta ja rukousta, jonka sinun palvelias rukoilee
sinun edessäs!

<span id="an_6:20">6:20</span> Ja että sinun silmäs olisivat avoinna
tämän huoneen puoleen yötä ja päivää, sitä paikkaa päin, jostas sanonut
olet, tahtovas asettaa sinun nimes sinne ja kuulevas sen rukouksen,
jonka sinun palvelias siinä paikassa rukoileva on.

<span id="an_6:21">6:21</span> Niin kuule nyt palvelias ja kansas
Israelin rukous, jonka he tässä paikassa rukoilevat, ja kuule se sinun
asumises paikasta taivaista, ja koska sinä sen kuulet, niin ole
armollinen.

<span id="an_6:22">6:22</span> Jos joku rikkoo lähimmäistänsä vastaan,
ja vala pannaan hänen eteensä, jonka hänen vannoman pitää, ja se vala
tulee sinun alttaris eteen tässä huoneessa;

<span id="an_6:23">6:23</span> Että sinä kuulisit taivaissa ja
saattaisit palvelioilles oikeuden, kostaisit jumalattomalle ja antaisit
hänen tiensä tulla hänen päänsä päälle, julistaen vanhurskaan
vanhurskaaksi ja antaen hänelle hänen vanhurskautensa jälkeen.

<span id="an_6:24">6:24</span> Jos kansas Israel vihollisiltansa
lyödään, että he sinua vastaan rikkoneet ovat, ja he kääntävät itsensä,
tunnustaen sinun nimes, rukoilevat ja anteeksi anovat sinun edessäs
tässä huoneessa;

<span id="an_6:25">6:25</span> Että sinä kuulisit taivaissa, ja olisit
kansas Israelin synneille armollinen, ja antaisit heidän tulla jälleen
siihen maahan, jonka heille ja heidän isillensä antanut olet.

<span id="an_6:26">6:26</span> Jos taivas suljettu on, niin ettei sada,
että he sinua vastaan rikkoneet ovat, ja he rukoilevat tässä paikassa ja
tunnustavat sinun nimes, kääntyen synneistänsä, sitte kuin sinä heitä
kurittanut olet;

<span id="an_6:27">6:27</span> Että kuulisit taivaissa, ja olisit
palveliais ja kansas Israelin rikokselle armollinen, koskas heille olet
osoittanut hyvän tien, jota heidän vaeltaman pitää, ja antaisit sateen
maalle, jonka kansalles antanut olet perinnöksi.

<span id="an_6:28">6:28</span> Kuin kallis aika tulee maalle, eli rutto
tulee, eli kuivuus, ruoste, heinäsirkat eli jyvämadot tulevat; taikka
jos heidän vihollisensa piirittävät maakunnassa heidän porttinsa, eli
kaikkinainen vaiva taikka sairaus tulee:

<span id="an_6:29">6:29</span> Kaikki rukoukset, kaikki anomiset, jotka
kaikki ihmiset, kaikki sinun kansas Israel, pitävät, koska kukin
rangaistuksensa ja murheensa tuntee ja ojentaa kätensä tämän huoneen
puoleen;

<span id="an_6:30">6:30</span> Että kuulisit taivaista asumasias
istuimelta, ja olisit armollinen, antaen jokaiselle kaiken hänen tiensä
jälkeen, sen jälkeen kuin sinä tunnet hänen sydämensä; sillä sinä
ainoastaan tunnet ihmisten lasten sydämet;

<span id="an_6:31">6:31</span> Että he pelkäisivät sinua, ja
vaeltaisivat sinun teissäs joka päivä, niin kauvan kuin he elävät sillä
maalla, jonka meidän isillemme antanut olet.

<span id="an_6:32">6:32</span> Ja jos myös joku muukalainen, joka ei ole
sinun kansastas Israelista, tulee vieraalta maalta sinun suuren nimes ja
voimallisen kätes, ja ojennetun käsivartes tähden, ja tulee ja rukoilee
tässä huoneessa;

<span id="an_6:33">6:33</span> Ettäs kuulisit taivaista asumises
istuimelta, ja tekisit kaiken sen, jota muukalainen sinulta anoo; että
kaikki kansat maan päällä tuntisivat sinun nimes ja pelkäisivät sinua
niinkuin kansas Israel, ja tietäisivät, että sinun nimeäs
avuksihuudetaan tässä huoneessa, jonka minä rakentanut olen.

<span id="an_6:34">6:34</span> Jos sinun kansas lähtee sotaan
vihollistansa vastaan sitä tietä, jotas heitä lähettävä olet, ja he
rukoilevat sinua sillä tiellä, sitä kaupunkia päin, jonkas valinnut
olet, ja sen huoneen puoleen, jonka minä sinun nimelles rakentanut olen;

<span id="an_6:35">6:35</span> Ettäs kuulisit heidän rukouksensa ja
anomisensa taivaista, ja auttaisit heitä heidän oikeuteensa.

<span id="an_6:36">6:36</span> Kuin he rikkovat sinua vastaan (sillä ei
yhtään ihmistä ole, joka ei syntiä tee), ja sinä vihastut heidän
päällensä, ja annat heitä vihamiestensä alle, vietäviksi vankina
johonkuhun maahan kauvas eli lähes;

<span id="an_6:37">6:37</span> Ja he tekevät sydämestänsä parannuksen
siinä maassa, jossa he vankina ovat, ja he kääntyvät, ja rukoilevat
sinua vankeutensa maalla ja sanovat: me olemme rikkoneet, väärin tehneet
ja olleet jumalattomat;

<span id="an_6:38">6:38</span> Ja kääntyvät sinun tykös kaikesta
sydämestänsä, ja kaikesta sielustansa vankeutensa maalla, jossa heitä
vankina pidetään, ja he rukoilevat sillä tiellä maansa puoleen, jonka
heidän isillensä antanut olet, ja sitä kaupunkia päin, jonka valinnut
olet, ja sen huoneen puoleen, jonka minä nimelles rakentanut olen;

<span id="an_6:39">6:39</span> Ettäs kuulisit heidän rukouksensa ja
anteeksi anomisensa taivaista asumasias istuimelta, ja auttaisit heitä
oikeuteensa, ja olisit kansalles armollinen, jotka sinua vastaan syntiä
tehneet ovat.

<span id="an_6:40">6:40</span> Niin anna nyt, minun Jumalani, sinun
silmäs avoinna olla, ja sinun korvas ottakoon vaarin rukouksesta tässä
paikassa.

<span id="an_6:41">6:41</span> Niin nouse nyt, Herra Jumala, sinun
lepoos, sinä ja sinun voimas arkki: anna pappis, Herra Jumala, olla
puetettuna autuudella, ja anna pyhäs iloita hyvyydessä.

<span id="an_6:42">6:42</span> Herra Jumala! älä käännä pois sinun
voideltus kasvoja: muista sen armon päälle, jonka sinä Davidille sinun
palvelialles lupasit!

<span id="an_7:1">7:1</span> Ja kuin Salomo oli päättänyt rukouksensa,
lankesi tuli taivaasta ja kulutti polttouhrit ja muut uhrit, ja Herran
kunnia täytti huoneen,

<span id="an_7:2">7:2</span> Niin ettei papit saaneet mennä Herran
huoneesen, sillä Herran kunnia täytti Herran huoneen.

<span id="an_7:3">7:3</span> Ja kaikki Israelin lapset näkivät tulen
alas lankeevan, ja Herran kunnian huoneen ylitse, ja kumarsivat
kasvoilla maahan permannolla, rukoilivat ja kiittivät Herraa, että hän
on hyvä ja hänen laupiutensa pysyy ijankaikkisesti.

<span id="an_7:4">7:4</span> Ja kuningas ja kaikki kansa uhrasivat uhria
Herran edessä.

<span id="an_7:5">7:5</span> Ja kuningas Salomo uhrasi uhriksi
kaksikolmattakymmentä tuhatta härkää, sata ja kaksikymmentä tuhatta
lammasta; ja he vihkivät Jumalan huoneen, kuningas ja kaikki kansa.

<span id="an_7:6">7:6</span> Mutta papit seisoivat vartioissansa ja
Leviläiset Herran veisun kanteleissa, jotka kuningas David oli antanut
tehdä Herraa kiitettää, että hänen laupiutensa pysyy ijankaikkisesti,
niinkuin David kiitti heidän kättensä kautta. Ja papit puhalsivat
vaskitorviin heidän kohdallansa, ja koko Israel seisoi.

<span id="an_7:7">7:7</span> Ja Salomo pyhitti keskikartanon, joka
Herran huoneen edessä oli, että hän oli siellä tehnyt polttouhrit ja
kiitosuhrin lihavuuden; sillä vaskialttari, jonka Salomo oli antanut
tehdä, ei vetänyt kaikkia polttouhria, ruokauhria ja lihavuutta.

<span id="an_7:8">7:8</span> Ja Salomo piti siihen aikaan juhlaa
seitsemän päivää, ja koko Israel hänen kanssansa, sangen suuri
kansanpaljous, Hematin rajasta Egyptin ojaan asti;

<span id="an_7:9">7:9</span> Ja piti kahdeksantena päivänä päätösjuhlan,
sillä he pitivät alttarin vihkimistä seitsemän päivää ja juhlaa myös
seitsemän päivää.

<span id="an_7:10">7:10</span> Mutta kolmannella päivällä
kolmattakymmentä seitsemännellä kuukaudella laski hän kansan menemään
heidän majoillensa, iloiten ja hyvässä mielessä siitä hyvyydestä, jonka
Herra Davidille ja Salomolle ja kansallensa Israelille tehnyt oli.

<span id="an_7:11">7:11</span> Ja näin päätti Salomo Herran huoneen ja
kuninkaan huoneen, ja kaiken sen, mikä hänen mieleensä tullut oli,
tehdäksensä Herran huoneessa ja hänen huoneessansa: sen hän onnellisesti
teki.

<span id="an_7:12">7:12</span> Ja Herra ilmestyi Salomolle yöllä ja
sanoi hänelle: minä olen kuullut rukoukses, ja valinnut itselleni tämän
sian uhrihuoneeksi.

<span id="an_7:13">7:13</span> Katso, jos minä suljen taivaan, niin
ettei sada, ja katso, jos minä käsken heinäsirkkain syödä maan, eli
annan tulla ruton minun kansani sekaan;

<span id="an_7:14">7:14</span> Ja minun kansani nöyryyttää itsensä, joka
minun nimeni jälkeen nimitetty on, ja he rukoilevat ja etsivät minun
kasvojani, ja kääntyvät pois pahoilta teiltänsä; niin minä kuulen heitä
taivaista, ja annan heidän syntinsä anteeksi, ja parannan heidän maansa;

<span id="an_7:15">7:15</span> Niin minun silmäni ovat auki, ja korvani
ottavat heidän rukouksistansa vaarin tässä paikassa.

<span id="an_7:16">7:16</span> Niin olen minä nyt valinnut ja pyhittänyt
tämän huoneen, että minun nimeni pitää oleman siinä ijankaikkisesti, ja
minun silmäni ja sydämeni pitää oleman siellä ainiaan.

<span id="an_7:17">7:17</span> Ja jos sinä vaellat minun edessäni,
niinkuin sinun isäs David vaeltanut on, niin ettäs teet kaikki, mitä
minä sinulle käskenyt olen, ja pidät minun säätyni ja oikeuteni;

<span id="an_7:18">7:18</span> Niin minä vahvistan valtakuntas istuimen,
niinkuin minä isälles Davidille luvannut olen, sanoen: ei sinulta pidä
pois otettaman mies, joka on oleva Israelin hallitsia.

<span id="an_7:19">7:19</span> Mutta jos te käännytte pois ja hylkäätte
minun säätyni ja käskyni, jotka minä teille antanut olen, menette myös
ja palvelette vieraita jumalia, ja kumarratte heitä;

<span id="an_7:20">7:20</span> Niin minä hävitän heitä minun maaltani,
jonka minä heille antanut olen; ja tämän huoneen, jonka minä nimelleni
pyhittänyt olen, heitän minä pois kasvoini edestä, ja annan sen
sananlaskuksi ja jutuksi kaikkein kansain seassa.

<span id="an_7:21">7:21</span> Ja tätä huonetta, jota kaikkein
korkeimmaksi tullut on, pitää kaikkein, jotka käyvät sen ohitse,
hämmästymän ja sanoman: miksi Herra näin teki tälle maalle ja tälle
huoneelle?

<span id="an_7:22">7:22</span> Niin sanotaan: että he hylkäsivät Herran
isäinsä Jumalan, joka heidät Egyptin maalta oli johdattanut ulos, ja
olivat mielistyneet vieraisiin jumaliin, ja rukoilleet ja palvelleet
heitä; sentähden on hän saattanut kaiken tämän pahan heidän päällensä.

<span id="an_8:1">8:1</span> Ja kahdenkymmenen vuoden perästä, sittekuin
Salomo rakensi Herran huoneen ja oman huoneensa,

<span id="an_8:2">8:2</span> Rakensi hän myös ne kaupungit, jotka Hiram
antoi Salomolle, ja antoi Israelin lapset asua niissä.

<span id="an_8:3">8:3</span> Ja Salomo meni Hematsobaan, ja sai sen
allensa.

<span id="an_8:4">8:4</span> Rakensi hän myös Tadmorin korvessa ja
kaikki tavarakaupungit, jotka hän rakensi Hematissa.

<span id="an_8:5">8:5</span> Hän rakensi myös ylimmäisen ja alimmaisen
Bethoronin sangen vahvoiksi kaupungeiksi, muureilla, porteilla ja
salvoilla,

<span id="an_8:6">8:6</span> Ja Baelatin ja kaikki tavarakaupungit,
jotka Salomolla olivat, ja kaikki vaunukaupungit ja ratsasmiesten
kaupungit, ja kaikki mitä ikänä Salomon mieli oli rakentaa sekä
Jerusalemissa että Libanonissa ja koko maassa, joka hänen vallassansa
oli.

<span id="an_8:7">8:7</span> Ja kaiken sen kansan, joka jäänyt oli
Hetiläisistä, Amorilaisista, Pheresiläisistä, Heviläisistä ja
Jebusilaisista, jotka ei Israelin lapsia olleet,

<span id="an_8:8">8:8</span> Ja heidän lapsensa, jotka jäivät heistä
maalle, joita Israelin lapset ei hävittäneet: ne laski Salomo
verollisiksi tähän päivään asti.

<span id="an_8:9">8:9</span> Mutta Israelin lapsista ei tehnyt Salomo
yhtään orjaksi työhönsä; vaan he olivat sotamiehet, hänen huovinsa
päämiehet, hänen vaunuinsa ja hevosmiestensä päällä.

<span id="an_8:10">8:10</span> Ja kuningas Salomon ylimmäiset
virkamiesten päämiehet, jotka kansaa hallitsivat, oli kaksisataa ja
viisikymmentä.

<span id="an_8:11">8:11</span> Ja Salomo antoi tuoda Pharaon tyttären
ylös Davidin kaupungista siihen huoneesen, jonka hän hänelle rakentanut
oli; sillä hän sanoi: emäntäni ei pidä Davidin Israelin kuninkaan
huoneessa asuman; sillä se on pyhä, että Herran arkki on siihen tullut.

<span id="an_8:12">8:12</span> Sitte uhrasi Salomo Herralle polttouhria
Herran alttarilla, jonka hän rakentanut oli esihuoneen eteen;

<span id="an_8:13">8:13</span> Kunkin uhrin päivänänsä Moseksen käskyn
jälkeen, sabbatina, uudella kuulla ja juhlapäivinä, kolmasti vuodessa,
makian leivän juhlana, viikkojuhlana ja lehtimajan juhlana.

<span id="an_8:14">8:14</span> Ja hän asetti papit heidän
järjestyksissänsä heidän virkoihinsa, niinkuin hänen isänsä David oli
asettanut, ja Leviläiset heidän vartioonsa, kiittämään ja palvelemaan
pappein edessä, senjälkeen kuin jokapäivä tarvittiin, ja portinvartiat
heidän järjestykseensä, kunkin hänen porttiinsa; sillä David Jumalan
mies oli niin käskenyt.

<span id="an_8:15">8:15</span> Ja ei yksikään heistä horjahtanut
kuninkaan käskyistä, jotka hän antoi papeille ja Leviläisille, kaikissa
asioissa ja tavaroissa.

<span id="an_8:16">8:16</span> Ja kaikki Salomon teot tulivat valmiiksi
siitä päivästä, jona Herran huone perustettu oli, siihenasti kuin se oli
täytetty; niin että Herran huone täydellisesti valmis oli.

<span id="an_8:17">8:17</span> Silloin meni Salomo Etseongeberiin ja
Elotiin, meren rannalle, Edomin maalle.

<span id="an_8:18">8:18</span> Ja Hiram lähetti hänelle haaksia
palveliainsa kätten kautta, jotka taitavat merimiehet olivat; ja he
menivät Salomon palveliain kanssa Ophiriin, ja toivat sieltä neljäsataa
ja viisikymmentä leiviskää kultaa ja veivät kuningas Salomolle.

<span id="an_9:1">9:1</span> Ja rikkaan Arabian kuningatar kuuli
Salomosta sanoman, ja tuli sangen suuren joukon kanssa Jerusalemiin, ja
kamelein kanssa, jotka kantoivat yrttejä ja paljon kultaa, ja kalliita
kiviä, koettelemaan Salomoa tapauksilla. Ja kuin hän tuli Salomon tykö,
puhui hän hänen kanssansa kaikki, mitä hän sydämessänsä aikonut oli.

<span id="an_9:2">9:2</span> Ja Salomo ilmoitti hänelle kaikki hänen
sanansa; ja ei ollut mitään Salomolta salattu, jota ei hän ilmoittanut
hänelle.

<span id="an_9:3">9:3</span> Ja kuin rikkaan Arabian kuningatar näki
Salomon taidon ja huoneen, jonka hän rakentanut oli,

<span id="an_9:4">9:4</span> Ja ruat hänen pöydällänsä, ja hänen
palveliainsa asuinsiat, niin myös hänen palveliainsa viran ja heidän
vaatteensa, hänen juomansa laskiat vaatteinensa, ja solan, josta Herran
huoneesen käytiin; niin ei hän taitanut itsiänsä enää pitää.

<span id="an_9:5">9:5</span> Ja hän sanoi kuninkaalle: se on tosi, minkä
minä kuullut olen minun maalleni sinun menostas ja taidostas;

<span id="an_9:6">9:6</span> Vaan en minä uskonut heidän sanojansa
ennenkuin minä itse tulin, ja minun silmäni nähneet ovat: ja katso, ei
ole minulle puoliakaan sanottu sinun suuresta taidostas: sinulla on
enempi, kuin se sanoma on, jonka minä kuulin.

<span id="an_9:7">9:7</span> Autuaat ovat sinun miehes, autuaat ovat
myös nämät sinun palvelias, jotka joka hetki sinun edessäs seisovat ja
kuultelevat taitoas.

<span id="an_9:8">9:8</span> Herra sinun Jumalas olkoon kiitetty, joka
sinuun mielistynyt on, ja pannut sinun istuimellensa Herralle sinun
Jumalalles kuninkaaksi. Että Jumala rakastaa Israelia, vahvistaaksensa
häntä ijankaikkisesti, on hän sinun asettanut heidän kuninkaaksensa,
tekemään oikeutta ja vanhurskautta.

<span id="an_9:9">9:9</span> Ja hän antoi kuninkaalle sata ja
kaksikymmentä leiviskää kultaa ja ylen paljon yrttejä ja kalliita kiviä.
Ja ei senkaltaisia yrttejä ollut, kuin ne olivat, jotka rikkaan Arabian
kuningatar antoi kuningas Salomolle.

<span id="an_9:10">9:10</span> Veivät myös Hiramin ja Salomon palveliat
kultaa Ophirista, ja Hebenin puita ja kalliita kiviä.

<span id="an_9:11">9:11</span> Ja Salomo antoi tehdä astuimet Hebenin
puista Herran huoneesen ja kuninkaan huoneesen, ja kanteleita ja
psaltareita veisaajille. Ei yhtään senkaltaista ennen ollut nähty Juudan
maalla.

<span id="an_9:12">9:12</span> Ja kuningas Salomo antoi rikkaan Arabian
kuningattarelle kaikkia, mitä hän pyysi ja anoi, paitsi sitä, mitä hän
kuninkaalle tuonut oli. Ja hän palasi ja matkusti omalle maallensa
palvelioinensa.

<span id="an_9:13">9:13</span> Ja kulta, joka vuosittain tuotiin
Salomolle, oli kuusisataa ja kuusiseitsemättäkymmentä leiviskää.

<span id="an_9:14">9:14</span> Paitsi mitä kauppamiehet ja yrttein
myyjät toivat. Ja kaikki Arabian kuninkaat ja maan herrat veivät kultaa
ja hopiaa Salomolle.

<span id="an_9:15">9:15</span> Niin antoi kuningas Salomo tehdä
kaksisataa kilpeä parhaasta kullasta, niin että kuusisataa kappaletta
kultaa tuli jokaiseen keihääseen.

<span id="an_9:16">9:16</span> Teki hän myös kolmesataa vähempää kilpeä
parhaasta kullasta, niin että kolmesataa kappaletta kultaa tuli
jokaiseen kilpeen. Ja kuningas pani ne Libanonin metsähuoneesen.

<span id="an_9:17">9:17</span> Ja kuningas teki suuren istuimen
elephantin luista ja kultasi sen puhtaalla kullalla.

<span id="an_9:18">9:18</span> Ja istuimessa oli kuusi astuinta, ja
kultainen astinlauta istuimen edessä, ja kaksi käsipuuta molemmin puolin
istuinta, ja kaksi jalopeuraa seisoi käsipuiden tykönä,

<span id="an_9:19">9:19</span> Ja kaksitoistakymmentä jalopeuraa seisoi
niillä kuudella astuimella, molemmilla puolilla; senkaltaista ei ole
tehty yhdessäkään valtakunnassa.

<span id="an_9:20">9:20</span> Ja kaikki kuningas Salomon juoma-astiat
olivat kullasta, ja kaikki astiat Libanonin metsähuoneessa puhtaasta
kullasta; sillä ei hopiaa miksikään luettu Salomon aikana.

<span id="an_9:21">9:21</span> Sillä kuninkaan haahdet menivät
Tarsikseen Hiramin palveliain kanssa, ja tulivat kerran joka kolmantena
vuotena, ja toivat kultaa, hopiaa, elephantin luita, apinoita ja
riikinkukkoja.

<span id="an_9:22">9:22</span> Ja kuningas Salomo tuli suuremmaksi
kaikkia kuninkaita maan päällä rikkaudessa ja viisaudessa.

<span id="an_9:23">9:23</span> Ja kaikki kuninkaat maan päällä
himoitsivat nähdä Salomon kasvoja ja kuulla hänen taitoansa, jonka
Jumala hänen sydämeensä antanut oli.

<span id="an_9:24">9:24</span> Ja he veivät hänelle kukin lahjansa,
hopia-astioita, kulta-astioita, vaatteita, sota-aseita, yrttejä, hevosia
ja muuleja, joka vuosi.

<span id="an_9:25">9:25</span> Ja Salomolla oli neljätuhatta hevoskorsua
ja kaksitoistakymmentä tuhatta ratsasmiestä, ja ne pantiin
vaunukaupunkeihin ja kuninkaan tykö Jerusalemiin.

<span id="an_9:26">9:26</span> Ja hän oli kaikkein kuningasten haltia,
hamasta virrasta niin Philistealaisten maahan asti, Egyptin maan rajaan
saakka.

<span id="an_9:27">9:27</span> Ja kuningas saatti niin paljon hopiaa
Jerusalemiin kuin kiviä, ja niin paljon sedripuita toimitti hän kuin
metsäfikunapuita laaksossa.

<span id="an_9:28">9:28</span> Ja Salomolle vietiin hevosia Egyptistä ja
kaikista maakunnista.

<span id="an_9:29">9:29</span> Mitä enempää Salomon asioista sanomista
on, sekä ensimäisistä että viimeisistä: eikö ne ole kirjoitetut Natan
prophetan aikakirjassa, ja Ahian Silonilaisen prophetiassa, niin myös
Jeddin näkiän näyssä, Jerobeamia Nebatin poikaa vastoin.

<span id="an_9:30">9:30</span> Ja Salomo hallitsi Jerusalemissa koko
Israelia neljäkymmentä ajastaikaa.

<span id="an_9:31">9:31</span> Ja Salomo nukkui isäinsä kanssa, ja he
hautasivat hänen isänsä Davidin kaupunkiin; ja Rehabeam hänen poikansa
tuli kuninkaaksi hänen siaansa.

<span id="an_10:1">10:1</span> Ja Rehabeam meni Sikemiin; sillä kaikki
Israel oli tullut Sikemiin tekemään häntä kuninkaaksi.

<span id="an_10:2">10:2</span> Ja kuin Jerobeam, Nebatin poika sen kuuli
joka oli Egyptissä, johonka hän oli paennut kuningas Salomon edestä,
niin hän tuli Egyptistä jälleen.

<span id="an_10:3">10:3</span> Sillä he lähettivät ja antoivat hänen
kutsuttaa. Ja Jerobeam tuli ja kaikki Israel; ja he puhuivat
Rehabeamille ja sanoivat:

<span id="an_10:4">10:4</span> Sinun isäs teki meidän ikeemme ylen
kovaksi; niin huojenna nyt isäs kova palvelus ja se raskas ijes, jonka
hän laski meidän päällemme, niin me olemme sinun alamaises.

<span id="an_10:5">10:5</span> Ja hän sanoi heille: tulkaat minun tyköni
jälleen kolmantena päivänä; ja kansa meni pois.

<span id="an_10:6">10:6</span> Ja kuningas Rehabeam kysyi neuvoa
vanhimmilta, jotka seisoivat hänen isänsä Salomon edessä hänen
eläissänsä, ja sanoi: mitä te neuvotte vastaamaan tätä kansaa?

<span id="an_10:7">10:7</span> He puhuivat hänen kanssansa ja sanoivat:
jos olet tälle kansalle ystävällinen ja suosittelet heitä, puhutellen
heitä hyvillä sanoilla, niin he ovat aina sinulle alamaiset.

<span id="an_10:8">10:8</span> Mutta hän hylkäsi vanhimpain neuvon,
jonka he antoivat hänelle, ja piti neuvoa nuorukaisten kanssa, jotka
hänen kanssansa kasvaneet olivat ja seisoivat hänen edessänsä,

<span id="an_10:9">10:9</span> Ja sanoi heille: mitä te neuvotte
vastaamaan tätä kansaa, joka minun kanssani puhui ja sanoi: huojenna se
ijes, jonka isäs laski meidän päällemme?

<span id="an_10:10">10:10</span> Ja nuorukaiset, jotka olivat kasvaneet
hänen kanssansa, puhuivat hänelle ja sanoivat: sano näin kansalle, joka
puhui kanssas ja sanoi: isäs teki meidän ikeemme ylen raskaaksi,
huojenna sinä se; ja sano heille: minun pienin sormeni pitää oleman
paksumpi isäni kupeita.

<span id="an_10:11">10:11</span> Jos minun isäni on laskenut raskaan
ikeen teidän päällenne, niin minä vielä lisään teidän ikeesenne: minun
isäni rankaisi teitä ruoskilla, mutta minä skorpioneilla.

<span id="an_10:12">10:12</span> Kuin Jerobeam ja kaikki kansa tulivat
jälleen Rehabeamin tykö kolmantena päivänä, niinkuin kuningas puhunut
oli, sanoen: tulkaat minun tyköni kolmantena päivänä jälleen;

<span id="an_10:13">10:13</span> Niin kuningas vastasi heitä kovasti; ja
kuningas Rehabeam hylkäsi vanhimpain neuvon,

<span id="an_10:14">10:14</span> Ja puhui heidän kanssansa nuorukaisten
neuvon jälkeen ja sanoi: isäni on teidän ikeenne raskaaksi tehnyt, mutta
minä lisään siihen: isäni on rangaissut teitä ruoskilla, mutta minä
skorpioneilla.

<span id="an_10:15">10:15</span> Ja ei kuningas kuullut kansaa; sillä se
oli niin asetettu Jumalalta, että Herra tahtoi vahvistaa sanansa, jonka
hän puhui Ahian Silonilaisen kautta Jerobeamille Nebatin pojalle.

<span id="an_10:16">10:16</span> Ja kuin kaikki Israel näki, ettei
kuningas kuullut heitä, niin vastasi kansa kuningasta ja sanoi: mikä osa
meillä on Davidissa? Ei meillä ole yhtään perimystä Isain pojassa: kukin
majaansa, Israel! niin katso nyt David huonettas! Ja kaikki Israel meni
majoillensa.

<span id="an_10:17">10:17</span> Ja Rehabeam hallitsi ainoastaan niitä
Israelin lapsia, jotka asuivat Juudan kaupungeissa.

<span id="an_10:18">10:18</span> Ja kuningas Rehabeam lähetti Hadoramin
matkaan, joka oli veron päällä; mutta Israelin lapset kivittivät hänen
kuoliaaksi. Ja kuningas Rehabeam astui nopiasti vaunuun pakenemaan
Jerusalemiin.

<span id="an_10:19">10:19</span> Niin luopui Israel Davidin huoneesta
tähän päivään asti.

<span id="an_11:1">11:1</span> Ja kuin Rehabeam tuli Jerusalemiin, niin
hän kokosi Juudan ja BenJaminin huoneen, sata ja kahdeksankymmentä
tuhatta valittua sotamiestä, sotimaan Israelia vastaan, saattaaksensa
valtakuntaa Rehabeamille jälleen.

<span id="an_11:2">11:2</span> Mutta Herran sana tuli Semajan Jumalan
miehen tykö, sanoen:

<span id="an_11:3">11:3</span> Puhu Rehabeamille, Salomon pojalle,
Juudan kuninkaalle, ja kaikelle Israelille, jotka Juudassa ja
BenJaminissa ovat, sanoen:

<span id="an_11:4">11:4</span> Näin sanoo Herra: ei teidän pidä nouseman
eikä sotiman veljiänne vastaan, vaan palatkaat jokainen kotianne; sillä
se on minulta niin tapahtunut. He olivat kuuliaiset Herran sanalle ja
palasivat menemästä Jerobeamia vastaan.

<span id="an_11:5">11:5</span> Mutta Rehabeam asui Jerusalemissa, ja
rakensi Juudan kaupungit vahvaksi,

<span id="an_11:6">11:6</span> Ja rakensi Betlehemin, Etamin ja Tekoan,

<span id="an_11:7">11:7</span> Betsurin, Sokon, ja Adullamin,

<span id="an_11:8">11:8</span> Gatin, Maresan ja Siphin,

<span id="an_11:9">11:9</span> Adoraimin, Lakiksen ja Asekan,

<span id="an_11:10">11:10</span> Zorgan, Ajalonin ja Hebronin, jotka
olivat kaikkein vahvimmat kaupungit Juudassa ja BenJaminissa.

<span id="an_11:11">11:11</span> Ja hän teki ne vahvaksi ja pani niihin
hallitsiat, ja elatuksen varaa, öljyä ja viinaa.

<span id="an_11:12">11:12</span> Ja hän toimitti kaikkiin kaupunkeihin
kilvet ja keihäät, ja teki ne sangen vahvaksi. Ja Juuda ja BenJamin
olivat hänen allansa.

<span id="an_11:13">11:13</span> Ja papit ja Leviläiset kaikesta
Israelista tulivat hänen tykönsä kaikista maansa rajoista.

<span id="an_11:14">11:14</span> Sillä Leviläiset hylkäsivät
esikaupunkinsa ja saamansa ja tulivat Juudaan ja Jerusalemiin; sillä
Jerobeam ja hänen poikansa ajoivat heidät pois, ettei he olisi saaneet
tehdä Herralle papin palvelusta.

<span id="an_11:15">11:15</span> Mutta hän asetti papit itsellensä
kukkuloille ja perkeleille, ja vasikoille, jotka hän tehdä antoi.

<span id="an_11:16">11:16</span> Ja monta kaikista Israelin
sukukunnista, jotka sydämestänsä etsivät Herraa Israelin Jumalaa,
tulivat heidän perässänsä Jerusalemiin, uhraamaan Herralle isäinsä
Jumalalle,

<span id="an_11:17">11:17</span> Ja vahvistivat Juudan valtakunnan, ja
vahvistivat Rehabeamin Salomon pojan kolmena ajastaikana; sillä he
vaelsivat Davidin ja Salomon tietä kolme ajastaikaa.

<span id="an_11:18">11:18</span> Ja Rehabeam otti Mahelatin, Jerimotin
Davidin pojan tyttären, emännäksensä, niin myös Abihailin, Eliabin
tyttären, Isain pojan,

<span id="an_11:19">11:19</span> Joka hänelle synnytti nämät pojat:
Jeuksen, Semarian ja Sahamin.

<span id="an_11:20">11:20</span> Sitte otti hän Maekan, Absalomin
tyttären, joka hänelle synnytti Abian, Attain, Sisan ja Selomitin.

<span id="an_11:21">11:21</span> Mutta Rehabeam piti Maekan, Absalomin
tyttären, rakkaampana kaikkia muita emäntiänsä ja jalkavaimojansa; sillä
hänellä oli kahdeksantoistakymmentä emäntää ja kuusikymmentä
jalkavaimoa, ja hän siitti kahdeksankolmattakymmentä poikaa ja
kuusikymmentä tytärtä.

<span id="an_11:22">11:22</span> Ja Rehabeam asetti Abian, Maekan pojan,
veljeinsä pääksi ja hallitsiaksi; sillä hän mieli tehdä hänen
kuninkaaksi.

<span id="an_11:23">11:23</span> Ja hän teki toimellisesti ja jakoi
poikansa Juudan ja BenJaminin maahan kaikkiin vahvoihin kaupunkeihin, ja
antoi heille yltäkyllä viljaa, ja havitteli monta emäntää.

<span id="an_12:1">12:1</span> Ja kuin Rehabeamin valtakunta tuettu ja
hän vahvistettu oli, hylkäsi hän Herran lain, ja kaikki Israel hänen
kanssansa.

<span id="an_12:2">12:2</span> Mutta viidentenä kuningas Rehabeamin
vuotena meni Sisak Egyptin kuningas ylös Jerusalemiin (sillä he olivat
rikkoneet Herraa vastaan),

<span id="an_12:3">12:3</span> Tuhannen ja kahdensadan vaunun ja
kuudenkymmenen tuhannen hevosmiehen kanssa; ja se kansa oli lukematoin,
jotka häntä seurasivat Egyptistä, Libiasta, Sukimista ja Etiopiasta.

<span id="an_12:4">12:4</span> Ja hän voitti ne vahvat kaupungit
Juudassa, ja tuli Jerusalemiin.

<span id="an_12:5">12:5</span> Silloin tuli Semaja propheta Rehabeamin
ja päämiesten tykö Juudassa, jotka olivat kokoontuneet Sisakin tähden
Jerusalemiin, ja sanoi heille: näin sanoo Herra: te olette hyljänneet
minun, sentähden olen minä myös hyljännyt teidät Sisakin käteen.

<span id="an_12:6">12:6</span> Niin Israelin ylimmäiset nöyryyttivät
itsensä kuninkaan kanssa ja sanoivat: Herra on vanhurskas.

<span id="an_12:7">12:7</span> Koska Herra näki heidän nöyryyttävän
itsensä, tuli Herran sana Semajan tykö ja sanoi: he ovat itsensä
nöyryyttäneet, sentähden en minä heitä kadota, vaan minä annan kohta
heille pelastuksen, niin ettei minun vihani vuotais Jerusalemin päälle
Sisakin käden kautta.

<span id="an_12:8">12:8</span> Mutta heidän pitää kuitenkin hänelle
alamaiset oleman, että he tietäisivät, mikä se on, palvella minua, ja
palvella valtakuntia maan päällä.

<span id="an_12:9">12:9</span> Niin Sisak Egyptin kuningas meni
Jerusalemiin ja otti Herran huoneen tavarat ja kuninkaan huoneen
tavarat: ne kaikki otti hän pois. Ja hän otti myös ne kultakilvet, jotka
Salomo oli tehdä antanut.

<span id="an_12:10">12:10</span> Joiden siaan kuningas Rehabeam teetti
vaskiset kilvet ja antoi vartiain päämiehille tallelle, jotka kuninkaan
huoneen ovea vartioitsivat.

<span id="an_12:11">12:11</span> Ja niin usein kuin kuningas meni Herran
huoneesen, tulivat vartiat ja kantoivat niitä, ja veivät ne sitte
jälleen vartiain huoneesen.

<span id="an_12:12">12:12</span> Ja koska hän nöyryytti itsensä,
sentähden Herran viha kääntyi hänestä pois, niin ettei hän peräti
kadotettu; sillä vielä jotain hyvää löydettiin Juudassa.

<span id="an_12:13">12:13</span> Niin kuningas Rehabeam vahvistui
Jerusalemissa, ja hallitsi. Ja Rehabeam oli yhden ajastaikainen
viidettäkymmentä tullessansa kuninkaaksi, ja hallitsi Jerusalemissa
seitsemäntoistakymmentä ajastaikaa, siinä kaupungissa, jonka Herra
kaikista Israelin sukukunnista valinnut oli, asettaaksensa siihen
nimensä. Ja hänen äitinsä nimi oli Naema Ammonilainen.

<span id="an_12:14">12:14</span> Ja hän teki pahoin, ettei hän
valmistanut sydäntänsä Herraa etsimään.

<span id="an_12:15">12:15</span> Ja Rehabeamin teot, ensimäiset ja
viimeiset, eikö ne ole kirjoitetut Semajan prophetan ja Iddon näkiän
sanoissa, joissa kirjoitetaan sukukunnat, niin myös Rehabeamin ja
Jerobeamin sodat kaikkina aikoina.

<span id="an_12:16">12:16</span> Ja Rehabeam nukkui isäinsä kanssa ja
haudattiin Davidin kaupunkiin; ja hänen poikansa Abia tuli kuninkaaksi
hänen siaansa.

<span id="an_13:1">13:1</span> Kuningas Jerobeamin kahdeksantena vuotena
toistakymmentä tuli Abia Juudan kuninkaaksi,

<span id="an_13:2">13:2</span> Ja hallitsi kolme ajastaikaa
Jerusalemissa. Hänen äitinsä nimi oli Mikaja, Urielin tytär Gibeasta. Ja
sota nousi Abian ja Jerobeamin välillä.

<span id="an_13:3">13:3</span> Ja Abia alkoi sodan neljänsadan tuhannen
juuri väkevän ja valitun sotamiehen kanssa. Ja Jerobeam valmisti sotaa
heitä vastaan kahdeksansadan tuhannen valitun ja urhoollisen sotamiehen
kanssa.

<span id="an_13:4">13:4</span> Ja Abia nousi ylös Semaraimin vuorelle,
joka oli Ephraimin vuorella, ja sanoi: kuulkaat minua, Jerobeam ja koko
Israel!

<span id="an_13:5">13:5</span> Ettekö te tiedä Herran Israelin Jumalan
antaneeksi Davidille kuninkaan valtakuntaa Israelissa ijankaikkisesti,
hänelle ja hänen pojillensa suola liitolla?

<span id="an_13:6">13:6</span> Mutta Jerobeam Nebatin poika, Salomon
Davidin pojan palvelia, nosti kapinan herraansa vastaan,

<span id="an_13:7">13:7</span> Ja hänen tykönsä kokoontui joutilaita
miehiä ja Belialin lapsia, ja he vahvistivat itsensä Rehabeamia Salomon
poikaa vastaan; sillä Rehabeam oli nuori ja pehmiä sydämestä, niin ettei
hän voinut vahvistaa itsiänsä heitä vastaan.

<span id="an_13:8">13:8</span> Mutta te ajattelette vahvistaa teitänne
Herran valtakuntaa vastaan, joka on Davidin poikain kädessä, että teitä
on suuri joukko, ja pidätte kultaisia vasikoita, jotka Jerobeam teille
jumaliksi tehnyt on.

<span id="an_13:9">13:9</span> Ettekö te ole ajaneet Herran pappeja
Aaronin poikia ja Leviläisiä pois, ja olette itse teillenne tehneet
pappeja, niinkuin kansat maakunnissa? Jokainen, joka tulee käsiänsä
täyttämään nuorella mullilla ja seitsemällä oinaalla, se tulee papiksi
niille, jotka ei jumalia ole.

<span id="an_13:10">13:10</span> Mutta Herra on meidän Jumalamme, jota
emme hylkää; ja papit, jotka Herraa palvelevat, ovat Aaronin pojat, ja
Leviläiset ovat heidän työssänsä,

<span id="an_13:11">13:11</span> Ja sytyttävät Herralle polttouhrin joka
aamuna ja ehtoona, niin myös yrttein suitsutuksen, ja valmistavat leipiä
puhtaalle pöydälle ja kultakynttilänjalan lamppuinensa, niin että ne
joka ehtoo sytytetään; sillä me pidämme Herran meidän Jumalamme
vartiota; mutta te olette hänen hyljänneet.

<span id="an_13:12">13:12</span> Ja katso, meidän kanssamme on Jumala
esipäässä, ja hänen pappinsa pyhillä torvilla soittamassa teitä vastaan.
Te Israelin lapset! älkäät sotiko Herraa isäinne Jumalaa vastaan; sillä
se ei menesty.

<span id="an_13:13">13:13</span> Ja Jerobeam asetti väijytyksen ympäri,
tullaksensa takaa heidän päällensä, niin että he olisivat itse Juudan
edessä ja väijytys heidän takanansa.

<span id="an_13:14">13:14</span> Kuin Juuda katsoi ympärinsä, katso,
niin oli sota sekä edessä että takana. Niin he huusivat Herran tykö, ja
papit soittivat vaskitorvilla.

<span id="an_13:15">13:15</span> Ja joka mies huusi Juudassa. Ja kuin
joka mies niin Juudassa huusi, löi Jumala Jerobeamin ja koko Israelin
Abian ja Juudan edessä.

<span id="an_13:16">13:16</span> Ja Israelin lapset pakenivat Juudan
edellä, ja Jumala antoi heitä heidän käsiinsä,

<span id="an_13:17">13:17</span> Niin että Abia löi väkinensä heitä
suurella lyömisellä. Ja Israelissa lankesi lyötynä viisisataa tuhatta
valittua sotamiestä.

<span id="an_13:18">13:18</span> Ja niin Israelin lapset nöyryytettiin
siihen aikaan, ja Juudan lapset vahvistettiin; sillä he turvasivat
Herraan isäinsä Jumalaan.

<span id="an_13:19">13:19</span> Ja Abia ajoi Jerobeamia takaa, ja
voitti häneltä kaupungeita; Betelin kylinensä, Jesanan kylinensä ja
Ephronin kylinensä;

<span id="an_13:20">13:20</span> Niin ettei Jerobeam enää tullut
voimaansa, niinkauvan kuin Abia eli: ja Herra rankaisi häntä, niin että
hän kuoli.

<span id="an_13:21">13:21</span> Kuin Abia vahvistui, otti hän
neljätoistakymmentä emäntää ja siitti kaksikolmattakymmentä poikaa ja
kuusitoista tytärtä.

<span id="an_13:22">13:22</span> Mitä enempi Abiasta sanomista on, ja
hänen teistänsä ja teoistansa, se on kirjoitettu Iddon prophetan
tietokirjassa.

<span id="an_14:1">14:1</span> Ja Abia nukkui isäinsä kanssa ja he
hautasivat hänen Davidin kaupunkiin; ja Asa hänen poikansa tuli
kuninkaaksi hänen siaansa. Hänen aikanansa oli maa levossa kymmenen
ajastaikaa.

<span id="an_14:2">14:2</span> Ja Asa teki sitä mikä hyvä ja oikia oli
Herran hänen Jumalansa edessä,

<span id="an_14:3">14:3</span> Ja otti vieraat alttarit pois ja
korkeudet, ja rikkoi patsaat, ja maahan hakkasi metsistöt,

<span id="an_14:4">14:4</span> Ja sanoi Juudalle, että he etsisivät
Herraa, isäinsä Jumalaa, ja tekisivät lain ja käskyn jälkeen.

<span id="an_14:5">14:5</span> Ja hän otti pois korkeudet ja epäjumalat
kaikista Juudan kaupungeista; ja valtakunta oli levossa hänen allansa.

<span id="an_14:6">14:6</span> Ja hän rakensi vahvat kaupungit Juudassa;
sillä maa oli levossa, ja ei ollut sotaa häntä vastaan niinä vuosina;
sillä Herra antoi hänelle levon.

<span id="an_14:7">14:7</span> Ja hän sanoi Juudalle: rakentakaamme
nämät kaupungit, ja tehkäämme muurit niiden ympäri, ja tornit, ja
portit, ja salvat, niin kauvan kuin maa on meidän edessämme; sillä me
olemme etsineet Herraa meidän Jumalaamme, häntä me olemme etsineet, ja
hän on antanut meille levon jo joka taholta. Niin he rakensivat, ja se
menestyi.

<span id="an_14:8">14:8</span> Ja Asalla oli suuri sotajoukko, jotka
kantoivat kilpiä ja keihäitä: Juudasta kolmesataa tuhatta, ja
BenJaminista, jotka kilpiä kantoivat ja joutsia jännittivät, kaksisataa
ja kahdeksankymmentä tuhatta. Ja nämät olivat kaikki väkevät sotamiehet.

<span id="an_14:9">14:9</span> Ja Sera Etiopialainen meni heitä vastaan
suuren sotajoukon kanssa, jossa oli kymmenen kertaa satatuhatta miestä
ja kolmesataa vaunua, ja tuli Maresaan asti.

<span id="an_14:10">14:10</span> Ja Asa meni häntä vastaan. Ja he
hankitsivat sotimaan Zephatan laaksossa Maresan tykönä.

<span id="an_14:11">14:11</span> Ja Asa huusi Herran Jumalansa tykö ja
sanoi: Herra! et sinä väliä pidä auttaissas monen kautta, taikka kussa
ei yhtäkään voimaa ole. Auta meitä, Herra meidän Jumalamme! sillä me
turvaamme sinuun, ja olemme tulleet sinun nimees tätä suurta joukkoa
vastaan; sinä olet Herra meidän Jumalamme, ei yksikään ihminen voi
mitään sinua vastaan.

<span id="an_14:12">14:12</span> Ja Herra löi Etiopialaisia Asan ja
Juudan edessä, niin että Etiopialaiset pakenivat.

<span id="an_14:13">14:13</span> Ja Asa ja hänen väkensä, jotka olivat
hänen kanssansa, ajoivat heitä Gerariin asti takaa. Ja Etiopialaiset
kaatuivat, niin ettei yhtään heistä eläväksi jäänyt, vaan he tapettiin
Herran ja hänen sotaväkensä edessä. Ja he veivät sieltä paljon saalista.

<span id="an_14:14">14:14</span> Ja he löivät kaikki kaupungit Gerarin
ympäriltä maahan; sillä Herran pelko tuli heidän päällensä. Ja he
ryöstivät kaikki kaupungit; sillä niissä oli paljo saalista.

<span id="an_14:15">14:15</span> Ja he löivät navetat maahan, ja veivät
ylen paljon lampaita ja kameleja, ja tulivat jälleen Jerusalemiin.

<span id="an_15:1">15:1</span> Ja Jumalan henki tuli Asarian, Obedin
pojan päälle.

<span id="an_15:2">15:2</span> Ja hän meni Asaa vastaan ja sanoi
hänelle: kuulkaat minua, Asa, ja koko Juuda ja Benjamin: Herra on teidän
kanssanne, että te olette hänen kanssansa; ja koska te etsitte häntä,
antaa hän itsensä teiltä löyttää; mutta jos te hylkäätte hänen, niin hän
hylkää myös teidät.

<span id="an_15:3">15:3</span> Monta päivää on Israelissa, ettei yhtään
oikiaa Jumalaa ole, eikä yhtään pappia, joka opettaa, eli yhtään lakia.

<span id="an_15:4">15:4</span> Ja kuin he tuskissansa kääntyvät Herran
Israelin Jumalan tykö ja etsivät häntä, niin hän löydetään heiltä.

<span id="an_15:5">15:5</span> Niinä aikoina ei ole rauhaa niillä, jotka
käyvät sisälle ja ulos; sillä suuri meteli tulee kaikkein maan
asuvaisten päälle.

<span id="an_15:6">15:6</span> Ja yksi kansa musertaa toisen, ja yksi
kaupunki toisen: sillä Jumala hämmästyttää heitä kaikkinaisilla
ahdistuksilla.

<span id="an_15:7">15:7</span> Mutta te vahvistakaa teitänne, ja älkäät
lievittäkö käsiänne; sillä teidän työllänne on hänen palkkansa.

<span id="an_15:8">15:8</span> Kuin Asa kuuli nämät sanat ja prophetan
Obedin ennustuksen, vahvistui hän, ja otti kauhistukset pois kaikelta
Juudan ja Benjaminin maalta, ja kaupungeista, jotka hän oli voittanut
Ephraimin vuorelta, ja uudisti Herran alttarin, joka Herran esihuoneen
edessä oli,

<span id="an_15:9">15:9</span> Ja kokosi kaiken Juudan ja Benjaminin, ja
muukalaiset, jotka heidän tykönänsä olivat Ephraimista, Manassesta ja
Simeonista; sillä hänen tykönsä tuli monta Israelista, koska he näkivät
Herran hänen Jumalansa olevan hänen kanssansa.

<span id="an_15:10">15:10</span> Ja he tulivat Jerusalemiin kokoon
kolmantena kuukautena, Asan valtakunnan viidentenä vuonna
toistakymmentä.

<span id="an_15:11">15:11</span> Ja he uhrasivat sinä päivänä Herralle
siitä saaliista, jonka he kotiansa tuoneet olivat, seitsemänsataa härkää
ja seitsemäntuhatta lammasta.

<span id="an_15:12">15:12</span> Ja He tekivät liiton, että heidän piti
etsimän Herraa, isäinsä Jumalaa, kaikesta sydämestänsä ja kaikesta
sielustansa.

<span id="an_15:13">15:13</span> Ja kuka ikänä ei tahtonut etsiä Herraa
Israelin Jumalaa, hänen piti kuoleman: pienen ja suuren, miehen ja
vaimon.

<span id="an_15:14">15:14</span> Ja he vannoivat Herralle korkealla
äänellä, ilohuudolla, vaskitorvilla ja basunilla.

<span id="an_15:15">15:15</span> Ja koko Juuda iloitsi siitä valasta;
sillä he olivat vannoneet kaikesta sydämestänsä, ja etsivät häntä
kaikesta tahdostansa, ja hän löydettiin heiltä; ja Herra antoi heille
levon joka paikassa heidän ympäristöllänsä.

<span id="an_15:16">15:16</span> Ja kuningas Asa pani äitinsä Maekan
pois vallan päältä; sillä hän oli asettanut Mipletsetin metsistöön. Ja
Asa hävitti hänen Mipletsetinsä, ja löi sen rikki ja poltti Kidronin
ojan vieressä.

<span id="an_15:17">15:17</span> Mutta korkeudet ei olleet vielä pannut
pois Israelista; kuitenkin oli Asan sydän vakaa, niinkauvan kuin hän
eli.

<span id="an_15:18">15:18</span> Ja hän antoi tuoda Jumalan huoneesen,
mitä hänen isänsä pyhittänyt oli ja mitä hän itse pyhittänyt oli,
hopiaa, kultaa ja astioita.

<span id="an_15:19">15:19</span> Ja ei ollut yhtään sotaa hamaan
viidenteenneljättäkymmentä Asan valtakunnan ajastaikaan asti.

<span id="an_16:1">16:1</span> Asan valtakunnan kuudentena vuonna
neljättäkymmentä nousi Baesa Israelin kuningas Juudaa vastaan, ja
rakensi Raman, estääksensä Asan Juudan kuninkaan ulos- ja
sisällekäymistä.

<span id="an_16:2">16:2</span> Vaan Asa otti Herran huoneen ja kuninkaan
huoneen tavaroista hopiaa ja kultaa, ja lähetti Benhadadille Syrian
kuninkaalle, joka asui Damaskussa, ja käski sanoa hänelle:

<span id="an_16:3">16:3</span> Liitto on minun ja sinun vaiheellas,
minun ja sinun isäs vaiheella: katso, minä lähetin sinulle hopiaa ja
kultaa, ettäs Baesan Israelin kuninkaan liiton särkisit, että hän menis
pois minun tyköäni.

<span id="an_16:4">16:4</span> Benhadad oli kuningas Asalle kuuliainen
ja lähetti sodanpäämiehet, jotka hänellä olivat, Israelin kaupungeita
vastaan; he löivät Ijonin, Danin ja Abelmajimin, ja kaikki Naphtalin
jyväkaupungit.

<span id="an_16:5">16:5</span> Kuin Baesa sen kuuli, lakkasi hän
rakentamasta Ramaa ja jätti työnsä.

<span id="an_16:6">16:6</span> Vaan kuningas Asa otti tykönsä koko
Juudan, ja he ottivat kivet ja hirret Ramasta, joista Baesa rakensi. Ja
hän rakensi niistä Geban ja Mitspan.

<span id="an_16:7">16:7</span> Siihen aikaan tuli Hanani näkiä Asan
Juudan kuninkaan tykö ja sanoi hänelle: koskas turvasit Syrian
kuninkaasen ja et turvannut Herraan Jumalaas, sentähden on Syrian
kuninkaan väki päässyt pois sinun käsistäs.

<span id="an_16:8">16:8</span> Eikö Etiopialaiset ja Libialaiset olleet
suuri joukko monien vaunuin ja hevosmiesten kanssa? Kuitenkin, koskas
Herraan turvasit, antoi hän heidät sinun käsiis.

<span id="an_16:9">16:9</span> Sillä Herran silmät katselevat kaikki
maat, vahvistaaksensa niitä, jotka pysyvät hänen tykönänsä kaikesta
sydämestänsä. Sinä olet tyhmästi tehnyt, sentähden sinun pitää
tästedeskin sotia saaman.

<span id="an_16:10">16:10</span> Niin Asa vihastui näkiän päälle ja
heitti hänen vankeuteen; sillä hän kovin suuttui hänen päällensä tästä
asiasta. Ja Asa ahdisti muutamia kansasta siihen aikaan.

<span id="an_16:11">16:11</span> Ja katso, Asan työt, sekä ensimäiset
että viimeiset, katso, ne ovat kirjoitetut Juudan ja Israelin
kuningasten kirjassa.

<span id="an_16:12">16:12</span> Ja Asa tuli kipiäksi jaloista
yhdeksäntenäneljättäkymmentä valtakuntansa vuotena, ja hänen tautinsa
kovin eteni, ja ei hän kuitenkaan etsinyt Herraa taudissansakaan, vaan
lääkäreitä.

<span id="an_16:13">16:13</span> Niin Asa nukkui isäinsä kanssa ja kuoli
valtakuntansa ensimäisenä vuotena viidettäkymmentä.

<span id="an_16:14">16:14</span> Ja hän haudattiin omaan hautaansa,
jonka hän oli antanut kaivaa Davidin kaupungissa. Ja he panivat hänet
leposiaansa, joka täytettiin hyvänhajullisilla ja kaikkinaisilla
kalliilla yrteillä, jotka olivat valmistetut apotekarein tavalla, ja
polttivat hänelle sangen suurella polttamisella.

<span id="an_17:1">17:1</span> Ja Josaphat hänen poikansa tuli
kuninkaaksi hänen siaansa; ja hän tuli väkeväksi Israelia vastaan.

<span id="an_17:2">17:2</span> Ja hän asetti sotaväen kaikkiin Juudan
vahvoihin kaupunkeihin, ja pani esimiehiä Juudan maalle ja Ephraimin
kaupunkeihin, jotka hänen isänsä Asa oli voittanut.

<span id="an_17:3">17:3</span> Ja Herra oli Josaphatin kanssa; sillä hän
vaelsi isänsä Davidin tiellä, ja ei etsinyt Baalia;

<span id="an_17:4">17:4</span> Vaan hän etsi isänsä Jumalaa ja vaelsi
hänen käskyissänsä, ja ei Israelin töiden jälkeen.

<span id="an_17:5">17:5</span> Sentähden vahvisti Herra hänelle
valtakunnan, ja kaikki Juuda antoi Josaphatille lahjoja; ja hänellä oli
rikkautta ja kunniaa yltäkyllä.

<span id="an_17:6">17:6</span> Ja kuin hänen sydämensä tuli rohkiaksi
Herran teissä, otti hän korkeudet ja metsistöt Juudasta pois.

<span id="an_17:7">17:7</span> Ja kolmantena valtakuntansa vuonna
lähetti hän päämiehensä Benhailin, Obadian, Sakarian, Netaneelin ja
Mikajan, opettamaan Juudan kaupungeissa,

<span id="an_17:8">17:8</span> Ja Leviläiset heidän kanssansa: Semajan,
Netanian, Sebadian, Asaelin, Semiramotin, Jonatanin, Adonijan, Tobijan
ja Tobadonijan, Leviläiset; ja heidän kanssansa papit, Elisamin ja
Joramin.

<span id="an_17:9">17:9</span> Ja he opettivat Juudassa, ja pitivät
Herran lakikirjan myötänsä, ja vaelsivat ympäri kaikki Juudan kaupungit,
ja opettivat kansaa.

<span id="an_17:10">17:10</span> Ja Herran pelko tuli kaikkein
valtakuntain päälle, niissä maakunnissa, jotka olivat Juudan
ympäristöllä, niin ettei he sotineet Josaphatia vastaan.

<span id="an_17:11">17:11</span> Ja Philistealaiset toivat Josaphatille
lahjoja ja rahaveron; ja Arabialaiset toivat myös hänelle pientä karjaa,
seitsemäntuhatta ja seitsemänsataa oinasta, ja seitsemäntuhatta ja
seitsemänsataa kaurista.

<span id="an_17:12">17:12</span> Niin menestyi Josaphat ja tuli aina
suuremmaksi. Ja hän rakensi Juudassa linnoja ja tavarakaupungeita.

<span id="an_17:13">17:13</span> Ja hänellä oli paljo varaa Juudan
kaupungeissa, ja sotamiehiä ja väkevää kansaa Jerusalemissa.

<span id="an_17:14">17:14</span> Ja tämä on järjestys heidän isäinsä
huoneen vaiheella, jotka Juudassa tuhanten päämiehet olivat: päämies
Adna, ja hänen kanssansa kolmesataa tuhatta väkevää sotamiestä.

<span id="an_17:15">17:15</span> Lähin häntä oli päämies Johanan, ja
hänen kanssansa kaksisataa ja kahdeksankymmentä tuhatta.

<span id="an_17:16">17:16</span> Häntä likin Amasia Sikrin poika, joka
itsensä hyvällä tahdolla antoi Herralle, ja hänen kanssansa kaksisataa
tuhatta vahvaa sotamiestä.

<span id="an_17:17">17:17</span> Benjaminin lapsista Eljada, väkevä
sotamies, ja hänen kanssansa varustettuja joutsilla ja kilvillä
kaksisataa tuhatta.

<span id="an_17:18">17:18</span> Häntä likin oli Josabad, ja hänen
kanssansa sata ja kahdeksankymmentä tuhatta valmista sotamiestä.

<span id="an_17:19">17:19</span> Nämät ottivat kuninkaasta vaarin,
paitsi niitä, jotka kuningas oli asettanut vahvoihin kaupunkeihin koko
Juudassa.

<span id="an_18:1">18:1</span> Ja Josaphatilla oli suuri rikkaus ja
kunnia; ja hän teki nuoteutta Ahabin kanssa.

<span id="an_18:2">18:2</span> Ja jonkun vuoden perästä sen jälkeen meni
hän Ahabin tykö Samariaan. Ja Ahab antoi teurastaa hänelle ja hänen
väellensä, joka oli hänen kanssansa, monta lammasta ja härkää; ja hän
yllytti hänen menemään ylös Gileadin Ramotiin.

<span id="an_18:3">18:3</span> Ja Ahab Israelin kuningas sanoi
Josaphatille Juudan kuninkaalle: menetkös minun kanssani Gileadin
Ramotiin? Hän sanoi hänelle: minä olen niinkuin sinä, ja minun kansani
niinkuin sinun kansas: me tahdomme sinun kanssas sotaan.

<span id="an_18:4">18:4</span> Mutta Josaphat sanoi Israelin
kuninkaalle: kyseles tänäpänä Herran sanaa.

<span id="an_18:5">18:5</span> Ja Israelin kuningas kokosi prophetaita
neljäsataa miestä ja sanoi heille: menemmekö me sotimaan Gileadin
Ramotiin, vai ei? He sanoivat: mene, Jumala antaa heidät kuninkaan
käteen.

<span id="an_18:6">18:6</span> Silloin sanoi Josaphat: eikö tässä ole
joku Herran propheta, kysyäksemme häneltä?

<span id="an_18:7">18:7</span> Israelin kuningas sanoi Josaphatille:
tässä on vielä yksi mies, jonka kautta taidettaisiin kysellä Herraa,
vaan minä vihaan häntä; sillä ei hän ennusta minulle mitään hyvää, mutta
aina pahaa: se on Miika Jimlan poika. Josaphat sanoi: älköön kuningas
niin puhuko.

<span id="an_18:8">18:8</span> Ja Israelin kuningas kutsui yhden
kamaripalvelioistansa ja sanoi: nouda nopiasti Miika Jimlan poika.

<span id="an_18:9">18:9</span> Ja Israelin kuningas ja Josaphat Juudan
kuningas istui kumpikin istuimellansa puettuna vaatteisiin Samarian
portin lakeudella, ja kaikki prophetat ennustivat heidän edessänsä.

<span id="an_18:10">18:10</span> Ja Zidkija Kenaanan poika teki
itsellensä rautasarvet ja sanoi: näin sanoo Herra: näillä sinä pusket
Syrialaisia, siihenasti ettäs heidät hävität.

<span id="an_18:11">18:11</span> Ja kaikki prophetat ennustivat niin ja
sanoivat: mene Gileadin Ramotiin, ja se menestyy sinulle: Herra antaa
heidät kuninkaan käteen.

<span id="an_18:12">18:12</span> Ja sanansaattaja, joka oli mennyt
kutsumaan Miikaa, puhui hänen kanssansa ja sanoi: katso, prophetain puhe
on yksimielisesti hyvä kuninkaan edessä: anna sinun sanas olla myös
niinkuin heidänkin, ja puhu hyvää.

<span id="an_18:13">18:13</span> Ja Miika sanoi: niin totta kuin Herra
elää, minä puhun, mitä minun Jumalani sanoo.

<span id="an_18:14">18:14</span> Ja kuin hän tuli kuninkaan tykö, sanoi
kuningas hänelle: Miika, menemmekö me sotimaan Gileadin Ramotia vastaan,
eli ei? Hän sanoi: menkäät, se menestyy teille, he annetaan teidän
käsiinne.

<span id="an_18:15">18:15</span> Niin kuningas sanoi hänelle: kuinka
usein minä vannotan sinua, ettet sinä sanois minulle muuta kuin totuutta
Herran nimeen?

<span id="an_18:16">18:16</span> Niin hän sanoi: minä näin kaiken
Israelin hajoitettuna vuorella, niinkuin lampaat, joilla ei yhtään
paimenta ole: ja Herra sanoi: eikö näillä ole yhtään Herraa? palatkaan
kukin kotiansa rauhassa.

<span id="an_18:17">18:17</span> Niin sanoi Israelin kuningas
Josaphatille: enkö minä sanonut sinulle, ettei hän minulle ennusta hyvää
vaan pahaa.

<span id="an_18:18">18:18</span> Ja hän sanoi: sentähden kuulkaat Herran
sanaa; minä näin Herran istuvan istuimellansa, ja koko taivaallisen
sotajoukon seisovan hänen oikialla ja vasemmalla puolellansa.

<span id="an_18:19">18:19</span> Ja Herra sanoi: kuka viettelis Ahabin
Israelin kuninkaan, että hän menis ylös ja lankeaisi Gileadin Ramotissa?
Ja kuin yksi sanoi niin, ja toinen näin,

<span id="an_18:20">18:20</span> Niin tuli yksi henki ja seisoi Herran
edessä, ja sanoi: minä viettelen hänen. Ja Herra sanoi hänelle: millä?

<span id="an_18:21">18:21</span> Hän sanoi: minä menen ja olen valheen
henki kaikkein hänen prophetainsa suussa. Ja hän sanoi: viettele häntä
ja sinä myös taidat: mene ja tee niin.

<span id="an_18:22">18:22</span> Nyt siis katso, Herra on antanut
valheen hengen näiden sinun prophetais suuhun, ja Herra on puhunut pahaa
sinua vastaan.

<span id="an_18:23">18:23</span> Niin astui Zidkija Kenaanan poika edes
ja löi Miikaa poskelle, ja sanoi: minkä tien kautta on Herran henki
mennyt minun tyköäni pois, sinua puhuttelemaan?

<span id="an_18:24">18:24</span> Miika sanoi: katso, sinä olet sen
näkevä sinä päivänä, jona käyt majasta majaan, lymytäkses.

<span id="an_18:25">18:25</span> Niin sanoi Israelin kuningas: ottakaat
Miika ja viekäät jälleen häntä kaupungin päämiehen Amonin tykö ja
Joaksen kuninkaan pojan tykö,

<span id="an_18:26">18:26</span> Ja sanokaat: näin sanoo kuningas:
pankaat tämä vankihuoneesen, ja ruokkikaat häntä murheen leivällä ja
murheen vedellä, siihenasti että minä tulen jälleen rauhassa.

<span id="an_18:27">18:27</span> Miika sanoi: jos sinä toki palajat
rauhassa, niin ei ole Herra puhunut minun kauttani. Ja hän sanoi:
kuulkaat, kaikki kansat.

<span id="an_18:28">18:28</span> Niin meni Israelin kuningas ja Josaphat
Juudan kuningas Gileadin Ramotia vastaan.

<span id="an_18:29">18:29</span> Ja Israelin kuningas sanoi
Josaphatille: minä muutan vaatteeni ja tulen sotaan, mutta pidä sinä
omat vaattees; ja Israelin kuningas muutti vaatteensa, ja he menivät
sotaan.

<span id="an_18:30">18:30</span> Ja Syrian kuningas käski vaunuin
päämiehille, jotka hänellä olivat, ja sanoi: ei teidän pidä sotiman
pientä eli suurta vastaan, vaan ainoastaan Israelin kuningasta vastaan.

<span id="an_18:31">18:31</span> Ja tapahtui, kuin vaunuin päämiehet
näkivät Josaphatin, että he sanoivat: se on Israelin kuningas; ja he
käänsivät itsensä sotimaan häntä vastaan. Ja Josaphat huusi, ja Herra
autti häntä, ja Jumala käänsi heidät pois hänestä.

<span id="an_18:32">18:32</span> Sillä kuin vaunuin päämiehet näkivät,
ettei hän ollut Israelin kuningas, käänsivät he itsensä pois hänestä.

<span id="an_18:33">18:33</span> Niin yksi mies jännitti joutsensa
yksinkertaisuudessa ja ampui Israelin kuningasta rautapaidan jatkoon.
Niin hän sanoi vaununsa ajajalle: käänä kätes ja vie minua ulos
sotaväestä; sillä minä olen haavoitettu.

<span id="an_18:34">18:34</span> Ja sota tuli suureksi sinä päivänä, ja
Israelin kuningas seisoi vaunuissa Syrialaisia vastaan ehtoosen asti; ja
hän kuoli auringon laskeissa.

<span id="an_19:1">19:1</span> Mutta Josaphat Juudan kuningas palasi
kotia rauhassa Jerusalemiin.

<span id="an_19:2">19:2</span> Ja Jehu Hananin poika näkiä meni häntä
vastaan ja sanoi kuningas Josaphatille: pitääkö sinun auttaman
jumalatointa ja rakastaman niitä, jotka Herraa vihaavat? ja sentähden on
Herran viha sinun päälläs;

<span id="an_19:3">19:3</span> Niin on kuitenkin jotain hyvää löydetty
sinun tykönäs, ettäs olet hävittänyt metsistöt maalta ja olet aikonut
sydämestäs Jumalaa etsiä.

<span id="an_19:4">19:4</span> Niin Josaphat jäi Jerusalemiin. Ja hän
meni jälleen ulos kansan seassa Bersabasta hamaan Ephraimin vuorelle, ja
palautti heidät jälleen Herran heidän isäinsä Jumalan tykö.

<span id="an_19:5">19:5</span> Ja hän asetti tuomarit maalle, kaikkiin
Juudan vahvoihin kaupunkeihin, muutaman kuhunkin kaupunkiin.

<span id="an_19:6">19:6</span> Ja hän sanoi tuomareille: katsokaat, mitä
teette; sillä ette pidä tuomiota ihmisten, vaan Herran edessä. Ja hän on
teidän kanssanne tuomiossa.

<span id="an_19:7">19:7</span> Sentähden antakaat Herran pelvon olla
teidän tykönänne, ja karttakaat teitänne ja tehkäät se; sillä Herran
meidän Jumalamme tykönä ei ole yhtään vääryyttä, ei myös hän katso
muotoa, eikä ota lahjoja.

<span id="an_19:8">19:8</span> Ja Josaphat asetti myös Jerusalemiin
Leviläisiä ja pappeja, ja Israelin isäin ylimmäisiä Herran tuomion ja
asiain päälle; ja he palasivat Jerusalemiin.

<span id="an_19:9">19:9</span> Ja hän käski heitä, sanoen: tehkäät näin
Herran pelvossa uskollisesti ja vaalla sydämellä:

<span id="an_19:10">19:10</span> Kaikissa riita-asioissa, jotka tulevat
teidän eteenne veljiltänne, jotka kaupungeissansa asuvat, veren ja veren
välillä, lain ja käskyn välillä, säätyin ja oikeutten välillä, pitää
teidän neuvoman heitä, ettei he syntiä tekisi Herraa vastaan ja
saattaisi vihaa teidän ja veljeinne päälle; tehkäät siis kaikki näin,
niin ette syntiä tee.

<span id="an_19:11">19:11</span> Katso, Amaria pappi on kaikkein
ylimmäinen teidän ylitsenne kaikissa Herran asioissa. Niin on Sebadia
Ismaelin poika hallitsia Juudan huoneessa kaikissa kuninkaan asioissa,
niin ovat myös teillä virkamiehet Leviläiset: olkaat hyvässä turvassa ja
tehkäät tämä, ja Herra on hyväin kanssa.

<span id="an_20:1">20:1</span> Sitte tulivat Moabilaiset, Ammonilaiset
ja heidän kanssansa myös muita, paitsi Ammonilaisia, sotimaan Josaphatia
vastaan.

<span id="an_20:2">20:2</span> Niin tultiin ja ilmoitettiin
Josaphatille, sanoen: sinua vastaan tulee sangen suuri sotajoukko
Syriasta, tuolta puolelta meren; ja katso, he ovat HatsetsonTamarissa:
se on Engeddi.

<span id="an_20:3">20:3</span> Mutta Josaphat pelkäsi, ja asetti
kasvonsa etsimään Herraa, ja antoi kuuluttaa paaston koko Juudassa.

<span id="an_20:4">20:4</span> Ja Juuda tuli kokoon etsimään Herralta;
tultiin myös kaikista Juudan kaupungeista etsimään Herraa.

<span id="an_20:5">20:5</span> Ja Josaphat seisoi Juudan ja Jerusalemin
seurakunnassa, Herran huoneessa, uuden pihan edessä.

<span id="an_20:6">20:6</span> Ja hän sanoi: Herra meidän isäimme
Jumala! etkös ole Jumala taivaissa, joka hallitset kaikkein pakanain
valtakunnissa? Ja sinun kädessäs on väki ja voima, ja ei ole yhtään,
joka voi olla sinua vastaan.

<span id="an_20:7">20:7</span> Etkös sinä, meidän Jumalamme, ole ajanut
tämän maan asujamia kansas Israelin edestä pois? ja olet sen antanut
Abrahamin sinun ystäväs siemenelle ijankaikkisesti;

<span id="an_20:8">20:8</span> Niin että he ovat asuneet siinä, ja ovat
rakentaneet sinun nimelles pyhän, sanoen:

<span id="an_20:9">20:9</span> Kuin joku onnettomuus, rangaistusmiekka,
rutto eli kallis aika meille tulee, niin pitää meidän seisoman tässä
huoneessa sinun edessäs (sillä sinun nimes on tässä huoneessa) ja
huutaman sinua tuskassamme, niin sinä kuulet ja autat.

<span id="an_20:10">20:10</span> Ja nyt katso, Ammonin lapset, Moab ja
Seirin vuorelaiset, joidenka kautta et sinä antanut Israelin lasten
mennä, vaeltaissansa Egyptistä; vaan heidän täytyi palata pois heidän
tyköänsä, eikä hävittäneet heitä;

<span id="an_20:11">20:11</span> Ja katso, he kostavat sen meille; ja he
tulevat meitä ajamaan perinnöstäs pois, jonka meille perinnöksi antanut
olet.

<span id="an_20:12">20:12</span> Meidän Jumalamme! etkös heitä tuomitse?
Sillä ei ole meillä yhtään voimaa tätä suurta joukkoa vastaan, joka
tulee meitä vastaan: emme tiedä, mitä me teemme, vaan meidän silmämme
katselevat sinun puolees.

<span id="an_20:13">20:13</span> Ja kaikki Juuda seisoi Herran edessä,
lapsinensa, vaimoinensa ja poikinensa.

<span id="an_20:14">20:14</span> Ja Jehasielin Sakarian pojan, Benajan
pojan, Jehielin pojan, Mattanjan pojan päälle, Leviläisen Asaphin
lapsista, tuli Herran henki seurakunnan keskellä,

<span id="an_20:15">20:15</span> Ja sanoi: kuulkaat, koko Juuda ja
Jerusalemin asuvaiset, ja kuningas Josaphat! Näin sanoo Herra teille:
älkäät peljätkö, älkäät vavisko tätä suurta joukkoa, sillä te ette sodi,
vaan Jumala.

<span id="an_20:16">20:16</span> Huomenna pitää teidän menemän alas
heidän tykönsä, ja katso, he menevät ylös Zitsin paltaan, ja te löydätte
heidät ojan lopulla kohdastansa Jeruelin korven edessä.

<span id="an_20:17">20:17</span> Ei teidän pidä sotiman tässä asiassa,
ainoastansa käykäät edes, seisokaat ja katsokaat Herran autuutta, joka
on teidän kanssanne: Juuda ja Jerusalem, älkäät peljätkö ja älkäät
hämmästykö, menkäät huomenna ulos heitä vastaan, Herra on teidän
kanssanne.

<span id="an_20:18">20:18</span> Silloin kumarsi Josaphat kasvoillensa
maahan; ja kaikki Juuda ja Jerusalemin asuvaiset lankesivat Herran eteen
ja rukoilivat Herraa.

<span id="an_20:19">20:19</span> Ja Leviläiset Kahatilaisten lapsista ja
Korhilaisten lapsista nousivat kiittämään Herraa Israelin Jumalaa
kovalla äänellä korkeuteen päin.

<span id="an_20:20">20:20</span> Ja he nousivat varhain huomeneltain ja
menivät Tekoan korpeen. Ja heidän lähteissänsä seisoi Josaphat ja sanoi:
kuulkaat minua, Juuda ja Jerusalemin asujamet, uskokaat Herran teidän
Jumalanne päälle, niin te olette hyvässä turvassa, ja uskokaat hänen
prophetansa, niin te menestytte.

<span id="an_20:21">20:21</span> Ja hän keskusteli kansan kanssa, ja
asetti veisaajat Herralle, kiittämään pyhässä kaunistuksessa, mennessä
hankitun sotaväen edellä, jotka sanoivat: kiittäkäät Herraa, sillä hänen
laupiutensa pysyy ijankaikkisesti.

<span id="an_20:22">20:22</span> Ja sittekuin he rupesivat kiittämään ja
ylistämään, antoi Herra väijyjät tulla Ammonin, Moabin ja Seirin
vuorelaisten päälle, jotka Juudaa vastaan tulleet olivat; ja he löivät
heidät.

<span id="an_20:23">20:23</span> Niin nousivat Ammonin ja Moabin lapset
Seirin vuoren asuvia vastaan, tappamaan ja hävittämään heitä. Ja
sittekuin he olivat lopettaneet Seirin asuvaiset, autti kukin
lähimmäistänsä toinen toistansa tappamaan.

<span id="an_20:24">20:24</span> Mutta kuin Juuda tuli Mitspaan, joka on
korven tykönä, käänsivät he heitänsä joukkoa päin, ja katso, silloin
makasivat kuolleet ruumiit maassa, niin ettei yksikään heistä ollut
päässyt.

<span id="an_20:25">20:25</span> Ja Josaphat tuli väkinensä jakamaan
heidän saalistansa, ja he löysivät siellä ruumisten seassa tavaraa ja
kallista kalua, ja he ottivat heiltä niin paljon, ettei he voineet
kantaa; ja he ottivat siitä saaliista kolme päivää; sillä sitä oli
sangen paljo.

<span id="an_20:26">20:26</span> Neljäntenä päivänä tulivat he kokoon
Kiitoslaaksoon, sillä siinä he kiittivät Herraa; siitä kutsutaan se
paikka Kiitoslaaksoksi tähän päivään asti.

<span id="an_20:27">20:27</span> Ja kaikki Juuda ja Jerusalem palasivat
takaperin, ja Josaphat kaikkein ensin, niin että he menivät ilolla
Jerusalemiin; sillä Herra oli antanut heille ilon heidän
vihollisistansa.

<span id="an_20:28">20:28</span> Ja he menivät Jerusalemiin
psaltareilla, harpuilla ja basunilla, Herran huoneesen.

<span id="an_20:29">20:29</span> Ja Jumalan pelko tuli kaikkein
valtakuntain päälle maalla, sittekuin he kuulivat Herran sotineen
Israelin vihollisia vastaan.

<span id="an_20:30">20:30</span> Ja niin Josaphatin valtakunta oli
levossa; ja Jumala antoi hänelle levon ympäristöllänsä.

<span id="an_20:31">20:31</span> Ja Josaphat hallitsi Juudaa, ja oli
viiden ajastaikainen neljättäkymmentä tullessansa kuninkaaksi ja
hallitsi Jerusalemissa viisikolmattakymmentä ajastaikaa; hänen äitinsä
nimi oli Asuba Silhin tytär.

<span id="an_20:32">20:32</span> Ja hän vaelsi isänsä Asan teillä ja ei
siitä horjahtanut, ja teki sitä mikä Herralle otollinen oli;

<span id="an_20:33">20:33</span> Paitsi ettei korkeudet tulleet
otetuiksi pois; sillä ettei kansa vielä asettanut sydäntänsä Herran
isänsä Jumalan tykö.

<span id="an_20:34">20:34</span> Mitä enempi Josaphatin töistä sanomista
on, sekä ensimäisistä että viimeisistä: katso, ne ovat kirjoitetut Jehun
Hananin pojan teoissa, jotka hän oli kirjoittanut Israelin kuningasten
kirjaan.

<span id="an_20:35">20:35</span> Senjälkeen yhdisti Josaphat Juudan
kuningas itsensä Ahasian Israelin kuninkaan kanssa, joka oli jumalatoin
menoissansa.

<span id="an_20:36">20:36</span> Ja hän suostui hänen kanssansa haaksia
tekemään, vaeltaaksensa Tarsikseen. Ja he tekivät haaksia
EtseonGeberissä.

<span id="an_20:37">20:37</span> Mutta Elieser Dodavan poika Maresasta
ennusti Josaphatia vastaan ja sanoi: ettäs olet suostunut Ahasiaan, on
Herra särkenyt sinun työs; ja haahdet menivät rikki, ja ei he saaneet
enää Tarsikseen kulkea.

<span id="an_21:1">21:1</span> Ja Josaphat nukkui isäinsä kanssa ja
haudattiin isäinsä tykö Davidin kaupunkiin. Ja hänen poikansa Joram tuli
kuninkaaksi hänen siaansa.

<span id="an_21:2">21:2</span> Ja hänellä oli veljiä Josaphatin poikia,
Asaria, Jehiel, Sakaria, Asaria, Mikael ja Sephatia. Nämät kaikki olivat
Josaphatin Israelin kuninkaan pojat.

<span id="an_21:3">21:3</span> Ja heidän isänsä antoi heille monta
lahjaa hopiasta, kullasta ja kalliista kappaleista, vahvain Juudan
kaupunkein kanssa. Mutta Joramille antoi hän valtakunnan; sillä hän oli
esikoinen.

<span id="an_21:4">21:4</span> Kuin Joram korotettiin isänsä
valtakuntaan ja tuli voimalliseksi, tappoi hän kaikki veljensä miekalla
ja muutamia Israelin ylimmäisistä.

<span id="an_21:5">21:5</span> Ja Joram oli kahden ajastajan vanha
neljättäkymmentä tullessansa kuninkaaksi; ja hän hallitsi kahdeksan
ajastaikaa Jerusalemissa,

<span id="an_21:6">21:6</span> Ja hän vaelsi Israelin kuningasten
tiellä, niinkuin Ahabin huone teki; sillä Ahabin tytär oli hänen
emäntänsä; ja hän teki pahaa Herran edessä.

<span id="an_21:7">21:7</span> Mutta ei Herra tahtonut hukuttaa Davidin
huonetta, sen liiton tähden, jonka hän tehnyt oli Davidin kanssa, ja
niinkuin hän puhunut oli antaaksensa hänelle ja hänen lapsillensa
valkeuden joka aika.

<span id="an_21:8">21:8</span> Hänen aikanansa luopuivat Edomilaiset
Juudan vallan alta ja tekivät itsellensä kuninkaan.

<span id="an_21:9">21:9</span> Niin Joram meni ylitse ylimmäistensä
kanssa, ja kaikki vaunut hänen kanssansa; ja hän valmisti itsensä yöllä
ja löi kaikki Edomilaiset ympäristöltänsä, ja myös vaunuin päämiehet.

<span id="an_21:10">21:10</span> Ja Edomilaiset luopuivat Juudan vallan
alta tähän päivään asti; silloin luopui myös Libna hänestä; sillä hän
hylkäsi Herran isäinsä Jumalan.

<span id="an_21:11">21:11</span> Ja hän teki korkeuksia Juudan vuorilla,
ja saatti Jerusalemin asuvaiset huorin tekemään ja vietteli Juudan.

<span id="an_21:12">21:12</span> Ja kirjoitus tuli hänelle Elialta
prophetalta, joka näin oli: näin sanoo Herra sinun isäs Davidin Jumala:
ettes vaeltanut isäs Josaphatin teillä, etkä Aksan Juudan kuninkaan
teillä;

<span id="an_21:13">21:13</span> Mutta vaellat Israelin kuningasten
tiellä, ja saatat Juudan ja Jerusalemin asuvaiset huorin tekemään Ahabin
huoneen huoruuden jälkeen, ja olet tappanut veljes isäs huoneesta, jotka
sinua paremmat olivat;

<span id="an_21:14">21:14</span> Katso, niin Herra lyö sinua kovin ja
sinun kansaas, lapsias, emäntiäs ja kaikkea hyvyyttäs.

<span id="an_21:15">21:15</span> Ja sinun sisällyksissäs pitää oleman
monta sairautta, siihenasti että sisällykses sinusta päivä päivältä
sairauden tähden käyvät ulos.

<span id="an_21:16">21:16</span> Niin Herra herätti Joramia vastaan
Philistealaisten ja Arabialaisten hengen, jotka ovat Etiopialaisten
tykönä.

<span id="an_21:17">21:17</span> Ja he menivät ylös Juudaan, ja
hävittivät sen ja veivät pois kaiken kalun, joka kuninkaan huoneessa
oli, niin myös hänen poikansa ja emäntänsä; niin ettei hänelle yhtään
poikaa jäänyt, paitsi Joahasta nuorinta poikaansa.

<span id="an_21:18">21:18</span> Ja kaiken sen jälkeen rankaisi Herra
häntä hänen sisällyksissänsä senkaltaisella taudilla, jota ei taidettu
parantaa.

<span id="an_21:19">21:19</span> Ja se tapahtui päivä päivältä,
siihenasti kuin kahden vuoden aika kulunut oli, että hänen sisällyksensä
kävivät ulos hänestä, hänen tautinsa kanssa; ja hän kuoli pahoista
taudeista. Ja he ei tehneet yhtään suitsutusta hänelle, niin kuin he
olivat tehneet hänen esi-isillensä.

<span id="an_21:20">21:20</span> Hän oli kahden ajastajan vanha
neljättäkymmentä tullessansa kuninkaaksi, ja hallitsi kahdeksan
ajastaikaa Jerusalemissa, ja vaelsi kelvottomasti; ja he hautasivat
hänen Davidin kaupunkiin, mutta ei kuningasten hautain sekaan.

<span id="an_22:1">22:1</span> Ja Jerusalemin asuvaiset asettivat
Ahasian hänen nuorimman poikansa kuninkaaksi hänen siaansa; sillä se
sotaväki, joka Arabiasta tuli, oli tappanut kaikki vanhemmat; sentähden
tuli Ahasia Joramin poika Juudan kuninkaaksi.

<span id="an_22:2">22:2</span> Ja Ahasia oli kahden ajastajan vanha
viidettäkymmentä tullessansa kuninkaaksi, ja hallitsi ajastajan
Jerusalemissa. Ja hänen äitinsä nimi oli Atalia Omrin tytär.

<span id="an_22:3">22:3</span> Hän vaelsi myös Ahabin huoneen teillä;
sillä hänen äitinsä neuvoi häntä jumalattomuuteen.

<span id="an_22:4">22:4</span> Sentähden hän myös teki sitä, joka ei
Herralle kelvannut, niinkuin Ahabinkin huone; sillä he olivat hänen
neuvonantajansa hänen isänsä kuoleman jälkeen, hukuttamaan häntä.

<span id="an_22:5">22:5</span> Hän vaelsi myös heidän neuvonsa jälkeen,
ja meni pois Joramin Israelin kuninkaan pojan kanssa sotaan Hasaelia
Syrian kuningasta vastaan, Gileadin Ramotiin. Mutta Syrialaiset löivät
Joramin.

<span id="an_22:6">22:6</span> Niin että hän palasi antamaan itsiänsä
parantaa Jisreelissä; sillä hänellä oli haavat, jotka hän oli saanut
Ramassa soteissansa Hasaelin Syrian kuninkaan kanssa. Ja Asaria Joramin
poika Juudan kuningas meni sinne katsomaan Joramia Ahabin poikaa, joka
sairasti Jisreelissä.

<span id="an_22:7">22:7</span> Sillä se onnettomuus oli Jumalalta
Ahasian päälle pantu, että hän tuli Joramin tykö, ja että hän tultuansa
meni Joramin kanssa Jehua Nimsin poikaa vastaan, jonka Herra voidellut
oli Ahabin huonetta hävittämään.

<span id="an_22:8">22:8</span> Ja kuin Jehu rupesi rankaisemaan Ahabin
huonetta, löysi hän muutamia ylimmäisiä Juudasta ja Ahasian veljein
lapsista, jotka Ahasiaa palvelivat, ja tappoi ne.

<span id="an_22:9">22:9</span> Ja hän etsi Ahasiaa; ja he saivat hänen
kiinni Samariassa, johon hän itsensä lymyttänyt oli, ja he veivät hänen
Jehun eteen, ja he tappoivat hänen, ja hautasivat hänen; sillä he
sanoivat: hän on Josaphatin poika, joka on etsinyt Herraa kaikesta
sydämestänsä. Ja ei sitte yhtään ollut Ahasian huoneesta, joka taisi
kuninkaaksi tulla.

<span id="an_22:10">22:10</span> Kuin Atalia Ahasian äiti näki poikansa
kuolleeksi, nousi hän ja murhasi kaiken kuninkaallisen siemenen Juudan
huoneessa.

<span id="an_22:11">22:11</span> Mutta Josabeath kuninkaan tytär otti
Joaksen Ahasian pojan varkain kuninkaan lasten seasta, jotka tapettiin,
ja pani hänen imettäjänsä kanssa makaushuoneesen; ja näin lymytti
Josabeath kuningas Joramin tytär, papin Jojadan emäntä, hänen Athalian
edestä; (sillä hän oli Ahasian sisar) niin ettei hän tapettu.

<span id="an_22:12">22:12</span> Ja hän oli heidän kanssansa Jumalan
huoneessa kätkettynä kuusi vuotta. Ja Athalia hallitsi maalla.

<span id="an_23:1">23:1</span> Seitsemäntenä vuonna rohkaisi Jojada
itsensä ja otti sodanpäämiehet, Asarian Jerohamin pojan, Ismaelin
Johananin pojan, Asarian Obedin pojan, Maesejan Adajan pojan ja
Elisaphatin Sikrin pojan liittoon kanssansa;

<span id="an_23:2">23:2</span> Jotka kävivät Juudan ympäri ja kokosivat
Leviläisiä kaikista Juudan kaupungeista, ja ylimmäiset Israelin isät,
tulemaan Jerusalemiin.

<span id="an_23:3">23:3</span> Ja kaikki seurakunta teki liiton
kuninkaan kanssa Jumalan huoneessa. Ja hän sanoi heille: katso,
kuninkaan poika pitää kuningas oleman, niinkuin Herra Davidin lapsista
sanonut on.

<span id="an_23:4">23:4</span> Näin pitää teidän tekemän: kolmas osa
teistä, jotka käyvät sisälle sabbatina papeista ja Leviläisistä, pitää
oleman oven tykönä vartiana;

<span id="an_23:5">23:5</span> Ja kolmas osa kuninkaan huoneessa, ja
kolmas osa perustuksen portissa; mutta kaikki kansa pitää oleman Herran
huoneen pihalla.

<span id="an_23:6">23:6</span> Ettei yksikään mene Herran huoneesen,
vaan papit ja Leviläiset, jotka siellä palvelevat, niiden pitää sisälle
menemän; sillä he ovat pyhät; mutta kaikki muu kansa vartioitkaan Herran
vartiota.

<span id="an_23:7">23:7</span> Ja Leviläisten pitää piirittämän
kuninkaan jokainen aseensa kanssa kädessänsä. Ja jos joku muu menee
huoneesen, hänen pitää kuoleman. Ja teidän pitää oleman kuninkaan
tykönä, kuin hän käy sisälle ja ulos.

<span id="an_23:8">23:8</span> Ja Leviläiset kaiken Juudan kanssa
tekivät kaiketi niinkuin pappi Jojada käskenyt oli. Ja jokainen otti
väkensä, jotka menivät sabbatille, niiden kanssa jotka menivät pois
sabbatilta; sillä pappi Jojada ei antanut niiden eritä toinen
toisestansa.

<span id="an_23:9">23:9</span> Ja Jojada pappi antoi sodanpäämiehille
keihäät ja kilvet ja kuningas Davidin aseet, jotka Jumalan olivat.

<span id="an_23:10">23:10</span> Ja asetti kaiken kansan, itsekunkin
aseinensa kädessänsä, oikiasta huoneen loukkaasta niin vasempaan
loukkaasen, alttarin ja huoneen tykö, kuningasta ympäri.

<span id="an_23:11">23:11</span> Ja he toivat kuninkaan pojan edes,
panivat kruunun hänen päähänsä, ja todistuksen, ja tekivät hänen
kuninkaaksi. Ja Jojada ja hänen poikansa voitelivat hänen, ja sanoivat:
menestyköön kuningas!

<span id="an_23:12">23:12</span> Kuin Atalia kuuli kansan äänen, jotka
juoksivat ylistäen kuningasta, niin hän meni kansan tykö Herran
huoneesen.

<span id="an_23:13">23:13</span> Ja hän näki, ja katso, kuningas seisoi
patsaansa tykönä läpikäytävässä, ja ylimmäiset ja vaskitorvet kuninkaan
ympärillä, ja kaikki maan kansa oli iloinen, ja puhalsivat vaskitorviin,
ja veisaajat kaikkinaisten kanteleiden kanssa, taitavat kiittämään.
Silloin repäisi Atalia vaatteensa ja sanoi: kapina, kapina!

<span id="an_23:14">23:14</span> Mutta Jojada pappi meni sodanpäämiesten
kanssa ulos, jotka olivat sotajoukon päällä, ja sanoi heille:
taluttakaat häntä ulos joukon lävitse: ja joka häntä seuraa, se pitää
miekalla tapettaman; sillä pappi oli käskyn antanut, ettei häntä pitänyt
Herran huoneessa tapettaman.

<span id="an_23:15">23:15</span> Ja he panivat kätensä hänen päällensä,
ja kuin hän tuli hevosportin läpikäytävään, joka oli kuninkaan huoneen
tykönä, tappoivat he hänen siellä.

<span id="an_23:16">23:16</span> Ja Jojada teki liiton itsensä, kaiken
kansan ja kuninkaan vaiheella, että he olisivat Herran kansa.

<span id="an_23:17">23:17</span> Silloin meni kaikki kansa Baalin
huoneesen ja kukistivat sen, ja särkivät hänen alttarinsa ja kuvansa, ja
tappoivat Mattanin Baalin papin alttarien edessä.

<span id="an_23:18">23:18</span> Ja Jojada pani Herran huoneen virat
pappein ja Leviläisten käsiin, jotka David oli asettanut Herran
huoneesen tekemään Herran polttouhria, niinkuin kirjoitettu on Moseksen
laissa, ilolla ja veisulla Davidin asetuksen jälkeen;

<span id="an_23:19">23:19</span> Ja asetti portinvartiat Herran huoneen
portteihin, ettei mitään saastaisuutta sisälle tulisi missään
kappaleessa.

<span id="an_23:20">23:20</span> Ja hän otti sadanpäämiehet, ja
voimalliset, ja kansan hallitsiat, ja kaiken maan kansan, ja vei
kuninkaan Herran huoneesta alas ja he menivät ylimmäisen portin lävitse
kuninkaan huoneesen; ja he antoivat kuninkaan istua valtakunnan
istuimelle.

<span id="an_23:21">23:21</span> Ja kaikki maan kansa oli iloinen, ja
kaupunki oli levossa, sittekuin Atalia tapettiin miekalla.

<span id="an_24:1">24:1</span> Joas oli seitsemän ajastaikainen
tullessansa kuninkaaksi, ja hallitsi neljäkymmentä ajastaikaa
Jerusalemissa. Ja hänen äitinsä nimi oli Zibia Bersabasta.

<span id="an_24:2">24:2</span> Ja Joas teki sitä, mikä oikein oli Herran
edessä, niinkauvan kuin pappi Jojada eli.

<span id="an_24:3">24:3</span> Ja Jojada otti hänelle kaksi emäntää ja
hän siitti poikia ja tyttäriä.

<span id="an_24:4">24:4</span> Ja tapahtui sen jälkeen, että Joas aikoi
uudistaa Herran huonetta.

<span id="an_24:5">24:5</span> Ja hän kokosi papit ja Leviläiset ja
sanoi heille: menkäät ulos Juudan kaupunkeihin ja kootkaat rahaa
kaikelta Israelilta, vuosi vuodelta, teidän Jumalanne huoneen
parannukseksi, ja kiiruhtakaat tekemään sitä; mutta Leviläiset ei
kiiruhtaneet.

<span id="an_24:6">24:6</span> Silloin kutsui kuningas Jojadan,
ylimmäisen papin, ja sanoi hänelle: miksi et ota vaaria Leviläisistä,
että he toisivat veron Juudasta ja Jerusalemista, jonka Moses Herran
palvelia pani päälle, kuin piti Israelista koottaman todistuksen
majaksi?

<span id="an_24:7">24:7</span> Sillä jumalatoin Atalia on poikinensa
särkenyt Jumalan huoneen, ja kaiken Herran huoneesen pyhitetyn olivat he
tehneet Baalille.

<span id="an_24:8">24:8</span> Niin kuningas käski; ja he tekivät arkun,
jonka he panivat Herran huoneen portin ulkoiselle puolelle.

<span id="an_24:9">24:9</span> Ja he kuuluttivat Juudassa ja
Jerusalemissa tuomaan Herralle veroa, jonka Jumalan palvelia Moses oli
pannut Israelin päälle korvessa.

<span id="an_24:10">24:10</span> Silloin iloitsivat kaikki päämiehet ja
kaikki kansa; ja he toivat ja panivat arkkuun, siihenasti että se tuli
täyteen.

<span id="an_24:11">24:11</span> Ja kuin aika tuli, että arkku
kannettiin edes Leviläisiltä kuninkaan käskyn jälkeen (ja he näkivät
siinä olevan paljon rahaa), tuli kuninkaan kirjoittaja ja se joka
ylimmäiseltä papilta uskottu oli, ja he tyhjensivät arkun ja kantoivat
sen jälleen siallensa. Näin he tekivät joka päivä siihenasti että he
kokosivat paljon rahaa.

<span id="an_24:12">24:12</span> Ja kuningas ja Jojada antoivat ne
teettäjille Herran huoneen palvelukseksi; ne palkkasivat kivenhakkaajia
ja rakentajia, uudistamaan Herran huonetta, niin myös rauta- ja
vaskiseppiä, parantamaan Herran huonetta.

<span id="an_24:13">24:13</span> Ja työmiehet tekivät työtä, niin että
parannustyö menestyi heidän kättensä kautta; ja he saivat Jumalan
huoneen kokonansa valmiiksi ja hyvin rakennetuksi.

<span id="an_24:14">24:14</span> Ja kuin he sen olivat päättäneet,
veivät he liian rahan kuninkaan ja Jojadan eteen; siitä tehtiin astioita
Herran huoneesen, astioita palvelukseen ja polttouhriin, lusikoita,
kulta- ja hopia-astioita; ja uhrasivat polttouhria Herran huoneen tykönä
alati niinkauvan kuin Jojada eli.

<span id="an_24:15">24:15</span> Ja Jojada tuli vanhaksi ja ijällä
ravituksi ja kuoli; ja hän oli sadan ja kolmenkymmenen ajastaikainen
kuollessansa.

<span id="an_24:16">24:16</span> Ja he hautasivat hänen Davidin
kaupunkiin kuningasten sekaan; sillä hän oli tehnyt hyvin Israelissa
Jumalaa ja hänen huonettansa kohtaan.

<span id="an_24:17">24:17</span> Ja Jojadan kuoleman jälkeen tulivat
Juudan ylimmäiset ja rukoilivat kuningasta. Niin kuningas kuuli heitä.

<span id="an_24:18">24:18</span> Ja he hylkäsivät Herran isäinsä Jumalan
huoneen ja palvelivat metsistöitä ja epäjumalia. Niin tuli viha Juudan
ja Jerusalemin päälle tämän heidän syntinsä tähden.

<span id="an_24:19">24:19</span> Ja hän lähetti heille prophetat
palauttamaan heitä Herran tykö; ja he todistivat heille, mutta ei he
totelleet.

<span id="an_24:20">24:20</span> Ja Jumalan henki puetti Sakarian papin
Jojadan pojan; hän astui kansan eteen ja sanoi heille: näin sanoo
Jumala: miksi te rikotte Herran käskyn? Ei se pidä teille menestymän;
koska te olette hyljänneet Herran, niin hylkää hän jälleen teidät.

<span id="an_24:21">24:21</span> Mutta he tekivät liiton häntä vastaan
ja kivittivät hänen kuoliaaksi kuninkaan käskyn jälkeen, Herran huoneen
pihalla.

<span id="an_24:22">24:22</span> Ja kuningas Joas ei ajatellut sitä
laupiutta, jonka Jojada hänen isänsä hänelle tehnyt oli, mutta tappoi
hänen poikansa. Ja hän sanoi kuollessansa: Herra on näkevä ja etsivä.

<span id="an_24:23">24:23</span> Ja tapahtui kuin ajastaika oli kulunut,
että Syrian sotajoukko nousi häntä vastaan ja tuli Juudaan ja
Jerusalemiin, ja surmasivat kaikki ylimmäiset kansan seasta, ja
lähettivät kaiken saaliinsa Damaskun kuninkaalle.

<span id="an_24:24">24:24</span> Vaikka Syrian sotajoukko tuli vähällä
väellä, kuitenkin antoi Herra sangen suuren joukon heidän käsiinsä, että
he Herran isäinsä Jumalan hyljänneet olivat. Ja niin he myös rankaisivat
Joaksen.

<span id="an_24:25">24:25</span> Ja kuin he läksivät hänen tyköänsä,
jättivät he hänen suureen sairauteen. Ja hänen palveliansa tekivät
liiton häntä vastaan, Jojadan papin lasten veren tähden, ja tappoivat
hänen omalla vuoteellansa, ja hän kuoli; ja he hautasivat hänen Davidin
kaupunkiin, mutta ei kuningasten hautain sekaan.

<span id="an_24:26">24:26</span> Ne jotka liiton olivat tehneet häntä
vastaan, olivat nämät: Sabad Simeatin Ammonilaisen poika, ja Josabad
Simritin Moabilaisen poika.

<span id="an_24:27">24:27</span> Mutta hänen poikainsa ja hänen
aikanansa koottujen verojen luku, ja Jumalan huoneen rakennus, katso, ne
ovat kirjoitetut kuningasten historiakirjassa. Ja hänen poikansa Amatsia
tuli kuninkaaksi hänen siaansa.

<span id="an_25:1">25:1</span> Amatsia oli viiden ajastaikainen
kolmattakymmentä tullessansa kuninkaaksi, ja hallitsi
yhdeksänkolmattakymmentä ajastaikaa Jerusalemissa. Ja hänen äitinsä nimi
oli Joaddan Jerusalemista.

<span id="an_25:2">25:2</span> Ja hän teki, mitä Herralle oli otollinen,
vaan ei täydestä sydämestä.

<span id="an_25:3">25:3</span> Kuin hänen valtakuntansa vahvistettiin,
tappoi hän palveliansa, jotka tappoivat kuninkaan hänen isänsä.

<span id="an_25:4">25:4</span> Mutta heidän lapsiansa ei hän tappanut;
sillä näin on kirjoitettu laissa Moseksen raamatussa, jossa Herra
kieltää, sanoen: ei tule isäin kuolla lasten edestä, eikä lasten isäin
edestä; mutta jokaisen pitää kuoleman syntinsä tähden.

<span id="an_25:5">25:5</span> Ja Amatsia kokosi Juudan ja asetti heidät
isäinsä huoneen jälkeen, tuhanten ja satain päämiehet koko Juudassa ja
Benjaminissa, ja luki kahdenkymmenen vuotiset ja sitä vanhemmat, ja
löysi heitä kolmesataa tuhatta valittua, jotka olivat kelvolliset
sotaan, kantamaan keihästä ja kilpeä.

<span id="an_25:6">25:6</span> Hän palkkasi myös Israelista satatuhatta
vahvaa sotamiestä sadalla leiviskällä hopiaa.

<span id="an_25:7">25:7</span> Niin tuli Jumalan mies hänen tykönsä ja
sanoi: kuningas, älä salli Israelin sotajoukon tulla kanssas; sillä ei
Herra ole Israelin kanssa, eikä kaikkein Ephraimin lasten kanssa.

<span id="an_25:8">25:8</span> Sillä jos sinä tulet osoittamaan sinun
rohkeuttas sodassa, niin Jumala antaa sinun kaatua vihamiestes eteen;
sillä Jumalalla on voima auttaa ja langettaa.

<span id="an_25:9">25:9</span> Amatsia sanoi Jumalan miehelle: mitäs
sadan leiviskän kanssa tehdään, jotka minä Israelin sotamiehille annoin?
Jumalan mies sanoi: Herralla on varaa antaa sinulle paljon enemmän kuin
se on.

<span id="an_25:10">25:10</span> Niin eroitti Amatsia ne sotamiehet
tyköänsä, jotka Ephraimista olivat hänen tykönsä tulleet, menemään
siallensa. Niin he närkästyivät sangen suuresti Juudan päälle ja menivät
kotiansa vihoissansa.

<span id="an_25:11">25:11</span> Ja Amatsia tuli rohkiaksi ja johdatti
kansansa ulos, ja meni Suolalaaksoon, ja löi siellä Seirin lapsista
kymmenentuhatta.

<span id="an_25:12">25:12</span> Ja Juudan lapset veivät pois elävältä
vankina kymmenentuhatta, ja veivät heidät kallion kukkulalle ja
sysäsivät heidät kukkulalta maahan, niin että he kaikki musertuivat
liivaksi.

<span id="an_25:13">25:13</span> Mutta sotamiehet, jotka Amatsia oli
antanut mennä takaisin, niin ettei ne hänen kanssansa päässeet menemään
sotaan, hajoittivat itsensä Juudan kaupunkeihin Samariasta Bethoroniin
asti, ja löivät heistä kolmetuhatta, ja ottivat paljon saalista.

<span id="an_25:14">25:14</span> Ja kuin Amatsia palasi Edomilaisten
taposta, toi hän myötänsä Seirin lasten epäjumalat ja asetti ne
itsellensä jumaliksi, kumarsi niiden edessä ja teki heille suitsutusta.

<span id="an_25:15">25:15</span> Niin Herran viha julmistui Amatsian
päälle, ja hän lähetti prophetan hänen tykönsä, joka sanoi: miksis etsit
sen kansan jumalia, jotka kansaansa ei taitaneet auttaa sinun käsistäs?

<span id="an_25:16">25:16</span> Kuin hän puhui hänen kanssansa, sanoi
hän hänelle: oletkos asetettu kuninkaan neuvonantajaksi? lakkaa, miksis
tahdot antaa sinuas lyödä? Niin propheta lakkasi ja sanoi: minä
ymmärrän, että Jumala on aikonut sinua turmella, koskas sen tehnyt olet,
ja et totellut minun neuvoani.

<span id="an_25:17">25:17</span> Ja Amatsia Juudan kuningas piti neuvoa,
ja lähetti Joaksen Joahaksen pojan, Jehun pojan Israelin kuninkaan tykö,
ja käski sanoa hänelle: tule, katselkaamme toinen toistamme.

<span id="an_25:18">25:18</span> Mutta Joas Israelin kuningas lähetti
Amatsian Juudan kuninkaan tykö, sanoen: orjantappurapensas Libanonissa
lähetti sedripuun tykö Libanonissa, sanoen hänelle: anna tyttäres minun
pojalleni emännäksi; mutta pedot Libanonissa juoksivat
orjantappurapensaan päälle ja tallasivat sen.

<span id="an_25:19">25:19</span> Sinä ajattelet, katso, sinä olet lyönyt
Edomilaiset, siitä sinun sydämes paisuu kerskaamaan itsiäs: pysy
kotonas, miksis etsit vahinkoa, langetakses sekä itse että Juuda sinun
kanssas?

<span id="an_25:20">25:20</span> Mutta ei Amatsia totellut, sillä se
tapahtui Jumalalta, että he piti annettaman käsiin; sillä he olivat
etsineet Edomilaisten jumalia.

<span id="an_25:21">25:21</span> Niin Joas Israelin kuningas meni ylös,
ja he katselivat toinen toistansa, hän ja Amatsia Juudan kuningas,
Betsemeksessä, joka on Juudassa.

<span id="an_25:22">25:22</span> Mutta Juuda lyötiin Israelilta, ja
kukin pakeni majoillensa.

<span id="an_25:23">25:23</span> Ja Joas Israelin kuningas käsitti
Amatsian Juudan kuninkaan Joaksen pojan Joahaksen pojan Betsemeksessä ja
vei Jerusalemiin, ja särki Jerusalemin muurin Ephraimin portista
kulmaporttiin asti, neljäsataa kyynärää.

<span id="an_25:24">25:24</span> Ja hän otti kaiken kullan ja hopian, ja
kaikki astiat jotka löydettiin Jumalan huoneessa Obededomin tykönä, ja
kuninkaan huoneen tavarat ja (otti) lapset pantiksi ja palasi Samariaan.

<span id="an_25:25">25:25</span> Ja Amatsia Joaksen poika Juudan
kuningas eli Joaksen Joahaksen pojan Israelin kuninkaan kuoleman jälkeen
viisitoistakymmentä ajastaikaa.

<span id="an_25:26">25:26</span> Mitä enempää Amatsian menoista
sanomista on, sekä ensimäisistä että viimeisistä: eikö se ole
kirjoitettu Juudan ja Israelin kuningasten kirjassa?

<span id="an_25:27">25:27</span> Ja siitä ajasta, jona Amatsia luopui
Herrasta, tekivät he häntä vastaan liiton Jerusalemissa; mutta hän
pakeni Lakikseen. Niin lähettivät he hänen perässänsä Lakikseen ja
tappoivat hänen siellä.

<span id="an_25:28">25:28</span> Ja he veivät hänen hevosilla ja
hautasivat hänen isäinsä tykö Juudan kaupunkiin.

<span id="an_26:1">26:1</span> Mutta koko Juudan kansa otti Ussian, joka
oli kuudentoistakymmenen ajastaikainen, ja asettivat hänen kuninkaaksi
isänsä Amatsian siaan.

<span id="an_26:2">26:2</span> Hän rakensi Elotin, ja saatti sen jälleen
Juudalle, sitte kuin kuningas oli nukkunut isäinsä kanssa.

<span id="an_26:3">26:3</span> Kuudentoistakymmenen vuotinen oli Ussia
tullessansa kuninkaaksi, ja hallitsi kaksi ajastaikaa kuudettakymmentä
Jerusalemissa. Ja hänen äitinsä nimi oli Jekolia Jerusalemista.

<span id="an_26:4">26:4</span> Ja hän teki, mitä otollinen oli Herran
edessä, kaiketi niinkuin hänen isänsä Amatsia oli tehnyt.

<span id="an_26:5">26:5</span> Ja hän etsi Jumalaa, niinkauvan kuin
Sakaria eli, opettaja Jumalan näyissä. Ja niinkauvan kuin hän etsi
Herraa, antoi Jumala hänen menestyä.

<span id="an_26:6">26:6</span> Sillä hän läksi ja soti Philistealaisia
vastaan, ja kukisti Gatin muurin, ja Jabnen muurin, ja Asdodin muurin,
ja rakensi kaupungeita Asdodin ympärille ja Philistealaisten keskelle;

<span id="an_26:7">26:7</span> Sillä Jumala autti häntä Philistealaisia,
Arabialaisia, Gurbaalin asuvia ja Meunilaisia vastaan.

<span id="an_26:8">26:8</span> Ja Ammonilaiset antoivat Ussialle
lahjoja; ja hän tuli kuuluisaksi hamaan siihen saakka, josta Egyptiin
mennään; sillä hän tuli aina väkevämmäksi.

<span id="an_26:9">26:9</span> Ja Ussia rakensi tornit Jerusalemissa
Kulmaportin ja Laaksoportin päälle, ja muihin kulmiin, ja vahvisti
niitä.

<span id="an_26:10">26:10</span> Hän rakensi torneja myös korpeen ja
kaivoi monta kaivoa; sillä hänellä oli paljo karjaa laaksoissa ja
tasaisella kedolla, ja peltomiehiä ja viinamiehiä vuorilla ja
Karmelissa; sillä hän rakasti peltoja.

<span id="an_26:11">26:11</span> Ussialla oli myös hyvin harjoitettu
sotajoukko, jotka sotaan menivät joukottain, heidän lukunsa jälkeen,
niinkuin he olivat luetut Jejelin kirjoittajan ja Maesejan virkamiehen
kautta, Hananian käden alla, joka oli kuninkaan päämiehiä.

<span id="an_26:12">26:12</span> Ja ylimmäisten isäin luku väkevistä
sotamiehistä oli kaksituhatta ja kuusisataa,

<span id="an_26:13">26:13</span> Ja heidän allansa sotajoukko kolmesataa
tuhatta ja seitsemäntuhatta, ja viisisataa väkevää ja urhoollista
sotamiestä, joiden piti kuningasta auttaman vihamiehiä vastaan.

<span id="an_26:14">26:14</span> Ja Ussia valmisti koko sotajoukolle
kilpiä ja keihäitä, rautalakkeja ja rautapaitoja, joutsia ja vielä
kiviäkin linkoja varten.

<span id="an_26:15">26:15</span> Hän teki myös Jerusalemissa varustukset
sangen taitavasti, jotka piti oleman tornein päällä ja kulmain päällä,
joista piti ammuttaman nuolilla ja suurilla kivillä. Ja hänen sanomansa
kuului sangen leviälle; sillä hän tuli ihmeellisesti autetuksi, siihen
asti että hän väkeväksi tuli.

<span id="an_26:16">26:16</span> Kuin hän oli väkeväksi tullut, paisui
hänen sydämensä omaksi kadotukseksensa, ja rikkoi Herraa Jumalaansa
vastaan, ja meni Herran templiin sisälle, suitsuttamaan pyhän savun
alttarilla.

<span id="an_26:17">26:17</span> Ja Asaria pappi meni hänen perässänsä,
ja hänen kanssansa kahdeksankymmentä Herran pappia, väkeviä miehiä,

<span id="an_26:18">26:18</span> Ja seisoivat kuningas Ussiaa vastaan ja
sanoivat hänelle: Ussia, ei sinun sovi suitsuttaa Herralle, vaan
pappein, Aaronin poikain, jotka ovat pyhitetyt suitsuttamaan: mene ulos
pyhästä, sinä olet väärin tehnyt, ei se tule sinulle kunniaksi Herran
Jumalan edessä.

<span id="an_26:19">26:19</span> Mutta Ussia vihastui, ja piti
kädessänsä pyhän savun astian suitsuttaaksensa. Vaan kuin hän vihastui
pappeja vastaan, kävi spitali hänen otsastansa ulos pappein edessä
Herran huoneessa, pyhän savun alttarin edessä.

<span id="an_26:20">26:20</span> Niin katsoi ylimmäinen pappi Asaria
hänen puoleensa, ja kaikki muut papit, ja katso, hän oli spitalinen
otsassansa. Ja he hoputtivat hänen sieltä ulos, ja hän riensi myös
itsekin; sillä hän oli Herralta rangaistu.

<span id="an_26:21">26:21</span> Ja niin oli kuningas Ussia spitalinen
hamaan kuolemaansa asti, ja asui erinäisessä huoneessa spitalisena,
sillä hän oli eroitettu Herran huoneesta. Mutta Jotam hänen poikansa
hallitsi kuninkaan huoneen ja tuomitsi kansaa maalla.

<span id="an_26:22">26:22</span> Mitä enempää Ussian menoista sanomista
on, sekä ensimäisistä että viimeisistä, on propheta Jesaia Amotsin poika
kirjoittanut.

<span id="an_26:23">26:23</span> Ja Ussia nukkui isäinsä kanssa, ja he
hautasivat hänen isäinsä kanssa kuningasten hautapeltoon; sillä he
sanoivat: hän on spitalinen. Ja Jotam hänen poikansa tuli kuninkaaksi
hänen siaansa.

<span id="an_27:1">27:1</span> Jotam oli viiden ajastaikainen
kolmattakymmentä tulessansa kuninkaaksi, ja hallitsi kuusitoistakymmentä
ajastaikaa Jerusalemissa: hänen äitinsä nimi oli Jerusa Zadokin tytär.

<span id="an_27:2">27:2</span> Ja hän teki mitä Herralle oli
kelvollinen, kaiketi niinkuin hänen isänsä Ussia tehnyt oli, paitsi
sitä, ettei hän käynyt Herran templissä, ja kansa turmeli vielä itsensä.

<span id="an_27:3">27:3</span> Hän rakensi ylisen portin Herran
huoneesen, ja Ophelin muuria hän paljon rakensi.

<span id="an_27:4">27:4</span> Ja hän rakensi kaupungit Juudan vuorelle,
ja metsiin rakensi hän linnat ja tornit.

<span id="an_27:5">27:5</span> Ja hän soti Ammonin lasten kuninkaan
kanssa, ja voitti heidät, niin että Ammonin lapset antoivat sinä vuonna
hänelle sata leiviskää hopiaa, kymmenentuhatta koria nisuja ja
kymmenentuhatta koria ohria. Niin paljon antoivat myös Ammonin lapset
hänelle toisena ja kolmantena vuonna.

<span id="an_27:6">27:6</span> Näin tuli Jotam voimalliseksi; sillä hän
toimitti tiensä oikein Herran Jumalan edessä.

<span id="an_27:7">27:7</span> Mitä enempää Jotamista sanomista on, ja
kaikista hänen sodistansa ja teistänsä: katso, ne ovat kirjoitetut
Israelin ja Juudan kuningasten kirjassa.

<span id="an_27:8">27:8</span> Viidenkolmattakymmenen vuoden vanha oli
hän tulessansa kuninkaaksi, ja hallitsi kuusitoistakymmentä vuotta
Jerusalemissa.

<span id="an_27:9">27:9</span> Ja Jotam nukkui isäinsä kanssa, ja he
hautasivat hänen Davidin kaupunkiin. Ja hänen poikansa Ahas tuli
kuninkaaksi hänen siaansa.

<span id="an_28:1">28:1</span> Ahas oli kahdenkymmenen ajastaikainen
tullessansa kuninkaaksi, ja hallitsi kuusitoistakymmentä ajastaikaa
Jerusalemissa, ja ei tehnyt, mitä Herralle kelvollinen oli, niinkuin
hänen isänsä David;

<span id="an_28:2">28:2</span> Vaan hän vaelsi Israelin kuningasten
teillä, ja teki myös Baalille valetuita kuvia.

<span id="an_28:3">28:3</span> Ja hän suitsutti Hinnomin poikain
laaksossa, ja poltti poikansa tulella pakanain kauhistusten jälkeen,
jotka Herra Israelin lasten edestä oli ajanut pois.

<span id="an_28:4">28:4</span> Ja hän uhrasi ja suitsutti korkeuksilla
ja kukkuloilla, ja kaikkein viheriäisten puiden alla.

<span id="an_28:5">28:5</span> Sentähden antoi Herra hänen Jumalansa
hänen Syrian kuninkaan käsiin, niin että he löivät häntä, ja veivät
heistä suuren joukon vangiksi Damaskuun. Hän annettiin myös Israelin
kuninkaan käsiin, joka heistä sangen paljon tappoi.

<span id="an_28:6">28:6</span> Sillä Peka Remalian poika löi Juudasta
sata ja kaksikymmentä tuhatta yhtenä päivänä, jotka kaikki väkevät
miehet olivat, että he hylkäsivät Herran isäinsä Jumalan.

<span id="an_28:7">28:7</span> Ja Sikri Ephraimin väkevä tappoi
kuninkaan pojan Maesejan, ja Asrikamin kuninkaan huoneen päämiehen, ja
Elkanan, joka kuningasta lähimmäinen oli.

<span id="an_28:8">28:8</span> Ja Israelin lapset veivät vankina
veljistänsä kaksisataa tuhatta, vaimoja, poikia ja tyttäriä, ja
ryöstivät myös heiltä paljon saalista, jonka he veivät Samariaan.

<span id="an_28:9">28:9</span> Ja siellä oli Herran propheta, jonka nimi
oli Obed, hän läksi sitä joukkoa vastaan, joka Samariaan tuli, ja sanoi
heille: katso, Herra teidän isäinne Jumala on vihastunut Juudan päälle,
ja on heidät antanut teidän käsiinne; mutta te olette kiukussa heitä
tappaneet, niin että se taivaasen kuuluu,

<span id="an_28:10">28:10</span> Niin te luulette nyt polkevanne teidän
allenne Juudan lapset ja Jerusalemin, teidän palvelioiksenne ja
piioiksenne. Eikö teissä vika ole Herraa teidän Jumalaanne vastaan?

<span id="an_28:11">28:11</span> Niin kuulkaat nyt minua ja viekäät ne
vangit sinne jälleen, jotka te otitte teidän veljistänne; sillä Herran
viha julmistui teidän päällenne.

<span id="an_28:12">28:12</span> Silloin nousivat muutamat Ephraimin
lasten ylimmäisistä: Asaria Johanan poika, Berekia Mesillemotin poika,
Jehiskia Sallumin poika ja Amasa Hadlain poika, niitä vastaan, jotka
sodasta tulivat,

<span id="an_28:13">28:13</span> Ja sanoivat heille: ei teidän pidä
niitä vankeja tuoman tänne; sillä ette sillä muuta saata kuin vikaa
meidän päällemme Herran edessä, lisätäksenne meidän syntejämme ja
rikoksiamme; sillä meidän vikamme on paljo, ja viha julmistuu Israelin
päälle.

<span id="an_28:14">28:14</span> Niin sotaväki päästi vangit vallallensa
ja asetti saaliin ylimmäisten ja kaiken kansan eteen.

<span id="an_28:15">28:15</span> Ja ne miehet nousivat, jotka nimeltänsä
nimitetyt olivat, ja ottivat vangit ja kaikki jotka heidän seassansa
alasti olivat, ja vaatettivat siitä saaliista. Ja kuin he heidät olivat
vaatettaneet ja kengittäneet, antoivat he heille ruokaa ja juomaa, ja
voitelivat heitä, ja veivät kaikki ne aasein päällä jotka heikoimmat
olivat, ja saattivat heidät Jerihon Palmukaupunkiin veljeinsä tykö, ja
palasivat sitte Samariaan.

<span id="an_28:16">28:16</span> Siihen aikaan lähetti kuningas Ahas
Assurin kuningasten tykö, että he olisivat auttaneet häntä;

<span id="an_28:17">28:17</span> Sillä Edomilaiset tulivat vielä, ja
löivät Juudan ja veivät heitä vankina pois.

<span id="an_28:18">28:18</span> Ja Philistealaiset hajoittivat itsensä
ketokaupunkeihin, etelän puolelle Juudaa, ja voittivat Betsemeksen,
Ajalonin, Gederotin ja Sokon kylinensä, ja Timnan kylinensä ja Gimson
kylinensä, ja asuivat siellä.

<span id="an_28:19">28:19</span> Sillä Herra nöyryytti Juudaa Ahaksen
Israelin kuninkaan tähden, että hän oli vietellyt Juudan, ja teki väärin
Herraa vastaan.

<span id="an_28:20">28:20</span> Ja hänen tykönsä tuli TiglatPilsener
Assurin kuningas, joka piiritti hänen, ja ei häntä voittanut.

<span id="an_28:21">28:21</span> Sillä Ahas otti yhden osan Herran
huoneesta ja kuninkaan ja ylimmäisten huoneesta, jotka hän antoi Assyrin
kuninkaalle, vaan ei se häntä mitään auttanut.

<span id="an_28:22">28:22</span> Silloin teki kuningas Ahas vielä
enemmän väärin Herraa vastaan tuskassansa,

<span id="an_28:23">28:23</span> Ja uhrasi Damaskun epäjumalille, jotka
olivat lyöneet häntä, ja sanoi: koska Syrian kuningasten jumalat
auttivat heitä, sentähden minä uhraan heille, että he myös minua
auttaisivat; mutta he olivat hänelle ja kaikelle Israelille
lankeemiseksi.

<span id="an_28:24">28:24</span> Ja Ahas kokosi astiat Jumalan huoneesta
ja särki Jumalan huoneen astiat, ja sulki Herran huoneen ovet, ja teki
itsellensä alttareita joka nurkkaan Jerusalemissa.

<span id="an_28:25">28:25</span> Ja myös kaikissa Juudan kaupungeissa
teki hän korkeuksia siellä ja täällä, suitsuttaaksensa vieraille
jumalille, ja vihoitti Herran isäinsä Jumalan.

<span id="an_28:26">28:26</span> Mitä enempi hänestä on sanomista, ja
kaikista hänen teistänsä, ensimäisistä ja viimeisistä: katso, se on
kirjoitettu Juudan ja Israelin kuningasten kirjassa.

<span id="an_28:27">28:27</span> Ja Ahas nukkui isäinsä kanssa, ja he
hautasivat hänen Jerusalemin kaupunkiin; mutta ei he panneet häntä
Israelin kuningasten sekaan. Ja hänen poikansa Jehiskia tuli kuninkaaksi
hänen siaansa.

<span id="an_29:1">29:1</span> Jehiskia oli viiden ajastaikainen
kolmattakymmentä tullessansa kuninkaaksi, ja hallitsi
yhdeksänkolmattakymmentä ajastaikaa Jerusalemissa. Ja hänen äitinsä nimi
oli Abia Sakarian tytär.

<span id="an_29:2">29:2</span> Ja hän teki, mitä Herralle oli otollinen,
kaiketi niinkuin hänen isänsä David.

<span id="an_29:3">29:3</span> Hän avasi Herran huoneen ovet ensimäisenä
valtakuntansa kuukautena ensimäisenä vuonna, ja vahvisti ne.

<span id="an_29:4">29:4</span> Ja saatti papit ja Leviläiset sinne, ja
kokosi heidät itäiselle kadulle,

<span id="an_29:5">29:5</span> Ja sanoi heille: kuulkaat minua
Leviläiset: pyhittäkäät nyt teitänne, ja pyhittäkäät Herran teidän
isäinne Jumalan huone, ja kantakaat saastaisuus ulos pyhästä!

<span id="an_29:6">29:6</span> Sillä meidän isämme ovat menetelleet
väärin, ja tehneet pahaa Herran Jumalamme edessä, ja hyljänneet hänen;
sillä he ovat kasvonsa kääntäneet pois Herran majasta, ja kääntäneet
selkänsä sen puoleen;

<span id="an_29:7">29:7</span> Ovat myös sulkeneet esihuoneen ovet, ja
sammuttaneet lamput, ja ei suitsuttaneet suitsutusta, eikä uhranneet
polttouhria Israelin Jumalalle pyhässä.

<span id="an_29:8">29:8</span> Siitä on Herran viha Juudan ja
Jerusalemin päälle tullut, ja on antanut heidän hämmästykseksi ja
hävitykseksi, ja viheltämiseksi, niikuin te näette silmillänne.

<span id="an_29:9">29:9</span> Sillä katso, sentähden ovat meidän isämme
langenneet miekan kautta, meidän poikamme, tyttäremme ja emäntämme ovat
viedyt pois.

<span id="an_29:10">29:10</span> Nyt olen minä aikonut tehdä Herran
Israelin Jumalan kanssa liiton, että hän vihansa hirmuisuuden kääntäis
meidän päältämme pois.

<span id="an_29:11">29:11</span> Nyt minun poikani, älkäät siekailko;
sillä Herra on teidät valinnut seisomaan edessänsä palveluksessa, ja
olemaan hänen palveliansa, ja suitsuttamaan.

<span id="an_29:12">29:12</span> Niin nousivat Leviläiset: Mahat Amasain
poika, ja Joel Asarian poika Kahatilaisten lapsista; ja Merarin
lapsista: Kis Abdin poika, ja Atsaria Jahalleleelin poika; ja
Gersonilaisista: Joa Simman poika, ja Eden Joan poika;

<span id="an_29:13">29:13</span> Ja Elitsaphanin lapsista: Simri ja
Jejel; Asaphin lapsista: Zakaria ja Mattania;

<span id="an_29:14">29:14</span> Hemanin lapsista: Jehiel ja Simei;
Jedutunin lapsista: Semaja ja Ussiel.

<span id="an_29:15">29:15</span> Ja he kokosivat veljensä ja pyhittivät
itsensä, ja menivät kuninkaan käskystä Herran sanan jälkeen puhdistamaan
Herran huonetta.

<span id="an_29:16">29:16</span> Ja papit menivät sisälle Herran
huoneesen puhdistamaan sitä, ja kantoivat ulos kaiken saastaisuuden,
jonka löysivät Herran templistä, Herran huoneen kartanolle. Ja
Leviläiset ottivat sen ja kantoivat Kidronin ojaan.

<span id="an_29:17">29:17</span> Ensimäisenä päivänä ensimäisestä kuusta
rupesivat he pyhittämään itseänsä, ja kahdeksantena päivänä siitä kuusta
menivät he Herran esihuoneesen ja pyhittivät Herran huonetta kahdeksan
päivää, ja päättivät sen kuudentena toistakymmentä ensimäisellä kuulla.

<span id="an_29:18">29:18</span> Ja he menivät sisälle kuningas
Jehiskian tykö ja sanoivat: me olemme puhdistaneet kaiken Herran huoneen
ja polttouhrin alttarin, ja kaikki sen astiat, ja näkyleipäin pöydän ja
kaikki sen astiat;

<span id="an_29:19">29:19</span> Kaikki myös ne astiat, jotka kuningas
Ahas oli hyljännyt kuninkaana olessansa, koska hän väärin teki, ne
olemme me valmistaneet ja pyhittäneet: ja katso, ne ovat Herran alttarin
edessä.

<span id="an_29:20">29:20</span> Niin kuningas Jehiskia nousi varhain
aamulla ja kokosi kaupungin ylimmäiset, ja meni Herran huoneesen.

<span id="an_29:21">29:21</span> Ja toivat seitsemän mullia, ja
seitsemän oinasta, ja seitsemän karitsaa, ja seitsemän kaurista
syntiuhriksi, valtakunnan edestä, pyhän edestä, ja Juudan edestä. Ja hän
sanoi papeille Aaronin lapsille, että he uhraisivat ne Herran
alttarilla.

<span id="an_29:22">29:22</span> Niin he teurastivat härjät, ja papit
ottivat veren ja priiskottivat alttarille; ja he teurastivat oinaat ja
priiskottivat veren alttarille, ja teurastivat myös karitsat ja
priiskottivat veren alttarille;

<span id="an_29:23">29:23</span> Ja toivat kauriit syntiuhriksi
kuninkaan ja seurakunnan eteen, ja panivat kätensä niiden päälle.

<span id="an_29:24">29:24</span> Ja papit teurastivat ne ja
priiskottivat veren alttarille, sovittamaan kaikkea Israelia; sillä
kuningas oli heidän käskenyt uhrata polttouhrin ja syntiuhrin kaiken
Israelin edestä.

<span id="an_29:25">29:25</span> Ja hän asetti Leviläiset Herran
huoneesen symbaleilla, psaltareilla ja harpuilla, niinkuin David
käskenyt oli ja Gad kuninkaan näkiä, ja Natan propheta; sillä se oli
Herran käsky hänen prophetainsa kautta.

<span id="an_29:26">29:26</span> Ja Leviläiset seisoivat Davidin
harppuin kanssa ja papit basunain kanssa.

<span id="an_29:27">29:27</span> Ja Jehiskia käski heidän uhrata
polttouhria alttarilla. Ja ruvetessa uhraamaan polttouhria, ruvettiin
myös veisaamaan Herralle basunilla ja moninaisilla Davidin Israelin
kuninkaan kanteleilla.

<span id="an_29:28">29:28</span> Ja koko seurakunta kumarsi. Ja
veisaajain veisuu ja basunan soittajain ääni kuului, siihenasti että
kaikki polttouhri täytettiin.

<span id="an_29:29">29:29</span> Koska polttouhri uhrattu oli, notkisti
kuningas ja kaikki ne, jotka hänen kanssansa olivat, polviansa ja
kumarsivat.

<span id="an_29:30">29:30</span> Ja kuningas Jehiskia ja kaikki
ylimmäiset käskivät Leviläisten kiittää Herraa Davidin ja näkiän Asaphin
sanoilla. Ja kiittivät häntä suurella ilolla, ja kallistivat päätänsä ja
kumarsivat.

<span id="an_29:31">29:31</span> Niin Jehiskia vastaten sanoi: nyt te
olette täyttäneet kätenne Herralle, käykäät ja kantakaat uhria ja
kiitosuhria Herran huoneesen. Ja seurakunta vei uhria ja kiitosuhria, ja
jokainen hyväntahtoinen sydämestä polttouhria.

<span id="an_29:32">29:32</span> Ja polttouhrin luku, jonka seurakunta
vei, oli seitsemänkymmentä härkää, sata oinasta ja kaksisataa karitsaa;
ja nämät kaikki veivät he polttouhriksi Herralle.

<span id="an_29:33">29:33</span> Ja he pyhittivät kuusisataa härkää ja
kolmetuhatta lammasta.

<span id="an_29:34">29:34</span> Vaan pappeja oli vähimmäksi, niin ettei
he voineet ottaa pois vuotia kaikilta polttouhreilta, sentähden auttivat
heitä heidän veljensä Leviläiset, siihenasti että työ täytettiin ja niin
kauvan kuin papit pyhittivät itsiänsä; sillä Leviläiset olivat vireämmät
pyhittämässä itsiänsä kuin papit.

<span id="an_29:35">29:35</span> Ja polttouhria oli paljo kiitosuhrin
lihavuuden kanssa, ja juomauhria polttouhriksi. Näin virka valmistettiin
Herran huoneessa.

<span id="an_29:36">29:36</span> Ja Jehiskia riemuitsi ja kaikki kansa
siitä, mitä Jumala oli kansalle valmistanut; sillä se tapahtui sangen
kiiruusti.

<span id="an_30:1">30:1</span> Ja Jehiskia lähetti kaiken Israelin ja
Juudan tykö, ja kirjoitti kirjat Ephraimille ja Manasselle, että heidän
piti tuleman Herran huoneesen Jerusalemiin, pitämään Herralle Israelin
Jumalalle pääsiäistä.

<span id="an_30:2">30:2</span> Ja kuningas piti neuvoa ylimmäistensä
kanssa ja koko seurakunnan kanssa Jerusalemissa, pääsiäisen pitämisestä
toisena kuukautena.

<span id="an_30:3">30:3</span> Sillä ei he taitaneet sitä pitää siihen
aikaan, sillä papit ei olleet vielä täydellisesti pyhittäneet itseänsä,
eikä kansa ollut tullut kokoon Jerusalemiin.

<span id="an_30:4">30:4</span> Ja tämä kelpasi kuninkaalle ja koko
seurakunnalle.

<span id="an_30:5">30:5</span> Ja he toimittivat niin, että se
kuulutettiin kaikessa Israelissa Bersebasta Daniin asti, tulemaan ja
pitämään Herralle Israelin Jumalalle pääsiäistä Jerusalemissa; sillä ei
se pidetty suureen aikaan, niinkuin kirjoitettu on.

<span id="an_30:6">30:6</span> Ja sanansaattajat menivät kirjain kanssa,
kuninkaan ja hänen päämiestensä kädestä, kaiken Israelin ja Juudan
lävitse kuninkaan käskystä, ja sanoivat: te Israelin lapset, kääntäkäät
teitänne Herran Abrahamin, Isaakin ja Israelin Jumalan tykö, niin hän
kääntää itsensä päässeiden tykö, jotka vielä ovat jääneet Assyrian
kuninkaan kädestä.

<span id="an_30:7">30:7</span> Ja älkäät olko niinkuin isänne ja
niinkuin veljenne, jotka väärin tekivät Herraa isäinsä Jumalaa vastaan;
ja hän antoi heidät hävitykseksi, niinkuin te itse näette.

<span id="an_30:8">30:8</span> Niin älkäät nyt olko uppiniskaiset,
niinkuin teidän isänne, mutta antakaat kättä Herralle ja tulkaat hänen
pyhäänsä, jonka hän on pyhittänyt ijankaikkisesti, ja palvelkaat Herraa
Jumalaanne, niin hänen vihansa julmuus kääntyy teistä pois.

<span id="an_30:9">30:9</span> Sillä jos te käännytte Herran tykö, niin
veljenne ja lapsenne saavat armon niiden edessä, jotka heitä vankina
pitävät, että he tulevat tähän maahan jälleen; sillä Herra teidän
Jumalanne on armollinen ja laupias, ja ei käännä kasvojansa pois teistä,
jos te käännytte hänen tykönsä.

<span id="an_30:10">30:10</span> Ja sanansaattajat menivät yhdestä
kaupungista niin toiseen Ephraimin ja Manassen maalla Sebuloniin asti;
mutta ne nauroivat ja pilkkasivat heitä.

<span id="an_30:11">30:11</span> Kuitenkin muutamat Asserista,
Manassesta ja Sebulonista nöyryyttivät itsensä ja tulivat Jerusalemiin.

<span id="an_30:12">30:12</span> Ja Jumalan käsi tuli myös Juudaan, että
hän antoi heille yksimielisen sydämen, tekemään kuninkaan ja ylimmäisten
käskyä, Herran sanan jälkeen.

<span id="an_30:13">30:13</span> Ja paljo kansaa tuli Jerusalemiin
kokoon, pitämään happamattoman leivän juhlapäivää, toisena kuukautena,
sangen suuri kokous.

<span id="an_30:14">30:14</span> Ja he nousivat ja kukistivat alttarit,
jotka olivat Jerusalemissa, ja ottivat kaikki suitsutukset pois ja
heittivät Kidronin ojaan,

<span id="an_30:15">30:15</span> Ja teurastivat pääsiäisen neljäntenä
päivänä toisena kuukautena. Ja papit ja Leviläiset häpesivät, ja
pyhittivät itsensä, ja kantoivat polttouhria Herran huoneesen,

<span id="an_30:16">30:16</span> Ja seisoivat järjestyksessänsä niinkuin
pitikin, Moseksen Jumalan miehen lain jälkeen. Ja papit priiskottivat
Leviläisten kädestä.

<span id="an_30:17">30:17</span> Sillä monta oli seurakunnassa, jotka ei
olleet pyhittäneet itsiänsä; sentähden teurastivat Leviläiset pääsiäisen
kaikkein niiden edestä, jotka ei olleet puhtaat, pyhittääksensä heitä
Herralle.

<span id="an_30:18">30:18</span> Sillä paljo kansaa oli, suuri joukko
Ephraimista, Manassesta, Isaskarista ja Sebulonista, jotka ei itsiänsä
puhdistaneet, vaan söivät pääsiäislampaan, ei niinkuin kirjoitettu on.
Mutta Jehiskia rukoili heidän edestänsä ja sanoi: Herra, joka on hyvä,
hän olkoon armollinen heille.

<span id="an_30:19">30:19</span> Kaikille, jotka sydämensä asettivat
etsimään Herraa isäinsä Jumalaa, vaikka ei he ole pyhän puhtauden
jälkeen.

<span id="an_30:20">30:20</span> Ja Herra kuuli Jehiskian rukouksen ja
paransi kansan.

<span id="an_30:21">30:21</span> Niin Israelin lapset, jotka olivat
Jerusalemissa, pitivät happamattoman leivän juhlaa seitsemän päivää
suurella ilolla. Ja papit ja Leviläiset kiittivät Herraa joka päivä
Herran väkevillä kanteleilla.

<span id="an_30:22">30:22</span> Ja Jehiskia puhui ystävällisesti
kaikkein Leviläisten kanssa, joilla oli hyvä ymmärrys Herrasta; ja
söivät juhlaa koko seitsemän päivää, ja uhrasivat kiitosuhria, ja
kiittivät Herraa isäinsä Jumalaa.

<span id="an_30:23">30:23</span> Ja koko seurakunta mielistyi pitämään
vielä toiset seitsemän päivää, ja he pitivät myös ne seitsemän päivää
ilolla.

<span id="an_30:24">30:24</span> Sillä Jehiskia Juudan kuningas antoi
ylennykseksi kansalle tuhannen mullia ja seitsemäntuhatta lammasta. Ja
ylimmäiset antoivat ylennykseksi kansalle tuhannen mullia ja
kymmenentuhatta lammasta; ja monta pappia pyhitti itsensä.

<span id="an_30:25">30:25</span> Ja koko Juudan seurakunta iloitsi ja
papit ja Leviläiset, ja koko seurakunta, joka oli tullut Israelista,
niin myös muukalaiset, jotka olivat tulleet Israelin maalta, ja ne kuin
asuivat Juudassa.

<span id="an_30:26">30:26</span> Ja silloin oli suuri ilo Jerusalemissa,
että Salomon Davidin pojan Israelin kuninkaan ajasta ei ole senkaltaista
ollut Jerusalemissa.

<span id="an_30:27">30:27</span> Ja papit ja Leviläiset nousivat ja
siunasivat kansaa, ja heidän äänensä kuultiin, ja heidän rukouksensa
tuli hänen pyhään asumiseensa taivaasen.

<span id="an_31:1">31:1</span> Kuin nämät kaikki päätetyt olivat,
läksivät kaikki Israelilaiset ulos, jotka Juudan kaupungeissa olivat, ja
rikkoivat patsaat, ja hakkasivat maahan metsistöt, ja kukistivat
korkeudet ja alttarit koko Juudasta, Benjaminista, Ephraimista ja
Manassesta, siihenasti että ne peräti hävittivät. Ja Israelin lapset
palasivat jokainen omainsa tykö kaupunkeihinsa.

<span id="an_31:2">31:2</span> Mutta Jehiskia asetti papit ja Leviläiset
järjestykseensä, kunkin virkansa jälkeen, sekä papit että Leviläiset,
polttouhrilla ja kiitosuhrilla, palvelemaan, kiittämään ja
kunnioittamaan Herran leirien porteissa.

<span id="an_31:3">31:3</span> Ja kuningas antoi osan tavarastansa
huomeneltain ja ehtoona polttouhriksi, ja sabbatin, uuden kuun ja
juhlapäivän polttouhriksi, niinkuin kirjoitettu on Herran laissa.

<span id="an_31:4">31:4</span> Ja hän sanoi kansalle, joka asui
Jerusalemissa, että heidän piti antaman osan papeille ja Leviläisille,
että he olisivat vireämmät Herran laissa.

<span id="an_31:5">31:5</span> Ja kuin se sanottu oli, antoivat Israelin
lapset paljon uutista jyvistä, viinasta, öljystä, hunajasta ja
kaikkinaisesta pellon kasvusta, ja kymmenykset kaikista runsaasti.

<span id="an_31:6">31:6</span> Ja Israelin ja Juudan lapset, jotka
Juudan kaupungeissa asuivat, toivat myöskin kymmenykset karjasta ja
lampaista ja pyhitetystä, jonka he Herralle Jumalallensa pyhittäneet
olivat, ja asettivat eri läjiin.

<span id="an_31:7">31:7</span> Kolmantena kuukautena rupesivat he
panemaan läjiin, ja seitsemäntenä kuukautena päättivät.

<span id="an_31:8">31:8</span> Ja kuin Jehiskia tuli ylimmäisten kanssa
ja näki läjät, kiittivät he Herraa ja hänen kansaansa Israelia.

<span id="an_31:9">31:9</span> Ja Jehiskia kysyi papeilta ja
Leviläisiltä läjistä.

<span id="an_31:10">31:10</span> Ja Asaria, ylimmäinen pappi Zadokin
huoneesta, puhui hänelle, sanoen: siitä ajasta, kuin he rupesivat
ylennystä tuomaan Herran huoneesen, olemme me syöneet ja tulleet
ravituiksi, ja tässä on vielä paljo tähteinä; sillä Herra on siunannut
kansaansa, sentähden on tämä paljous jäänyt.

<span id="an_31:11">31:11</span> Niin kuningas käski valmistaa kammiot
Herran huoneesen; ja he valmistivat,

<span id="an_31:12">31:12</span> Ja panivat niihin ylennyksen ja
kymmenykset, ja sen mikä pyhitetty oli, uskollisesti. Ja Kanania
Leviläinen oli asetettu päämieheksi sen päälle ja Simei hänen veljensä
toiseksi;

<span id="an_31:13">31:13</span> Ja Jehiel, Asasia, Nabat, Asahel,
Jerimot, Josabad, Eliel, Jismakia, Mahat ja Benaja, asetetut Kananialta,
ja hänen veljeltänsä Simeiltä, kuningas Jehiskian käskyn jälkeen, ja
Asarialta Jumalan huoneen päämieheltä;

<span id="an_31:14">31:14</span> Ja Kore Jimnan poika Leviläinen,
ovenvartia idän puolella, oli Jumalan vapaaehtoisten lahjain päällä
jakamassa niitä, mitkä Herralle annetut olivat ylennykseksi, ja kaikkein
pyhimmän päällä.

<span id="an_31:15">31:15</span> Ja hänen kätensä alla olivat Eden,
Miniamin, Jesua, Semaja, Amaria ja Sakania, pappein kaupungeissa: että
heidän piti uskollisesti antaman osan veljillensä heidän järjestyksensä
jälkeen, pienimmälle niinkuin suurimmallekin;

<span id="an_31:16">31:16</span> Niin myös niille, jotka luettiin
miehenpuolesta, kolmesta ajastajastansa ja sen ylitse, kaikkein niiden
seassa, jotka Herran huoneesen menivät, kukin päivänänsä heidän
virkansa, vartionsa ja järjestyksensä jälkeen;

<span id="an_31:17">31:17</span> Niin myös niille, jotka olivat pappein
luvussa heidän isäinsä huoneissa, ja Leviläiset kahdestakymmenestä
ajastajastansa ja sen ylitse, heidän vartioissansa, heidän
järjestyksensä jälkeen;

<span id="an_31:18">31:18</span> Sitte niille, jotka luetut olivat
lastensa, vaimoinsa, poikainsa ja tytärtensä seassa, koko seurakunnan
seassa; sillä he pyhittivät uskollisesti sen pyhitetyn;

<span id="an_31:19">31:19</span> Niin myös papeille Aaronin pojille
esikaupunkein kedolla heidän kaupungeissansa, kussakin kaupungissa
miehet nimiltänsä nimitetyt, että heidän piti osan antaman kaikille
miehenpuolille pappein seassa ja kaikille niille, jotka Leviläisten
sekaan luetut olivat.

<span id="an_31:20">31:20</span> Näin teki Jehiskia kaikessa Juudassa;
ja hän teki mikä hyvä, oikia ja totuus oli Herran hänen Jumalansa
edessä.

<span id="an_31:21">31:21</span> Ja kaikissa teoissansa, jotka hän alkoi
Jumalan huoneen palveluksessa, lain ja käskyn jälkeen, etsiäksensä
Jumalaansa: sen teki hän kaikesta sydämestänsä, sentähden hän myös
menestyi.

<span id="an_32:1">32:1</span> Näiden tekoin ja tämän totuuden jälkeen
tuli Sanherib Assurin kuningas ja meni Juudaan, ja sioitti itsensä
vahvain kaupunkein eteen, ja ajatteli ne itsellensä voitaaksensa.

<span id="an_32:2">32:2</span> Kuin Jehiskia näki Sanheribin tulevan, ja
että hänen kasvonsa olivat käännetyt sotimaan Jerusalemia vastaan,

<span id="an_32:3">32:3</span> Piti hän neuvoa ylimmäistensä ja
väkeväinsä kanssa, tukitaksensa vesilähteet, jotka ulkona kaupungista
olivat; ja he auttivat häntä.

<span id="an_32:4">32:4</span> Sillä paljo kansaa kokoontui, ja he
tukitsivat kaikki lähteet ja vuotavan ojan keskellä maata, ja sanoivat:
miksi Assurin kuninkaat tultuansa pitäis paljon vettä löytämän?

<span id="an_32:5">32:5</span> Ja hän vahvisti itsensä ja rakensi kaikki
rauvenneet muurit, ja korotti tornin tasalle, ja vielä sitte (rakensi)
ulkonaiselle puolelle toisen muurin, ja vahvisti Millon Davidin
kaupungissa, ja antoi tehdä paljon aseita ja kilpiä,

<span id="an_32:6">32:6</span> Ja asetti sodanpäämiehet kansan päälle,
ja kokosi heitä tykönsä kaupungin portin kadulla, ja puhui
sydämellisesti heidän tykönsä ja sanoi:

<span id="an_32:7">32:7</span> Olkaat rohkiat ja hyvässä turvassa,
älkäät peljätkö ja älkäät vavahtuko Assurin kuningasta ja kaikkea sitä
joukkoa, joka hänen kanssansa on; sillä meidän kanssamme on enempi kuin
hänen kanssansa.

<span id="an_32:8">32:8</span> Hänen kanssansa on lihallinen käsivarsi,
vaan meidän kanssamme on Herra meidän Jumalamme, auttamassa meitä ja
sotimassa meidän edestämme. Ja kansa luotti Jehiskian Juudan kuninkaan
sanoihin.

<span id="an_32:9">32:9</span> Sitte lähetti Sanherib Assurin kuningas
palveliansa Jerusalemiin, (sillä hän oli Lakiksen edessä ja kaikki hänen
sotaväkensä hänen kanssansa) Jehiskian Juudan kuninkaan tykö ja koko
Juudan tykö, joka Jerusalemissa oli, ja antoi heille sanoa:

<span id="an_32:10">32:10</span> Näin sanoo Sanherib Assurin kuningas:
mihinkä te uskallatte, jotka olette piiritetyssä Jerusalemissa?

<span id="an_32:11">32:11</span> Eikö Jehiskia petä teitä, saattain
teitä kuolemaan nälästä ja janosta, ja sanoen: Herra meidän Jumalamme
pelastaa meitä Assurin kuninkaan kädestä?

<span id="an_32:12">32:12</span> Eikö hän ole se Jehiskia, joka hänen
korkeutensa ja alttarinsa on heittänyt pois, ja puhunut Juudalle ja
Jerusalemille sanoen: teidän pitää rukoileman yhden alttarin edessä ja
sen päällä suitsuttaman?

<span id="an_32:13">32:13</span> Ettekö te tiedä, mitä minä ja isäni
tehneet olemme kaikille kansoille maakunnissa? ovatko pakanain jumalat
maakunnissa joskus voineet pelastaa maansa minun kädestäni?

<span id="an_32:14">32:14</span> Kuka on kaikista pakanain jumalista,
jotka isäni kironneet ovat, joka on voinut ottaa ulos kansansa minun
kädestäni, että teidän Jumalanne vois ottaa ulos teitä minun kädestäni?

<span id="an_32:15">32:15</span> Niin älkäät siis nyt antako Jehiskian
vietellä teitänne, älkään myös uskottako teitä, ja älkäät te uskoko
häntä; sillä jos ei kaikkein pakanain valtakuntain jumalat ole voineet
auttaa ulos kansaansa minun kädestäni ja isäni kädestä, paljo vähemmin
myös teidän Jumalanne ottaa ulos teitä minun kädestäni.

<span id="an_32:16">32:16</span> Ja vielä hänen palveliansa puhuivat
enemmän Herraa Jumalaa vastaan ja hänen palveliaansa Jehiskiaa vastaan.

<span id="an_32:17">32:17</span> Hän kirjoitti myös kirjat
häväistäksensä Herraa Israelin Jumalaa, ja puhui häntä vastaan ja sanoi:
niinkuin maakuntain pakanain jumalat ei ole auttaneet kansaansa minun
kädestäni, niin ei pidä Jehiskiankaan Jumalan pelastaman kansaansa minun
kädestäni.

<span id="an_32:18">32:18</span> Ja he huusivat korkialla äänellä Juudan
kielellä Jerusalemin kansalle, joka muurin päällä olivat,
peljättääksensä ja hämmästyttääksensä heitä, että he olisivat voittaneet
kaupungin.

<span id="an_32:19">32:19</span> Ja he puhuivat Jerusalemin Jumalaa
vastaan, niinkuin maan kansain jumalia vastaan, jotka ihmisten käsiteot
olivat.

<span id="an_32:20">32:20</span> Mutta kuningas Jehiskia ja Jesaia
propheta Amotsin poika rukoilivat sitä vastaan ja huusivat taivaasen.

<span id="an_32:21">32:21</span> Ja Herra lähetti enkelin, joka surmasi
kaikki väkevät sotajoukosta ja päämiehet ja ylimmäiset Assurin kuninkaan
leirissä, niin että hän häpiällä palasi maallensa. Ja kuin hän meni
jumalansa huoneesen, tappoivat ne, jotka hänen ruumiistansa tulleet
olivat, hänen siellä miekalla.

<span id="an_32:22">32:22</span> Ja niin autti Herra Jehiskiaa ja
Jerusalemin kaupungin asuvaisia Sanheribin Assurin kuninkaan kädestä ja
kaikkein muiden kädestä, ja varjeli heitä kaikilta, jotka ympäristöllä
olivat.

<span id="an_32:23">32:23</span> Ja moni kantoi Herralle lahjoja
Jerusalemiin ja Jehiskialle Juudan kuninkaalle kalliita kaluja; ja niin
hän sitte korotettiin kaikkein pakanain edessä.

<span id="an_32:24">32:24</span> Siihen aikaan sairasti Jehiskia
kuolemantautia, ja hän rukoili Herraa; ja hän puhui hänelle ja antoi
hänelle ihmeen.

<span id="an_32:25">32:25</span> Vaan Jehiskia ei maksanut mitä hänelle
annettu oli; sillä hänen sydämensä oli paisunut; sentähden tuli viha
hänen päällensä ja Juudan ja Jerusalemin päälle.

<span id="an_32:26">32:26</span> Mutta Jehiskia nöyryytti itsensä
sydämensä ylpeydestä, hän ja Jerusalemin asuvaiset; sentähden ei Herran
viha tullut heidän päällensä Jehiskian elinaikana.

<span id="an_32:27">32:27</span> Ja Jehiskialla oli rikkautta ja kunniaa
sangen paljo; sillä hän teki itsellensä suuret tavarat hopiasta,
kullasta ja kalliista kivistä, jaloista yrteistä, kilvistä ja
kaikkinaisista kalliista kaluista,

<span id="an_32:28">32:28</span> Ja aittoja jyviä, viinaa ja öljyä
varten, ja pihatot kaikinaisille eläimille ja karsinat lampaille,

<span id="an_32:29">32:29</span> Ja rakensi itsellensä kaupungeita, ja
hänellä oli karjaa, lampaita ja härkiä kyllä; sillä Jumala antoi hänelle
sangen paljon rikkautta.

<span id="an_32:30">32:30</span> Hän on se Jehiskia, joka tukitsi
ylimmäisen vesijuoksun Gihonissa ja johdatti sen alaskäsin länteen päin
Davidin kaupunkiin; sillä Jehiskia oli onnellinen kaikissa teoissansa.

<span id="an_32:31">32:31</span> Mutta kuin Babelin päämiesten
lähetyssana oli hänen tykönsä lähetetty, kysymään sitä ihmettä, joka
maalla tapahtunut oli, hylkäsi Jumala hänen, kiusataksensa häntä, että
kaikki tiedettäisiin, mitä hänen sydämessänsä oli.

<span id="an_32:32">32:32</span> Mitä enempi Jehiskiasta sanomista on ja
hänen laupiudestansa: katso, se on kirjoitettu Jesaian prophetan Amotsin
pojan näyssä, ja Juudan ja Israelin kuningasten kirjassa.

<span id="an_32:33">32:33</span> Ja Jehiskia nukkui isäinsä kanssa, ja
he hautasivat hänen ylemmä Davidin lasten hautoihin. Ja kaikki Juuda ja
Jerusalemin asuvaiset tekivät hänelle kunniaa hänen kuollessansa. Ja
hänen poikansa Manasse tuli kuninkaaksi hänen siaansa.

<span id="an_33:1">33:1</span> Manasse oli kahdentoistakymmenen
ajastaikainen tullessansa kuninkaaksi, ja hallitsi viisi ajastaikaa
kuudettakymmentä Jerusalemissa,

<span id="an_33:2">33:2</span> Ja teki pahaa Herran edessä, pakanain
kauhistusten jälkeen, jotka Herra Israelin lasten edestä oli ajanut
pois.

<span id="an_33:3">33:3</span> Ja hän rakensi jälleen korkeudet, jotka
hänen isänsä Jehiskia kukistanut oli, ja rakensi Baalille alttareita, ja
teki metsistöt, ja kumarsi kaikkea taivaallista sotaväkeä, ja palveli
niitä.

<span id="an_33:4">33:4</span> Ja hän rakensi myös alttareita Herran
huoneesen, josta Herra sanonut oli: Jerusalemissa pitää minun nimeni
oleman ijankaikkisesti.

<span id="an_33:5">33:5</span> Ja hän rakensi alttareita kaikelle
taivaalliselle sotaväelle molempiin Herran huoneen pihoihin.

<span id="an_33:6">33:6</span> Ja hän käytti poikiansa tulessa Hinnomin
poikain laaksossa, ja valitsi itsellensä päivät, ja otti vaarin lintuin
lauluista, ja noitui, ja sääsi velhot ja merkkein tulkitsiat, ja teki
paljon pahaa Herran silmäin edessä, kehoittaaksensa häntä vihaan.

<span id="an_33:7">33:7</span> Hän asetti myös valetuita kuvia, jotka
hän tehdä antoi Jumalan huoneesen, josta Jumala oli sanonut Davidille ja
hänen pojallensa Salomolle: tähän huoneesen ja Jerusalemiin, jonka minä
valinnut olen kaikista Israelin sukukunnista, panen minä minun nimeni
ijankaikkisesti.

<span id="an_33:8">33:8</span> Enkä enää Israelin lasten jalkoja tästä
maasta siirrä, jonka minä teidän isillenne säätänyt olen; jos he muutoin
pitävät kaikkia, mitä minä heille Moseksen kautta käskenyt olen kaikessa
laissa, ja säädyissä ja oikeuksissa.

<span id="an_33:9">33:9</span> Mutta Manasse vietteli Juudan ja
Jerusalemin asuvaiset tekemään pahemmin kuin pakanat, jotka Herra
Israelin lasten edestä hävittänyt oli.

<span id="an_33:10">33:10</span> Ja kuin Herra puhui Manasselle ja hänen
kansallensa, eikä he sitä totelleet,

<span id="an_33:11">33:11</span> Niin saatti Herra heidän päällensä
Assurin kuninkaan sodanpäämiehet; he ottivat Manassen kiinni
orjantappurain seasta, ja sitoivat hänen kaksilla vaskikahleilla ja
veivät Babeliin.

<span id="an_33:12">33:12</span> Ja kuin hän oli siinä ahdistuksessa,
rukoili hän Herraa Jumalaansa ja nöyryytti itsensä suuresti isäinsä
Jumalan edessä.

<span id="an_33:13">33:13</span> Ja rukoili häntä hartaasti; ja hän
kuuli laupiaasti hänen hartaan rukouksensa ja johdatti hänen jälleen
valtakuntaansa Jerusalemiin. Niin Manasse ymmärsi, että Herra on Jumala.

<span id="an_33:14">33:14</span> Senjälkeen rakensi hän ulkomaisen
muurin Davidin kaupunkiin, lännen puoleen, Gihonin laaksoon, josta
Kalaporttiin mennään, ja Ophelin ympäri, ja teki sen sangen korkiaksi,
ja asetti sodanpäämiehet kaikkiin Juudan vahvoihin kaupunkeihin,

<span id="an_33:15">33:15</span> Ja otti vieraat jumalat ja epäjumalat
pois Herran huoneesta, ja kaikki alttarit, jotka hän rakentanut oli
Herran huoneen vuorelle ja Jerusalemiin, ja heitti ne kaupungista ulos.

<span id="an_33:16">33:16</span> Ja uudisti Herran alttarin, ja uhrasi
siellä kiitosuhria ja ylistysuhria, ja käski Juudan palvella Herraa
Israelin Jumalaa.

<span id="an_33:17">33:17</span> Mutta kansa uhrasi vielä korkeuksilla,
kuitenkin Herralle Jumalallensa.

<span id="an_33:18">33:18</span> Mitä enempää Manassesta sanomista on,
ja hänen rukouksestansa Jumalan tykö, ja näkiäin puheesta, jotka Herran
Israelin Jumalan nimeen hänen kanssansa puhuneet olivat: katso, ne ovat
(kirjoitetut) Israelin kuningasten teoissa.

<span id="an_33:19">33:19</span> Ja hänen rukouksensa, ja kuinka häntä
kuultiin, ja kaikki hänen syntinsä ja väärät tekonsa, ja paikat, joihin
hän korkeudet rakensi ja asetti metsistöt ja valetut epäjumalat,
ennenkuin hän nöyryytti itsensä: katso, ne ovat kirjoitetut näkiäin
teoissa.

<span id="an_33:20">33:20</span> Ja Manasse nukkui isäinsä kanssa, ja he
hautasivat hänen omaan huoneeseensa. Ja hänen poikansa Amon tuli
kuninkaaksi hänen siaansa.

<span id="an_33:21">33:21</span> Amon oli kahden ajastaikainen
kolmattakymmentä tullessansa kuninkaaksi, ja hallitsi kaksi ajastaikaa
Jerusalemissa,

<span id="an_33:22">33:22</span> Ja teki pahaa Herran edessä, niinkuin
hänen isänsäkin Manasse tehnyt oli; ja Amon uhrasi kaikille
epäjumalille, jotka hänen isänsä Manasse tehnyt oli, ja palveli niitä.

<span id="an_33:23">33:23</span> Mutta ei hän nöyryyttänyt itseänsä
Herran edessä, niinkuin hänen isänsä Manasse itsensä nöyryyttänyt oli;
vaan tämä Amon teki paljon syntiä.

<span id="an_33:24">33:24</span> Ja hänen palveliansa kapinoivat häntä
vastaan ja tappoivat hänen omassa huoneessansa.

<span id="an_33:25">33:25</span> Niin maan kansa tappoi kaikki ne, jotka
olivat liiton tehneet kuningas Amonia vastaan. Ja maan kansa teki hänen
poikansa Josian kuninkaaksi hänen siaansa.

<span id="an_34:1">34:1</span> Josia oli kahdeksan ajastaikainen
tullessansa kuninkaaksi, ja hallitsi yhden vuoden neljättäkymmentä
Jerusalemissa,

<span id="an_34:2">34:2</span> Ja teki oikein Herran kasvoin edessä, ja
vaelsi isänsä Davidin teillä ja ei poikennut oikialle eikä vasemmalle
puolelle.

<span id="an_34:3">34:3</span> Mutta kahdeksantena valtakuntansa vuonna,
vielä nuorukaisna ollessansa rupesi hän etsimään isänsä Davidin Jumalaa,
ja toisena vuonna toistakymmentä rupesi hän puhdistamaan Juudaa ja
Jerusalemia korkeuksista ja metsistöistä, ja epäjumalista ja valetuista
kuvista.

<span id="an_34:4">34:4</span> Ja he kukistivat hänen edessänsä Baalin
alttarit, ja hän rikkoi kuvat jotka niiden päällä olivat; hän hakkasi
myös metsistöt pois, ja löi epäjumalat ja valetut kuvat murskaksi, ja
hajoitti niiden haudoille, jotka niille uhranneet olivat,

<span id="an_34:5">34:5</span> Ja poltti pappein luut heidän alttarinsa
päällä; ja niin puhdisti hän Juudan ja Jerusalemin;

<span id="an_34:6">34:6</span> Niin myös Manassen, Ephraimin ja Simeonin
kaupungeissa, hamaan Naphtaliin asti, heidän korvessansa ympäristöltä.

<span id="an_34:7">34:7</span> Ja sitte kuin hän oli kukistanut
alttarit, metsistöt ja epäjumalat murskaksi musertanut, ja oli kaikki
kuvat koko Israelin maalla maahan hakannut, palasi hän Jerusalemiin.

<span id="an_34:8">34:8</span> Mutta valtakuntansa kahdeksantena vuonna
toistakymmentä, sittekuin hän maakunnan ja huoneen puhdistanut oli,
lähetti hän Saphanin Atsalian pojan, ja Maejesan kaupungin päämiehen, ja
Joan Joahaksen pojan, kanslerin, parantamaan Herran Jumalansa huonetta.

<span id="an_34:9">34:9</span> Niin he tulivat Hilkian ylimmäisen papin
tykö ja antoivat hänelle rahan, joka Jumalan huoneesen viety oli, jonka
ovenvartiat Leviläiset koonneet olivat Manassesta, Ephraimista, ja
kaikilta jääneiltä Israelista ja kaikelta Juudalta ja Benjaminilta, ja
Jerusalemin asuvaisilta.

<span id="an_34:10">34:10</span> Ja niin he antoivat sen Herran huoneen
teettäjille; ne taas antoivat niille, jotka Herran huoneessa työtä
tekivät huoneen rakentamisessa ja parantamisessa;

<span id="an_34:11">34:11</span> Ne sitte antoivat sen sepille ja
rakentajille, ostaa hakatuita kiviä ja puita liitteiksi, kaariksi ja
maloiksi huoneisiin, jotka Juudan kuninkaat olivat hävittäneet.

<span id="an_34:12">34:12</span> Ja miehet tekivät työtä uskollisesti.
Ja heidän ylitsensä asetettiin Jahat ja Obadia Leviläiset Merarin
lapsista, Sakaria ja Mesullam Kahatilaisten lapsista, työtä
kiiruhtamaan. Ja jokainen Leviläinen taisi soittaa kanteletta.

<span id="an_34:13">34:13</span> Kantajain ja kaikkinaisen työn
teettäjäin päällä kaikissa viroissa olivat Leviläisistä kirjoittajat,
esimiehet ja ovenvartiat.

<span id="an_34:14">34:14</span> Ja kuin he ottivat rahan ulos, joka
Herran huoneesen pantu oli, löysi Hilkia Herran lakikirjan, joka
Moseksen kautta annettu oli.

<span id="an_34:15">34:15</span> Ja Hilkia vastasi ja sanoi Saphanille
kirjoittajalle: minä löysin lakikirjan Herran huoneesta; ja Hilkia antoi
kirjan Saphanille.

<span id="an_34:16">34:16</span> Niin Saphan vei kirjan kuninkaalle,
ilmoitti kuninkaalle asian ja sanoi: kaikki mitä palvelias käsiin
annettu on, sen he tekevät.

<span id="an_34:17">34:17</span> Ja he kokosivat rahan, joka Herran
huoneesta löydetty oli, ja antoivat sen teettäjille ja tekijöille.

<span id="an_34:18">34:18</span> Niin Saphan kirjoittaja ilmoitti
kuninkaalle, sanoen: pappi Hilkia antoi minulle yhden kirjan; ja Saphan
luki siitä kuninkaan edessä.

<span id="an_34:19">34:19</span> Ja kuin kuningas kuuli lain sanat,
repäisi hän vaatteensa.

<span id="an_34:20">34:20</span> Niin kuningas käski Hilkian ja Ahikamin
Saphanin pojan, ja Abdonin Miikan pojan, ja Saphanin kirjoittajan, ja
Asajan kuninkaan palvelian ja sanoi:

<span id="an_34:21">34:21</span> Menkäät ja kysykäät Herralta minun
edestäni ja niiden edestä, jotka vielä jääneet ovat Israelissa ja
Juudassa, kirjan sanoista, joka löydetty on; sillä Herran viha on
hirmuinen, joka meihin on syttynyt, ettei isämme ole pitäneet Herran
sanaa ja tehneet niinkuin tässä kirjassa kirjoitettu on.

<span id="an_34:22">34:22</span> Niin Hilkia meni niiden kanssa, jotka
kuninkaalta lähetetyt olivat, prophetissan Huldan, Sallumin Takehatin
pojan, Hasran pojanpojan, vaatetten kätkiän emännän tykö, joka asui
toisella puolella Jerusalemissa, ja puhuivat sitä hänelle.

<span id="an_34:23">34:23</span> Ja hän sanoi heille: näin sanoo Herra
Israelin Jumala: sanokaat sille miehelle, joka teidät minun tyköni
lähettänyt on:

<span id="an_34:24">34:24</span> Näin sanoo Herra: katso, minä saatan
onnettomuuden tämän paikan päälle ja sen asuvaisten päälle, ja kaikki
kiroukset, jotka siinä kirjassa kirjoitetut ovat, joka Juudan kuninkaan
edessä luettiin;

<span id="an_34:25">34:25</span> Että he ovat hyljänneet minun ja
suitsuttaneet vieraille jumalille, vihoittaaksensa minua kaikilla
kättensä töillä, ja minun vihani syttyy tämän paikan päälle ja ei pidä
sammutettaman.

<span id="an_34:26">34:26</span> Ja teidän pitää näin sanoman Juudan
kuninkaalle, joka teidät lähettänyt on kysymään Herralta: näin sanoo
Herra Israelin Jumala: näistä sanoista, jotka sinä kuulit:

<span id="an_34:27">34:27</span> Että sinun sydämes on pehmentynyt ja
sinä olet sinus nöyryyttänyt Jumalan edessä, koskas hänen sanansa kuulit
tätä paikkaa vastaan ja sen asuvaisia vastaan, ja olet itses
nöyryyttänyt minun edessäni, repinyt vaattees ja itkenyt minun edessäni,
niin minä myös olen sinua kuullut, sanoo Herra.

<span id="an_34:28">34:28</span> Katso, minä kokoon sinun isäis tykö,
ettäs kootaan hautaas rauhassa, ettei sinun silmäs pidä näkemän kaikkea
sitä onnettomuutta, jonka minä tämän paikan päälle ja sen asuvaisten
päälle saatan. Ja he sanoivat sen kuninkaalle jälleen.

<span id="an_34:29">34:29</span> Niin kuningas lähetti ja kokosi kaikki
vanhimmat Juudasta ja Jerusalemista.

<span id="an_34:30">34:30</span> Ja kuningas meni ylös Herran huoneesen,
ja kaikki Juudan miehet ja Jerusalemin asuvaiset, ja papit ja
Leviläiset, ja kaikki kansa, sekä suuret että pienet; ja luettiin heidän
korvainsa kuullen kaikki liitonkirjan sanat, joka oli löydetty Herran
huoneesta.

<span id="an_34:31">34:31</span> Niin kuningas seisoi siallansa ja teki
liiton Herran edessä, että heidän piti vaeltaman Herran jälkeen ja
pitämän hänen käskynsä, todistuksensa ja säätynsä kaikesta sydämestänsä
ja kaikesta sielustansa, ja tekemän kaikkein liiton sanain jälkeen, kuin
ovat kirjoitetut tässä kirjassa.

<span id="an_34:32">34:32</span> Ja hän antoi seisoa kaikki, jotka
olivat Jerusalemissa ja Benjaminissa. Ja Jerusalemin asuvaiset tekivät
Jumalan, isäinsä Jumalan liiton jälkeen.

<span id="an_34:33">34:33</span> Ja Josia otti kaikki kauhistukset pois
kaikesta maasta, joka Israelin lasten oma oli, ja vaati kaikkia, jotka
Israelista löydettiin, palvelemaan Herraa Jumalaansa; kaikkena hänen
elinaikanansa ei he luopuneet Herrasta isäinsä Jumalasta.

<span id="an_35:1">35:1</span> Ja Josia piti Jerusalemissa pääsiäistä
Herralle ja he teurastivat pääsiäisen neljäntenä päivänä toistakymmentä,
ensimmäisellä kuulla.

<span id="an_35:2">35:2</span> Ja hän asetti papit vartioihinsa ja
vahvisti heitä virkaansa Herran huoneessa.

<span id="an_35:3">35:3</span> Ja hän sanoi Leviläisille, jotka koko
Israelia opettivat ja Herran pyhitetyt olivat: pankaat pyhä arkki
huoneesen, jonka Salomo Davidin poika Israelin kuningas on rakentaa
antanut, ja ei teidän pidä sitä kantaman teidän olallanne. Niin
palvelkaat nyt Herraa teidän Jumalaanne ja hänen kansaansa Israelia.

<span id="an_35:4">35:4</span> Ja valmistakaat teitänne isäinne huoneen
järjestyksen jälkeen, niinkuin se on kirjoitettu Davidilta Israelin
kuninkaalta, ja niinkuin se on kirjoitettu hänen pojaltansa Salomolta.

<span id="an_35:5">35:5</span> Ja seisokaat pyhässä, isäin huoneen
järjestyksen jälkeen, teidän veljeinne seassa, jotka ovat kansasta
syntyneet, ja Leviläisten isäin huoneen järjestyksen jälkeen.

<span id="an_35:6">35:6</span> Teurastakaat pääsiäinen ja pyhittäkäät
teitänne, valmistakaat myös veljenne, tekemään Herran sanan jälkeen
Moseksen kautta.

<span id="an_35:7">35:7</span> Ja Josia antoi ylennysuhriksi yhteisen
kansan edestä karitsoita ja vohlia, (kaikki pääsiäiseksi niille, jotka
läsnä olivat,) kolmekymmentä tuhatta, niin myös kolmetuhatta härkää. Ja
nämät olivat kuninkaan hyvyydestä.

<span id="an_35:8">35:8</span> Ja hänen päämiehensä antoivat myös
mielellänsä kansan edestä ylennykseksi papeille ja Leviläisille, (jotka
olivat: Hilkia, Sakaria ja Jehiel päämiehet Jumalan huoneessa, papeille
antoivat he) pääsiäisuhriksi, kaksituhatta ja kuusisataa (karitsaa ja
vohlaa), niin myös kolmesataa härkää.

<span id="an_35:9">35:9</span> Mutta Kanania ja Semaja, ja Netaneel
hänen veljensä, ja Hasabia, Jejel ja Josabad Leviläisten ylimmäiset
antoivat ylennyksen Leviläisille pääsiäisuhriksi, viisituhatta (karitsaa
ja vohlaa), niin myös viisisataa härkää.

<span id="an_35:10">35:10</span> Ja niin palvelus asetettiin; ja papit
seisoivat siassansa ja Leviläiset järjestyksessänsä, kuninkaan käskyn
jälkeen.

<span id="an_35:11">35:11</span> Ja he teurastivat pääsiäisen, ja papit
priiskottivat niiden veren, ja Leviläiset ottivat pois nahan.

<span id="an_35:12">35:12</span> Ja he eroittivat polttouhrin,
antaaksensa isäin huonetten järjestyksen jälkeen yhteiselle joukolle,
uhrattaa Herralle, niinkuin kirjoitettu on Moseksen kirjassa; niin
tekivät he myös härkäin kanssa.

<span id="an_35:13">35:13</span> Ja he paistivat pääsiäislampaan
tulella, lain jälkeen, mutta pyhitetyn keittivät he padoissa,
kattiloissa ja pannuissa, ja tekivät sen kiiruusti tariten kaikelle
kansalle.

<span id="an_35:14">35:14</span> Sitte valmistivat he itsellensä ja
papeille; sillä papeilla Aaronin pojilla oli tekemistä polttouhrin ja
lihavuuden kanssa, hamaan yöhön asti; sentähden Leviläisten piti
itsellensä ja papeille Aaronin pojille jotain valmistaman.

<span id="an_35:15">35:15</span> Ja viesaajat Asaphin lapset seisoivat
siassansa Davidin käskyn jälkeen, ja Asaphin ja Hemanin ja Jedutunin
kuninkaan näkiän, ja ovenvartiat jokaisen oven tykönä, eikä lähteneet
virastansa, sillä Leviläiset heidän veljensä valmistivat heidän eteensä.

<span id="an_35:16">35:16</span> Niin oli kaikki Herran palvelus
toimitettu sinä päivänä, pidettää pääsiäistä ja uhrata polttouhria
Herran alttarilla, kuningas Josian käskyn jälkeen.

<span id="an_35:17">35:17</span> Niin pitivät Israelin lapset, jotka
siinä läsnä olivat, pääsiäistä siihen aikaan, ja happamattoman leivän
juhlaa, seitsemän päivää.

<span id="an_35:18">35:18</span> Ei yhtään senkaltaista pääsiäistä ollut
Israelissa pidetty, niinkuin tämä, hamasta Samuel prophetan ajasta. Ja
ei yksikään kuningas Israelissa ollut senkaltaista pääsiäistä pitänyt,
kuin Josia piti, ja papit, Leviläiset ja koko Juuda, ne jotka läsnä
olivat Israelista ja asuivat Jerusalemissa.

<span id="an_35:19">35:19</span> Josian valtakunnan kahdeksantena vuonna
toistakymmentä pidettiin tämä pääsiäinen.

<span id="an_35:20">35:20</span> Kaikkein näiden jälkeen, kuin Josia oli
valmistanut huoneen, meni Neko Egyptin kuningas sotimaan Karkemesta
vastaan Phratin tykönä, ja Josia meni häntä vastaan.

<span id="an_35:21">35:21</span> Mutta hän lähetti sanan hänen tykönsä
ja käski hänelle sanoa: mitä minun on sinun kanssas tekemistä, Juudan
kuningas? En minä tule sinua vastaan tänäpänä, mutta sitä huonetta, joka
sotii minua vastaan. Ja Jumala on sanonut, että minun pitää rientämän:
lakkaa tekemästä Jumalaa vastaan, joka minun kanssani on, ettei hän
sinua hukuttaisi.

<span id="an_35:22">35:22</span> Mutta ei Josia kääntänyt kasvojansa
hänestä, vaan asetti itsensä sotimaan häntä vastaan, ja ei totellut
Nekon sanoja Jumalan suusta, vaan tuli sotimaan Megiddon kedolle.

<span id="an_35:23">35:23</span> Ja ampujat ampuivat kuningas Josiaa. Ja
kuningas sanoi palvelioillensa: viekäät minut tästä pois, sillä minä
olen sangen pahoin haavoitettu.

<span id="an_35:24">35:24</span> Ja hänen palveliansa ottivat hänen
vaunusta ja panivat hänen toiseen vaunuunsa, ja veivät hänen
Jerusalemiin. Ja hän kuoli ja haudattiin isäinsä hautoihin. Ja koko
Juuda ja Jerusalem itkivät Josiaa.

<span id="an_35:25">35:25</span> Ja Jeremia itki Josiaa, ja kaikki
laulajat, miehet ja vaimot, murehtivat häntä itkuvirsillä hamaan tähän
päivään asti. Ja he tekivät siitä tavan Israelissa; katso, se on
kirjoitettu valitusvirsissä.

<span id="an_35:26">35:26</span> Mitä enempää Josiasta sanomista on ja
hänen laupiudestansa kirjoituksen jälkeen Herran laissa,

<span id="an_35:27">35:27</span> Ja hänen teoistansa, ensimäisistä ja
viimeisistä: katso, se on kirjoitettu Israelin ja Juudan kuningasten
kirjassa.

<span id="an_36:1">36:1</span> Ja maan kansa otti Joahaksen Josian
pojan, ja tekivät hänen kuninkaaksi isänsä siaan Jerusalemiin.

<span id="an_36:2">36:2</span> Kolmen vuotinen kolmattakymmentä oli
Joahas tullessansa kuninkaaksi, ja hallitsi kolme kuukautta
Jerusalemissa.

<span id="an_36:3">36:3</span> Sillä Egyptin kuningas pani hänen pois
Jerusalemista, ja sakotti maan sataan leiviskään hopiaa ja leiviskään
kultaa.

<span id="an_36:4">36:4</span> Ja Egyptin kuningas teki Eliakimin hänen
veljensä Juudan ja Jerusalemin kuninkaaksi, ja muutti hänen nimensä
Jojakimiksi. Mutta Neko otti hänen veljensä Joahaksen ja vei Egyptiin.

<span id="an_36:5">36:5</span> Viiden vuotinen kolmattakymmentä oli
Jojakim tullessansa kuninkaaksi, ja hallitsi yksitoistakymmentä vuotta
Jerusalemissa, ja teki pahaa Herran Jumalansa edessä.

<span id="an_36:6">36:6</span> Ja Nebukadnetsar Babelin kuningas meni
häntä vastaan, ja sitoi hänen kaksilla vaskikahleilla viedäksensä
Babeliin.

<span id="an_36:7">36:7</span> Ja Nebukadnetsar vei muutamia Herran
huoneen astioita Babeliin ja pani ne templiinsä Babelissa.

<span id="an_36:8">36:8</span> Mitä muuta Jojakimista sanomista on, ja
hänen kauhistuksistansa, jotka hän teki ja hänessä löydetty oli: katso,
ne ovat kirjoitetut Israelin ja Juudan kuningasten kirjassa. Ja hänen
poikansa Jojakin tuli kuninkaaksi hänen siaansa.

<span id="an_36:9">36:9</span> Kahdeksan vuotinen oli Jojakin
tullessansa kuninkaaksi, ja hallitsi kolme kuukautta ja kymmenen päivää
Jerusalemissa, ja teki pahaa Herran edessä.

<span id="an_36:10">36:10</span> Kuin vuosi kulunut oli, lähetti
Nebukadnetsar ja antoi tuoda hänen Babeliin, kallisten Herran huoneen
astiain kanssa, ja teki Zidkian hänen veljensä Juudan ja Jerusalemin
kuninkaaksi.

<span id="an_36:11">36:11</span> Yhden vuotinen kolmattakymmentä oli
Zidkia tullessansa kuninkaaksi, ja hallitsi yksitoistakymmentä vuotta
Jerusalemissa,

<span id="an_36:12">36:12</span> Ja teki pahaa Herran Jumalansa edessä
ja ei nöyryyttänyt itsiänsä prophetan Jeremian edessä, joka puhui Herran
suusta.

<span id="an_36:13">36:13</span> Hän luopui myös Nebukadnetsarista
Babelin kuninkaasta, joka häntä Jumalan kautta vannottanut oli, ja tuli
uppiniskaiseksi ja kovetti sydämensä, niin ettei hän ollenkaan tahtonut
itsiänsä kääntää Herran Israelin Jumalan tykö.

<span id="an_36:14">36:14</span> Ja kaikki pappein päämiehet ja kansa
tekivät myös syntiä suuresti kaikkinaisten pakanain kauhistusten
jälkeen, ja saastuttivat Herran huoneen, jonka hän oli pyhittänyt
Jerusalemissa.

<span id="an_36:15">36:15</span> Ja Herra heidän isäinsä Jumala lähetti
heidän tykönsä varhain ja usiasti sanansa saattajain kautta; sillä hän
armahti kansansa ja majansa päälle.

<span id="an_36:16">36:16</span> Mutta he pilkkasivat Jumalan
lähetyssanoja, ja katsoivat hänen sanansa ylön, ja häpäisivät hänen
prophetaitansa, siihenasti että Herran viha kasvoi hänen kansansa
päälle, niin ettei heillä enää parannusta ollut.

<span id="an_36:17">36:17</span> Niin hän saatti heidän ylitsensä
Kaldealaisten kuninkaan, ja hän antoi tappaa heidän nuorukaisensa
miekalla heidän pyhänsä huoneessa, eikä armahtanut nuorukaisia eli
neitseitä, taikka vanhoja eli ijällisiä isiä; kaikki antoi hän hänen
käteensä.

<span id="an_36:18">36:18</span> Ja kaikki Jumalan huoneen astiat,
suuret ja pienet, ja Herran huoneen tavarat, kuninkaan ja hänen
päämiestensä tavarat: ne kaikki vei hän pois Babeliin.

<span id="an_36:19">36:19</span> Ja he polttivat Jumalan huoneen ja
kukistivat Jerusalemin muurin, ja kaikki heidän koriat huoneensa
poltettiin tulella, niin että kaikki heidän kalliit kalunsa hukutettiin.

<span id="an_36:20">36:20</span> Ja ne, jotka olivat miekalta päässeet,
vietiin Babeliin; ja he olivat hänen ja hänen poikainsa orjat,
siihenasti että Persian valtakunta hallitsi.

<span id="an_36:21">36:21</span> Että täytettäisiin Herran sana, puhuttu
Jeremian suun kautta, ja siihenasti sai maa kyllä sabbatinsa; sillä koko
hävityksen aikana oli lepo, siihenasti kuin seitsemänkymmentä ajastaikaa
täytettiin.

<span id="an_36:22">36:22</span> Mutta ensimäisenä Persian kuninkaan
Koreksen vuonna, (että täytettäisiin Herran sana, sanottu Jeremian suun
kautta), herätti Herra Koreksen Persian kuninkaan hengen, että hän antoi
kuuluttaa koko valtakunnassansa, niin myös kirjoitusten kautta, ja
sanoi:

<span id="an_36:23">36:23</span> Näin sanoo Kores Persian kuningas:
Herra taivaan Jumala on antanut minulle kaikki valtakunnat maalla, ja on
käskenyt minun rakentaa hänellensä huoneen Jerusalemissa, joka on
Juudassa. Kuka nyt on teidän seassansa kaikesta hänen kansastansa? Herra
hänen Jumalansa olkoon hänen kanssansa, ja hän menköön sinne ylös!

------------------------------------------------------------------------

[Next: Ezra](ezr.md)
