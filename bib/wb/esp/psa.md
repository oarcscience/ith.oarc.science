[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](job)  [Next](pro.md) 

------------------------------------------------------------------------

### Esperanto Bible: Psalms

<span id="an_1:1">1:1</span> Felicxa estas la homo, kiu ne iras laux
konsilo de malpiuloj, Nek staras sur vojo de pekuloj, Nek sidas en
kunsido de blasfemantoj;

<span id="an_1:2">1:2</span> Sed li nur havas deziron por la legxo de la
Eternulo, Kaj pri Lia legxo li pensas tage kaj nokte.

<span id="an_1:3">1:3</span> Kaj li estos kiel arbo, plantita apud akvaj
torentoj, Donanta sian frukton en sia tempo, Kaj kies folio ne velkas;
Kaj en cxio, kion li faras, li sukcesos.

<span id="an_1:4">1:4</span> Ne tiel estas la malpiuloj; Sed ili estas
kiel grenventumajxo, kiun disblovas la vento.

<span id="an_1:5">1:5</span> Tial ne staros fortike la malpiuloj cxe la
jugxo, Nek la pekuloj en societo de piuloj.

<span id="an_1:6">1:6</span> CXar la Eternulo konas la vojon de piuloj;
Sed la vojo de malpiuloj pereos.

<span id="an_2:1">2:1</span> Kial tumultas popoloj, Kaj gentoj pripensas
vanajxon?

<span id="an_2:2">2:2</span> Levigxas regxoj de la tero, Kaj eminentuloj
konsiligxas kune, Kontraux la Eternulo kaj kontraux Lia sanktoleito,
dirante:

<span id="an_2:3">2:3</span> Ni dissxiru iliajn ligilojn, Kaj ni dejxetu
de ni iliajn sxnurojn!

<span id="an_2:4">2:4</span> La logxanta en la cxielo ridas, La Sinjoro
mokas ilin.

<span id="an_2:5">2:5</span> Tiam Li parolos al ili en Sia kolero, Kaj
per Sia furiozo Li ilin ektimigos, dirante:

<span id="an_2:6">2:6</span> Mi starigis ja Mian regxon Super Cion, Mia
sankta monto.

<span id="an_2:7">2:7</span> Mi raportos pri la decido: La Eternulo
diris al mi:Vi estas Mia filo, Hodiaux Mi vin naskis.

<span id="an_2:8">2:8</span> Petu Min, kaj Mi donos al vi popolojn por
heredo, Kaj por posedo limojn de tero.

<span id="an_2:9">2:9</span> Vi disbatos ilin per fera sceptro, Kiel
potan vazon vi ilin dispecigos.

<span id="an_2:10">2:10</span> Kaj nun, ho regxoj, prudentigxu;
Instruigxu, jugxistoj de la tero!

<span id="an_2:11">2:11</span> Servu al la Eternulo kun timo, Kaj gxoju
kun tremo.

<span id="an_2:12">2:12</span> Kisu la filon, ke Li ne koleru, kaj vi ne
pereu sur la vojo, CXar baldaux ekbrulos Lia kolero. Felicxaj estas
cxiuj, kiuj fidas Lin.

<span id="an_3:1">3:1</span> Psalmo de David, kiam li forkuris de sia
filo Absxalom. Ho Eternulo, kiel multaj estas miaj premantoj, Multaj
levigxis kontraux mi!

<span id="an_3:2">3:2</span> Multaj diradas pri mia animo: Ne ekzistas
por li savo de Dio. Sela.

<span id="an_3:3">3:3</span> Sed Vi, ho Eternulo, estas sxildo por mi,
Mia honoro kaj levanto de mia kapo.

<span id="an_3:4">3:4</span> Per mia vocxo mi vokas al la Eternulo, Kaj
Li respondas al mi de Sia sankta monto. Sela.

<span id="an_3:5">3:5</span> Mi kusxigxas kaj endormigxas, Kaj mi
vekigxas, cxar la Eternulo min subtenas.

<span id="an_3:6">3:6</span> Mi ne timas miriadojn da kontrauxuloj, Kiuj
estas cxirkaux mi.

<span id="an_3:7">3:7</span> Levigxu, ho Eternulo, savu min, mia Dio;
CXar Vi frapis al cxiuj miaj malamikoj la vangojn, La dentojn de la
malpiuloj Vi frakasis.

<span id="an_3:8">3:8</span> CXe la Eternulo estas la savo; Super Via
popolo estu Via beno. Sela.

<span id="an_4:1">4:1</span> Al la hxorestro. Por kordaj instrumentoj.
Psalmo de David. Kiam mi vokas, respondu al mi, justa mia Dio! En premo
Vi liberigas min; Korfavoru min, kaj auxskultu mian pregxon.

<span id="an_4:2">4:2</span> Homidoj, gxis kiam mia honoro estos
malhonorata? GXis kiam vi amos vantajxon kaj celos malveron? Sela.

<span id="an_4:3">4:3</span> Sciu do, ke la Eternulo apartigis la piulon
por Si; La Eternulo auxdas, kiam mi vokas al Li.

<span id="an_4:4">4:4</span> Tremu, kaj ne peku; Meditu en viaj koroj,
sur viaj kusxejoj, kaj estu fortikanimaj. Sela.

<span id="an_4:5">4:5</span> Oferdonu oferojn piajn, Kaj fidu la
Eternulon.

<span id="an_4:6">4:6</span> Multaj diradas:Kiu montros al ni bonon?
Direktu sur nin la lumon de Via vizagxo, ho Eternulo!

<span id="an_4:7">4:7</span> Vi metis gxojon en mian koron, pli ol dum
ilia greno kaj ilia mosto plimultigxas.

<span id="an_4:8">4:8</span> Pace mi kusxigxas kaj tuj endormigxas; CXar
Vi, ho Eternulo, logxigas min sola en sendangxereco.

<span id="an_5:1">5:1</span> Al la hxorestro. Por blovaj instrumentoj.
Psalmo de David. Miajn vortojn auxskultu, ho Eternulo. Trapenetru miajn
pensojn.

<span id="an_5:2">5:2</span> Auxdu la vocxon de mia krio, mia Regxo kaj
mia Dio; CXar al Vi mi pregxas.

<span id="an_5:3">5:3</span> Ho Eternulo, matene Vi auxdas mian vocxon;
Matene mi eldiras mian pregxon al Vi, kaj mi atendas.

<span id="an_5:4">5:4</span> CXar Vi ne estas tia Dio, kiu amas
malpiajxon; Malbonulo ne povas gasti cxe Vi.

<span id="an_5:5">5:5</span> Fanfaronuloj ne staros antaux Vi; Vi
malamas cxiujn, kiuj faras malbonon.

<span id="an_5:6">5:6</span> Vi pereigas tiujn, kiuj parolas malveron;
Sangavidan kaj malican la Eternulo abomenas.

<span id="an_5:7">5:7</span> Kaj mi, pro Via granda favoro, eniros en
Vian domon; Mi klinigxos en Via sankta templo kun respektego al Vi.

<span id="an_5:8">5:8</span> Ho Eternulo, gvidu min laux Via justeco;
Pro miaj insidantoj ebenigu antaux mi Vian vojon.

<span id="an_5:9">5:9</span> CXar ne ekzistas vero en ilia busxo; En
ilia interno estas malvirteco; Malfermita tombo estas ilia gorgxo; Per
sia lango ili hipokritas.

<span id="an_5:10">5:10</span> Montru ilian kulpon, ho Dio, Ke ili falu
per siaj intencoj; Pro iliaj multaj krimoj jxetu ilin malsupren, CXar
ili ribelis kontraux Vi.

<span id="an_5:11">5:11</span> Kaj ekgxojos cxiuj, kiuj fidas Vin; Ili
eterne estos gajaj, kaj Vi ilin favoros; Kaj triumfos pri Vi tiuj, kiuj
amas Vian nomon.

<span id="an_5:12">5:12</span> CXar Vi, ho Eternulo, benas piulon; Kiel
per sxildo Vi cxirkauxdefendas lin per favoro.

<span id="an_6:1">6:1</span> Al la hxorestro. Por kordaj instrumentoj,
por basuloj. Psalmo de David. Ho Eternulo, ne en Via kolero min
riprocxu, Kaj ne en Via furiozo min punu.

<span id="an_6:2">6:2</span> Korfavoru min, ho Eternulo, cxar mi
senfortigxis; Sanigu min, ho Eternulo, cxar ektremis miaj ostoj.

<span id="an_6:3">6:3</span> Kaj mia animo forte ektremis; Kaj Vi, ho
Eternulo, gxis kiam?

<span id="an_6:4">6:4</span> Returnu Vin, ho Eternulo, savu mian animon;
Helpu min pro Via favorkoreco.

<span id="an_6:5">6:5</span> CXar en la morto ne ekzistas memoro pri Vi;
En SXeol, kiu gloros Vin?

<span id="an_6:6">6:6</span> Mi lacigxis de mia gxemado; CXiun nokton mi
priversxas mian liton; Per miaj larmoj mi malsekigas mian kusxejon.

<span id="an_6:7">6:7</span> Sekigxis de malgxojo mia vizagxo,
Maljunigxis de cxiuj miaj premantoj.

<span id="an_6:8">6:8</span> Forigxu de mi, cxiuj, kiuj faras malbonon;
CXar auxdis la Eternulo la vocxon de mia ploro.

<span id="an_6:9">6:9</span> Auxdis la Eternulo mian peton; La Eternulo
akceptos mian pregxon.

<span id="an_6:10">6:10</span> Hontigitaj kaj tre teruritaj estos cxiuj
miaj malamikoj; Ili forturnigxos kaj tuj estos hontigitaj.

<span id="an_7:1">7:1</span> Senkulpigxo de David, kiun li kantis al la
Eternulo pri Kusx, la Benjamenido. Ho Eternulo, mia Dio, cxe Vi mi
rifugxas; helpu min kontraux cxiuj miaj persekutantoj, kaj savu min,

<span id="an_7:2">7:2</span> Por ke oni ne elsxiru, kiel leono, mian
animon, GXin dissxirante, dum neniu savas.

<span id="an_7:3">7:3</span> Ho Eternulo, mia Dio! se mi faris cxi tion,
Se ekzistas maljusteco en miaj manoj,

<span id="an_7:4">7:4</span> Se al mia amiko mi pagis per malbono, Aux
se mi difektis tiun, kiu premis min senkauxze:

<span id="an_7:5">7:5</span> Tiam malamiko persekutu mian animon, Li
atingu kaj enpremu mian vivon en la teron, Kaj mian honoron li metu en
la polvon. Sela.

<span id="an_7:6">7:6</span> Starigxu, ho Eternulo, en Via kolero,
Levigxu super la furiozon de miaj premantoj; Kaj vekigxu por mi, Vi, kiu
ordonis fari jugxon.

<span id="an_7:7">7:7</span> Kaj amaso da popoloj Vin cxirkauxos; Kaj
super ili reiru supren.

<span id="an_7:8">7:8</span> La Eternulo jugxas popolojn. Jugxu min, ho
Eternulo, laux mia justeco kaj laux mia pieco.

<span id="an_7:9">7:9</span> Finigxu la malboneco de malpiuloj, kaj Vi
subtenu justulon, Vi, kiu esploras korojn kaj internajxojn, justa Dio!

<span id="an_7:10">7:10</span> Mia sxildo estas cxe Dio, Kiu savas piajn
korojn.

<span id="an_7:11">7:11</span> Dio estas jugxanto justa, Kaj Dio
minacanta cxiutage.

<span id="an_7:12">7:12</span> Se oni ne regxustigxas, Li akrigas Sian
glavon, Strecxas Sian pafarkon kaj direktas gxin.

<span id="an_7:13">7:13</span> Kaj Li pretigas por gxi mortigilojn,
Siajn sagojn Li faras bruligaj.

<span id="an_7:14">7:14</span> Jen tiu gravedigxis per malbono, Portis
en si malicon, kaj naskis mensogon.

<span id="an_7:15">7:15</span> Li fosis kavon kaj profundigis gxin, Kaj
li falis en la kavon, kiun li pretigis.

<span id="an_7:16">7:16</span> Lia malico refalos sur lian kapon, Kaj
sur lian verton falos lia krimo.

<span id="an_7:17">7:17</span> Mi gloros la Eternulon pro Lia justeco,
Kaj kantos la nomon de la Eternulo Plejalta.

<span id="an_8:1">8:1</span> Al la hxorestro. Por la gitito. Psalmo de
David. Ho Eternulo, nia Sinjoro, Kiel majesta estas Via nomo sur la tuta
tero! Vi levis Vian gloron super la cxielon.

<span id="an_8:2">8:2</span> Per la busxo de junaj infanoj kaj
sucxinfanoj Vi fondis al Vi potencon kontraux Viaj malamikoj, Por
kvietigi la malamikon kaj la vengxemulon.

<span id="an_8:3">8:3</span> Kiam mi rigardas Vian cxielon, la faron de
Viaj fingroj, La lunon kaj la stelojn, kiujn Vi estigis:

<span id="an_8:4">8:4</span> Kio estas homo, ke Vi lin memoras? Kio
estas homido, ke Vi pensas pri li?

<span id="an_8:5">8:5</span> Vi malaltigis lin malmulte antaux Dio; Per
honoro kaj beleco Vi lin kronis.

<span id="an_8:6">8:6</span> Vi faris lin reganto super la faritajxoj de
Viaj manoj; CXion Vi metis sub liajn piedojn:

<span id="an_8:7">8:7</span> SXafojn kaj bovojn cxiujn Kaj ankaux la
sovagxajn bestojn,

<span id="an_8:8">8:8</span> La birdojn de la cxielo kaj la fisxojn de
la maro, CXion, kio iras la vojojn de la maroj.

<span id="an_8:9">8:9</span> Ho Eternulo, nia Sinjoro, Kiel majesta
estas Via nomo sur la tuta tero!

<span id="an_9:1">9:1</span> Al la hxorestro. Por mut-labeno. Psalmo de
David. Mi gloros Vin, ho Eternulo, per mia tuta koro; Mi rakontos cxiujn
Viajn mirindajxojn.

<span id="an_9:2">9:2</span> Mi gxojos kaj triumfos pro Vi; Mi kantos
Vian nomon, ho Vi Plejalta.

<span id="an_9:3">9:3</span> CXar miaj malamikoj turnigxas malantauxen,
Ili falas kaj pereas antaux Vi.

<span id="an_9:4">9:4</span> CXar Vi faris por mi jugxon kaj plenumon de
legxo; Vi sidigxis sur la trono, Vi justa jugxanto.

<span id="an_9:5">9:5</span> Vi indignis kontraux la popoloj, Vi
pereigis malpiulojn, Ilian nomon Vi ekstermis por cxiam kaj eterne.

<span id="an_9:6">9:6</span> La malamikoj malaperis, ruinigxis por
cxiam; Iliajn urbojn Vi renversis, La memoro pri ili pereis kune kun
ili.

<span id="an_9:7">9:7</span> Sed la Eternulo restas eterne, Li pretigis
Sian tronon por jugxo.

<span id="an_9:8">9:8</span> Kaj Li jugxos la mondon kun justeco, Li
plenumos legxojn inter la popoloj kun senpartieco.

<span id="an_9:9">9:9</span> Kaj la Eternulo estos rifugxo por la
premato, Rifugxo en la tempo de mizero.

<span id="an_9:10">9:10</span> Kaj esperos al Vi tiuj, kiuj konas Vian
nomon, CXar Vi ne forlasas tiujn, kiuj sercxas Vin, ho Eternulo.

<span id="an_9:11">9:11</span> Kantu al la Eternulo, kiu logxas sur
Cion, Rakontu inter la popoloj Liajn farojn.

<span id="an_9:12">9:12</span> CXar vengxante por la sango, Li memoras
pri ili, Li ne forgesas la krion de malfelicxuloj.

<span id="an_9:13">9:13</span> Estu favora al mi, ho Eternulo; Vidu,
kion mi suferas de miaj malamikoj, Vi, kiu suprenlevas min el la
pordegoj de la morto,

<span id="an_9:14">9:14</span> Por ke mi rakontu Vian tutan gloron En la
pordegoj de la filino de Cion Kaj mi gxoju pro Via savo.

<span id="an_9:15">9:15</span> Enigxis la popoloj en la kavon, kiun ili
elfosis; En la reton, kiun ili metis, enkaptigxis ilia piedo.

<span id="an_9:16">9:16</span> Oni ekkonas la Eternulon laux la jugxo,
kiun Li faris; Per la faroj de siaj manoj estas kaptita la malpiulo.
Higajon. Sela.

<span id="an_9:17">9:17</span> La malbonuloj reiru en SXeolon, CXiuj
popoloj, kiuj forgesas Dion.

<span id="an_9:18">9:18</span> CXar ne por cxiam malricxulo estos
forgesita, Kaj la espero de mizeruloj ne pereos por eterne.

<span id="an_9:19">9:19</span> Levigxu, ho Eternulo, ke homoj ne tro
fortigxu; La popoloj estu jugxataj antaux Via vizagxo.

<span id="an_9:20">9:20</span> Metu, ho Eternulo, timon sur ilin, La
popoloj sciu, ke ili estas homoj. Sela.

<span id="an_10:1">10:1</span> Kial, ho Eternulo, Vi staras malproksime?
Kial Vi kasxas Vin en la tempo de la mizero?

<span id="an_10:2">10:2</span> Pro la malhumileco de malbonulo suferas
malricxulo; Ili kaptigxu per la artifikoj, kiujn ili elpensis.

<span id="an_10:3">10:3</span> CXar malbonulo fanfaronas pri la kapricoj
de sia animo; Rabanto forlasas, malsxatas la Eternulon.

<span id="an_10:4">10:4</span> Malpiulo en sia malhumileco ne esploras;
En cxiuj liaj pensoj Dio ne ekzistas.

<span id="an_10:5">10:5</span> Li cxiam iras forte laux siaj vojoj; Viaj
jugxoj estas tro alte super li; CXiujn siajn malamikojn li forspitas.

<span id="an_10:6">10:6</span> Li diris en sia koro:Mi ne sxanceligxos,
De generacio al generacio neniam estos al mi malbone.

<span id="an_10:7">10:7</span> Lia busxo estas plena de malbenado,
trompo, kaj malico; Sub lia lango estas suferigo kaj malvero.

<span id="an_10:8">10:8</span> Inside li sidas en la vilagxoj; Kasxe li
mortigas senkulpulon; Liaj okuloj spionas malricxulon.

<span id="an_10:9">10:9</span> Li sidas inside en kasxita loko, kiel
leono en la kaverno; Li insidas, por kapti malricxulon; Kaj li kaptas
malricxulon, tirante lin en sian reton.

<span id="an_10:10">10:10</span> Li insidas, alpremigxas, Kaj la
malricxulo falas en liajn fortajn ungegojn.

<span id="an_10:11">10:11</span> Li diras en sia koro:Dio forgesis, Li
kovras Sian vizagxon, Li neniam vidos.

<span id="an_10:12">10:12</span> Levigxu, ho Eternulo; ho Dio, levu Vian
manon; Ne forgesu mizerulojn.

<span id="an_10:13">10:13</span> Por kio malpiulo malsxatas Dion, Kaj
diras en sia koro, ke Vi ne postulos respondon?

<span id="an_10:14">10:14</span> Vi vidas ja, cxar mizerojn kaj suferojn
Vi rigardas, por redoni laux Via forto. Al Vi fordonas sin malricxulo;
Por orfo Vi estas helpanto.

<span id="an_10:15">10:15</span> Rompu la brakon de malpiulo kaj
malbonulo, Por ke ecx sercxante lian malbonon, oni gxin ne trovu.

<span id="an_10:16">10:16</span> La Eternulo estas Regxo por eterne kaj
cxiam, Pereis la idolistoj de Lia tero.

<span id="an_10:17">10:17</span> Deziron de humiluloj Vi auxdas, ho
Eternulo; Vi fortigas ilian koron, Vi atentigas Vian orelon,

<span id="an_10:18">10:18</span> Por doni jugxon al orfo kaj premato,
Por ke oni cxesu peli homon de la tero.

<span id="an_11:1">11:1</span> Al la hxorestro. De David. CXe la
Eternulo mi rifugxas. Kial vi diras al mia animo: Flugu kiel birdo sur
vian monton?

<span id="an_11:2">11:2</span> CXar jen la malbonuloj strecxis pafarkon,
Almetis sagon sian al la tendeno, Por pafi kasxe kontraux la honestajn
korojn.

<span id="an_11:3">11:3</span> Kiam la fundamentoj estas detruitaj, Kion
povas fari la justulo?

<span id="an_11:4">11:4</span> La Eternulo estas en Sia sankta templo;
La trono de la Eternulo estas en la cxielo; Liaj okuloj vidas, Liaj
palpebroj esploras la homidojn.

<span id="an_11:5">11:5</span> La Eternulo elprovas justulon; Sed
malpiulon kaj perfortemulon Lia animo malamas.

<span id="an_11:6">11:6</span> Sur la malpiulojn Li pluvigos brulantajn
karbojn, fajron kaj sulfuron; Brula vento estos kaliko, destinita por
ili.

<span id="an_11:7">11:7</span> CXar la Eternulo estas justa, Li amas
justecon; La piulo vidos Lian vizagxon.

<span id="an_12:1">12:1</span> Al la hxorestro. Por basuloj. Psalmo de
David. Helpu, ho Eternulo, cxar malaperis piuloj Kaj maloftigxis
fideluloj inter la homidoj.

<span id="an_12:2">12:2</span> Malveron ili parolas unuj al aliaj,
Vortojn flatajn el koro hipokrita.

<span id="an_12:3">12:3</span> La Eternulo ekstermu cxiun flatan busxon
Kaj langon fanfaronantan,

<span id="an_12:4">12:4</span> Tiujn, kiuj diras:Per nia lango ni
venkos, Nia busxo estas kun ni; kiu estas sinjoro super ni?

<span id="an_12:5">12:5</span> CXar prematoj estas ruinigataj kaj
malfelicxuloj gxemas, Tial nun Mi Min levos, diras la Eternulo; Mi donos
savon al tiuj, kiuj sopiras pri gxi.

<span id="an_12:6">12:6</span> La paroloj de la Eternulo estas paroloj
puraj, Argxento, purigita en tera fandujo kaj sepfoje refandita.

<span id="an_12:7">12:7</span> Vi, ho Eternulo, konservos ilin, Vi
gardos nin kontraux cxi tiu generacio por eterne.

<span id="an_12:8">12:8</span> CXirkauxe aperas multe da malpiuloj, Kiam
malnobleco altigxas inter la homidoj.

<span id="an_13:1">13:1</span> Al la hxorestro. Psalmo de David. GXis
kiam, ho Eternulo, Vi tute forgesos pri mi? GXis kiam Vi kasxos Vian
vizagxon antaux mi?

<span id="an_13:2">13:2</span> GXis kiam mi havos zorgojn en mia animo
Kaj sopirojn en mia koro cxiutage? GXis kiam mia malamiko estos supre
super mi?

<span id="an_13:3">13:3</span> Rigardu kaj auxdu min, ho Eternulo, mia
Dio; Lumigu miajn okulojn, ke mi ne ekdormu per morto;

<span id="an_13:4">13:4</span> Ke ne diru mia malamiko:Mi lin venkis; Ke
ne gxoju miaj premantoj, se mi falos.

<span id="an_13:5">13:5</span> Sed mi esperas al Via favorkoreco; Mia
koro gxojas pro Via savo.

<span id="an_13:6">13:6</span> Mi kantos al la Eternulo, CXar Li faris
al mi bonon.

<span id="an_14:1">14:1</span> Al la hxorestro. De David. La sensagxulo
diris en sia koro:Dio ne ekzistas. Ili sentauxgigxis, ili abomenigxis
pro siaj faroj; Ekzistas neniu, kiu faras bonon.

<span id="an_14:2">14:2</span> La Eternulo el la cxielo ekrigardis la
homidojn, Por vidi, cxu ekzistas prudentulo, kiu sercxas Dion.

<span id="an_14:3">14:3</span> CXiuj devojigxis, cxiuj malvirtigxis;
Ekzistas neniu, faranta bonon, ne ekzistas ecx unu.

<span id="an_14:4">14:4</span> CXu ne prudentigxos cxiuj, kiuj faras
malbonon, Kiuj mangxas mian popolon, kiel oni mangxas panon, Kaj kiuj ne
vokas al la Eternulo?

<span id="an_14:5">14:5</span> Tie ili forte ektimis, CXar Dio estas en
la generacio de la justuloj.

<span id="an_14:6">14:6</span> Vi malhonoris la konsilon de malricxulo,
Sed la Eternulo estas lia rifugxejo.

<span id="an_14:7">14:7</span> Ho, ke venu el Cion savo al Izrael! Kiam
la Eternulo revenigos Sian forkaptitan popolon, Tiam triumfos Jakob kaj
gxojos Izrael.

<span id="an_15:1">15:1</span> Psalmo de David. Ho Eternulo, kiu povas
gasti en Via tendo? Kiu povas logxi sur Via sankta monto?

<span id="an_15:2">15:2</span> Tiu, kiu vivas honeste, agas juste, Kaj
parolas veron el sia koro;

<span id="an_15:3">15:3</span> Kiu ne kalumnias per sia lango, Ne faras
malbonon al sia kunulo, Kaj ne jxetas malhonoron sur sian proksimulon;

<span id="an_15:4">15:4</span> Kiu abomenas malnoblulon Kaj estimas la
respektantojn de la Eternulo, Kiu faris jxuron malprofite por si kaj
gxin ne rompas;

<span id="an_15:5">15:5</span> Kiu sian monon ne donas procentege, Kaj
subacxetajn donacojn kontraux senkulpulo ne akceptas. Kiu tiel agas, tiu
neniam falos.

<span id="an_16:1">16:1</span> Verko de David. Gardu min, ho Dio, cxar
mi rifugxas cxe Vi.

<span id="an_16:2">16:2</span> Mi diris al la Eternulo:Vi estas mia
Sinjoro; Mi ne havas alian bonon krom Vi.

<span id="an_16:3">16:3</span> Al la sanktuloj, kiuj estas sur la tero,
Kaj al la majestuloj iras mia tuta deziro.

<span id="an_16:4">16:4</span> Multigxos la malgxojoj de tiuj, kiuj
sekvis alian; Mi ne versxos iliajn sangajn versxoferojn Kaj ne metos
iliajn nomojn en mian busxon.

<span id="an_16:5">16:5</span> La Eternulo estas mia sorta parto kaj
kaliko; Vi subtenas mian sorton.

<span id="an_16:6">16:6</span> Loto agrabla trafis min, CXarma estas mia
heredo.

<span id="an_16:7">16:7</span> Mi gloras la Eternulon, kiu konsilas min;
Ecx en la nokto instruas min mia internajxo.

<span id="an_16:8">16:8</span> CXiam mi vidas la Eternulon antaux mi;
CXar Li estas cxe mia dekstra mano, mi ne falos.

<span id="an_16:9">16:9</span> Tial gxojas mia koro, ravigxas mia animo;
Ecx mia karno ripozas senzorge.

<span id="an_16:10">16:10</span> CXar Vi ne lasos mian animon al SXeol;
Vi ne permesos, ke Via sanktulo forputru.

<span id="an_16:11">16:11</span> Vi konigos al mi la vojon de la vivo;
Multe da gxojoj estas antaux Vi, CXarmoj estas en Via dekstra mano
eterne.

<span id="an_17:1">17:1</span> Pregxo de David. Auxskultu, ho Eternulo,
la justulon, atentu mian krion, Donu orelon al mia pregxo el ne
malsincera busxo.

<span id="an_17:2">17:2</span> De Vi venos mia jugxo; Viaj okuloj
rigardos la veremecon.

<span id="an_17:3">17:3</span> Vi esploras mian koron, ekzamenas gxin en
la nokto; Vi elprovas min, Kaj Vi trovas nenion, kion mi intencus, Sed
kio ne volus eliri el mia busxo.

<span id="an_17:4">17:4</span> Pri homaj faroj, konforme al la vortoj el
Via busxo, Mi gardis min de vojoj kontrauxlegxaj.

<span id="an_17:5">17:5</span> Miaj pasxoj tuj sekvas en Viaj
postesignoj, miaj piedoj ne sxanceligxas.

<span id="an_17:6">17:6</span> Mi vokas al Vi, cxar Vi respondos al mi,
ho Dio; Klinu al mi Vian orelon kaj auxdu mian parolon.

<span id="an_17:7">17:7</span> Montru Vian mirindan favorkorecon, Vi,
kiu per Via dekstra mano helpas la fidantojn kontraux la atakantoj.

<span id="an_17:8">17:8</span> Gardu min kiel la pupilon de la okulo,
Per la ombro de Viaj flugiloj kasxu min

<span id="an_17:9">17:9</span> De la malbonuloj, kiuj atakas min, De
miaj malamikoj, kiuj cxirkauxe insidas kontraux mia animo.

<span id="an_17:10">17:10</span> Sian koron ili fermis, Per sia busxo
ili parolas fiere.

<span id="an_17:11">17:11</span> Kien ni iras, ili nin cxirkauxas; Siajn
okulojn ili direktas, por jxeti nin sur la teron.

<span id="an_17:12">17:12</span> Li similas leonon, kiu avidas akiron,
Kaj leonidon, kiu sidas en kasxita loko.

<span id="an_17:13">17:13</span> Levigxu, ho Eternulo, antauxvenu kaj
renversu lin; Savu mian animon kontraux la malbonulo per Via glavo,

<span id="an_17:14">17:14</span> Kontraux la homoj, ho Eternulo, per Via
mano, Kontraux la homoj de cxi tiu mondo, kiuj havas sian parton en la
nuna vivo, Kaj kies ventron Vi plenigis per Viaj trezoroj, Ke iliaj
filoj estos sataj kaj ili lasos restajxon por siaj infanoj.

<span id="an_17:15">17:15</span> Kaj mi en pieco rigardos Vian vizagxon;
Vekigxante, mi satigxos per Via bildo.

<span id="an_18:1">18:1</span> Al la hxorestro. De la sklavo de la
Eternulo, David, kiu eldiris al la Eternulo la vortojn de cxi tiu kanto,
kiam la Eternulo lin savis el la manoj de cxiuj liaj malamikoj kaj el la
mano de Saul. Kaj li diris: Mi varmege Vin amas, ho Eternulo, mia
forteco!

<span id="an_18:2">18:2</span> La Eternulo estas mia Roko, kaj mia
fortikajxo, kaj mia Savanto, Mia Dio, mia forta Roko, kiun mi fidas, Mia
sxildo kaj la korno de mia savo, mia rifugxejo.

<span id="an_18:3">18:3</span> Mi vokas al la Eternulo, la glorinda; Kaj
mi savigxas de miaj malamikoj.

<span id="an_18:4">18:4</span> CXirkauxis min la ondoj de la morto, Kaj
torentoj pereigaj min teruris;

<span id="an_18:5">18:5</span> La sxnuroj de SXeol min cxirkauxis, La
retoj de la morto min atingis.

<span id="an_18:6">18:6</span> En mia premiteco mi vokis la Eternulon,
Kaj al mia Dio mi kriis; El Sia templo Li auxdis mian vocxon, Kaj mia
krio al Li atingis Liajn orelojn.

<span id="an_18:7">18:7</span> Ektremis kaj ekskuigxis la tero, La
fundamentoj de la montoj ekmovigxis Kaj eksxanceligxis, cxar Li koleris.

<span id="an_18:8">18:8</span> Levigxis fumo el Lia nazo, Kaj
ekstermanta fajro el Lia busxo; Karboj ekflamis de gxi.

<span id="an_18:9">18:9</span> Li klinis la cxielon kaj iris malsupren;
Kaj densa mallumo estis sub Liaj piedoj.

<span id="an_18:10">18:10</span> Kaj Li ekrajdis sur kerubo kaj
ekflugis, Kaj Li portigxis sur la flugiloj de la vento.

<span id="an_18:11">18:11</span> El la mallumo Li faris al Si kovron,
Tendon Li faris cxirkaux Si el la mallumo de la akvo, densaj nuboj.

<span id="an_18:12">18:12</span> De la brilo antaux Li, tra Liaj densaj
nuboj, Flugis hajlo kaj brulantaj karboj.

<span id="an_18:13">18:13</span> Kaj la Eternulo ektondris en la cxielo,
Kaj la Plejaltulo auxdigis Sian vocxon; Hajlon kaj brulantajn karbojn.

<span id="an_18:14">18:14</span> Li jxetis Siajn sagojn, kaj dispelis
ilin; JXetis multajn fulmojn, kaj konfuzis ilin.

<span id="an_18:15">18:15</span> Kaj malkovrigxis la kusxujoj de la
akvoj, Kaj nudigxis la fundamentoj de la universo, De Via minaca vocxo,
ho Eternulo, De la kolera spirado de Via nazo.

<span id="an_18:16">18:16</span> Li etendas el supre la brakon, kaj
prenas min; Li eltiras min el grandaj akvoj;

<span id="an_18:17">18:17</span> Li savas min de mia potenca malamiko,
Kaj de miaj malamantoj, cxar ili estas pli fortaj ol mi.

<span id="an_18:18">18:18</span> Ili atingis min en la tago de mia
malfelicxo; Sed la Eternulo farigxis mia subteno.

<span id="an_18:19">18:19</span> Kaj Li elkondukis min en vastan lokon;
Li liberigis min, cxar Li estas favora al mi.

<span id="an_18:20">18:20</span> La Eternulo rekompencas min laux mia
justeco; Laux la pureco de miaj manoj Li repagas al mi.

<span id="an_18:21">18:21</span> CXar mi min tenis je la vojoj de la
Eternulo, Kaj mi ne faris malbonon antaux mia Dio.

<span id="an_18:22">18:22</span> CXar cxiuj Liaj legxoj estis antaux mi,
Kaj Liajn ordonojn mi ne forigis de mi.

<span id="an_18:23">18:23</span> Mi estis senkulpa antaux Li, Kaj mi
gardis min, ke mi ne peku.

<span id="an_18:24">18:24</span> Kaj la Eternulo rekompencis min laux
mia justeco, Laux la pureco de miaj manoj antaux Liaj okuloj.

<span id="an_18:25">18:25</span> Kun favorkorulo Vi estas favorkora, Kun
piulo Vi estas pia,

<span id="an_18:26">18:26</span> Kun purulo Vi agas laux lia pureco, Kaj
kun maliculo laux lia maliceco.

<span id="an_18:27">18:27</span> CXar humilan popolon Vi helpas, Sed
altajn okulojn Vi malaltigas.

<span id="an_18:28">18:28</span> CXar Vi lumigas mian lumilon; La
Eternulo, mia Dio, lumigas mian mallumon.

<span id="an_18:29">18:29</span> CXar kun Vi mi forkurigas militistaron,
Kaj kun mia Dio mi transsaltas muron.

<span id="an_18:30">18:30</span> La vojo de Dio estas perfekta; La
parolo de la Eternulo estas tute pura; Li estas sxildo por cxiuj, kiuj
Lin fidas.

<span id="an_18:31">18:31</span> CXar kiu estas Dio, krom la Eternulo?
Kaj kiu estas Roko, krom nia Dio?

<span id="an_18:32">18:32</span> Tiu Dio, kiu cxirkauxzonas min per
forto Kaj perfektigas mian vojon;

<span id="an_18:33">18:33</span> Kiu similigas miajn piedojn al cervaj,
Kaj starigas min sur miaj altajxoj;

<span id="an_18:34">18:34</span> Kiu instruas mian manon militi, Kaj
miajn brakojn strecxi kupran pafarkon.

<span id="an_18:35">18:35</span> Vi donis al mi la sxildon de Via savo;
Kaj Via dekstra mano subtenas min, Kaj Via favoro min grandigas.

<span id="an_18:36">18:36</span> Vi largxigas mian pasxon sub mi, Por ke
ne sxanceligxu miaj piedoj.

<span id="an_18:37">18:37</span> Mi persekutas miajn malamikojn, kaj mi
atingas ilin; Kaj mi ne revenas, gxis mi ilin pereigas.

<span id="an_18:38">18:38</span> Mi ilin frakasas, ke ili ne povas plu
levigxi; Ili falas sub miajn piedojn.

<span id="an_18:39">18:39</span> Vi cxirkauxzonas min per forto por la
milito; Miajn atakintojn Vi jxetas sub min.

<span id="an_18:40">18:40</span> Vi forkurigas de mi miajn malamikojn,
Kaj miajn malamantojn mi ekstermas.

<span id="an_18:41">18:41</span> Ili krias, sed ne venas helpanto; Al la
Eternulo, sed Li ne respondas al ili.

<span id="an_18:42">18:42</span> Mi disflugigas ilin, kiel polvon laux
la vento; Kiel stratan koton mi ilin forjxetas.

<span id="an_18:43">18:43</span> Vi savas min de popola tumulto; Vi
faras min cxefo de la nacioj; Popolo, kiun mi ne konas, servas min.

<span id="an_18:44">18:44</span> Per atentaj oreloj ili obeas min;
Aligentuloj respektegas min.

<span id="an_18:45">18:45</span> Aligentuloj senfortigxas, Kaj kuras
terurite el siaj fortikajxoj.

<span id="an_18:46">18:46</span> Vivas la Eternulo; kaj benata estu mia
Roko; Kaj alte glorata estu la Dio de mia savo:

<span id="an_18:47">18:47</span> Tiu Dio, kiu donas al mi vengxon Kaj
submetas al mi popolojn,

<span id="an_18:48">18:48</span> Kiu savas min de miaj malamikoj,
Altigas min super miaj atakintoj, Kaj savas min de perfortulo.

<span id="an_18:49">18:49</span> Tial mi gloras Vin, ho Eternulo, inter
la popoloj, Kaj pri Via nomo mi kantas.

<span id="an_18:50">18:50</span> Li donas grandan helpon al Sia regxo,
Kaj faras favorajxon al Sia sanktoleito, Al David kaj al lia idaro, por
eterne.

<span id="an_19:1">19:1</span> Al la hxorestro. Psalmo de David. La
cxieloj rakontas la gloron de Dio, Kaj la farojn de Liaj manoj raportas
la cxiela firmajxo.

<span id="an_19:2">19:2</span> Tago al tago transdonas diron, Kaj nokto
al nokto faras sciigon.

<span id="an_19:3">19:3</span> Sen parolo kaj sen vortoj; Oni ne auxdas
ilian vocxon.

<span id="an_19:4">19:4</span> Tra la tuta mondo iras ilia ordono, Kaj
gxis la fino de la universo iras iliaj vortoj; Por la suno Li arangxis
tendon inter ili.

<span id="an_19:5">19:5</span> Kaj gxi eliras kiel fiancxo el sia
baldakeno, GXojas kiel heroo, trakuranta sian vojon.

<span id="an_19:6">19:6</span> Sur unu rando de la cxielo estas gxia
levigxo, Kaj gxia rondiro estas gxis aliaj randoj; Kaj nenio kasxigxas
antaux gxia varmego.

<span id="an_19:7">19:7</span> La instruo de la Eternulo estas perfekta,
gxojigas la animon; La atesto de la Eternulo estas certa, gxi sagxigas
sensagxulon.

<span id="an_19:8">19:8</span> La ordonoj de la Eternulo estas justaj,
gxojigas la koron; La ordondiro de la Eternulo estas klara, faras lumon
antaux la okuloj.

<span id="an_19:9">19:9</span> La timo antaux la Eternulo estas pura,
restas eterne; La jugxoj de la Eternulo estas veraj, kaj cxiuj estas
justaj.

<span id="an_19:10">19:10</span> Ili estas pli dezirindaj, ol oro kaj ol
multe da plej pura oro; Ili estas pli dolcxaj, ol mielo kaj cxelaraj
mielgutoj.

<span id="an_19:11">19:11</span> Ankaux Via sklavo instruigxis per ili;
Kiu ilin observas, tiu havas grandan rekompencon.

<span id="an_19:12">19:12</span> Kiu scias siajn erarojn? Purigu min de
eraroj kasxitaj.

<span id="an_19:13">19:13</span> Ankaux de intencaj eraroj detenu Vian
sklavon, Ke ili ne regu super mi. Tiam mi estos perfekta, kaj pura de
granda peko.

<span id="an_19:14">19:14</span> Akceptu favore la vortojn el mia busxo
kaj la parolon de mia koro antaux Vi, Ho Eternulo, mia Roko kaj mia
Liberiganto.

<span id="an_20:1">20:1</span> Al la hxorestro. Psalmo de David. La
Eternulo auxskultu vin en tago de mizero; Defendu vin la nomo de Dio de
Jakob.

<span id="an_20:2">20:2</span> Li sendu al vi helpon el la sanktejo, Kaj
el Cion Li vin fortigu.

<span id="an_20:3">20:3</span> Li rememoru cxiujn viajn oferdonojn, Kaj
via brulofero aperu grasa antaux Li. Sela.

<span id="an_20:4">20:4</span> Li donu al vi tion, kion deziras via
koro; Kaj cxiujn viajn intencojn Li plenumu.

<span id="an_20:5">20:5</span> Ni estos gajaj pro Via venko, Kaj pro la
nomo de nia Dio ni levos standardon. La Eternulo plenumu cxiujn viajn
petojn.

<span id="an_20:6">20:6</span> Nun mi ekscias, ke la Eternulo savas Sian
sanktoleiton; Li auxskultas lin el Sia sankta cxielo, Forte savas lin
per Sia dekstra mano.

<span id="an_20:7">20:7</span> Unuj fidas veturilojn, aliaj cxevalojn;
Sed ni alvokas la nomon de la Eternulo, nia Dio.

<span id="an_20:8">20:8</span> Ili sxanceligxas kaj falas, Kaj ni staras
kaj tenas nin forte.

<span id="an_20:9">20:9</span> Ho Eternulo, savu; La Regxo respondu al
ni, kiam ni vokas al Li.

<span id="an_21:1">21:1</span> Al la hxorestro. Psalmo de David. Ho
Eternulo, pro Via forto gxojas la regxo, Kaj pro Via helpo kiel forte li
triumfas!

<span id="an_21:2">21:2</span> Kion lia koro deziris, tion Vi donis al
li; Kaj la peton de lia busxo Vi ne rifuzis. Sela.

<span id="an_21:3">21:3</span> Vi antauxvenas al li kun beno de bono; Vi
metis sur lian kapon kronon el pura oro.

<span id="an_21:4">21:4</span> Vivon li petis de Vi; Kaj Vi donis al li
longan vivon por cxiam kaj eterne.

<span id="an_21:5">21:5</span> Granda estas lia honoro pro Via helpo;
Gloron kaj majeston Vi metis sur lin.

<span id="an_21:6">21:6</span> Vi donas al li eternajn benojn; Vi
gajigas lin per gxojo antaux Via vizagxo.

<span id="an_21:7">21:7</span> CXar la regxo fidas la Eternulon, Kaj pro
favoro de la Plejaltulo li ne falos.

<span id="an_21:8">21:8</span> Trovos Via mano cxiujn Viajn malamikojn,
Via dekstra trovos Viajn malamantojn.

<span id="an_21:9">21:9</span> Vi similigos ilin al brulanta forno, kiam
Vi koleros; La Eternulo englutos ilin per Sia kolero, Kaj fajro ilin
formangxos.

<span id="an_21:10">21:10</span> Ilian naskitaron Vi ekstermos de sur la
tero, Kaj ilian semon el inter la homidoj.

<span id="an_21:11">21:11</span> CXar ili preparis malbonon por Vi,
Pripensis atencon, sed ne povis gxin plenumi.

<span id="an_21:12">21:12</span> Vi devigos ilin turni al Vi la dorson,
Viajn tendenojn Vi direktos kontraux iliajn vizagxojn.

<span id="an_21:13">21:13</span> Levigxu, ho Eternulo, en Via forto; Ni
kantos kaj gloros Vian potencon.

<span id="an_22:1">22:1</span> Al la hxorestro. Por ario:Matenkrepuska
Cervino. Psalmo de David. Mia Dio, mia Dio, kial Vi forlasis min, Kaj
estas malproksima de mia savo, de miaj plendaj paroloj?

<span id="an_22:2">22:2</span> Mia Dio, mi vokas en la tago, kaj Vi ne
respondas; En la nokto, kaj mi ne trovas trankvilon.

<span id="an_22:3">22:3</span> Sed Vi estas sankta, Ho Vi, kiu logxas
inter la glorado de Izrael.

<span id="an_22:4">22:4</span> Vin fidis niaj patroj; Ili fidis, kaj Vi
ilin helpis.

<span id="an_22:5">22:5</span> Al Vi ili kriadis kaj estis savataj; Vin
ili fidis, kaj ili ne devis honti.

<span id="an_22:6">22:6</span> Sed mi estas vermo kaj ne homo; Mokata de
la homoj, malestimata de la popolo.

<span id="an_22:7">22:7</span> CXiuj, kiuj min vidas, insultas min,
Malfermegas la busxon, balancas la kapon, dirante:

<span id="an_22:8">22:8</span> Li apogis sin al la Eternulo:Tiu helpu
lin; Tiu savu lin, se Li amas lin.

<span id="an_22:9">22:9</span> Vi eltiris ja min el la ventro, Vi zorgis
pri mi sur la brusto de mia patrino.

<span id="an_22:10">22:10</span> Al Vi mi estis jxetita de post la
momento de mia naskigxo; De la ventro de mia patrino Vi estas mia Dio.

<span id="an_22:11">22:11</span> Ne malproksimigxu de mi, CXar
malfelicxo estas proksima, kaj helpanton mi ne havas.

<span id="an_22:12">22:12</span> CXirkauxis min multaj bovoj, Fortaj
bovoj Basxanaj starigxis cxirkaux mi.

<span id="an_22:13">22:13</span> Ili malfermegis kontraux mi siajn
busxojn, Kiel leono sxiranta kaj krieganta.

<span id="an_22:14">22:14</span> Kiel akvo mi disversxigxis, Kaj
disigxis cxiuj miaj ostoj; Mia koro farigxis kiel vakso, Fandigxis en
mia interno.

<span id="an_22:15">22:15</span> Mia forto elsekigxis kiel peco da poto;
Mia lango algluigxis al mia palato; Kaj Vi metas min en tomban polvon.

<span id="an_22:16">22:16</span> CXar cxirkauxis min hundoj; Amaso da
malbonuloj staras cxirkaux mi; Ili mordas miajn manojn kaj piedojn.

<span id="an_22:17">22:17</span> Mi povas kalkuli cxiujn miajn ostojn;
Ili rigardas kaj konstante rigardas.

<span id="an_22:18">22:18</span> Ili dividas miajn vestojn inter si, Pri
mia tuniko ili lotas.

<span id="an_22:19">22:19</span> Sed Vi, ho Eternulo, ne malproksimigxu;
Mia forto, rapidu, por helpi min.

<span id="an_22:20">22:20</span> Savu de la glavo mian animon, Mian
solan savu de la hundo.

<span id="an_22:21">22:21</span> Savu min de busxo de leono, Kaj helpu
min kontraux kornoj de bubaloj.

<span id="an_22:22">22:22</span> Mi predikos Vian nomon al miaj fratoj;
En la mezo de popola kunveno mi Vin gloros.

<span id="an_22:23">22:23</span> Respektantoj de la Eternulo, gloru Lin;
Tuta semo de Jakob, honoru Lin; Tuta semo de Izrael, estimegu Lin.

<span id="an_22:24">22:24</span> CXar Li ne malsxatis kaj ne malestimis
la suferojn de premato, Kaj ne kasxis antaux li Sian vizagxon; Sed
auxskultis lin, kiam tiu kriis al Li.

<span id="an_22:25">22:25</span> Vin mi gloros en granda komunumo; Mi
plenumos miajn promesojn antaux Liaj respektantoj.

<span id="an_22:26">22:26</span> La humiluloj mangxu kaj satigxu, Gloru
la Eternulon Liaj sercxantoj; Via koro vivu eterne.

<span id="an_22:27">22:27</span> Rememoros kaj revenos al la Eternulo
cxiuj finoj de la mondo; Kaj klinigxos antaux Vi cxiuj popolaj familioj.

<span id="an_22:28">22:28</span> CXar al la Eternulo apartenas la
regxado; Li regxas super la popoloj.

<span id="an_22:29">22:29</span> Mangxos kaj klinigxos cxiuj grasuloj de
la tero; Antaux Li genufleksos cxiuj forirantaj al la tombo Kaj
nepovantaj konservi sian animon viva.

<span id="an_22:30">22:30</span> Naskotaro Lin servos; Oni predikos pri
mia Sinjoro al la estonta generacio.

<span id="an_22:31">22:31</span> Al naskota popolo oni venos kaj
predikos Pri Lia justeco kaj pri Liaj faroj.

<span id="an_23:1">23:1</span> Psalmo de David. La Eternulo estas mia
pasxtisto; mi mankon ne havos.

<span id="an_23:2">23:2</span> Sur verdaj herbejoj Li ripozigas min,
Apud trankvilaj akvoj Li kondukas min.

<span id="an_23:3">23:3</span> Li kvietigas mian animon; Li kondukas min
laux vojo de la vero, pro Sia nomo.

<span id="an_23:4">23:4</span> Ecx kiam mi iros tra valo de densa
mallumo, Mi ne timos malbonon, cxar Vi estas kun mi; Via bastono kaj
apogigxilo trankviligos min.

<span id="an_23:5">23:5</span> Vi kovras por mi tablon antaux miaj
malamikoj; Vi sxmiris per oleo mian kapon, mia pokalo estas plenigita.

<span id="an_23:6">23:6</span> Nur bono kaj favoro sekvos min en la
dauxro de mia tuta vivo; Kaj mi restos en la domo de la Eternulo eterne.

<span id="an_24:1">24:1</span> Psalmo de David. Al la Eternulo apartenas
la tero, kaj cxio, kio gxin plenigas, La mondo kaj cxiuj gxiaj
logxantoj.

<span id="an_24:2">24:2</span> CXar Li sur la maroj gxin fondis Kaj sur
la akvoj gxin fortikigis.

<span id="an_24:3">24:3</span> Kiu supreniros sur la monton de la
Eternulo? Kaj kiu staros cxe Lia sankta loko?

<span id="an_24:4">24:4</span> Tiu, kiu havas purajn manojn kaj
senmakulan koron, Kiu ne fordonis sian animon al malvero Kaj ne jxuras
trompe.

<span id="an_24:5">24:5</span> Li ricevos benon de la Eternulo, Kaj
bonfarojn de Dio, lia savanto.

<span id="an_24:6">24:6</span> Tio estas la gento de Liaj adorantoj, De
la sercxantoj de Via vizagxo, ho Dio de Jakob. Sela.

<span id="an_24:7">24:7</span> Levu, pordegoj, viajn kapojn; Kaj
levigxu, pordoj antikvaj, Por ke eniru la Regxo de gloro.

<span id="an_24:8">24:8</span> Kiu estas tiu Regxo de gloro? La Eternulo
forta kaj potenca, La Eternulo, la potenculo de milito.

<span id="an_24:9">24:9</span> Levu, pordegoj, viajn kapojn; Kaj
levigxu, pordoj antikvaj, Por ke eniru la Regxo de gloro.

<span id="an_24:10">24:10</span> Kiu estas tiu Regxo de gloro? La
Eternulo Cebaot, Li estas la Regxo de gloro. Sela.

<span id="an_25:1">25:1</span> De David. Al Vi, ho Eternulo, mi levas
mian animon.

<span id="an_25:2">25:2</span> Ho mia Dio, Vin mi fidas; Ne lasu min
hontigxi; Ne lasu, ke miaj malamikoj moku pri mi.

<span id="an_25:3">25:3</span> CXar neniu el tiuj, kiuj esperas al Vi,
hontigxos; Nur tiuj hontigxos, kiuj forlasas Vin senpripense.

<span id="an_25:4">25:4</span> Viajn vojojn, ho Eternulo, montru al mi;
Instruu min sekvi Vian iradon.

<span id="an_25:5">25:5</span> Gvidu min en Via vero kaj lernigu min,
CXar Vi estas la Dio, kiu min helpas; Al Vi mi esperas cxiun tagon.

<span id="an_25:6">25:6</span> Rememoru, ho Eternulo, Vian kompatemecon
kaj Vian favorkorecon, CXar ili estis de cxiam.

<span id="an_25:7">25:7</span> La pekojn de mia juneco kaj miajn krimojn
ne rememoru; Laux Via favorkoreco rememoru min, Pro Via boneco, ho
Eternulo!

<span id="an_25:8">25:8</span> Bona kaj justa estas la Eternulo, Tial Li
montras al pekantoj la vojon.

<span id="an_25:9">25:9</span> Li gvidas la humilulojn en justeco, Kaj
instruas al la humiluloj Siajn vojojn.

<span id="an_25:10">25:10</span> CXiuj vojoj de la Eternulo estas
favorkoreco kaj fideleco al tiuj, Kiuj observas Lian interligon kaj
Liajn legxojn.

<span id="an_25:11">25:11</span> Pro Via nomo, ho Eternulo, pardonu al
mi mian pekon, CXar gxi estas granda.

<span id="an_25:12">25:12</span> Al cxiu homo, kiu timas la Eternulon,
Li montras la vojon, kiun tiu devas elekti.

<span id="an_25:13">25:13</span> Lia animo gxuos bonon, Kaj liaj idoj
posedos la teron.

<span id="an_25:14">25:14</span> Konfidon de la Eternulo havas Liaj
timantoj; Kaj Sian arangxon Li sciigas al ili.

<span id="an_25:15">25:15</span> Miaj okuloj estas cxiam direktitaj al
la Eternulo, CXar Li eltiras el reto miajn piedojn.

<span id="an_25:16">25:16</span> Turnu Vin al mi kaj korfavoru min, CXar
mi estas soleca kaj mizera.

<span id="an_25:17">25:17</span> La suferoj de mia koro estas grandaj;
El mia premateco elkonduku min.

<span id="an_25:18">25:18</span> Rigardu mian suferon kaj mizeron, Kaj
pardonu cxiujn miajn pekojn.

<span id="an_25:19">25:19</span> Rigardu, kiel multaj estas miaj
malamikoj Kaj per kia kruela malamo ili min malamas.

<span id="an_25:20">25:20</span> Gardu mian animon kaj savu min; Ne lasu
min hontigxi, cxar Vin mi fidas.

<span id="an_25:21">25:21</span> Senkulpeco kaj justeco defendu min,
CXar al Vi mi esperas.

<span id="an_25:22">25:22</span> Liberigu, ho Dio, Izraelon el cxiuj
liaj suferoj.

<span id="an_26:1">26:1</span> De David. Jugxu min, ho Eternulo, cxar mi
iris en sincereco kaj la Eternulon mi fidis; Mi ne sxanceligxos.

<span id="an_26:2">26:2</span> Esploru min, ho Eternulo, kaj elprovu
min; Refandu mian internajxon kaj mian koron.

<span id="an_26:3">26:3</span> CXar Via favorkoreco estas antaux miaj
okuloj; Kaj mi marsxas en Via vero.

<span id="an_26:4">26:4</span> Mi ne sidas kun homoj malveremaj, Kaj kun
falsemuloj mi ne iros.

<span id="an_26:5">26:5</span> Mi malamas societon de malbonfarantoj,
Kaj kun malpiuloj mi ne sidos.

<span id="an_26:6">26:6</span> Mi lavas miajn manojn per senkulpeco; Kaj
mi movigxas cxirkaux Via altaro, ho Eternulo,

<span id="an_26:7">26:7</span> Por auxdigi lauxte gloradon Kaj famigi
cxiujn Viajn miraklojn.

<span id="an_26:8">26:8</span> Ho Eternulo, mi amas la ejon de Via domo,
Kaj la lokon, en kiu logxas Via gloro.

<span id="an_26:9">26:9</span> Ne pereigu mian animon kune kun la
pekuloj, Nek mian vivon kun la sangaviduloj,

<span id="an_26:10">26:10</span> En kies manoj estas krimo Kaj kies
dekstra mano estas plena de subacxetaj donacoj.

<span id="an_26:11">26:11</span> Kaj mi iras en senkulpeco; Liberigu min
kaj korfavoru min.

<span id="an_26:12">26:12</span> Mia piedo staras sur ebena loko; En
kunvenoj mi benos la Eternulon.

<span id="an_27:1">27:1</span> De David. La Eternulo estas mia lumo kaj
mia savo; kiun mi devas timi? La Eternulo estas la forto de mia vivo;
kiu povas min teruri?

<span id="an_27:2">27:2</span> Kiam alproksimigxos al mi malbonfarantoj,
por mangxi mian karnon, Miaj kontrauxuloj kaj malamikoj, ili
surpusxigxos kaj falos.

<span id="an_27:3">27:3</span> Se elpasxos kontraux min armeo, Mia koro
ne ektimos; Se levigxos kontraux min milito, Ankaux tiam mi havos fidon.

<span id="an_27:4">27:4</span> Nur unu aferon mi petas de la Eternulo,
nur tion mi deziras: Ke mi restu en la domo de la Eternulo en la dauxro
de mia tuta vivo, Por rigardi la cxarmon de la Eternulo, admiri Lian
templon.

<span id="an_27:5">27:5</span> CXar Li kovros min en Sia kabano en la
tago de malbono; Li kasxos min en sekreta loko de Sia tendo; Sur rokon
Li levos min.

<span id="an_27:6">27:6</span> Kaj nun levigxos mia kapo super miajn
malamikojn, kiuj min cxirkauxas; Kaj mi oferfaros en Lia tendo oferojn
de danko; Mi kantos kaj gloros la Eternulon.

<span id="an_27:7">27:7</span> Auxskultu, ho Eternulo, mian vocxon, kiam
mi vokas; Korfavoru min, kaj respondu al mi.

<span id="an_27:8">27:8</span> De Vi diris al mi mia koro: Sercxu Mian
vizagxon. Vian vizagxon, ho Eternulo, mi sercxas.

<span id="an_27:9">27:9</span> Ne kasxu antaux mi Vian vizagxon, Ne
forpusxu en kolero Vian sklavon; Vi estis mia helpo, Ne forpusxu kaj ne
forlasu min, ho Dio de mia savo.

<span id="an_27:10">27:10</span> CXar mia patro kaj mia patrino min
forlasis, Sed la Eternulo min akceptis.

<span id="an_27:11">27:11</span> Instruu al mi, ho Eternulo, Vian vojon,
Kaj konduku min sur gxusta irejo, spite miajn insidantojn.

<span id="an_27:12">27:12</span> Ne fordonu min al la volo de miaj
premantoj; CXar starigxis kontraux mi falsaj atestantoj, plenaj de
rabemeco.

<span id="an_27:13">27:13</span> Se mi ne esperus vidi la bonecon de la
Eternulo En la lando de vivantoj!

<span id="an_27:14">27:14</span> Esperu al la Eternulo; Tenu vin forte,
forta estu via koro; Jes, esperu al la Eternulo.

<span id="an_28:1">28:1</span> De David. Al Vi, ho Eternulo, mi vokas;
Mia Roko, ne silentu al mi; Se Vi silentos al mi, mi similigxos al tiuj,
Kiuj iras en la tombon.

<span id="an_28:2">28:2</span> Auxskultu la vocxon de mia petego, kiam
mi krias al Vi, Kiam mi levas miajn manojn al Via plejsanktejo.

<span id="an_28:3">28:3</span> Ne kunpereigu min kune kun malpiuloj, kaj
kun krimfarantoj, Kiuj parolas pace kun siaj proksimuloj, Dum malbono
estas en ilia koro.

<span id="an_28:4">28:4</span> Redonu al ili laux iliaj faroj kaj laux
iliaj malbonaj agoj; Laux la faroj de iliaj manoj redonu al ili; Redonu
al ili, kion ili meritas.

<span id="an_28:5">28:5</span> CXar ili ne atentas la agojn de la
Eternulo Kaj la farojn de Liaj manoj, Li disbatos ilin kaj ne
rekonstruos.

<span id="an_28:6">28:6</span> Glorata estu la Eternulo, CXar Li
auxskultis la vocxon de mia petego.

<span id="an_28:7">28:7</span> La Eternulo estas mia forto kaj mia
sxildo; Lin fidis mia koro, kaj Li helpis min; Tial ekgxojas mia koro,
Kaj per mia kanto mi Lin gloros.

<span id="an_28:8">28:8</span> La Eternulo estas ilia forto, Li estas
savanta forto por Sia sanktoleito.

<span id="an_28:9">28:9</span> Helpu Vian popolon kaj benu Vian heredon,
Kaj pasxtu kaj altigu ilin eterne.

<span id="an_29:1">29:1</span> Psalmo de David. Tributu al la Eternulo,
vi potenculoj, Tributu al la Eternulo honoron kaj forton.

<span id="an_29:2">29:2</span> Tributu al la Eternulo la honoron de Lia
nomo; Klinigxu antaux la Eternulo en sankta ornamo.

<span id="an_29:3">29:3</span> La vocxo de la Eternulo iras super la
akvoj; La Dio de gloro tondras, La Eternulo super grandaj akvoj.

<span id="an_29:4">29:4</span> La vocxo de la Eternulo iras kun forto,
La vocxo de la Eternulo iras kun majesto.

<span id="an_29:5">29:5</span> La vocxo de la Eternulo rompas cedrojn,
La Eternulo rompas la cedrojn de Lebanon.

<span id="an_29:6">29:6</span> Li saltigas ilin kiel bovidon, Lebanonon
kaj Sirjonon kiel bubalidon.

<span id="an_29:7">29:7</span> La vocxo de la Eternulo elhakas fajran
flamon.

<span id="an_29:8">29:8</span> La vocxo de la Eternulo skuas dezerton,
La Eternulo skuas la dezerton Kadesx.

<span id="an_29:9">29:9</span> La vocxo de la Eternulo igas cervinojn
naski, kaj nudigas arbarojn; Kaj en Lia templo cxio parolas pri Lia
gloro.

<span id="an_29:10">29:10</span> La Eternulo regis en la tempo de la
diluvo, La Eternulo restos Regxo eterne.

<span id="an_29:11">29:11</span> La Eternulo donos forton al Sia popolo,
La Eternulo benos Sian popolon per paco.

<span id="an_30:1">30:1</span> Psalmo-kanto cxe inauxguro de la Domo; de
David. Mi gloros Vin alte, ho Eternulo, CXar Vi levis min kaj Vi ne
lasis miajn malamikojn triumfi super mi.

<span id="an_30:2">30:2</span> Ho Eternulo, mia Dio, mi vokis al Vi, Kaj
Vi min sanigis.

<span id="an_30:3">30:3</span> Ho Eternulo, Vi ellevis el SXeol mian
animon; Vi vivigis min, ke mi ne iru en la tombon.

<span id="an_30:4">30:4</span> Kantu al la Eternulo, ho Liaj piuloj, Kaj
gloru Lian sanktan nomon.

<span id="an_30:5">30:5</span> CXar nur momenton dauxras Lia kolero, Sed
tutan vivon dauxras Lia favoro; Vespere povas esti ploro, Sed matene
venos gxojego.

<span id="an_30:6">30:6</span> Kaj mi diris en la tempo de mia felicxo:
Mi neniam falos.

<span id="an_30:7">30:7</span> Ho Eternulo, per Via favoro Vi starigis
mian monton fortike; Sed kiam Vi kasxis Vian vizagxon, mi konfuzigxis.

<span id="an_30:8">30:8</span> Al Vi, ho Eternulo, mi vokis, Kaj al la
Eternulo mi pregxis:

<span id="an_30:9">30:9</span> Kion utilos mia sango, se mi iros en la
tombon? CXu gloros Vin polvo? cxu gxi auxdigos Vian veron?

<span id="an_30:10">30:10</span> Auxskultu, ho Eternulo, kaj korfavoru
min; Ho Eternulo, estu helpanto al mi.

<span id="an_30:11">30:11</span> Vi anstatauxigis al mi mian plendon per
danco; Vi deprenis de mi mian sakajxon kaj zonis min per gxojo,

<span id="an_30:12">30:12</span> Por ke mia animo kantu al Vi kaj ne
silentigxu. Ho Eternulo, mia Dio, eterne mi Vin gloros.

<span id="an_31:1">31:1</span> Al la hxorestro. Psalmo de David. Vin, ho
Eternulo, mi fidas, ke mi neniam estu hontigita; Per Via justeco savu
min.

<span id="an_31:2">31:2</span> Klinu al mi Vian orelon, rapide savu min!
Estu por mi forta roko, fortika kastelo, por helpi min.

<span id="an_31:3">31:3</span> CXar Vi estas mia roko kaj mia kastelo;
Kaj pro Via nomo gvidu min kaj konduku min.

<span id="an_31:4">31:4</span> Eligu min el la reto, kiun ili metis
kontraux mi; CXar Vi estas mia fortikajxo.

<span id="an_31:5">31:5</span> En Vian manon mi transdonas mian
spiriton; Vi savas min, ho Eternulo, Dio de la vero.

<span id="an_31:6">31:6</span> Mi malamas la adorantojn de vantaj
idoloj, Sed mi fidas la Eternulon.

<span id="an_31:7">31:7</span> Mi gajas kaj gxojas pro Via favoro; CXar
Vi vidis min mizeron, Vi eksciis la suferojn de mia animo,

<span id="an_31:8">31:8</span> Kaj Vi ne transdonis min en la manon de
malamiko, Vi starigis miajn piedojn sur vasta loko.

<span id="an_31:9">31:9</span> Korfavoru min, ho Eternulo, cxar mi
suferas; Malfortigxis de malgxojo mia okulo, mia animo, kaj mia korpo.

<span id="an_31:10">31:10</span> CXar mia vivo konsumigxis de malgxojo
kaj miaj jaroj de gxemado; Mia forto malaperis per mia kulpo, kaj miaj
ostoj malfortigxis.

<span id="an_31:11">31:11</span> Per cxiuj miaj malamikoj mi farigxis
granda hontindajxo por miaj najbaroj Kaj terurajxo por miaj konatoj;
Kiuj vidas min sur la strato, tiuj forkuras de mi.

<span id="an_31:12">31:12</span> Oni forgesis pri mi en la koro, kiel
pri mortinto; Mi farigxis kiel rompita vazo.

<span id="an_31:13">31:13</span> CXar mi auxdas la insultojn de multaj;
CXirkauxe estas minacoj; Ili kune konspiras kontraux mi, Ili intencas
pereigi mian vivon.

<span id="an_31:14">31:14</span> Sed mi-mi fidas Vin, ho Eternulo; Mi
diras:Vi estas mia Dio.

<span id="an_31:15">31:15</span> En Via mano estas mia sorto; Savu min
de la mano de miaj malamikoj kaj persekutantoj.

<span id="an_31:16">31:16</span> Lumu per Via vizagxo al Via sklavo,
Helpu min per Via boneco.

<span id="an_31:17">31:17</span> Ho Eternulo, ne hontigu min, cxar mi
vokis al Vi; Hontigitaj estu la malpiuloj, ili silentigxu por SXeol.

<span id="an_31:18">31:18</span> Mutigxu la mensogaj busxoj, Kiuj
parolas arogante kontraux piulo, Kun fiero kaj malestimo.

<span id="an_31:19">31:19</span> Kiel granda estas Via boneco, kiun Vi
konservis por tiuj, kiuj Vin timas, Kaj kiun Vi faris antaux la homoj
por tiuj, kiuj Vin fidas!

<span id="an_31:20">31:20</span> Vi kovras ilin per la kovro de Via
vizagxo kontraux homaj atencoj, Vi kasxas ilin en tendo kontraux
malamikaj langoj.

<span id="an_31:21">31:21</span> Glorata estu la Eternulo, Kiu aperigis
al mi mirindan favoron en fortikigita urbo.

<span id="an_31:22">31:22</span> Kaj mi diris en mia konfuzigxo: Mi
estas forpusxita for de Viaj okuloj; Tamen Vi auxskultis la vocxon de
mia pregxo, kiam mi vokis al Vi.

<span id="an_31:23">31:23</span> Amu la Eternulon, cxiuj Liaj piuloj; La
fidelulojn la Eternulo gardas, Kaj Li repagas suficxege al tiuj, kiuj
agas malhumile.

<span id="an_31:24">31:24</span> Estu kuragxaj, kaj forta estu via koro,
Vi cxiuj, kiuj esperas al la Eternulo!

<span id="an_32:1">32:1</span> Instruo de David. Felicxa estas tiu, kies
krimo estas pardonita, kies peko estas kovrita.

<span id="an_32:2">32:2</span> Felicxa estas la homo, al kiu la Eternulo
ne kalkulas lian kulpon Kaj en kies spirito estas nenia malvero.

<span id="an_32:3">32:3</span> Kiam mi silentis, miaj ostoj senfortigxis
De mia cxiutaga ploregado.

<span id="an_32:4">32:4</span> CXar tage kaj nokte pezis sur mi Via
mano; La fresxecon de mia sukoj anstatauxis sekeco de somero. Sela.

<span id="an_32:5">32:5</span> Mian pekon mi konfesis al Vi, kaj mian
kulpon mi ne kasxis; Mi diris:Mi konfesos miajn krimojn al la Eternulo;
Kaj Vi deprenis la kulpon de mia peko. Sela.

<span id="an_32:6">32:6</span> Pro tio pregxu antaux Vi cxiu piulo en
favora tempo, Por ke cxe la disversxigxo de grandaj akvoj ili lin ne
atingu.

<span id="an_32:7">32:7</span> Vi estas mia sxirmo; Kontraux sufero Vi
min gardos, Per kantoj de savo Vi min cxirkauxos. Sela.

<span id="an_32:8">32:8</span> Mi prudentigos vin, kaj montros al vi la
vojon, kiun vi devas iri; Kun konsiloj Mi direktos sur vin Mian okulon.

<span id="an_32:9">32:9</span> Ne estu kiel cxevalo, kiel senprudenta
mulo, Al kiuj oni devas kateni la busxon per brido kaj busxpeco, Alie
ili ne venos al vi.

<span id="an_32:10">32:10</span> Multajn frapojn havas la malpiulo; Sed
kiu fidas la Eternulon, tiun cxirkauxas favoro.

<span id="an_32:11">32:11</span> GXoju pro la Eternulo, kaj gaju, ho
justuloj; Kaj triumfu cxiuj, kiuj havas pian koron!

<span id="an_33:1">33:1</span> GXoje kantu, ho piuloj, antaux la
Eternulo; Al la justuloj konvenas glorado.

<span id="an_33:2">33:2</span> Gloru la Eternulon per harpo, Per
dekkorda psaltero ludu al Li.

<span id="an_33:3">33:3</span> Kantu al Li novan kanton, Bone ludu al Li
kun trumpetado.

<span id="an_33:4">33:4</span> CXar gxusta estas la vorto de la
Eternulo, Kaj cxiu Lia faro estas fidinda.

<span id="an_33:5">33:5</span> Li amas justecon kaj jugxon; La tero
estas plena de la boneco de la Eternulo.

<span id="an_33:6">33:6</span> Per la vorto de la Eternulo estigxis la
cxielo; Kaj per la spiro de Lia busxo estigxis gxia tuta ekzistantaro.

<span id="an_33:7">33:7</span> Li kolektis kiel en tenujon la akvon de
la maro, Li metis la abismojn en konservejojn.

<span id="an_33:8">33:8</span> Timu la Eternulon la tuta tero; Tremu
antaux Li cxiuj logxantoj de la mondo.

<span id="an_33:9">33:9</span> CXar Li diris, kaj tio farigxis; Li
ordonis, kaj tio aperis.

<span id="an_33:10">33:10</span> La Eternulo neniigas la interkonsenton
de la popoloj, Li detruas la intencojn de la nacioj.

<span id="an_33:11">33:11</span> La decido de la Eternulo restas eterne,
La pensoj de Lia koro restas de generacio al generacio.

<span id="an_33:12">33:12</span> Felica estas la popolo, kies Dio estas
la Eternulo; La gento, kiun Li elektis al Si kiel heredon.

<span id="an_33:13">33:13</span> El la cxielo la Eternulo rigardas, Li
vidas cxiujn homidojn.

<span id="an_33:14">33:14</span> De la trono, sur kiu Li sidas, Li
rigardas cxiujn, kiuj logxas sur la tero,

<span id="an_33:15">33:15</span> Li, kiu kreis la korojn de ili cxiuj,
Kiu rimarkas cxiujn iliajn farojn.

<span id="an_33:16">33:16</span> La regxon ne helpos granda armeo,
Fortulon ne savos granda forto.

<span id="an_33:17">33:17</span> Vana estas la cxevalo por helpo, Kaj
per sia granda forto gxi ne savos.

<span id="an_33:18">33:18</span> Jen la okulo de la Eternulo estas sur
tiuj, kiuj Lin timas, Kiuj esperas Lian favoron,

<span id="an_33:19">33:19</span> Ke Li savu de morto ilian animon Kaj
nutru ilin en tempo de malsato.

<span id="an_33:20">33:20</span> Nia animo fidas la Eternulon; Li estas
nia helpo kaj nia sxildo.

<span id="an_33:21">33:21</span> CXar pro Li gxojas nia koro, CXar ni
fidas Lian sanktan nomon.

<span id="an_33:22">33:22</span> Via favoro, ho Eternulo, estu super ni,
Kiel ni esperas al Vi.

<span id="an_34:1">34:1</span> De David, kiam li sxajnigis sin freneza
antaux Abimelehx, kaj tiu lin forpelis kaj li foriris. Mi gloros la
Eternulon en cxiu tempo; CXiam lauxdo por Li estos en mia busxo.

<span id="an_34:2">34:2</span> Per la Eternulo glorigxas mia animo; La
humiluloj auxdu kaj gxoju.

<span id="an_34:3">34:3</span> Gloru la Eternulon kun mi, Kaj ni altigu
kune Lian nomon.

<span id="an_34:4">34:4</span> Mi sercxis la Eternulon, kaj Li respondis
al mi, Kaj de cxiuj miaj dangxeroj Li savis min.

<span id="an_34:5">34:5</span> Kiuj rigardas al Li, ricevas lumon, Kaj
ilia vizagxo ne kovrigxos per honto.

<span id="an_34:6">34:6</span> Jen cxi tiu mizerulo vokis, kaj la
Eternulo auxdis, Kaj de cxiuj liaj mizeroj Li savis lin.

<span id="an_34:7">34:7</span> Angxelo de la Eternulo postenas cxirkaux
tiuj, kiuj Lin timas, Kaj Li ilin savas.

<span id="an_34:8">34:8</span> Provu kaj vidu, kiel bona estas la
Eternulo; Felicxa estas la homo, kiu Lin fidas.

<span id="an_34:9">34:9</span> Timu la Eternulon, Liaj sanktuloj; CXar
nenio mankas al tiuj, kiuj Lin timas.

<span id="an_34:10">34:10</span> Leonidoj estas senhavaj kaj malsataj;
Sed kiuj sercxas la Eternulon, tiuj havas mankon en nenia bono.

<span id="an_34:11">34:11</span> Venu, infanoj, auxskultu min; Pri timo
antaux la Eternulo mi vin instruos.

<span id="an_34:12">34:12</span> Kiu ajn vi estas, homo, Kiu deziras
vivon kaj amas multajn kaj bonajn tagojn:

<span id="an_34:13">34:13</span> Gardu vian langon kontraux malbono, Kaj
vian busxon kontraux mensoga parolo;

<span id="an_34:14">34:14</span> Deklinigxu de malbono kaj faru bonon,
Sercxu pacon kaj cxasu gxin.

<span id="an_34:15">34:15</span> La okuloj de la Eternulo estas turnitaj
al la piuloj, Kaj Liaj oreloj al iliaj krioj.

<span id="an_34:16">34:16</span> La vizagxo de la Eternulo estas
kontraux tiuj, kiuj faras malbonon, Por ekstermi de la tero la memoron
pri ili.

<span id="an_34:17">34:17</span> Oni krias, kaj la Eternulo auxdas, Kaj
de cxiuj iliaj mizeroj Li ilin savas.

<span id="an_34:18">34:18</span> Proksima estas la Eternulo al tiuj,
kies koro estas rompita, Kaj la spirite suferantajn Li helpas.

<span id="an_34:19">34:19</span> Multaj estas la suferoj de piulo; Sed
de cxiuj la Eternulo lin savas.

<span id="an_34:20">34:20</span> Li gardas cxiujn liajn ostojn; Ecx unu
el ili ne rompigxos.

<span id="an_34:21">34:21</span> La malbonulon mortigos la malbono; Kaj
la malamantoj de piulo pereos.

<span id="an_34:22">34:22</span> La Eternulo liberigas la animon de Siaj
sklavoj; Kaj ne pereos cxiuj, kiuj Lin fidas.

<span id="an_35:1">35:1</span> De David. Batalu, ho Eternulo, kontraux
tiuj, kiuj batalas kontraux mi; Militu kontraux tiuj, kiuj militas
kontraux mi.

<span id="an_35:2">35:2</span> Prenu sxildon kaj armilojn, Kaj starigxu,
por helpi min.

<span id="an_35:3">35:3</span> Kaj nudigu ponardegon, kaj starigxu
kontraux miaj persekutantoj; Diru al mia animo:Via helpo Mi estas.

<span id="an_35:4">35:4</span> Hontigitaj kaj malhonoritaj estu tiuj,
kiuj celas kontraux mia animo; Turnigxu reen kaj estu hontigitaj tiuj,
kiuj intencas malbonon kontraux mi.

<span id="an_35:5">35:5</span> Ili estu kiel grenventumajxo antaux
vento, Kaj angxelo de la Eternulo ilin forpelu.

<span id="an_35:6">35:6</span> Ilia vojo estu malluma kaj glitiga, Kaj
angxelo de la Eternulo ilin persekutu.

<span id="an_35:7">35:7</span> CXar sen mia kulpo ili submetis por mi
sian reton, Sen mia kulpo ili fosis sub mia animo.

<span id="an_35:8">35:8</span> Venu sur lin pereo neatendite, Kaj lia
reto, kiun li kasxis, kaptu lin; Por pereo li falu en gxin.

<span id="an_35:9">35:9</span> Kaj mia animo gxojos pro la Eternulo,
Triumfos pro Lia helpo.

<span id="an_35:10">35:10</span> CXiuj miaj ostoj diros:Ho Eternulo, kiu
egalas Vin, Kiu liberigas mizerulon de lia perfortanto, Mizerulon kaj
malricxulon de lia rabanto?

<span id="an_35:11">35:11</span> Starigxas kontraux mi krimaj
atestantoj; Kion mi ne scias, pri tio ili min demandas.

<span id="an_35:12">35:12</span> Ili pagas al mi malbonon por bono,
Atencon kontraux mia animo.

<span id="an_35:13">35:13</span> Kaj mi dum ilia malsano metis sur min
sakajxon, Mi turmentis mian animon per fasto, Kaj mi pregxis sincere,
kiel pri mi mem.

<span id="an_35:14">35:14</span> Mi kondutis, kvazaux ili estus miaj
amikoj, miaj fratoj; Kiel homo, kiu funebras pri sia patrino, mi
profunde malgxojis.

<span id="an_35:15">35:15</span> Sed kiam mi difektigxis, ili gxojis,
kaj ili kunigxis; Kunigxis kontraux mi la senkoruloj, kiam mi ne
atendis: Ili sxiris kaj ne cxesis.

<span id="an_35:16">35:16</span> Laux la maniero de malpiaj parazitoj,
Ili kunfrapis kontraux mi siajn dentojn.

<span id="an_35:17">35:17</span> Mia Sinjoro! kiel longe Vi tion
rigardos? Deturnu mian animon de iliaj atakoj, Mian solan de la leonoj.

<span id="an_35:18">35:18</span> Mi gloros Vin en granda kunveno, Meze
de multe da popolo mi Vin lauxdos.

<span id="an_35:19">35:19</span> Ne gxoju pri mi miaj maljustaj
malamikoj; Kaj tiuj, kiuj malamas min sen mia kulpo, ne moku per la
okuloj.

<span id="an_35:20">35:20</span> CXar ne pri paco ili parolas, Kaj
kontraux la kvietuloj sur la tero ili pripensas malicajn intencojn.

<span id="an_35:21">35:21</span> Ili largxe malfermis kontraux mi sian
busxon, Kaj diris:Ha, ha! nia okulo vidis.

<span id="an_35:22">35:22</span> Vi vidis, ho Eternulo; ne silentu! Mia
Sinjoro, ne malproksimigxu de mi.

<span id="an_35:23">35:23</span> Vekigxu kaj levigxu, por fari al mi
jugxon, Mia Dio kaj mia Sinjoro, pri mia disputo.

<span id="an_35:24">35:24</span> Jugxu min laux Via justeco, ho
Eternulo, mia Dio; Kaj ili ne gxoju pri mi.

<span id="an_35:25">35:25</span> Ili ne diru en sia koro:Ha, ha! tio
estas laux nia deziro; Ili ne diru:Ni lin englutis.

<span id="an_35:26">35:26</span> Ili estu hontigitaj kaj malhonoritaj
cxiuj, kiuj gxojas pro mia malfelicxo; Vestigxu per honto kaj malhonoro
tiuj, kiuj fanfaronas kontraux mi.

<span id="an_35:27">35:27</span> Triumfu kaj gxoju tiuj, kiuj deziras
justecon por mi; Kaj ili diru cxiam:Granda estas la Eternulo, Kiu
deziras bonstaton por Sia sklavo.

<span id="an_35:28">35:28</span> Kaj mia lango rakontados pri Via
justeco Kaj cxiutage pri Via gloro.

<span id="an_36:1">36:1</span> Al la hxorestro. De David, sklavo de la
Eternulo. La pekado de malpiulo parolas al lia koro; Antaux liaj okuloj
ne ekzistas timo antaux Dio.

<span id="an_36:2">36:2</span> CXar gxi flatas al li en liaj okuloj,
GXis lia pekado eltrovigxos kaj li malamigxos.

<span id="an_36:3">36:3</span> La paroloj de lia busxo estas krimo kaj
malvero; Li ne volas kompreni, por fari bonon.

<span id="an_36:4">36:4</span> Krimon li pripensas sur sia kusxejo; Li
staras sur vojo ne bona; Malbonon li ne abomenas.

<span id="an_36:5">36:5</span> Ho Eternulo, gxis la cxielo atingas Via
boneco, Via vereco gxis la nuboj.

<span id="an_36:6">36:6</span> Via justeco estas kiel la montoj de Dio,
Viaj jugxoj estas granda abismo; Homon kaj bruton Vi helpas, ho
Eternulo.

<span id="an_36:7">36:7</span> Kiel grandvalora estas Via favoro, ho
Dio! Kaj la homidoj ricevas rifugxon en la ombro de Viaj flugiloj.

<span id="an_36:8">36:8</span> Ili satigxas per la ricxa havo de Via
domo, Kaj el la rivero de Viaj bonajxoj Vi ilin trinkigas.

<span id="an_36:9">36:9</span> CXar cxe Vi estas la fonto de vivo, Kaj
en Via lumo ni vidas lumon.

<span id="an_36:10">36:10</span> Venigu Vian favoron sur tiujn, kiuj Vin
konas, Kaj Vian bonecon sur la honestulojn.

<span id="an_36:11">36:11</span> Ne pasxu sur min piedo de fiereco, Kaj
mano de malpiuloj ne renversu min.

<span id="an_36:12">36:12</span> Tie falu la farantoj de malbono; Ili
estu renversitaj kaj ne povu sin levi.

<span id="an_37:1">37:1</span> De David. Ne incitigxu pro la
malvirtuloj; Ne enviu tiujn, kiuj agas maljuste.

<span id="an_37:2">37:2</span> CXar simile al herbo ili rapide
dehakigxas, Kaj kiel verda vegetajxo ili forvelkas.

<span id="an_37:3">37:3</span> Fidu la Eternulon kaj faru bonon; Logxu
sur la tero kaj konservu honestecon.

<span id="an_37:4">37:4</span> Sercxu plezuron cxe la Eternulo, Kaj Li
plenumos la dezirojn de via koro.

<span id="an_37:5">37:5</span> Transdonu al la Eternulo vian vojon kaj
fidu Lin, Kaj Li faros.

<span id="an_37:6">37:6</span> Kaj Li aperigos vian pravecon kiel lumon,
Kaj vian justecon kiel tagmezon.

<span id="an_37:7">37:7</span> Silentu antaux la Eternulo kaj esperu al
Li; Ne incitigxu, kiam sukcesas homo, Kiu plenumas malbonajn intencojn.

<span id="an_37:8">37:8</span> Detenu vin de kolero kaj forlasu
furiozon; Ne incitigxu, ke vi ne faru malbonon.

<span id="an_37:9">37:9</span> CXar malbonfarantoj ekstermigxos, Kaj la
esperantaj al la Eternulo heredos la teron.

<span id="an_37:10">37:10</span> Ankoraux malmulte da tempo pasos, kaj
la malpiulo jam ne ekzistos; Vi rigardos lian lokon, kaj li ne estos.

<span id="an_37:11">37:11</span> Kaj la humiluloj heredos la teron Kaj
gxuos grandan pacon.

<span id="an_37:12">37:12</span> Malvirtulo malbonintencas kontraux
virtulo Kaj frapas kontraux li per siaj dentoj.

<span id="an_37:13">37:13</span> Sed mia Sinjoro ridas pri li; CXar Li
vidas, ke venas lia tago.

<span id="an_37:14">37:14</span> Glavon nudigas la malvirtuloj kaj
strecxas sian pafarkon, Por faligi mizerulon kaj malricxulon kaj bucxi
virtulon.

<span id="an_37:15">37:15</span> Ilia glavo trafos en ilian koron, Kaj
iliaj pafarkoj rompigxos.

<span id="an_37:16">37:16</span> Pli bona estas la malmulto, kiun havas
virtulo, Ol la granda havo de multaj malpiuloj.

<span id="an_37:17">37:17</span> CXar la brakoj de malpiuloj rompigxas;
Sed la virtulojn la Eternulo subtenas.

<span id="an_37:18">37:18</span> La Eternulo scias la tagojn de la
virtuloj; Kaj ilia havo restos eterne.

<span id="an_37:19">37:19</span> Ili ne estos hontigitaj en tempo
malbona, Kaj en tagoj de malsato ili estos sataj.

<span id="an_37:20">37:20</span> CXar la malvirtuloj pereos, Kaj la
malamikoj de la Eternulo malaperos kiel beleco de la herbejoj, Ili
malaperos kiel fumo.

<span id="an_37:21">37:21</span> Malpiulo prunteprenas kaj ne pagas; Sed
piulo korfavoras kaj donas.

<span id="an_37:22">37:22</span> CXar Liaj benitoj heredos la teron, Kaj
Liaj malbenitoj ekstermigxos.

<span id="an_37:23">37:23</span> De la Eternulo fortikigxas la pasxoj de
virta homo, Kaj lia vojo placxas al Li.

<span id="an_37:24">37:24</span> Falante, li ne estos forjxetita; CXar
la Eternulo subtenos lian manon.

<span id="an_37:25">37:25</span> Mi estis juna kaj mi maljunigxis, Kaj
mi ne vidis virtulon forlasita, Nek liajn infanojn petantaj panon.

<span id="an_37:26">37:26</span> CXiutage li korfavoras kaj pruntedonas,
Kaj liaj infanoj estos benitaj.

<span id="an_37:27">37:27</span> Forturnigxu de malbono kaj faru bonon,
Kaj vi vivos eterne.

<span id="an_37:28">37:28</span> CXar la Eternulo amas justecon, Kaj ne
forlasas Siajn fidelulojn; CXiam ili estos gardataj; Sed la semo de la
malpiuloj estos ekstermita.

<span id="an_37:29">37:29</span> La virtuloj heredos la teron Kaj logxos
sur gxi eterne.

<span id="an_37:30">37:30</span> La busxo de virtulo parolas sagxon, Kaj
lia lango diras justecon.

<span id="an_37:31">37:31</span> La ordonoj de lia Dio estas en lia
koro; Liaj pasxoj ne sxanceligxas.

<span id="an_37:32">37:32</span> Malvirtulo subrigardas virtulon Kaj
celas mortigi lin.

<span id="an_37:33">37:33</span> Sed la Eternulo ne lasos lin en liaj
manoj, Kaj ne kondamnos lin, kiam li estos jugxata.

<span id="an_37:34">37:34</span> Esperu al la Eternulo kaj tenu vin je
Lia vojo, Kaj Li altigos vin, ke vi heredu la teron; Vi vidos la
ekstermon de la malvirtuloj.

<span id="an_37:35">37:35</span> Mi vidis malpiulon, kiu estis spitema,
Kaj tenis sin largxe, kiel sukplena multebrancxa arbo;

<span id="an_37:36">37:36</span> Sed apenaux mi preterpasis, li jam ne
ekzistis; Mi sercxis lin, kaj li jam ne estis trovebla.

<span id="an_37:37">37:37</span> Konservu senkulpecon kaj celu veron,
CXar estontecon havas homo pacema;

<span id="an_37:38">37:38</span> Sed la krimuloj cxiuj estos
ekstermitaj; La estonteco de la malpiuloj pereos.

<span id="an_37:39">37:39</span> La virtuloj havas helpon de la
Eternulo; Li estas ilia forto en tempo de mizero.

<span id="an_37:40">37:40</span> Kaj la Eternulo ilin helpos kaj savos;
Li savos ilin de malbonuloj kaj helpos ilin, CXar ili fidas Lin.

<span id="an_38:1">38:1</span> Psalmo de David. Pro memoro. Ho Eternulo,
ne en Via kolero min riprocxu, Kaj ne en Via furiozo min punu.

<span id="an_38:2">38:2</span> CXar Viaj sagoj penetris en min, Kaj
pezas sur mi Via mano.

<span id="an_38:3">38:3</span> Ekzistas neniu sana loko en mia korpo pro
Via kolero, Nenio sendifekta ekzistas en miaj ostoj pro mia peko.

<span id="an_38:4">38:4</span> CXar miaj krimoj superas mian kapon; Kiel
peza sxargxo, ili estas tro pezaj por mi.

<span id="an_38:5">38:5</span> Malbonodoras kaj pusas miaj ulceroj Pro
mia malsagxeco.

<span id="an_38:6">38:6</span> Mi kurbigxis kaj klinigxis treege, La
tutan tagon mi iras malgaja.

<span id="an_38:7">38:7</span> CXar miaj internajxoj estas plenaj de
brulumo, Kaj ne ekzistas sana loko en mia korpo.

<span id="an_38:8">38:8</span> Mi tute senfortigxis kaj kadukigxis, Mi
kriegas pro malkvieteco de mia koro.

<span id="an_38:9">38:9</span> Mia Sinjoro, antaux Vi estas cxiuj miaj
deziroj, Kaj mia gxemo ne estas kasxita antaux Vi.

<span id="an_38:10">38:10</span> Mia koro tremegas, forlasis min mia
forto; Kaj ecx la lumo de miaj okuloj ne estas cxe mi.

<span id="an_38:11">38:11</span> Miaj amikoj kaj kamaradoj repasxis pro
mia pesto, Kaj miaj proksimuloj starigxis malproksime.

<span id="an_38:12">38:12</span> Kaj insidis kontraux mi tiuj, kiuj
celas mian vivon, Kaj miaj malbondezirantoj parolas pri mia pereo, Kaj
malicojn ili pripensas cxiutage.

<span id="an_38:13">38:13</span> Kaj mi estas kiel surdulo kaj ne
auxdas; Kiel mutulo, kiu ne malfermas sian busxon.

<span id="an_38:14">38:14</span> Mi estas kiel homo, kiu ne auxdas Kaj
kiu ne havas en sia busxo reparolon.

<span id="an_38:15">38:15</span> Sed al Vi, ho Eternulo, mi esperas; Vi
auxskultos, mia Sinjoro, mia Dio.

<span id="an_38:16">38:16</span> CXar mi diris:Ili povus gxoji pri mi;
Ili fanfaronus pri mi, kiam mia piedo eksxanceligxus.

<span id="an_38:17">38:17</span> CXar mi estas preta fali, Kaj mia
sufero estas cxiam antaux mi.

<span id="an_38:18">38:18</span> CXar mi konfesas mian kulpon; Kaj min
cxagrenas mia peko.

<span id="an_38:19">38:19</span> Kaj la malamikoj de mia vivo estas
fortaj, Kaj multaj estas miaj senkauxzaj malamantoj.

<span id="an_38:20">38:20</span> Kaj tiuj, kiuj pagas al mi malbonon por
bono, Atakas min pro tio, ke mi celas bonon.

<span id="an_38:21">38:21</span> Ne forlasu min, ho Eternulo; Mia Dio,
ne malproksimigxu de mi.

<span id="an_38:22">38:22</span> Rapidu, por helpi min, Mia Sinjoro, mia
helpo!

<span id="an_39:1">39:1</span> Al la hxorestro Jedutun. Psalmo de David.
Mi diris:Mi gardos min sur miaj vojoj, ke mi ne peku per mia lango; Mi
bridos mian busxon, kiam malpiulo staras kontraux mi.

<span id="an_39:2">39:2</span> Mi estis muta kaj silenta, mi silentis
ecx pri bono; Kaj mia sufero estis mordanta.

<span id="an_39:3">39:3</span> Ekbrulis mia koro en mia interno, En miaj
pensoj ekflamis fajro, Mi ekparolis per mia lango:

<span id="an_39:4">39:4</span> Sciigu al mi, ho Eternulo, mian finon,
Kaj kia estos la dauxro de miaj tagoj, Por ke mi sciu, kiel neniigxa mi
estas.

<span id="an_39:5">39:5</span> Jen Vi donis al mi tagojn largxajn kiel
manplato, Kaj la dauxro de mia vivo estas antaux Vi kiel nenio; Absoluta
vantajxo estas cxiu homo, kiel ajn forte li starus. Sela.

<span id="an_39:6">39:6</span> Nur kiel fantomo iras la homo, nur vante
li klopodas; Li kolektas, kaj ne scias, kiu gxin ricevos.

<span id="an_39:7">39:7</span> Kaj nun kion mi devas esperi, mia
Sinjoro? Mia espero estas al Vi.

<span id="an_39:8">39:8</span> De cxiuj miaj pekoj liberigu min, Ne lasu
min farigxi mokindajxo por sensagxulo.

<span id="an_39:9">39:9</span> Mi mutigxis, mi ne malfermos mian busxon,
CXar Vi tion faris.

<span id="an_39:10">39:10</span> Deturnu de mi Vian frapon; De Via
batanta mano mi pereas.

<span id="an_39:11">39:11</span> Se Vi punas homon pro lia krimo, Tiam
lia beleco konsumigxas kiel de tineoj. Nur vantajxo estas cxiu homo.
Sela.

<span id="an_39:12">39:12</span> Auxskultu mian pregxon, ho Eternulo,
kaj atentu mian krion; Al miaj larmoj ne silentu; CXar migranto mi estas
cxe Vi, Enmigrinto, kiel cxiuj miaj patroj.

<span id="an_39:13">39:13</span> Lasu min, ke mi vigligxu, Antaux ol mi
foriros kaj cxesos ekzisti.

<span id="an_40:1">40:1</span> Al la hxorestro. Psalmo de David. Mi
atende esperis al la Eternulo, Kaj Li klinigxis al mi kaj auxskultis
mian krion.

<span id="an_40:2">40:2</span> Kaj Li eltiris min el la pereiga foso, el
la sxlima marcxo, Kaj Li starigis sur roko mian piedon kaj fortikigis
miajn pasxojn.

<span id="an_40:3">40:3</span> Kaj Li metis en mian busxon novan kanton,
lauxdon al nia Dio. Multaj tion vidos kaj ektimos, Kaj ili esperos al la
Eternulo.

<span id="an_40:4">40:4</span> Felicxa estas la homo, kiu metis sian
esperon sur la Eternulon Kaj ne turnis sin al la fieruloj kaj al la
mensogemuloj.

<span id="an_40:5">40:5</span> Multon Vi faris, ho Eternulo, mia Dio!
Viaj mirakloj kaj pensoj estas pri ni. Neniu egalas Vin. Mi rakontos kaj
parolos, Sed ili estas super cxiu kalkulo.

<span id="an_40:6">40:6</span> Oferojn kaj donacojn Vi ne deziras; La
orelojn Vi malfermis al mi; Bruloferojn kaj pekoferojn Vi ne postulas.

<span id="an_40:7">40:7</span> Tiam mi diris:Jen mi venas; En la
skribrulajxo estas skribite pri mi.

<span id="an_40:8">40:8</span> Plenumi Vian volon, mia Dio, mi deziras,
Kaj Viaj ordonoj estas en mia koro.

<span id="an_40:9">40:9</span> Mi predikas justecon en granda kunveno;
Jen mi ne fermas mian busxon, ho Eternulo, Vi tion scias.

<span id="an_40:10">40:10</span> Vian justecon mi ne kasxis en mia koro,
Pri Via fideleco kaj Via helpo mi parolis; Mi ne kasxis Vian
favorkorecon kaj Vian verecon antaux la granda kunveno.

<span id="an_40:11">40:11</span> Vi, ho Eternulo, ne fermu Vian
favorkorecon antaux mi, Via boneco kaj Via vereco cxiam min gardu.

<span id="an_40:12">40:12</span> CXar cxirkauxis min suferoj sennombraj,
Atingis min miaj kulpoj, ke mi ne povas vidi; Ili estas pli
multenombraj, ol la haroj sur mia kapo, kaj mia koro min forlasis.

<span id="an_40:13">40:13</span> Volu, ho Eternulo, savi min; Ho
Eternulo, rapidu helpi min.

<span id="an_40:14">40:14</span> Hontigxu kaj konfuzigxu tiuj, kiuj
volas pereigi mian animon; Retirigxu kaj estu mokataj tiuj, kiuj deziras
al mi malbonon.

<span id="an_40:15">40:15</span> Teruritaj estu de sia honto tiuj, Kiuj
diras al mi:Ha, ha!

<span id="an_40:16">40:16</span> Gaju kaj gxoju pro Vi cxiuj Viaj
sercxantoj; La amantoj de Via helpo diru cxiam: Granda estas la
Eternulo.

<span id="an_40:17">40:17</span> Kaj mi estas mizera kaj malricxa; Mia
Sinjoro pensu pri mi. Vi estas mia helpo kaj mia savanto; Ho mia Dio, ne
malrapidu.

<span id="an_41:1">41:1</span> Al la hxorestro. Psalmo de David. Felicxa
estas tiu, kiu atentas senhavulon: En tago de mizero savos lin la
Eternulo.

<span id="an_41:2">41:2</span> La Eternulo lin gardos kaj vivigos; Li
estos felicxa sur la tero, Kaj Vi ne transdonos lin al la volo de liaj
malamikoj.

<span id="an_41:3">41:3</span> La Eternulo fortigos lin sur la lito de
malsano; Lian tutan kusxejon Vi aliigas en la tempo de lia malsano.

<span id="an_41:4">41:4</span> Mi diris:Ho Eternulo, kompatu min; Sanigu
mian animon, cxar mi pekis antaux Vi.

<span id="an_41:5">41:5</span> Miaj malamikoj parolas malbonon pri mi,
dirante: Kiam li mortos kaj lia nomo pereos?

<span id="an_41:6">41:6</span> Kaj se iu venas, por vidi min, li parolas
malsincere; Lia koro sercxas malbonon; Kaj, elirinte eksteren, li gxin
disparolas.

<span id="an_41:7">41:7</span> Mallauxte parolas inter si pri mi cxiuj
miaj malamikoj; Ili pensas malbonon pri mi, dirante:

<span id="an_41:8">41:8</span> Afero pereiga atakis lin; Kaj cxar li
kusxigxis, li jam ne plu levigxos.

<span id="an_41:9">41:9</span> Ecx mia konfidato, kiun mi fidis, kiu
mangxis mian panon, Levis kontraux min la piedon.

<span id="an_41:10">41:10</span> Sed Vi, ho Eternulo, korfavoru min kaj
restarigu min, Por ke mi povu repagi al ili.

<span id="an_41:11">41:11</span> Per tio mi scios, ke Vi favoras min, Se
mia malamiko ne triumfos super mi.

<span id="an_41:12">41:12</span> Kaj min Vi subtenos pro mia senkulpeco,
Kaj Vi starigos min antaux Via vizagxo por cxiam.

<span id="an_41:13">41:13</span> Glorata estu la Eternulo, Dio de
Izrael, De eterne gxis eterne. Amen, kaj amen!

<span id="an_42:1">42:1</span> Al la hxorestro. Instruo de la
Korahxidoj. Kiel cervo sopiras al fluanta akvo, Tiel mia animo sopiras
al Vi, ho Dio.

<span id="an_42:2">42:2</span> Mia animo soifas Dion, la vivantan Dion;
Kiam mi venos kaj aperos antaux la vizagxo de Dio?

<span id="an_42:3">42:3</span> Miaj larmoj farigxis mia pano tage kaj
nokte, CXar oni diras al mi cxiutage:Kie estas via Dio?

<span id="an_42:4">42:4</span> Elversxigxas mia animo, kiam mi
rememoras, Kiel mi iradis kun la granda homamaso, kaj kondukis gxin en
la domon de Dio, CXe lauxta kantado kaj glorado de festanta amaso.

<span id="an_42:5">42:5</span> Kial vi malgxojas, ho mia animo? Kaj kial
vi konsternigxas en mi? Esperu al Dio; CXar ankoraux mi dankos Lin, La
savanton de mia vizagxo kaj mian Dion.

<span id="an_42:6">42:6</span> Malgxojas en mi mia animo; Tial mi
rememoras pri Vi en la lando de Jordan kaj HXermon, Sur la monto Micar.

<span id="an_42:7">42:7</span> Abismo resonas al abismo per la bruo de
Viaj falakvoj; CXiuj Viaj akvoj kaj ondoj pasis super mi.

<span id="an_42:8">42:8</span> En la tago la Eternulo aperigas al mi
Sian bonecon, Kaj en la nokto mi havas kanton al Li, Pregxon al la Dio
de mia vivo.

<span id="an_42:9">42:9</span> Mi diras al Dio, mia Roko:Kial Vi min
forgesis? Kial mi iradas malgaja pro la premado de la malamiko?

<span id="an_42:10">42:10</span> Kvazaux dispremante miajn ostojn, mokas
min miaj malamikoj, Dirante al mi cxiutage:Kie estas via Dio?

<span id="an_42:11">42:11</span> Kial vi malgxojas, ho mia animo? Kaj
kial vi konsternigxas en mi? Esperu al Dio; CXar ankoraux mi dankos Lin,
La savanton de mia vizagxo kaj mian Dion.

<span id="an_43:1">43:1</span> Jugxu min, ho Dio, kaj defendu mian
aferon kontraux popolo nepia; De homo malverema kaj maljusta savu min.

<span id="an_43:2">43:2</span> CXar Vi estas la Dio de mia forto; kial
Vi forpusxis min? Kial mi iradas malgxoja pro la premado de la malamiko?

<span id="an_43:3">43:3</span> Sendu Vian lumon kaj Vian veron, ke ili
min gvidu, Ke ili alvenigu min al Via sankta monto kaj al Via logxejo.

<span id="an_43:4">43:4</span> Kaj mi venos al la altaro de Dio, Al la
Dio de mia gxojo kaj gxuo; Kaj mi gloros Vin per harpo, ho Dio, mia Dio.

<span id="an_43:5">43:5</span> Kial vi malgxojas, ho mia animo? Kaj kial
vi konsternigxas en mi? Esperu al Dio; CXar ankoraux mi dankos Lin, La
savanton de mia vizagxo kaj mian Dion.

<span id="an_44:1">44:1</span> Al la hxorestro. Instruo de la
Korahxidoj. Ho Dio, per niaj oreloj ni auxdis, niaj patroj rakontis al
ni, Kion Vi faris en iliaj tagoj, en tempo antikva.

<span id="an_44:2">44:2</span> Vi per Via mano forpelis popolojn, kaj
ilin Vi enlogxigis; Popolojn Vi pereigis, kaj ilin Vi vastigis.

<span id="an_44:3">44:3</span> CXar ne per sia glavo ili akiris la
teron, Kaj ne ilia brako helpis ilin; Sed nur Via dekstra mano kaj Via
brako kaj la lumo de Via vizagxo, CXar Vi ilin favoris.

<span id="an_44:4">44:4</span> Vi estas mia Regxo, ho Dio; Disponu
helpon al Jakob.

<span id="an_44:5">44:5</span> Per Vi ni disbatos niajn malamikojn; Per
Via nomo ni piedpremos niajn kontrauxbatalantojn.

<span id="an_44:6">44:6</span> CXar ne mian pafarkon mi fidas, Mia glavo
min ne helpos.

<span id="an_44:7">44:7</span> Sed Vi helpas nin kontraux niaj
malamikoj, Kaj niajn malamantojn Vi kovras per honto.

<span id="an_44:8">44:8</span> Dion ni gloros cxiutage, Kaj Vian nomon
ni dankos eterne. Sela.

<span id="an_44:9">44:9</span> Tamen Vi nin forlasis kaj hontigis, Kaj
Vi ne eliras kun nia militistaro.

<span id="an_44:10">44:10</span> Vi devigas nin forkuri de nia malamiko,
Ke niaj malamantoj nin prirabu;

<span id="an_44:11">44:11</span> Vi fordonas nin por formangxo, kiel
sxafojn, Kaj inter la popolojn Vi disjxetis nin;

<span id="an_44:12">44:12</span> Vi vendis Vian popolon por nenio, Kaj
prenis por ili nenian prezon;

<span id="an_44:13">44:13</span> Vi faris nin malestimatajxo por niaj
najbaroj, Mokatajxo kaj insultatajxo por niaj cxirkauxantoj;

<span id="an_44:14">44:14</span> Vi faris nin instrua ekzemplo por la
popoloj, Ke la nacioj balancas pri ni la kapon.

<span id="an_44:15">44:15</span> CXiutage mia malhonoro estas antaux mi,
Kaj honto kovras mian vizagxon,

<span id="an_44:16">44:16</span> Pro la vocxo de mokanto kaj insultanto,
Antaux la vizagxo de malamiko kaj vengxanto.

<span id="an_44:17">44:17</span> CXio tio trafis nin, sed ni Vin ne
forgesis, Kaj ni ne perfidigxis al Via interligo.

<span id="an_44:18">44:18</span> Ne retirigxis nia koro, Kaj niaj pasxoj
ne deflankigxis de Via vojo.

<span id="an_44:19">44:19</span> Kiam Vi batis nin sur loko de sxakaloj
Kaj kovris nin per ombro de morto,

<span id="an_44:20">44:20</span> Tiam se ni forgesus la nomon de nia Dio
Kaj ni etendus niajn manojn al fremda dio:

<span id="an_44:21">44:21</span> CXu Dio tion ne trovus? Li ja scias la
sekretojn de la koro.

<span id="an_44:22">44:22</span> Pro Vi ni ja estas mortigataj cxiutage;
Oni rigardas nin kiel sxafojn por bucxo.

<span id="an_44:23">44:23</span> Levigxu, kial Vi dormas, mia Sinjoro?
Vekigxu, ne forpusxu por cxiam.

<span id="an_44:24">44:24</span> Kial Vi kasxas Vian vizagxon, Forgesas
nian mizeron kaj nian suferon?

<span id="an_44:25">44:25</span> Nia animo estas ja jxetita en la
polvon; Nia korpo klinigxis al la tero.

<span id="an_44:26">44:26</span> Levigxu; helpu kaj savu nin pro Via
boneco.

<span id="an_45:1">45:1</span> Al la hxorestro. Por sxosxanoj. Instrua
ama kanto de la Korahxidoj. Mia koro plenigxis per bona temo; Mi kantos
pri regxo; Mia lango estas kiel plumo de lerta skribisto.

<span id="an_45:2">45:2</span> Vi estas la plej bela el la homidoj;
CXarmo estas sur viaj lipoj; Tial Dio benis vin por cxiam.

<span id="an_45:3">45:3</span> Zonu vian lumbon per glavo, Vi, forta per
via majesteco kaj beleco.

<span id="an_45:4">45:4</span> Kaj en via beleco prosperu, forrajdu por
la vero, Por justeco al la humiluloj; Kaj via dekstra mano montros
miraklojn.

<span id="an_45:5">45:5</span> Viaj sagoj estas akraj; Kaj, faligante
antaux vi la popolojn, Ili penetros en la koron de la malamikoj de la
regxo.

<span id="an_45:6">45:6</span> Via trono estas Dia trono por cxiam kaj
eterne; La sceptro de via regno estas sceptro de justeco.

<span id="an_45:7">45:7</span> Vi amas virton kaj malamas malvirton;
Tial Dio, via Dio, oleis vin per oleo de gxojo pli ol viajn kamaradojn.

<span id="an_45:8">45:8</span> De mirho, aloo, kaj kasio odoras cxiuj
viaj vestoj; En palacoj eburaj gxojigas vin muziko.

<span id="an_45:9">45:9</span> Regxidinoj estas inter viaj karulinoj;
CXe via dekstra flanko staras edzino en Ofira oro.

<span id="an_45:10">45:10</span> Auxdu, filino, rigardu, kaj klinu vian
orelon, Kaj forgesu vian popolon kaj la domon de via patro;

<span id="an_45:11">45:11</span> Kaj kiam la regxo deziros vian belecon,
CXar li estas via sinjoro, tiam vi klinigxu antaux li.

<span id="an_45:12">45:12</span> Kaj la filino de Tiro venos al vi kun
donacoj; Petegos antaux vi la ricxuloj de la popolo.

<span id="an_45:13">45:13</span> En sia plena ornamo estas interne la
regxidino; El ora teksajxo estas sxia vesto.

<span id="an_45:14">45:14</span> En broditaj vestoj sxi estas kondukata
al la regxo; Post sxi estas kondukataj al vi knabinoj, sxiaj koleginoj.

<span id="an_45:15">45:15</span> Ili estas kondukataj kun gxojo kaj
kantoj; Ili eniras en la palacon de la regxo.

<span id="an_45:16">45:16</span> Anstataux viaj patroj estos viaj filoj;
Vi faros ilin princoj sur la tuta tero.

<span id="an_45:17">45:17</span> Mi memorigos vian nomon de generacio al
generacio; Tial gloros vin popoloj cxiam kaj eterne.

<span id="an_46:1">46:1</span> Al la hxorestro. De la Korahxidoj. Por
sopranuloj. Kanto. Dio estas por ni rifugxejo kaj forto, Helpo en
mizeroj, rapide trovata.

<span id="an_46:2">46:2</span> Tial ni ne timas, ecx se pereus la tero
Kaj la montoj falus en la internon de la maroj.

<span id="an_46:3">46:3</span> Bruu, bolu Liaj akvoj, Tremu la montoj de
ilia fiera ondado. Sela.

<span id="an_46:4">46:4</span> Estas rivero, kies torentoj gxojigas la
urbon de Dio, La sanktan logxejon de la Plejaltulo.

<span id="an_46:5">46:5</span> Dio estas en gxia mezo, gxi ne
sxanceligxos; Dio gxin helpas en frua mateno.

<span id="an_46:6">46:6</span> Ekbruis popoloj, eksxanceligxis regnoj;
Li sonigis Sian vocxon, kaj la tero fandigxis.

<span id="an_46:7">46:7</span> La Eternulo Cebaot estas kun ni; Nia
defendo estas la Dio de Jakob. Sela.

<span id="an_46:8">46:8</span> Iru, rigardu la farojn de la Eternulo,
Kiu faris detruojn sur la tero,

<span id="an_46:9">46:9</span> Kiu cxesigas militojn gxis la fino de la
tero, Rompas pafarkon, rompas ponardegon, Forbruligas veturilojn per
fajro.

<span id="an_46:10">46:10</span> Cedu, kaj sciu, ke Mi estas Dio; Mi
estas glora inter la popoloj, Mi estas glora sur la tero.

<span id="an_46:11">46:11</span> La Eternulo Cebaot estas kun ni; Nia
defendo estas la Dio de Jakob. Sela.

<span id="an_47:1">47:1</span> Al la hxorestro. De la Korahxidoj.
Psalmo. CXiuj popoloj, plauxdu per la manoj, Kriu al Dio per vocxo de
kanto.

<span id="an_47:2">47:2</span> CXar la Eternulo Plejalta estas timinda;
Li estas granda Regxo super la tuta tero.

<span id="an_47:3">47:3</span> Li subigas al ni popolojn Kaj metas
gentojn sub niajn piedojn.

<span id="an_47:4">47:4</span> Li elektas por ni nian heredon, La
majeston de Jakob, kiun Li amas. Sela.

<span id="an_47:5">47:5</span> Dio supreniras cxe sonoj de gxojo, La
Eternulo cxe trumpetado.

<span id="an_47:6">47:6</span> Kantu al Dio, kantu! Kantu al nia Regxo,
kantu!

<span id="an_47:7">47:7</span> CXar Dio estas la Regxo de la tuta tero:
Kantu edifan kanton!

<span id="an_47:8">47:8</span> Dio regxas super la popoloj; Dio sidas
sur Sia sankta trono.

<span id="an_47:9">47:9</span> La princoj de la popoloj kolektigxis, La
popolo de la Dio de Abraham; CXar al Dio apartenas la sxildoj de la
tero; Li estas tre alta.

<span id="an_48:1">48:1</span> Kanto-psalmo de la Korahxidoj. Granda
estas la Eternulo, Kaj tre glora en la urbo de nia Dio, Sur Lia sankta
monto.

<span id="an_48:2">48:2</span> Bela altajxo, gxojiga por la tuta tero
Estas la monto Cion, en la norda regiono, La urbo de la granda Regxo.

<span id="an_48:3">48:3</span> Dio estas konata en gxiaj palacoj, kiel
rifugxejo.

<span id="an_48:4">48:4</span> Jen kolektigxis la regxoj, Sed cxiuj kune
foriris.

<span id="an_48:5">48:5</span> Ili vidis kaj ekmiris, Konfuzigxis kaj
forkuris.

<span id="an_48:6">48:6</span> Teruro ilin atakis, Tremo, kiel cxe
akusxantino.

<span id="an_48:7">48:7</span> Per orienta vento Vi ruinigis la sxipojn
de Tarsxisx.

<span id="an_48:8">48:8</span> Kion ni auxdis, tion ni vidis En la urbo
de la Eternulo Cebaot, en la urbo de nia Dio; Dio fortikigu gxin por
cxiam! Sela.

<span id="an_48:9">48:9</span> Ni meditis, ho Dio, pri Via boneco,
Interne de Via templo.

<span id="an_48:10">48:10</span> Kiel Via nomo, ho Dio, Tiel Via gloro
estas en la finoj de la tero; Plena de justeco estas Via dekstra mano.

<span id="an_48:11">48:11</span> GXoju la monto Cion, GXoju la filinoj
de Jehuda, Pro Via jugxoj.

<span id="an_48:12">48:12</span> Iru cxirkaux Cion kaj cxirkauxrigardu
gxin, Kalkulu gxiajn turojn.

<span id="an_48:13">48:13</span> Atentu gxiajn fortikajxojn, Vizitu
gxiajn palacojn, Por ke vi rakontu al estonta generacio.

<span id="an_48:14">48:14</span> CXar jen estas Dio, nia Dio, por cxiam
kaj eterne; Li estos nia kondukanto gxis la morto.

<span id="an_49:1">49:1</span> Al la hxorestro. De la Korahxidoj.
Psalmo. Auxskultu cxi tion, cxiuj popoloj; Atentu, cxiuj logxantoj de la
mondo,

<span id="an_49:2">49:2</span> Kaj altrangulo kaj malaltrangulo, Ricxulo
kaj malricxulo kune.

<span id="an_49:3">49:3</span> Mia busxo diros sagxajxon, Kaj la penso
de mia koro prudentajxon.

<span id="an_49:4">49:4</span> Mi klinos mian orelon al sentenco; Sur
harpo mi esprimos mian enigmon.

<span id="an_49:5">49:5</span> Kial mi devus timi en tagoj de malbono,
Kiam min cxirkauxas la malboneco de miaj persekutantoj,

<span id="an_49:6">49:6</span> Kiuj fidas sian potencon Kaj fanfaronas
per sia granda ricxeco?

<span id="an_49:7">49:7</span> Fraton tute ne liberigos homo, Nek donos
al Dio elacxeton por li

<span id="an_49:8">49:8</span> (Multekosta estus la elacxeto de ilia
animo, Kaj neniam tio estos),

<span id="an_49:9">49:9</span> Ke li restu viva eterne, Ke li ne vidu la
tombon.

<span id="an_49:10">49:10</span> Oni ja vidas, ke sagxuloj mortas, Kaj
ankaux malsagxulo kaj sensciulo pereas Kaj lasas al aliaj sian havon.

<span id="an_49:11">49:11</span> Ilia deziro estas, ke iliaj domoj
ekzistu por cxiam, Kaj iliaj logxejoj de generacio al generacio; Ili
nomas siajn bienojn laux siaj nomoj.

<span id="an_49:12">49:12</span> Sed homo ne restas longe en honoro; Li
egaligxas al bruto bucxota.

<span id="an_49:13">49:13</span> Tia estas ilia vojo, ilia espero, Kaj
iliaj posteuloj aprobas ilian opinion. Sela.

<span id="an_49:14">49:14</span> Kiel sxafoj ili estos metataj en
SXeolon; La morto ilin pasxtos; Kaj matene virtuloj ilin ekposedos, Kaj
ilia bildo pereos en SXeol, perdinte logxejon.

<span id="an_49:15">49:15</span> Sed Dio liberigos mian animon el la
mano de SXeol, CXar Li prenos min. Sela.

<span id="an_49:16">49:16</span> Ne timu, kiam homo ricxigxas, Kiam
grandigxas la gloro de lia domo.

<span id="an_49:17">49:17</span> CXar mortante li nenion prenos; Ne iros
post li malsupren lia honoro.

<span id="an_49:18">49:18</span> CXar kvankam li gxuigas sian animon dum
sia vivado, Kaj oni vin lauxdas por tio, ke vi faras al vi bone,

<span id="an_49:19">49:19</span> Tamen li iros al la generacio de siaj
patroj, Kiuj neniam vidos lumon.

<span id="an_49:20">49:20</span> Homo, kiu estas en honoro, sed ne havas
prudenton, Estas egala al bruto bucxota.

<span id="an_50:1">50:1</span> Psalmo de Asaf. Dio de la dioj, la
Eternulo, ekparolis, Kaj vokis la teron de la sunlevigxo gxis la
sunsubiro.

<span id="an_50:2">50:2</span> El Cion, la perfektajxo de beleco, Dio
ekbrilis.

<span id="an_50:3">50:3</span> Nia Dio venas kaj ne silentas; Fajro
ekstermanta estas antaux Li, CXirkaux Li estas granda ventego.

<span id="an_50:4">50:4</span> Li vokas la cxielon supre kaj la teron,
Por jugxi Sian popolon:

<span id="an_50:5">50:5</span> Kolektu al Mi Miajn fidelulojn, Kiuj
faris kun Mi interligon cxe oferdono.

<span id="an_50:6">50:6</span> Kaj la cxielo proklamis Lian justecon,
CXar Dio estas tiu jugxanto. Sela.

<span id="an_50:7">50:7</span> Auxskultu, ho Mia popolo, kaj Mi parolos;
Ho Izrael, Mi atestos pri vi; Mi estas Dio, via Dio.

<span id="an_50:8">50:8</span> Ne pro viaj oferdonoj Mi vin riprocxos,
CXar viaj bruloferoj estas cxiam antaux Mi.

<span id="an_50:9">50:9</span> Mi ne prenos el via domo bovidon, Nek el
viaj kortoj kaprojn:

<span id="an_50:10">50:10</span> CXar al Mi apartenas cxiuj bestoj en la
arbaroj, Miloj da brutoj sur la montoj;

<span id="an_50:11">50:11</span> Mi konas cxiujn birdojn sur la montoj,
Kaj cxiuj bestoj de la kampoj estas antaux Mi.

<span id="an_50:12">50:12</span> Se Mi farigxus malsata, Mi ne dirus al
vi, CXar al Mi apartenas la mondo, kaj cxio, kio gxin plenigas.

<span id="an_50:13">50:13</span> CXu Mi mangxas viandon de bovoj, Kaj
cxu Mi trinkas sangon de kaproj?

<span id="an_50:14">50:14</span> Oferdonu al Dio dankon, Kaj plenumu
antaux la Plejaltulo viajn promesojn.

<span id="an_50:15">50:15</span> Voku Min en la tago de mizero; Mi vin
liberigos, kaj vi Min gloros.

<span id="an_50:16">50:16</span> Sed al la malpiulo Dio diris: Por kio
vi parolas pri Miaj legxoj Kaj portas Mian interligon en via busxo,

<span id="an_50:17">50:17</span> Dum vi malamas moralinstruon Kaj jxetas
Miajn vortojn malantauxen de vi?

<span id="an_50:18">50:18</span> Kiam vi vidas sxteliston, vi aligxas al
li, Kaj kun adultuloj vi estas partoprenanto;

<span id="an_50:19">50:19</span> Vian busxon vi uzas por malbono, Kaj
via lango plektas falsajxon;

<span id="an_50:20">50:20</span> Vi sidas kaj parolas kontraux via
frato, Pri la filo de via patrino vi kalumnias.

<span id="an_50:21">50:21</span> Tion vi faris, kaj Mi silentis; Kaj vi
pensis, ke Mi estas tia, kiel vi. Mi punos vin, kaj Mi metos cxion
antaux viajn okulojn.

<span id="an_50:22">50:22</span> Komprenu cxi tion, vi, kiuj forgesas
Dion; Alie Mi dissxiros, kaj neniu savos.

<span id="an_50:23">50:23</span> Kiu oferdonas dankon, tiu Min honoras;
Kaj kiu estas singarda en la vojo, Al tiu Mi aperigos Dian helpon.

<span id="an_51:1">51:1</span> Al la hxorestro. Psalmo de David, kiam
venis al li la profeto Natan post lia aligxo al Bat-SXeba. Korfavoru
min, ho Dio, laux Via boneco; Laux Via granda kompatemeco elstreku miajn
pekojn.

<span id="an_51:2">51:2</span> Lavu min tute pure de mia krimo, Kaj
purigu min de mia peko.

<span id="an_51:3">51:3</span> CXar miajn kulpojn mi konsciadas; Kaj mia
peko estas cxiam antaux mi.

<span id="an_51:4">51:4</span> Antaux Vi sola mi pekis, Kaj mi faris
tion, kio estas malbona antaux Viaj okuloj; Tial Vi estas justa en Via
vorto Kaj pura en Via jugxo.

<span id="an_51:5">51:5</span> Mi estas ja naskita en krimo; Kaj en peko
gravedigxis per mi mia patrino.

<span id="an_51:6">51:6</span> Vi amas ja veron en la koro, Kaj en
kasxiteco Vi aperigas al mi sagxon.

<span id="an_51:7">51:7</span> Senpekigu min per hisopo, kaj mi farigxos
pura; Lavu min, kaj mi estos pli blanka ol negxo.

<span id="an_51:8">51:8</span> Auxdigu al mi gxojon kaj gajecon, Kaj
regajigxos la ostoj, kiujn Vi batis.

<span id="an_51:9">51:9</span> Kasxu Vian vizagxon de miaj pekoj, Kaj
cxiujn miajn krimojn elstreku.

<span id="an_51:10">51:10</span> Koron puran kreu al mi, ho Dio, Kaj
spiriton fidelan novigu en mi.

<span id="an_51:11">51:11</span> Ne forpusxu min de Via vizagxo, Kaj
Vian sanktan spiriton ne forprenu de mi.

<span id="an_51:12">51:12</span> Redonu al mi la gxojon de Via helpo;
Kaj spirito bonfara fortikigu min.

<span id="an_51:13">51:13</span> Mi instruos al la krimuloj Vian vojon;
Kaj pekuloj revenos al Vi.

<span id="an_51:14">51:14</span> Liberigu min de sango, ho Dio, Dio de
mia savo; Mia lango kantos Vian justecon.

<span id="an_51:15">51:15</span> Ho, mia Sinjoro, malfermu miajn lipojn;
Kaj mia busxo rakontos Vian gloron.

<span id="an_51:16">51:16</span> CXar Vi ne deziras oferdonon, alie mi
gxin donus; Brulofero ne placxas al Vi.

<span id="an_51:17">51:17</span> Oferdonoj al Dio estas spirito
suferanta; Koron suferantan kaj humilan Vi, ho Dio, ne malsxatas.

<span id="an_51:18">51:18</span> Bonfaru al Cion laux Via favoro,
Konstruu la murojn de Jerusalem;

<span id="an_51:19">51:19</span> Tiam placxos al Vi oferdonoj de pieco,
brulofero kaj plenofero; Tiam oni metos sur Vian altaron junajn bovojn.

<span id="an_52:1">52:1</span> Al la hxorestro. Instruo de David, kiam
venis Doeg, la Edomido, kaj raportis al Saul, kaj diris al li:David
venis en la domon de Ahximelehx. Kial vi fanfaronas pro malbono, ho
tirano? La boneco de Dio estas cxiama.

<span id="an_52:2">52:2</span> Pereon intencas via lango, Kiel akrigita
razilo gxi trancxas malicon.

<span id="an_52:3">52:3</span> Vi pli amas malbonon, ol bonon; Pli
mensogi, ol diri veron. Sela.

<span id="an_52:4">52:4</span> Vi amas cxian parolon pereigan, Parolon
malican.

<span id="an_52:5">52:5</span> Tial Dio pereigos vin por cxiam, Elsxiros
vin el via tendo, Kaj eljxetos vin el la lando de la vivantoj. Sela.

<span id="an_52:6">52:6</span> Kaj virtuloj vidos kaj ektimos, Kaj pri
li ili ridos, dirante:

<span id="an_52:7">52:7</span> Jen estas la viro, kiu ne en Dio vidis
sian forton, Sed fidis sian grandan ricxecon, Sentis sin forta per sia
malbonpovado.

<span id="an_52:8">52:8</span> Kaj mi, kiel verda olivarbo en la domo de
Dio, Fidas la bonecon de Dio cxiam kaj eterne.

<span id="an_52:9">52:9</span> Mi dankos Vin eterne por tio, kion Vi
faris, Kaj mi esperos al Via nomo, cxar Vi estas bona por Viaj
fideluloj.

<span id="an_53:1">53:1</span> Al la hxorestro. Por mahxalato. Instruo
de David. La sensagxulo diris en sia koro:Dio ne ekzistas. Ili
sentauxgigxis, kaj abomenigxis en la malvirto; Ekzistas neniu, kiu faras
bonon.

<span id="an_53:2">53:2</span> Dio el la cxielo ekrigardis la homidojn,
Por vidi, cxu ekzistas prudentulo, kiu sercxas Dion.

<span id="an_53:3">53:3</span> CXiu devojigxis, cxiuj malvirtigxis;
Ekzistas neniu, faranta bonon, ne ekzistas ecx unu.

<span id="an_53:4">53:4</span> CXu ne prudentigxos tiuj, kiuj faras
malbonon, Kiuj mangxas mian popolon, kiel oni mangxas panon, Kaj kiuj ne
vokas al Dio?

<span id="an_53:5">53:5</span> Tie ili forte ektimis, kie timindajxo ne
ekzistis; CXar Dio disjxetis la ostojn de tiuj, kiuj vin siegxas; Vi
hontigis ilin, cxar Dio ilin forpusxis.

<span id="an_53:6">53:6</span> Ho, ke venu el Cion savo al Izrael! Kiam
Dio revenigos Sian forkaptitan popolon, Tiam triumfos Jakob kaj gxojos
Izrael.

<span id="an_54:1">54:1</span> Al la hxorestro. Por kordaj instrumentoj.
Instruo de David, kiam venis la Zifanoj, kaj diris al Saul:Jen David
kasxigxas cxe ni. Ho Dio, per Via nomo helpu min, Kaj per Via forto donu
al mi justecon.

<span id="an_54:2">54:2</span> Ho Dio, auxskultu mian pregxon, Atentu la
vortojn de mia busxo.

<span id="an_54:3">54:3</span> CXar fremduloj levigxis kontraux mi, Kaj
fortuloj sercxas mian animon; Ili ne havas Dion antaux si. Sela.

<span id="an_54:4">54:4</span> Jen Dio estas mia helpanto, Mia Sinjoro
estas subtenanto de mia animo.

<span id="an_54:5">54:5</span> Li returnos la malbonon al miaj
malamikoj: Laux Via vereco ekstermu ilin.

<span id="an_54:6">54:6</span> Kun volonteco mi faros al Vi oferdonon,
Mi gloros Vian nomon, ho Eternulo, cxar gxi estas bona;

<span id="an_54:7">54:7</span> CXar de cxiuj suferoj Li savis min, Kaj
vengxon sur miaj malamikoj vidas mia okulo.

<span id="an_55:1">55:1</span> Al la hxorestro. Por kordaj instrumentoj.
Instruo de David. Auxskultu, ho Dio, mian pregxon, Kaj ne kasxu Vin de
mia petego.

<span id="an_55:2">55:2</span> Atentu min, kaj respondu al mi; Mi gxemas
en mia malgxojo, kaj mi ploregas,

<span id="an_55:3">55:3</span> Pro la kriado de la malamiko, Pro la
premado de la malbonulo, CXar ili preparas kontraux mi malicon Kaj
kolere min malamas.

<span id="an_55:4">55:4</span> Mia koro tremas en mi; Kaj teruroj de
morto min atakis;

<span id="an_55:5">55:5</span> Timo kaj tremo venis sur min, Kaj
konsternego min kovris.

<span id="an_55:6">55:6</span> Kaj mi diris:Ho, se mi havus flugilojn
kiel kolombo! Mi forflugus kaj mi ie eklogxus;

<span id="an_55:7">55:7</span> Malproksimen mi forigxus, Mi eklogxus en
dezerto. Sela.

<span id="an_55:8">55:8</span> Mi rapidus al rifugxejo For de ventego
kaj fulmotondro.

<span id="an_55:9">55:9</span> Pereigu, ho mia Sinjoro, disigu ilian
langon; CXar mi vidas rabadon kaj malpacon en la urbo.

<span id="an_55:10">55:10</span> Tage kaj nokte ili cxirkauxas gxiajn
murojn; Kaj malbonfaroj estas interne de gxi;

<span id="an_55:11">55:11</span> Pereigemo estas interne de gxi, Kaj
trompo kaj falso ne forlasas gxian straton.

<span id="an_55:12">55:12</span> Ne malamiko min ja insultas-mi tion
tolerus; Ne mia malamanto tenas sin grande kontraux mi-mi kasxus min de
li;

<span id="an_55:13">55:13</span> Sed vi, kiu estas tia sama homo, kiel
mi, Mia amiko, mia kamarado,

<span id="an_55:14">55:14</span> Vi, kun kiu ni kune intime paroladis,
Iradis en la domon de Dio en la homamaso.

<span id="an_55:15">55:15</span> La morto ilin kaptu, Ili iru vivaj en
SXeolon; CXar malbonagado estas en iliaj logxejoj, en ilia mezo.

<span id="an_55:16">55:16</span> Mi vokas al Dio, Kaj la Eternulo min
savos.

<span id="an_55:17">55:17</span> Vespere kaj matene kaj tagmeze mi
plendas kaj gxemas; Kaj Li auxskultas mian vocxon.

<span id="an_55:18">55:18</span> Li liberigis pace mian animon de atako
kontraux mi, Kiam ili grandanombre estis kontraux mi.

<span id="an_55:19">55:19</span> Dio auxskultos, kaj Li humiligos ilin,
La vivanto de eterne; Sela. CXar ili ne sxangxigxas Kaj ili ne timas
Dion.

<span id="an_55:20">55:20</span> Li metis sian manon sur siajn amikojn,
Li rompis sian interligon;

<span id="an_55:21">55:21</span> Pli glata ol butero estas lia busxo,
Sed milito estas en lia koro; Liaj vortoj estas pli delikataj ol oleo,
Sed ili estas nudigitaj glavoj.

<span id="an_55:22">55:22</span> Metu vian sxargxon sur la Eternulon,
Kaj Li vin subtenos; Neniam Li lasos fali piulon.

<span id="an_55:23">55:23</span> Vi, ho Dio, malsuprenigos ilin en la
foson de pereo; La homoj de sango kaj falso ne atingos la duonon de siaj
tagoj; Sed mi fidas Vin.

<span id="an_56:1">56:1</span> Al la hxorestro. Por Jonatelem-rehxokim.
Verko de David, kiam kaptis lin la Filisxtoj en Gat. Korfavoru min, ho
Dio, cxar homo volas min engluti, Dum la tuta tago malamiko min premas.

<span id="an_56:2">56:2</span> Miaj malamikoj volas min engluti
cxiutage, CXar multaj militas kontraux mi fiere.

<span id="an_56:3">56:3</span> En la tago, kiam mi timas, Mi fidas Vin.

<span id="an_56:4">56:4</span> Dion, kies vorton mi gloras, Tiun Dion mi
fidas; mi ne timas: Kion karno faros al mi?

<span id="an_56:5">56:5</span> Dum la tuta tago ili atakas miajn
vortojn; CXiuj iliaj pensoj pri mi estas por malbono.

<span id="an_56:6">56:6</span> Ili kolektigxas, embuskas, observas miajn
pasxojn, Penante kapti mian animon.

<span id="an_56:7">56:7</span> Por ilia malbonago repagu al ili, En
kolero faligu la popolojn, ho Dio!

<span id="an_56:8">56:8</span> Mian vagadon Vi kalkulis; Metu miajn
larmojn en Vian felsakon, Ili estas ja en Via libro.

<span id="an_56:9">56:9</span> Tiam miaj malamikoj returnigxos
malantauxen en la tago, kiam mi vokos; Tion mi scias, ke Dio estas kun
mi.

<span id="an_56:10">56:10</span> Mi gloros vorton de Dio; Mi gloros
vorton de la Eternulo.

<span id="an_56:11">56:11</span> Dion mi fidas, mi ne timas: Kion faros
al mi homo?

<span id="an_56:12">56:12</span> Mi faris al Vi, ho Dio, promesojn, Mi
plenumos al Vi dankoferojn.

<span id="an_56:13">56:13</span> CXar Vi savis mian animon de la morto,
Kaj miajn piedojn de falpusxigxo, Por ke mi iradu antaux Dio En la lumo
de la vivo.

<span id="an_57:1">57:1</span> Al la hxorestro. Por Al-tasxhxet. Verko
de David, kiam li forkuris de Saul en la kavernon. Korfavoru min, ho
Dio, korfavoru min; CXar cxe Vi rifugxas mia animo, Kaj sub la ombro de
Viaj flugiloj mi min kasxas, GXis pasos la mizeroj.

<span id="an_57:2">57:2</span> Mi vokas al Dio Plejalta, Al Dio, kiu
decidas pri mi.

<span id="an_57:3">57:3</span> Li sendu el la cxielo kaj helpu min, Li,
kiu hontigas miajn persekutanton; Sela. Dio sendu Sian favoron kaj Sian
veron.

<span id="an_57:4">57:4</span> Mia animo estas inter leonoj; Mi kusxas
inter homidoj avidaj, kies dentoj estas ponardegoj kaj sagoj, Kaj kies
lango estas akra glavo.

<span id="an_57:5">57:5</span> Altigxu super la cxielo, ho Dio; Via
gloro estu super la tuta tero.

<span id="an_57:6">57:6</span> Reton ili metis antaux miaj piedoj; Ili
premis mian animon; Ili fosis antaux mi foson, Sed ili mem falis en
gxin. Sela.

<span id="an_57:7">57:7</span> Fortika estas mia koro, ho Dio, fortika
estas mia koro; Mi kantos kaj gloros.

<span id="an_57:8">57:8</span> Vekigxu, mia honoro, vekigxu, psaltero
kaj harpo; Mi vekos la matenan cxielrugxon.

<span id="an_57:9">57:9</span> Mi gloros Vin, ho mia Sinjoro, inter la
popoloj; Mi prikantos Vin inter la gentoj.

<span id="an_57:10">57:10</span> CXar granda gxis la cxielo estas Via
boneco, Kaj gxis la nuboj estas Via vero.

<span id="an_57:11">57:11</span> Altigxu super la cxielo, ho Dio; Via
gloro estu super la tuta tero.

<span id="an_58:1">58:1</span> Al la hxorestro. Por Al-tasxhxet. Verko
de David. CXu efektive vi parolas veron, vi potenculoj? CXu vi juste
jugxas, homidoj?

<span id="an_58:2">58:2</span> Kontrauxe, en la koro vi faras
krimajxojn, Sur la tero vi pesas per manoj rabemaj.

<span id="an_58:3">58:3</span> De la momento de sia naskigxo la
malvirtuloj devojigxis; De el la ventro de sia patrino la mensogantoj
ekeraris.

<span id="an_58:4">58:4</span> Ilia veneno estas simila al la veneno de
serpento, De surda aspido, kiu sxtopas sian orelon,

<span id="an_58:5">58:5</span> Kiu ne auxskultas la vortojn de
sorcxistoj, Kiel ajn lertaj en sia arto.

<span id="an_58:6">58:6</span> Ho Dio, frakasu iliajn dentojn en ilia
busxo; Frakasu la makzelojn de la junaj leonoj, ho Eternulo!

<span id="an_58:7">58:7</span> Ili forversxigxu kiel akvo, kiu
malaperas; Kiam Li jxetos Siajn sagojn, ili estu kiel bucxitaj.

<span id="an_58:8">58:8</span> Kiel limako konsumigxanta ili malaperu,
Kiel abortajxo virina, kiu ne vidis la sunon;

<span id="an_58:9">58:9</span> Antaux ol viaj kaldronoj eksentos la
dornojn, Ilin vivajn kaj fresxajn pereigu la ventego.

<span id="an_58:10">58:10</span> GXojos la virtulo, kiam li vidos
vengxon; Li lavos siajn piedojn en la sango de la malvirtulo.

<span id="an_58:11">58:11</span> Kaj la homoj diros:Ekzistas rekompenco
por la virtulo, Ekzistas Dio, jugxanto sur la tero.

<span id="an_59:1">59:1</span> Al la hxorestro. Por Al-asxhxet. Verko de
David, kiam Saul sendis, ke oni gardu la domon, por lin mortigi. Savu
min de miaj malamikoj, mia Dio; Defendu min kontraux tiuj, kiuj levigxis
kontraux mi.

<span id="an_59:2">59:2</span> Savu min de la krimuloj, Kaj kontraux la
sangaviduloj helpu min.

<span id="an_59:3">59:3</span> CXar jen ili embuskas kontraux mia animo,
Fortuloj kolektigxas kontraux mi, Ne por mia krimo kaj ne por mia peko,
ho Eternulo.

<span id="an_59:4">59:4</span> Sen kulpo de mia flanko ili kunkuras kaj
armigxas; Rapidu renkonte al mi, kaj rigardu.

<span id="an_59:5">59:5</span> Vi, ho Eternulo, Dio Cebaot, Dio de
Izrael, Vekigxu, por punviziti cxiujn popolojn; Ne indulgu cxiujn
krimajn malbonfarantojn. Sela.

<span id="an_59:6">59:6</span> Ili revenas vespere, bojas kiel hundoj,
Kaj iras cxirkaux la urbo.

<span id="an_59:7">59:7</span> Jen ili parolacxas per siaj busxoj;
Glavoj estas sur iliaj lipoj; cxar kiu, ili diras, auxdas?

<span id="an_59:8">59:8</span> Sed Vi, ho Eternulo, ridos pri ili; Vi
mokos cxiujn popolojn.

<span id="an_59:9">59:9</span> Ho mia forto, al Vi mi min turnas; CXar
Dio estas mia rifugxo.

<span id="an_59:10">59:10</span> Mia bona Dio rapidos al mi; Dio vidigos
al mi vengxon sur miaj malamikoj.

<span id="an_59:11">59:11</span> Ne mortigu ilin, por ke ne forgesu mia
popolo; Disbatu ilin per Via forto kaj faligu ilin, Ho Sinjoro, nia
sxildo.

<span id="an_59:12">59:12</span> La parolo de iliaj lipoj estas peko de
iliaj busxoj; Ili kaptigxu per sia malhumileco, CXar ili parolas nur pri
jxurrompo kaj mensogo.

<span id="an_59:13">59:13</span> Ekstermu ilin en kolerego, ekstermu, ke
ili ne plu ekzistu; Kaj ili eksciu, ke Dio regas cxe Jakob, GXis la
limoj de la mondo. Sela.

<span id="an_59:14">59:14</span> Ili revenas vespere, bojas kiel hundoj,
Kaj iras cxirkaux la urbo.

<span id="an_59:15">59:15</span> Ili vagas pro mangxo, Kaj sen satigxo
pasigas la nokton.

<span id="an_59:16">59:16</span> Sed mi kantos Vian forton, Kaj matene
mi gloros Vian bonecon; CXar Vi estis por mi defendo kaj rifugxo En la
tago de mia malfelicxo.

<span id="an_59:17">59:17</span> Ho mia forto, al Vi mi kantos; CXar Dio
estas mia defendo, la Dio de mia favoro.

<span id="an_60:1">60:1</span> Al la hxorestro. Por sxusxan-eduto.
Instrua verko de David, kiam li militis kun Sirio Mezopotamia kaj kun
Sirio Coba, kaj kiam Joab, revenante, batis dek du mil Edomidojn en la
Valo de Salo. Ho Dio, Vi forlasis nin, Vi disbatis nin; Vi koleris;
rekonsolu nin.

<span id="an_60:2">60:2</span> Vi ekskuis la teron kaj fendis gxin;
Resanigu gxiajn vundojn, cxar gxi sxanceligxas.

<span id="an_60:3">60:3</span> Vi sentigis al Via popolo pezan sorton;
Vi trinkigis al ni vinon senkonsciigan.

<span id="an_60:4">60:4</span> Sed Vi donis standardon al tiuj, kiuj Vin
timas, Por ke ili gxin levu pro la vero. Sela.

<span id="an_60:5">60:5</span> Por ke liberigxu Viaj amatoj, Helpu per
Via dekstra mano, kaj auxskultu min.

<span id="an_60:6">60:6</span> Dio diris en Sia sanktejo:Mi triumfos; Mi
dividos SXehxemon, kaj la valon Sukot Mi mezuros.

<span id="an_60:7">60:7</span> Al Mi apartenas Gilead, al Mi apartenas
Manase; Efraim estas la forto de Mia kapo, Jehuda estas Mia sceptro.

<span id="an_60:8">60:8</span> Moab estas Mia lavopelvo; Sur Edomon Mi
jxetos Mian sxuon; Super Filisxtujo Mi triumfe krios.

<span id="an_60:9">60:9</span> Kiu enkondukos min en fortikigitan urbon?
Kiu alkondukos min gxis Edom?

<span id="an_60:10">60:10</span> CXu ne Vi, ho Dio, forlasis nin? Vi ne
eliras, ho Dio, kun niaj militistaroj.

<span id="an_60:11">60:11</span> Donu al ni helpon kontraux la malamiko;
Vanta estas helpo de homo.

<span id="an_60:12">60:12</span> Kun Dio ni faros heroajxojn; Kaj Li
dispremos niajn malamikojn.

<span id="an_61:1">61:1</span> Al la hxorestro. Por korda instrumento.
De David. Auxskultu, ho Dio, mian krion; Atentu mian pregxon.

<span id="an_61:2">61:2</span> De la fino de la tero mi vokas al Vi en
la malgxojo de mia koro: Sur rokon tro altan por mi suprenkonduku min.

<span id="an_61:3">61:3</span> CXar Vi estis mia rifugxejo, Fortika turo
kontraux malamiko.

<span id="an_61:4">61:4</span> Lasu min logxi eterne en Via tendo, Havi
rifugxon sub la kovro de Viaj flugiloj. Sela.

<span id="an_61:5">61:5</span> CXar Vi, ho Dio, auxdis miajn promesojn;
Vi donis al mi la heredon de tiuj, kiuj timas Vian nomon.

<span id="an_61:6">61:6</span> Aldonu tagojn al la tagoj de la regxo, Ke
liaj jaroj dauxru multajn generaciojn.

<span id="an_61:7">61:7</span> Li restu eterne antaux Dio; Boneco kaj
vero laux Via volo lin gardu.

<span id="an_61:8">61:8</span> Tiel mi prikantos Vian nomon eterne,
Plenumante miajn promesojn cxiutage.

<span id="an_62:1">62:1</span> Al la hxorestro. Por Jedutun. Psalmo de
David. Nur al Dio esperas mia animo; De Li venas mia savo.

<span id="an_62:2">62:2</span> Nur Li estas mia fortikajxo kaj mia savo,
mia rifugxejo; Mi ne tute renversigxos.

<span id="an_62:3">62:3</span> GXis kiam vi insidos kontraux viro kaj
cxiuj vi penos faligi lin, Kiel klinigxintan muron, kiel barilon
kadukan?

<span id="an_62:4">62:4</span> Ili meditas nur pri tio, ke ili dejxetu
lin de lia altajxo; Placxas al ili malvero; Per la busxo ili benas, kaj
interne ili malbenas. Sela.

<span id="an_62:5">62:5</span> Nur Dion fidu, mia animo; CXar Li estas
mia espero.

<span id="an_62:6">62:6</span> Nur Li estas mia fortikajxo kaj mia savo,
mia rifugxejo; Mi ne renversigxos.

<span id="an_62:7">62:7</span> En Dio estas mia savo kaj mia honoro; Mia
forta roko, mia sxirmo estas en Dio.

<span id="an_62:8">62:8</span> Fidu Lin en cxiu tempo, ho popolo;
Elversxu antaux Li vian koron: Dio estas nia defendo. Sela.

<span id="an_62:9">62:9</span> Nur vantajxo estas la malaltranguloj,
malverajxo estas la altranguloj; Metitaj sur pesilon, ili cxiuj estas
malpli ol vantajxo.

<span id="an_62:10">62:10</span> Ne fidu perfortajxon, kaj rabitajxon ne
fidu vane; Kiam kreskos ricxeco, ne atentu gxin per via koro.

<span id="an_62:11">62:11</span> Unu vorton diris Dio, Dufoje mi gxin
auxdis, Ke la forto estas cxe Dio.

<span id="an_62:12">62:12</span> Kaj Vi, ho mia Sinjoro, havas
favorkorecon; CXar Vi redonas al homo laux liaj faroj.

<span id="an_63:1">63:1</span> Psalmo de David, kiam li estis en la
dezerto de Judujo. Ho Dio, mia Dio, Vin mi fervore sercxas; Soifas pri
Vi mia animo, sopiras pri Vi mia karno, En lando seka, sensuka, kaj
senakva.

<span id="an_63:2">63:2</span> Mi volus vidi Vin en Via sanktejo, Vidi
Vian forton kaj gloron.

<span id="an_63:3">63:3</span> CXar Via favoro estas pli bona ol vivo;
Miaj lipoj Vin gloras.

<span id="an_63:4">63:4</span> Tiel mi Vin gloradus en la dauxro de mia
vivo, Levadus miajn manojn pro Via nomo.

<span id="an_63:5">63:5</span> Kvazaux de graso kaj oleo satigxus mia
animo, Kaj per vortoj de kanto Vin gloradus mia busxo.

<span id="an_63:6">63:6</span> Kiam mi rememoras Vin sur mia lito, En
cxiuj partoj de la nokto mi meditas pri Vi.

<span id="an_63:7">63:7</span> CXar Vi estis por mi helpo, Kaj en la
ombro de Viaj flugiloj mi gxojas.

<span id="an_63:8">63:8</span> Mia animo algluigxis al Vi; Min subtenas
Via dekstra mano.

<span id="an_63:9">63:9</span> Kaj tiuj, kiuj penas pereigi mian animon,
Iros en la profundon subteran.

<span id="an_63:10">63:10</span> Ili estos mortigitaj per glavo,
Farigxos akiro de vulpoj.

<span id="an_63:11">63:11</span> Kaj la regxo gxojos per Dio; Triumfos
cxiu, kiu jxuras al Li; CXar sxtopigxos la busxo de tiuj, kiuj parolas
malveron.

<span id="an_64:1">64:1</span> Al la hxorestro. Psalmo de David. Auxdu,
ho Dio, mian krion en mia malgxojo; De la teruro pri malamiko gardu mian
vivon.

<span id="an_64:2">64:2</span> SXirmu min kontraux la konspiro de
maliculoj, Kontraux la amaso de krimuloj,

<span id="an_64:3">64:3</span> Kiuj akrigis sian langon kiel glavon,
Direktis vortojn maldolcxajn, kvazaux siajn sagojn,

<span id="an_64:4">64:4</span> Por pafi kasxe kontraux senkulpulon;
Subite ili pafas kontraux lin kaj ne timas.

<span id="an_64:5">64:5</span> Ili fortikigas sin en malbona intenco,
Ili konsiligxas, por meti sekrete retojn; Ili diras:Kiu ilin vidos?

<span id="an_64:6">64:6</span> Ili elpensas krimojn, kasxas ilin tre
zorge interne en si, En la profundeco de la koro.

<span id="an_64:7">64:7</span> Sed Dio pafos kontraux ilin; Per sago
subita ili estos frapitaj.

<span id="an_64:8">64:8</span> Kaj ili falos per sia propra lango;
CXiuj, kiuj ilin vidos, balancos la kapon.

<span id="an_64:9">64:9</span> Kaj ektimos cxiuj homoj, Kaj ili rakontos
la agon de Dio Kaj komprenos Liajn farojn.

<span id="an_64:10">64:10</span> La virtulo gxojos per la Eternulo, kaj
fidos Lin; Kaj triumfos cxiuj, kiuj havas pian koron.

<span id="an_65:1">65:1</span> Al la hxorestro. Psalmo de David. Kanto.
Vin oni fidas kaj gloras, ho Dio, en Cion; Kaj al Vi oni plenumas
promesojn.

<span id="an_65:2">65:2</span> Al Vi, kiu auxskultas pregxon, Venas cxiu
karno.

<span id="an_65:3">65:3</span> Krimajxoj min premas; Niajn pekojn Vi
pardonos.

<span id="an_65:4">65:4</span> Felicxa estas tiu, kiun Vi elektas kaj
alproksimigas al Vi, Ke li logxu en Viaj kortoj. Ni satigxu per la
bonajxoj de Via domo, De Via sankta templo.

<span id="an_65:5">65:5</span> Per timindajxoj Vi respondas al ni en
justeco, Ho Dio de nia savo, Espero de cxiuj finoj de la tero kaj de
malproksimaj maroj,

<span id="an_65:6">65:6</span> Vi, kiu fortigas montojn per Sia forto,
Kiu estas zonita per potenco,

<span id="an_65:7">65:7</span> Kiu kvietigas la bruadon de maroj, la
bruadon de iliaj ondoj, Kaj la tumulton de popoloj.

<span id="an_65:8">65:8</span> Kaj ektimos pro Viaj mirakloj la
logxantoj de la limoj; La lokojn de la sunlevigxo kaj sunsubiro Vi
gxojigas.

<span id="an_65:9">65:9</span> Vi memoras pri la tero, Kaj Vi donas al
gxi akvon, kaj Vi forte gxin ricxigas; La torento de Dio estas plena de
akvo; Vi pretigas gxian panon, cxar tiel Vi gxin arangxis.

<span id="an_65:10">65:10</span> Vi donas trinkon al gxiaj sulkoj, Vi
ebenigas gxiajn bulojn; Per pluvego Vi gxin moligas, Vi benas gxiajn
kreskajxojn.

<span id="an_65:11">65:11</span> Vi kronas la jaron per Via bono; Kaj la
signoj de Viaj piedoj gutas per graso.

<span id="an_65:12">65:12</span> La stepoj de dezerto grasigxas, Kaj la
montetoj zonigxas per gxojo.

<span id="an_65:13">65:13</span> La herbejoj kovrigxas per brutaroj, Kaj
la kampoj vestigxas per greno; Ili gxojas kaj kantas.

<span id="an_66:1">66:1</span> Al la hxorestro. Kanto-psalmo. GXoje kriu
al Dio tuta la tero.

<span id="an_66:2">66:2</span> Muziku la gloron de Lia nomo, Faru
honoron al Lia gloro.

<span id="an_66:3">66:3</span> Diru al Dio:Kiel timindaj estas Viaj
faroj! Pro Via granda forto kasxigxas antaux Vi Viaj malamikoj.

<span id="an_66:4">66:4</span> La tuta tero klinigxas antaux Vi kaj
kantas al Vi, Kantas Vian nomon. Sela.

<span id="an_66:5">66:5</span> Venu, kaj rigardu la farojn de Dio, Kiu
estas timinda pro Siaj faroj inter la homidoj.

<span id="an_66:6">66:6</span> Li faris el maro sekan teron; Riveron oni
transpasxis piede; Tie ni gxojis pro Li.

<span id="an_66:7">66:7</span> Li regas per Sia potenco eterne; Liaj
okuloj rigardas la popolojn; La ribelantoj ne levigxu. Sela.

<span id="an_66:8">66:8</span> Lauxdu, ho popoloj, nian Dion, Kaj lauxte
auxdigu Lian gloron.

<span id="an_66:9">66:9</span> Li donis vivon al nia animo, Kaj ne lasis
falsxanceligxi nian piedon.

<span id="an_66:10">66:10</span> CXar Vi esploris nin, ho Dio; Vi
refandis nin, kiel oni refandas argxenton.

<span id="an_66:11">66:11</span> Vi enirigis nin en kaptilon, Vi metis
sxargxon sur niajn lumbojn;

<span id="an_66:12">66:12</span> Vi rajdigis homojn sur niaj kapoj; Ni
trapasis fajron kaj akvon, Sed Vi elirigis nin en bonstaton.

<span id="an_66:13">66:13</span> Mi eniros en Vian domon kun bruloferoj;
Mi plenumos al Vi miajn promesojn,

<span id="an_66:14">66:14</span> Kiujn eligis miaj lipoj kaj elparolis
mia busxo, Kiam mi estis en premo.

<span id="an_66:15">66:15</span> Grasajn bruloferojn mi alportos al Vi
kun fumo de virsxafoj; Mi oferos bovidojn kaj kaprojn. Sela.

<span id="an_66:16">66:16</span> Venu, auxskultu, cxiuj, kiuj timas
Dion; Kaj mi rakontos, kion Li faris por mia animo.

<span id="an_66:17">66:17</span> Al Li mi vokis per mia busxo, Kaj Lia
glorado estis sub mia lango.

<span id="an_66:18">66:18</span> Se mi vidus maljustajxon en mia koro,
Mia Sinjoro min ne auxskultus;

<span id="an_66:19">66:19</span> Sed Dio auxskultis, Li atentis la
vocxon de mia pregxo.

<span id="an_66:20">66:20</span> Glorata estu Dio, Kiu ne forpusxis mian
pregxon kaj ne rifuzis al mi Sian bonecon.

<span id="an_67:1">67:1</span> Al la hxorestro. Por kordaj instrumentoj.
Psalmo-kanto. Dio nin korfavoru kaj benu; Li aperigu al ni Sian luman
vizagxon. Sela.

<span id="an_67:2">67:2</span> Oni ekkonu sur la tero Vian vojon, En
cxiuj popoloj Vian savon.

<span id="an_67:3">67:3</span> Danku Vin popoloj, ho Dio, Danku Vin
cxiuj popoloj.

<span id="an_67:4">67:4</span> GXoju kaj kantu gentoj, CXar Vi jugxas
popolojn juste, Kaj gentojn sur la tero Vi regas. Sela.

<span id="an_67:5">67:5</span> Danku Vin popoloj, ho Dio, Danku Vin
cxiuj popoloj.

<span id="an_67:6">67:6</span> La tero donis sian frukton; Benos nin
Dio, nia Dio.

<span id="an_67:7">67:7</span> Benos nin Dio; Kaj respektu Lin cxiuj
limoj de la tero.

<span id="an_68:1">68:1</span> Al la hxorestro. De David. Psalmo-kanto.
Levigxu Dio, disjxetigxu Liaj malamikoj, Kaj forkuru Liaj malamantoj for
de Li.

<span id="an_68:2">68:2</span> Kiel dispeligxas fumo, tiel Vi ilin
dispelu; Kiel vakso fandigxas de fajro, tiel pereu la malvirtuloj antaux
Dio.

<span id="an_68:3">68:3</span> Sed la virtuloj gxojos, gajos antaux Dio,
Kaj triumfos gxojege.

<span id="an_68:4">68:4</span> Kantu al Dio, muziku al Lia nomo, Gloru
la veturantan sur la nuboj; Lia nomo estas JAH; gxoju antaux Li.

<span id="an_68:5">68:5</span> Patro de la orfoj kaj jugxanto de la
vidvinoj Estas Dio en Sia sankta logxejo.

<span id="an_68:6">68:6</span> Dio donas domon al soluloj, Elirigas
malliberulojn en liberecon; Nur la ribeluloj restas en dezerto.

<span id="an_68:7">68:7</span> Ho Dio, kiam Vi iris antaux Via popolo,
Kiam Vi pasxis en la dezerto, Sela.

<span id="an_68:8">68:8</span> La tero tremis kaj la cxielo fandigxis de
la vizagxo de Dio, Tiu Sinaj tremis de la vizagxo de Dio, Dio de Izrael.

<span id="an_68:9">68:9</span> Bonfaran pluvon Vi versxis, ho Dio, sur
Vian heredon, Kaj kiam gxi perdis la fortojn, Vi gxin vigligis.

<span id="an_68:10">68:10</span> Via gento eklogxis tie; Vi pretigis per
Via boneco cxion por la malricxulo, ho Dio.

<span id="an_68:11">68:11</span> Mia Sinjoro elparolas vorton; Kaj
grandega estas la nombro de la anoncantinoj.

<span id="an_68:12">68:12</span> Regxoj de armeoj forkuras, forkuras;
Kaj la hejmesidantino dividas akiron.

<span id="an_68:13">68:13</span> Kiam vi kusxas inter brutejoj, La
flugiloj de kolombo estas kovritaj de argxento, Kaj gxiaj plumoj de
brilanta oro.

<span id="an_68:14">68:14</span> Kiam la Plejpotenculo dismetis regxojn
sur la tero, GXi brilis kiel negxo sur Calmon.

<span id="an_68:15">68:15</span> Monto de Dio estas la monto Basxana,
Monto multepinta estas la monto Basxana.

<span id="an_68:16">68:16</span> Kial vi, montoj multepintaj, envie
rigardas la monton, Kiun Dio elektis, por sidi sur gxi, Kaj sur kiu la
Eternulo logxos eterne?

<span id="an_68:17">68:17</span> Da veturiloj de Dio ekzistas multaj
miloj da miloj; Inter ili estas mia Sinjoro sur la sankta Sinaj.

<span id="an_68:18">68:18</span> Vi supreniris alten, alkondukis
kaptitojn, Prenis donacojn de homoj, Kaj ecx ribeluloj povas logxi cxe
la Eternulo, la Dio.

<span id="an_68:19">68:19</span> Glorata estu mia Sinjoro, cxiutage Li
zorgas pri ni; Dio estas nia savo. Sela.

<span id="an_68:20">68:20</span> Dio estas por ni Dio de savo, Kaj la
Eternulo, mia Sinjoro, savas de la morto.

<span id="an_68:21">68:21</span> Jes, Dio frakasas la kapon de Siaj
malamikoj, La multeharan kranion de tiuj, kiuj obstinas en siaj pekoj.

<span id="an_68:22">68:22</span> Mia Sinjoro diris:El Basxan Mi
alkondukos, Mi alkondukos el la profundeco de la maro;

<span id="an_68:23">68:23</span> Por ke vi trempu vian piedon en sango,
Kaj la lango de viaj hundoj gxuu de viaj malamikoj.

<span id="an_68:24">68:24</span> Oni vidis Vian iron, ho Dio, La iron de
mia Dio, mia Regxo, en la sanktejo.

<span id="an_68:25">68:25</span> Antauxe iris kantistoj, poste
kordinstrumentistoj, En la mezo de knabinoj tamburinistinoj.

<span id="an_68:26">68:26</span> En la kunvenoj gloru Dion, mian
Sinjoron, Vi, devenantoj de Izrael.

<span id="an_68:27">68:27</span> Tie estas Benjamen, la plej juna, ilia
reganto; La princoj de Jehuda kaj iliaj amasoj; La princoj de Zebulun
kaj de Naftali.

<span id="an_68:28">68:28</span> Via Dio destinis vian forton.
Fortikigu, ho Dio, tion, kion Vi faris por ni.

<span id="an_68:29">68:29</span> Pro Via templo en Jerusalem La regxoj
alportos al Vi donacojn.

<span id="an_68:30">68:30</span> Kvietigu la beston en la kanoj, La aron
da bovoj kun la bovidoj, Popoloj, kiuj humiligxas pro pecoj da argxento.
Li dispelas la popolojn, kiuj deziras batalojn.

<span id="an_68:31">68:31</span> Venos eminentuloj el Egiptujo; Etiopujo
rapidos, por etendi siajn manojn al Dio.

<span id="an_68:32">68:32</span> Regnoj de la tero, kantu al Dio, Muziku
al mia Sinjoro, Sela.

<span id="an_68:33">68:33</span> Kiu regas en la cxielo de la eternaj
cxieloj. Jen Li tondras per Sia vocxo, forta vocxo.

<span id="an_68:34">68:34</span> Gloru la forton de Dio! Super Izrael
estas Lia majesto, Kaj Lia potenco estas en la nuboj.

<span id="an_68:35">68:35</span> Timinda Vi estas, ho Dio, en Via
sanktejo. Li estas la Dio de Izrael, Li donas forton kaj potencon al la
popolo. Glorata estu Dio.

<span id="an_69:1">69:1</span> Al la hxorestro. Por sxosxanoj. De David.
Savu min, ho Dio; CXar la akvoj venis gxis mia animo.

<span id="an_69:2">69:2</span> Mi profundigxis en profundan marcxon, kaj
mi ne havas, sur kio stari; Mi enfalis en la profundon de la akvo, kaj
la fluo min forportas.

<span id="an_69:3">69:3</span> Mi senfortigxis de mia kriado, sekigxis
mia gorgxo; Lacigxis miaj okuloj de la atendado de mia Dio.

<span id="an_69:4">69:4</span> Pli multaj ol la haroj de mia kapo estas
miaj senkauxzaj malamantoj; Fortigxis miaj premantoj, miaj maljustaj
malamikoj; Kion mi ne rabis, tion mi devas fordoni.

<span id="an_69:5">69:5</span> Ho Dio, Vi scias mian malsagxecon; Kaj
miaj kulpoj ne estas kasxitaj por Vi.

<span id="an_69:6">69:6</span> Ne hontigxu per mi tiuj, kiuj esperas al
Vi, ho mia Sinjoro, Eternulo Cebaot! Ne hontigxu per mi tiuj, kiuj Vin
sercxas, ho Dio de Izrael!

<span id="an_69:7">69:7</span> CXar pro Vi mi portas malhonoron, Honto
kovras mian vizagxon.

<span id="an_69:8">69:8</span> Mi farigxis fremda por miaj fratoj,
Nekonato por la filoj de mia patrino.

<span id="an_69:9">69:9</span> CXar fervoro pri Via domo min konsumis,
Kaj la insultoj de Viaj insultantoj falis sur min.

<span id="an_69:10">69:10</span> Kaj mi ploras, mia animo estas en
fasto, Kaj pri tio oni min hontigas.

<span id="an_69:11">69:11</span> Kiel veston mi metis sur min sakon, Kaj
mi farigxis moka ekzemplo por ili.

<span id="an_69:12">69:12</span> Parolas pri mi la sidantoj cxe la
pordego, Kaj la drinkantoj kantas pri mi.

<span id="an_69:13">69:13</span> Kaj mi pregxas al Vi, ho Eternulo, en
favora tempo; Ho Dio, pro Via granda boneco respondu al mi per Via vera
helpo.

<span id="an_69:14">69:14</span> Eligu min el la sxlimo, ke mi ne dronu;
Mi estu savita kontraux miaj malamantoj kaj el profunda akvo.

<span id="an_69:15">69:15</span> Ne fortiru min fluo de la akvo, Ne
englutu min profundo, Kaj abismo ne fermu super mi sian busxon.

<span id="an_69:16">69:16</span> Auxskultu min, ho Eternulo, cxar bona
estas Via favorkoreco; Laux Via kompatemeco turnu Vin al mi.

<span id="an_69:17">69:17</span> Kaj ne kasxu antaux Via sklavo Vian
vizagxon, cxar mi suferas; Rapidu, auxskultu min.

<span id="an_69:18">69:18</span> Alproksimigxu al mia animo, savu gxin;
Spite miajn malamikojn liberigu min.

<span id="an_69:19">69:19</span> Vi scias mian malhonoron kaj mian
honton kaj mian mokatecon; Antaux Vi estas cxiuj miaj premantoj.

<span id="an_69:20">69:20</span> Honto rompis mian koron, kaj mi
senfortigxis; Mi atendis kompatantojn, sed ili forestis; Konsolantojn,
sed mi ne trovis.

<span id="an_69:21">69:21</span> Kaj ili donis al mi por mangxo galon,
Kaj en mia soifo ili trinkigis al mi vinagron.

<span id="an_69:22">69:22</span> Ilia tablo antaux ili farigxu reto, Kaj
ilia prospero farigxu kaptilo.

<span id="an_69:23">69:23</span> Mallumigxu iliaj okuloj, ke ili ne
vidu; Kaj iliajn lumbojn malfortigu por cxiam.

<span id="an_69:24">69:24</span> Versxu sur ilin Vian furiozon, Kaj la
flamo de Via kolero ilin ataku.

<span id="an_69:25">69:25</span> Ilia logxejo dezertigxu, En iliaj
tendoj ne ekzistu logxanto.

<span id="an_69:26">69:26</span> CXar tiun, kiun Vi frapis, ili
persekutas, Kaj la suferojn de Viaj batitoj ili rakontas.

<span id="an_69:27">69:27</span> Aldonu kulpon al ilia kulpo, Ke ili ne
atingu Vian bonecon.

<span id="an_69:28">69:28</span> Ili estu elstrekitaj el la libro de
vivantoj, Kaj ili ne estu skribitaj kune kun virtuloj.

<span id="an_69:29">69:29</span> Sed mi estas malricxa kaj suferanta;
Via helpo min defendu, ho Dio.

<span id="an_69:30">69:30</span> Mi gloros la nomon de Dio per kanto,
Kaj mi rakontos en danko Lian grandecon.

<span id="an_69:31">69:31</span> Kaj gxi estos pli agrabla al la
Eternulo, Ol bovo aux bovido kun kornoj kaj fendohavaj hufoj.

<span id="an_69:32">69:32</span> Vidos humiluloj kaj gxojos! Ho
sercxantoj de Dio, via koro revivigxu.

<span id="an_69:33">69:33</span> CXar la Eternulo auxskultas humilulojn,
Kaj Siajn malliberulojn Li ne malsxatas.

<span id="an_69:34">69:34</span> Gloru Lin la cxielo kaj la tero, La
maroj, kaj cxio, kio en ili movigxas.

<span id="an_69:35">69:35</span> CXar Dio helpos Cionon kaj konstruos la
urbojn de Judujo, Ke oni tie logxos kaj ilin heredos.

<span id="an_69:36">69:36</span> Kaj la idaro de Liaj sklavoj gxin
heredos, Kaj la amantoj de Lia nomo logxos en gxi.

<span id="an_70:1">70:1</span> Al la hxorestro. De David. Pro memoro.
Volu, ho Dio, savi min; Ho Eternulo, rapidu helpi min.

<span id="an_70:2">70:2</span> Hontigxu kaj konfuzigxu tiuj, kiuj
sercxas mian animon; Retirigxu kaj estu mokataj tiuj, kiuj deziras al mi
malbonon.

<span id="an_70:3">70:3</span> Kun honto iru returne tiuj, Kiuj diras al
mi:Ha, ha!

<span id="an_70:4">70:4</span> Gaju kaj gxoju pro Vi cxiuj Viaj
sercxantoj; Kaj la amantoj de Via savo diru cxiam: Granda estas Dio.

<span id="an_70:5">70:5</span> Kaj mi estas mizera kaj malricxa; Ho Dio,
rapidu al mi. Vi estas mia helpo kaj mia savanto; Ho Eternulo, ne
malrapidu.

<span id="an_71:1">71:1</span> Vin, ho Eternulo, mi fidas: Mi neniam
estu hontigita.

<span id="an_71:2">71:2</span> Per Via justeco savu min kaj liberigu
min; Klinu al mi Vian orelon, kaj helpu min.

<span id="an_71:3">71:3</span> Estu por mi fortika roko, kien mi povus
cxiam veni, Kiun Vi destinis por mia savo; CXar Vi estas mia roko kaj
mia fortikajxo.

<span id="an_71:4">71:4</span> Ho mia Dio, liberigu min el la mano de
malbonulo, El la mano de krimulo kaj premanto.

<span id="an_71:5">71:5</span> CXar Vi estas mia espero, ho mia Sinjoro;
La Eternulo estas mia fido de post mia juneco.

<span id="an_71:6">71:6</span> Vin mi fidis de la embrieco, De la ventro
de mia patrino Vi estas mia protektanto; Vin mi cxiam gloros.

<span id="an_71:7">71:7</span> Mirindajxo mi estis por multaj; Kaj Vi
estas mia forta rifugxejo.

<span id="an_71:8">71:8</span> Mia busxo estas plena de glorado por Vi,
CXiutage de Via majesto.

<span id="an_71:9">71:9</span> Ne forpusxu min en la tempo de maljuneco;
Kiam konsumigxos miaj fortoj, tiam ne forlasu min.

<span id="an_71:10">71:10</span> CXar miaj malamikoj parolas pri mi, Kaj
tiuj, kiuj insidas kontraux mia animo, konsiligxas inter si,

<span id="an_71:11">71:11</span> Dirante:Dio lin forlasis; Persekutu kaj
kaptu lin, cxar neniu lin savos.

<span id="an_71:12">71:12</span> Ho Dio, ne malproksimigxu de mi; Ho mia
Dio, rapidu, por helpi min.

<span id="an_71:13">71:13</span> Estu hontigitaj kaj malaperu la
persekutantoj de mia animo; De honto kaj malhonoro estu kovritaj tiuj,
kiuj deziras al mi malbonon.

<span id="an_71:14">71:14</span> Kaj mi cxiam fidos Kaj cxiam
pligrandigos Vian gloron.

<span id="an_71:15">71:15</span> Mia busxo rakontos Vian justecon,
CXiutage Vian helpon, CXar mi ne povus cxion elkalkuli.

<span id="an_71:16">71:16</span> Mi gloros la fortojn de mia Sinjoro, la
Eternulo; Mi rakontos nur Vian justecon.

<span id="an_71:17">71:17</span> Ho Dio, Vi instruis min detempe de mia
juneco; Kaj gxis nun mi predikas pri Viaj mirakloj.

<span id="an_71:18">71:18</span> Ankaux gxis la maljuneco kaj grizeco ne
forlasu min, ho Dio, GXis mi rakontos pri Via brako al la estonta
generacio, Pri Via forto al cxiuj venontoj.

<span id="an_71:19">71:19</span> Via justeco, ho Dio, estas tre alta; En
la grandaj faroj, kiujn Vi plenumis, Ho Dio, kiu Vin egalas?

<span id="an_71:20">71:20</span> Vi vidigis al mi grandajn kaj kruelajn
suferojn, Sed Vi denove min vivigis, Kaj el la abismoj de la tero Vi
denove min eligis.

<span id="an_71:21">71:21</span> Vi pliigas mian grandecon Kaj denove
min konsolas.

<span id="an_71:22">71:22</span> Kaj mi gloros Vin per psaltero por Via
fideleco, ho mia Dio; Mi kantos al Vi per harpo, Ho Sanktulo de Izrael!

<span id="an_71:23">71:23</span> GXojas miaj lipoj, kiam mi kantas al
Vi; Kaj mia animo, kiun Vi savis.

<span id="an_71:24">71:24</span> Kaj mia lango cxiutage rakontas Vian
justecon; CXar hontigitaj kaj malhonoritaj estas tiuj, kiuj deziras al
mi malbonon.

<span id="an_72:1">72:1</span> Pri Salomono. Ho Dio, Vian jugxon donu al
la regxo Kaj Vian justecon al la regxido.

<span id="an_72:2">72:2</span> Li jugxu Vian popolon kun vero Kaj Viajn
prematojn kun justeco.

<span id="an_72:3">72:3</span> La montoj alportu al la popolo pacon,
Ankaux la montetoj, per justeco.

<span id="an_72:4">72:4</span> Li jugxu la prematojn en la popolo, Li
savu la filojn de senhavulo, Kaj li dispremu la premanton.

<span id="an_72:5">72:5</span> Oni timu Vin tiel longe, kiel ekzistos la
suno kaj la luno, De generacioj al generacioj.

<span id="an_72:6">72:6</span> Li mallevigxu, kiel pluvo sur falcxitan
herbejon; Kiel gutoj, kiuj malsekigas la teron.

<span id="an_72:7">72:7</span> En liaj tagoj floru virtulo kaj granda
paco, GXis ne plu ekzistos la luno.

<span id="an_72:8">72:8</span> Li regu de maro gxis maro Kaj de la
Rivero gxis la finoj de la tero.

<span id="an_72:9">72:9</span> Klinigxu antaux li la dezertanoj, Kaj
liaj malamikoj leku polvon.

<span id="an_72:10">72:10</span> La regxoj de Tarsxisx kaj de la insuloj
alportu donacojn; La regxoj de SXeba kaj Seba venigu donojn.

<span id="an_72:11">72:11</span> Klinigxu antaux li cxiuj regxoj; CXiuj
popoloj lin servu.

<span id="an_72:12">72:12</span> CXar li savos ploregantan malricxulon
Kaj senhelpan mizerulon.

<span id="an_72:13">72:13</span> Li estos favorkora por malricxulo kaj
senhavulo, Kaj li savos la animojn de mizeruloj.

<span id="an_72:14">72:14</span> De malico kaj krimo li savos iliajn
animojn; Kaj kara estos ilia sango en liaj okuloj.

<span id="an_72:15">72:15</span> Kaj li vivu, kaj oni donu al li el la
oro de SXeba; Kaj oni cxiam pregxu por li, kaj cxiutage oni lin benu.

<span id="an_72:16">72:16</span> Estu multe da greno en la lando; Sur la
supro de la montoj gxiaj spikoj ondigxu kiel Lebanon; Kaj en la urboj
cxio floru, kiel herbo sur la tero.

<span id="an_72:17">72:17</span> Lia nomo estu eterna; Tiel longe, kiel
ekzistas la suno, kresku lia nomo; CXiuj popoloj sin benu per li kaj
gloru lin.

<span id="an_72:18">72:18</span> Glorata estu Dio la Eternulo, Dio de
Izrael, Kiu sola faras miraklojn.

<span id="an_72:19">72:19</span> Kaj lauxdata estu Lia glora nomo
eterne; Kaj Lia gloro plenigu la tutan teron. Amen, kaj amen!

<span id="an_72:20">72:20</span> Finigxis la pregxoj de David, filo de
Jisxaj.

<span id="an_73:1">73:1</span> Psalmo de Asaf. Jes, bona estas Dio por
Izrael, Por tiuj, kiuj havas puran koron.

<span id="an_73:2">73:2</span> Sed mi-apenaux ne falsxanceligxis miaj
piedoj, Preskaux elglitis miaj pasxoj.

<span id="an_73:3">73:3</span> CXar mi cxagrenigxis pro la fanfaronuloj,
Vidante la bonstaton de la malvirtuloj.

<span id="an_73:4">73:4</span> CXar ili ne havas suferojn de morto, Kaj
iliaj fortoj estas fortikaj.

<span id="an_73:5">73:5</span> Ili ne partoprenas en la zorgoj de homoj,
Kaj ili ne suferas kun aliaj homoj.

<span id="an_73:6">73:6</span> Tial ilian kolon cxirkauxvolvis fiereco,
Kaj perforteco ilin vestas kiel ornamo.

<span id="an_73:7">73:7</span> Pro graso elmetigxis iliaj okuloj,
Superbordigxis en ilia koro la intencoj.

<span id="an_73:8">73:8</span> Ili mokas, ili parolas malbonintence pri
premado; Ili parolas de alte.

<span id="an_73:9">73:9</span> Kontraux la cxielon ili levas sian
busxon, Kaj ilia lango promenas sur la tero.

<span id="an_73:10">73:10</span> Tial tien ankaux iras Lia popolo, Kaj
ili akvon cxerpas abunde.

<span id="an_73:11">73:11</span> Kaj ili diras:Kiel Dio scias? Kaj cxu
la Plejaltulo komprenas?

<span id="an_73:12">73:12</span> Jen tiuj estas malvirtuloj, Kaj ili
estas felicxuloj de la mondo kaj atingis ricxecon!

<span id="an_73:13">73:13</span> Nur vane mi purigis mian koron Kaj
lavis per senkulpeco miajn manojn,

<span id="an_73:14">73:14</span> Kaj mi turmentigxas cxiutage Kaj mi
suferas punon cxiumatene!

<span id="an_73:15">73:15</span> Se mi intencus paroli kiel ili, Tiam mi
farigxus perfida al la generacio de Viaj filoj.

<span id="an_73:16">73:16</span> Mi meditis, por kompreni cxi tion; Sed
gxi estis malfacila en miaj okuloj,

<span id="an_73:17">73:17</span> GXis mi venis en la sanktejon de Dio
Kaj ekkomprenis la finon de tio.

<span id="an_73:18">73:18</span> Vi starigas ilin sur glitiga loko; Kaj
Vi jxetas ilin en pereon.

<span id="an_73:19">73:19</span> Kiel momente ili ruinigxis! Pereis,
malaperis de subita teruro!

<span id="an_73:20">73:20</span> Simile al songxo post la vekigxo, Vi,
ho mia Sinjoro, en kolero tute sensignifigas ilian bildon.

<span id="an_73:21">73:21</span> Kiam bolis mia koro Kaj turmentigxis
mia internajxo,

<span id="an_73:22">73:22</span> Tiam mi estis senklerulo kaj mi ne
komprenis; Mi estis kiel bruto antaux Vi.

<span id="an_73:23">73:23</span> Sed mi cxiam estas apud Vi; Vi tenas
min je la dekstra mano.

<span id="an_73:24">73:24</span> Per Via konsilo Vi min kondukas, Kaj
poste Vi akceptas min kun honoro.

<span id="an_73:25">73:25</span> Kiu estas por mi en la cxielo? Kaj krom
Vi mi nenion volas sur la tero.

<span id="an_73:26">73:26</span> Konsumigxas mia karno kaj mia koro; Sed
la fortikajxo de mia koro kaj mia parto estas Dio por eterne.

<span id="an_73:27">73:27</span> Jen tiuj, kiuj malproksimigxas de Vi,
pereas; Vi ekstermas cxiun, kiu perfidigxis al Vi.

<span id="an_73:28">73:28</span> Sed al mi estas bone, ke mi estas
proksima al Dio; Sur mian Sinjoron, sur la Eternulon, mi metis mian
fidon, Por rakonti cxiujn Viajn farojn.

<span id="an_74:1">74:1</span> Instruo de Asaf. Kial, ho Dio, Vi
forpusxis nin por cxiam? Kial fumas Via kolero kontraux la sxafoj de Via
pasxtejo?

<span id="an_74:2">74:2</span> Rememoru Vian komunumon, kiun Vi acxetis
en la tempo antikva, La genton de Via heredo, kiun Vi liberigis, CXi
tiun monton Cion, sur kiu Vi logxigxis.

<span id="an_74:3">74:3</span> Direktu Viajn pasxojn al la eternaj
ruinoj, Al cxio, kion detruis malamiko en la sanktejo.

<span id="an_74:4">74:4</span> Krias Viaj malamikoj en Via domo, Metis
tie siajn signojn.

<span id="an_74:5">74:5</span> Oni vidas, kiel ili levas la hakilojn
Kontraux la lignajn plektajxojn.

<span id="an_74:6">74:6</span> Kaj nun cxiujn gxiajn skulptajxojn Ili
dishakas per hakilo kaj marteloj.

<span id="an_74:7">74:7</span> Ili bruligis per fajro Vian sanktejon,
Malhonore alterigis la logxejon de Via nomo.

<span id="an_74:8">74:8</span> Ili diris en sia koro:Ni ruinigos ilin
tute; Ili forbruligis cxiujn domojn de Dio en la lando.

<span id="an_74:9">74:9</span> Niajn signojn ni ne vidis; Jam ne
ekzistas profeto, Kaj neniu cxe ni scias, kiel longe tio dauxros.

<span id="an_74:10">74:10</span> Kiel longe, ho Dio, mokos la premanto?
CXu eterne la malamiko insultos Vian nomon?

<span id="an_74:11">74:11</span> Kial Vi retenas Vian brakon kaj Vian
dekstran manon? Ekstermu ilin el Via basko.

<span id="an_74:12">74:12</span> Dio estas ja mia Regxo de antikve, Li
faras savon sur la tero.

<span id="an_74:13">74:13</span> Vi dissxiris per Via forto la maron, Vi
rompis la kapojn de balenoj en la akvo;

<span id="an_74:14">74:14</span> Vi disbatis la kapojn de la levjatano,
Vi donis gxin por mangxo al la bestoj de la dezerto;

<span id="an_74:15">74:15</span> Vi elfendis fonton kaj torenton, Vi
elsekigis potencajn riverojn.

<span id="an_74:16">74:16</span> Al Vi apartenas la tago, kaj al Vi
apartenas la nokto; Vi arangxis lumon kaj sunon;

<span id="an_74:17">74:17</span> Vi difinis cxiujn limojn de la tero; La
someron kaj la vintron Vi arangxis.

<span id="an_74:18">74:18</span> Rememoru tion, ke malamiko insultas la
Eternulon Kaj popolo malsagxa malhonoras Vian nomon.

<span id="an_74:19">74:19</span> Ne fordonu al sovagxa besto la animon
de Via turto; La anaron de Viaj mizeruloj ne forgesu por cxiam.

<span id="an_74:20">74:20</span> Rememoru la interligon, CXar cxiuj
mallumaj lokoj de la tero estas plenaj de rabejoj.

<span id="an_74:21">74:21</span> La suferanto ne reiru hontigita;
Malricxulo kaj mizerulo gloru Vian nomon.

<span id="an_74:22">74:22</span> Levigxu, ho Dio, defendu Vian aferon;
Rememoru la malhonoron, kiun malsagxulo faras al Vi cxiutage.

<span id="an_74:23">74:23</span> Ne forgesu la krion de Viaj malamikoj;
La bruo de tiuj, kiuj levigxis kontraux Vi, konstante kreskas.

<span id="an_75:1">75:1</span> Al la hxorestro. Por Al-tasxhxet. Psalmo
de Asaf. Kanto. Ni gloras Vin, ho Dio, ni gloras Vin; Proksima estas Via
nomo; Oni rakontas Viajn miraklojn.

<span id="an_75:2">75:2</span> Kiam Mi elektos tempon, Mi faros justan
jugxon.

<span id="an_75:3">75:3</span> Tremas la tero kaj cxiuj gxiaj logxantoj;
Mi fortikigis gxiajn kolonojn. Sela.

<span id="an_75:4">75:4</span> Mi diras al la fanfaronuloj:Ne fanfaronu;
Kaj al la malvirtuloj:Ne levu kornon;

<span id="an_75:5">75:5</span> Ne levu supren vian kornon, Ne parolu kun
nefleksebla kolo;

<span id="an_75:6">75:6</span> CXar ne de oriento kaj ne de okcidento
Kaj ne de la dezerto venas alteco.

<span id="an_75:7">75:7</span> Nur Dio estas jugxanto; Unu homon Li
malaltigas, kaj alian Li altigas.

<span id="an_75:8">75:8</span> CXar la pokalo estas en la mano de la
Eternulo, Kaj la vino sxauxmas, plena de aromajxo, kaj Li versxas el
gxi; Sed nur gxian fecxon elsucxos kaj trinkos cxiuj malvirtuloj de la
tero.

<span id="an_75:9">75:9</span> Kaj mi eterne predikos, Mi kantos al la
Dio de Jakob.

<span id="an_75:10">75:10</span> Kaj cxiujn kornojn de la malvirtuloj mi
rompos; Altigxos la kornoj de virtulo.

<span id="an_76:1">76:1</span> Al la hxorestro. Por kordaj instrumentoj.
Psalmo de Asaf. Kanto. Dio estas konata en Judujo; Granda estas Lia nomo
en Izrael.

<span id="an_76:2">76:2</span> En Salem estas Lia tendo, Kaj Lia logxejo
sur Cion.

<span id="an_76:3">76:3</span> Tie Li rompis la sagojn de pafarko,
SXildon, glavon, kaj militon. Sela.

<span id="an_76:4">76:4</span> Vi estas majesta kaj potenca sur la
sovagxbestaj montoj.

<span id="an_76:5">76:5</span> Senarmigxis la fortkoruloj, endormigxis;
Kaj cxiuj militistoj restis kvazaux sen manoj.

<span id="an_76:6">76:6</span> De Via minaco, ho Dio de Jakob,
Paralizigxis rajdisto kaj cxevalo.

<span id="an_76:7">76:7</span> Vi, Vi estas timinda; Kaj kiu restos
staranta antaux Vi, kiam ekflamas Via kolero?

<span id="an_76:8">76:8</span> El la cxielo Vi auxdigis jugxon; La tero
ektimis kaj eksilentis,

<span id="an_76:9">76:9</span> Kiam Dio levigxis, por jugxi, Por savi
cxiujn humilulojn sur la tero. Sela.

<span id="an_76:10">76:10</span> CXar la kolero de homo farigxas Via
gloro, Kiam Vi zonas Vin per la resto de Via kolero.

<span id="an_76:11">76:11</span> Faru kaj plenumu promesojn al la
Eternulo, via Dio; Vi cxiuj, kiuj Lin cxirkauxas, alportu donacojn al la
Timindulo.

<span id="an_76:12">76:12</span> Li humiligis la spiriton de potenculoj;
Li estas timinda por la regxoj de la tero.

<span id="an_77:1">77:1</span> Al la hxorestro. Por Jedutun. Psalmo de
Asaf. Mia vocxo iras al Dio, kaj mi krias; Mia vocxo iras al Dio, ke Li
auxskultu min.

<span id="an_77:2">77:2</span> En la tago de mia suferado mi sercxas
mian Sinjoron; En la nokto mia mano estas etendita kaj ne mallevigxas;
Mia animo ne volas konsoligxi.

<span id="an_77:3">77:3</span> Mi rememoras Dion, kaj mi gxemas; Mi
meditas, kaj mia spirito malgxojas. Sela.

<span id="an_77:4">77:4</span> Vi retenas la palpebrojn de miaj okuloj;
Mi estas frapita, mi ne povas paroli.

<span id="an_77:5">77:5</span> Mi meditas pri la tagoj antikvaj, Pri la
jaroj antauxlonge pasintaj.

<span id="an_77:6">77:6</span> Mi rememoras en la nokto mian kanton; Mi
parolas kun mia koro, Kaj mia spirito esploras.

<span id="an_77:7">77:7</span> CXu por eterne mia Sinjoro forpusxis? Kaj
cxu Li ne plu favoros?

<span id="an_77:8">77:8</span> CXu por eterne cxesigxis Lia boneco? CXu
Lia promeso ne plenumigxos por cxiuj generacioj?

<span id="an_77:9">77:9</span> CXu Dio forgesis indulgi? CXu Li fermis
en kolero Sian favorkorecon? Sela.

<span id="an_77:10">77:10</span> Kaj mi diris:Tio estas mia aflikto, Ke
aliigxis la dekstra mano de la Plejaltulo.

<span id="an_77:11">77:11</span> Mi rememoros la farojn de la Eternulo;
Jes, mi rememoros Viajn antikvajn miraklojn.

<span id="an_77:12">77:12</span> Mi meditos pri cxiuj Viaj faroj, Kaj
pri Viaj agoj mi parolos.

<span id="an_77:13">77:13</span> Ho Dio, en sankteco estas Via vojo; Kiu
estas tiel granda dio, kiel nia Dio?

<span id="an_77:14">77:14</span> Vi estas tiu Dio, kiu faras miraklojn;
Vi montris Vian forton inter la popoloj.

<span id="an_77:15">77:15</span> Vi liberigis per Via brako Vian
popolon, La filojn de Jakob kaj Jozef. Sela.

<span id="an_77:16">77:16</span> Vidis Vin akvoj, ho Dio, Vidis Vin
akvoj, kaj ili ektremis, Kaj abismoj skuigxis.

<span id="an_77:17">77:17</span> Nubegoj versxis akvon, La cxielo eligis
bruon, Kaj Viaj sagoj ekflugis.

<span id="an_77:18">77:18</span> La vocxo de Via tondro estis en la
turnovento, Fulmoj lumigis la mondon; Tremis kaj sxanceligxis la tero.

<span id="an_77:19">77:19</span> Sur la maro estis Via vojo, Kaj Via
irejo sur grandaj akvoj, Sed Viaj pasxosignoj ne estis videblaj.

<span id="an_77:20">77:20</span> Vi kondukis Vian popolon kiel sxafojn,
Per la mano de Moseo kaj Aaron.

<span id="an_78:1">78:1</span> Instruo de Asaf. Atentu, ho mia popolo,
mian instruon; Klinu vian orelon al la paroloj de mia busxo.

<span id="an_78:2">78:2</span> Mi malfermos per sentenco mian busxon; Mi
eldiros enigmojn el tempo antikva.

<span id="an_78:3">78:3</span> Kion ni auxdis kaj sciigxis, Kion
rakontis al ni niaj patroj,

<span id="an_78:4">78:4</span> Tion ni ne kasxos antaux iliaj infanoj,
Rakontante al venonta generacio la gloron de la Eternulo, Kaj Lian
potencon, kaj Liajn miraklojn, kiujn Li faris.

<span id="an_78:5">78:5</span> Li starigis ateston en Jakob, Kaj en
Izrael Li fiksis legxon, Pri kiu Li ordonis al niaj patroj, Ke ili
sciigu gxin al siaj infanoj,

<span id="an_78:6">78:6</span> Por ke sciu estonta generacio, la
infanoj, kiuj naskigxos, Ili levigxu kaj rakontu al siaj infanoj.

<span id="an_78:7">78:7</span> Ili metu sian fidon sur Dion, Kaj ili ne
forgesu la farojn de Dio, Kaj ili plenumu Liajn ordonojn;

<span id="an_78:8">78:8</span> Kaj ili ne estu, kiel iliaj patroj,
Generacio ribela kaj perfida, Generacio, kiu ne estis firma per sia
koro, Nek fidela al Dio per sia spirito.

<span id="an_78:9">78:9</span> La filoj de Efraim, armitaj, portantaj
pafarkon, Turnigxis malantauxen en tago de batalo;

<span id="an_78:10">78:10</span> Ili ne plenumis la interkonsenton de
Dio, Kaj rifuzis sekvi Lian instruon;

<span id="an_78:11">78:11</span> Kaj ili forgesis Liajn farojn, Kaj
Liajn miraklojn, kiujn Li aperigis al ili.

<span id="an_78:12">78:12</span> Antaux iliaj patroj Li faris miraklojn
En la lando Egipta, sur la kampo Coan.

<span id="an_78:13">78:13</span> Li fendis la maron kaj pasigis ilin,
Kaj starigis la akvon kvazaux muron;

<span id="an_78:14">78:14</span> Kaj Li kondukis ilin tage en nubo Kaj
la tutan nokton en la lumo de fajro;

<span id="an_78:15">78:15</span> Li fendis sxtonojn en la dezerto, Kaj
trinkigis ilin kvazaux el granda abismo;

<span id="an_78:16">78:16</span> Li eligis riveretojn el roko, Kaj
fluigis akvon kiel riverojn.

<span id="an_78:17">78:17</span> Sed ili plue pekis antaux Li, CXagrenis
la Plejaltulon en la dezerto;

<span id="an_78:18">78:18</span> Kaj ili incitis Dion en sia koro,
Petante mangxon pro sia kaprico;

<span id="an_78:19">78:19</span> Kaj ili parolis kontraux Dio, Kaj
diris:CXu Dio povas kovri tablon en la dezerto?

<span id="an_78:20">78:20</span> Jen Li frapis rokon, Kaj versxigxis
akvo kaj ekfluis riveroj: CXu Li povas ankaux panon doni? CXu Li
pretigos ankaux viandon por Sia popolo?

<span id="an_78:21">78:21</span> Tial la Eternulo, auxdinte, flamigxis;
Kaj fajro ekbrulis kontraux Jakob, Kaj levigxis kolero kontraux Izrael;

<span id="an_78:22">78:22</span> CXar ili ne kredis je Dio Kaj ne fidis
Lian savon.

<span id="an_78:23">78:23</span> Kaj Li ordonis el supre al la nuboj,
Kaj Li malfermis la pordojn de la cxielo;

<span id="an_78:24">78:24</span> Kaj Li pluvigis al ili manaon, por
mangxi, Kaj Li donis al ili cxielan grenon.

<span id="an_78:25">78:25</span> Panon de potenculoj cxiu mangxis; Li
sendis al ili mangxon satege.

<span id="an_78:26">78:26</span> Li kurigis tra la cxielo venton
orientan, Kaj per Sia forto Li aperigis venton sudan;

<span id="an_78:27">78:27</span> Kaj Li pluvigis sur ilin viandon kiel
polvon, Kaj flugilajn birdojn kiel apudmaran sablon;

<span id="an_78:28">78:28</span> Kaj Li faligis cxion mezen de ilia
tendaro, CXirkauxe de iliaj logxejoj.

<span id="an_78:29">78:29</span> Kaj ili mangxis kaj tre satigxis; Kaj
Li venigis al ili tion, kion ili deziris.

<span id="an_78:30">78:30</span> Sed kiam ili ankoraux ne forlasis sian
deziron Kaj ilia mangxajxo estis ankoraux en ilia busxo,

<span id="an_78:31">78:31</span> La kolero de Dio venis sur ilin Kaj
mortigis la plej eminentajn el ili, Kaj la junulojn de Izrael gxi
faligis.

<span id="an_78:32">78:32</span> Malgraux cxio cxi tio ili plue ankoraux
pekis Kaj ne kredis je Liaj mirakloj.

<span id="an_78:33">78:33</span> Kaj Li finigis iliajn tagojn en vanteco
Kaj iliajn jarojn en teruro.

<span id="an_78:34">78:34</span> Kiam Li estis mortiganta ilin, tiam ili
Lin eksercxis, Returnigxis kaj fervore vokis Dion;

<span id="an_78:35">78:35</span> Kaj ili rememoris, ke Dio estas ilia
fortikajxo Kaj Dio la Plejalta estas ilia Liberiganto.

<span id="an_78:36">78:36</span> Sed ili flatis al Li per sia busxo, Kaj
per sia lango ili mensogis al Li;

<span id="an_78:37">78:37</span> CXar ilia koro ne estis firma al Li,
Kaj ili ne estis fidelaj en Lia interligo.

<span id="an_78:38">78:38</span> Tamen Li, favorkora, pardonas pekon,
kaj Li ne pereigas, Kaj Li ofte forklinis Sian koleron, Kaj Li ne eligis
Sian tutan furiozon.

<span id="an_78:39">78:39</span> Kaj Li rememoris, ke ili estas karno,
Vento, kiu iras kaj ne revenas.

<span id="an_78:40">78:40</span> Kiom da fojoj ili cxagrenis Lin en la
dezerto Kaj indignigis Lin en la stepo!

<span id="an_78:41">78:41</span> Ripete ili incitadis Dion Kaj provokis
la Sanktulon de Izrael.

<span id="an_78:42">78:42</span> Ili ne rememoris Lian manon, La tagon,
en kiu Li liberigis ilin de premanto,

<span id="an_78:43">78:43</span> Kiam Li faris en Egiptujo Siajn signojn
Kaj Siajn miraklojn sur la kampo Coan;

<span id="an_78:44">78:44</span> Kiam Li sxangxis en sangon iliajn
riverojn kaj torentojn, Ke ili ne povis trinki.

<span id="an_78:45">78:45</span> Li sendis sur ilin insektojn, kiuj ilin
mangxis, Kaj ranojn, kiuj ilin pereigis;

<span id="an_78:46">78:46</span> Iliajn produktojn de la tero Li
fordonis al vermoj Kaj ilian laboron al akridoj;

<span id="an_78:47">78:47</span> Per hajlo Li batis iliajn vinberojn,
Kaj iliajn sikomorojn per frosto;

<span id="an_78:48">78:48</span> Li elmetis al hajlo iliajn brutojn, Kaj
iliajn pasxtatarojn al fulmo;

<span id="an_78:49">78:49</span> Li sendis sur ilin Sian flamantan
koleron, Furiozon, malbenon, kaj mizeron, Tacxmenton da malbonaj
angxeloj.

<span id="an_78:50">78:50</span> Li donis liberan vojon al Sia kolero,
Ne sxirmis kontraux la morto ilian animon, Kaj ilian vivon Li transdonis
al pesto;

<span id="an_78:51">78:51</span> Li mortigis cxiun unuenaskiton en
Egiptujo, La komencajn fortojn en la tendoj de HXam.

<span id="an_78:52">78:52</span> Kaj Li kondukis kiel sxafojn Sian
popolon, Kaj Li kondukis ilin kiel pasxtataron tra la dezerto;

<span id="an_78:53">78:53</span> Li kondukis ilin en sendangxereco, kaj
ili ne timis, Kaj iliajn malamikojn kovris la maro;

<span id="an_78:54">78:54</span> Kaj Li venigis ilin al Sia sankta limo,
Al tiu monto, kiun akiris Lia dekstra mano;

<span id="an_78:55">78:55</span> Li forpelis antaux ili popolojn, Lote
disdonis ilian heredon, Kaj logxigis en iliaj tendoj la tribojn de
Izrael.

<span id="an_78:56">78:56</span> Sed ili incitis kaj cxagrenis Dion la
Plejaltan, Kaj Liajn legxojn ili ne observis;

<span id="an_78:57">78:57</span> Ili defalis kaj perfidigxis, kiel iliaj
patroj, Returnigxis, kiel malfidinda pafarko;

<span id="an_78:58">78:58</span> Ili kolerigis Lin per siaj altajxoj,
Kaj per siaj idoloj ili Lin incitis.

<span id="an_78:59">78:59</span> Dio auxdis kaj flamigxis, Kaj forte
ekindignis kontraux Izrael;

<span id="an_78:60">78:60</span> Li forlasis Sian logxejon en SXilo, La
tendon, en kiu Li logxis inter la homoj;

<span id="an_78:61">78:61</span> Kaj Li fordonis en malliberecon Sian
forton, Kaj Sian majeston en la manon de malamiko;

<span id="an_78:62">78:62</span> Kaj Li elmetis al glavo Sian popolon,
Kaj kontraux Sia heredo Li flamigxis.

<span id="an_78:63">78:63</span> GXiajn junulojn formangxis fajro, Kaj
gxiaj junulinoj ne estis prikantataj;

<span id="an_78:64">78:64</span> GXiaj pastroj falis de glavo, Kaj gxiaj
vidvinoj ne ploris.

<span id="an_78:65">78:65</span> Sed mia Sinjoro vekigxis kiel dormanto,
Kiel fortulo, vigligita de vino.

<span id="an_78:66">78:66</span> Kaj Li batis gxiajn malamikojn
malantauxen: Eternan malhonoron Li donis al ili.

<span id="an_78:67">78:67</span> Kaj Li malsxatis la tendon de Jozef,
Kaj la tribon de Efraim Li ne elektis;

<span id="an_78:68">78:68</span> Sed Li elektis la tribon de Jehuda, La
monton Cion, kiun Li ekamis;

<span id="an_78:69">78:69</span> Kaj Li konstruis Sian sanktejon kiel
monton, Kaj kiel la teron Li fortikigis gxin por cxiam.

<span id="an_78:70">78:70</span> Kaj Li elektis Davidon, Sian sklavon,
Kaj Li prenis lin el la staloj de sxafoj.

<span id="an_78:71">78:71</span> De apud la sxafinoj Li venigis lin, Por
pasxti Lian popolon Jakob kaj Lian heredon Izrael.

<span id="an_78:72">78:72</span> Kaj li pasxtis ilin laux la fideleco de
sia koro, Kaj per lertaj manoj li ilin kondukis.

<span id="an_79:1">79:1</span> Psalmo de Asaf. Ho Dio! venis idolanoj en
Vian heredon, Malpurigis Vian sanktan templon, Faris el Jerusalem
ruinojn.

<span id="an_79:2">79:2</span> La kadavrojn de Viaj sklavoj ili donis
kiel mangxon al la birdoj de la cxielo, La karnon de Viaj fideluloj al
la bestoj de la tero;

<span id="an_79:3">79:3</span> Ili versxis ilian sangon kiel akvon,
cxirkaux Jerusalem, Kaj estis neniu, kiu ilin enterigus.

<span id="an_79:4">79:4</span> Ni farigxis hontindajxo por niaj
najbaroj, Mokatajxo kaj insultatajxo por niaj cxirkauxantoj.

<span id="an_79:5">79:5</span> GXis kiam, ho Eternulo, Vi koleros
sencxese? Kaj Via indigno brulos, kiel fajro?

<span id="an_79:6">79:6</span> Elversxu Vian koleron sur tiujn naciojn,
kiuj Vin ne konas, Kaj sur la regnojn, kiuj ne vokas Vian nomon;

<span id="an_79:7">79:7</span> CXar ili formangxis Jakobon Kaj
dezertigis lian logxejon.

<span id="an_79:8">79:8</span> Ne memoru niajn antauxajn krimojn, Rapide
atingu nin Via favorkoreco; CXar ni tre konsumigxis.

<span id="an_79:9">79:9</span> Helpu nin, ho Dio de nia savo, pro la
gloro de Via nomo; Kaj savu nin kaj pardonu al ni niajn pekojn pro Via
nomo.

<span id="an_79:10">79:10</span> Kial devas diri la popoloj:Kie estas
ilia Dio? Farigxu konata inter la popoloj antaux niaj okuloj La vengxo
por la versxita sango de Viaj sklavoj.

<span id="an_79:11">79:11</span> Venu al Vi la gxemoj de la
malliberuloj; Per la grandeco de Via brako liberigu tiujn, kiuj estas
kondamnitaj al morto;

<span id="an_79:12">79:12</span> Kaj redonu al niaj najbaroj sepoble en
ilian sinon la malhonoron, Per kiu ili malhonoris Vin, ho mia Sinjoro!

<span id="an_79:13">79:13</span> Kaj ni, Via popolo kaj la sxafoj de Via
pasxtataro, Eterne Vin dankos, De generacio al generacio ni rakontos
Vian gloron.

<span id="an_80:1">80:1</span> Al la hxorestro. Por sxosxanoj. Atesto de
Asaf. Psalmo. Ho Pasxtisto de Izrael, auxskultu; Vi, kiu kondukas
Jozefon, kiel sxafojn, Vi, kiu sidas sur keruboj, aperu!

<span id="an_80:2">80:2</span> Antaux Efraim kaj Benjamen kaj Manase
veku Vian forton, Kaj venu, por savi nin.

<span id="an_80:3">80:3</span> Ho Dio, revenigu nin kaj lumigu Vian
vizagxon, Por ke ni estu savitaj.

<span id="an_80:4">80:4</span> Ho Eternulo, Dio Cebaot, GXis kiam Vi
kolere repusxos la pregxon de Via popolo?

<span id="an_80:5">80:5</span> Vi mangxigis al ili panon larman, Kaj Vi
trinkigis al ili larmojn per granda mezuro.

<span id="an_80:6">80:6</span> Vi faris nin objekto de disputo por niaj
najbaroj; Kaj niaj malamikoj nin mokas.

<span id="an_80:7">80:7</span> Ho Dio Cebaot! revenigu nin kaj lumigu
Vian vizagxon, Por ke ni estu savitaj.

<span id="an_80:8">80:8</span> Vinberbrancxon el Egiptujo Vi elportis,
Vi forpelis popolojn kaj gxin plantis;

<span id="an_80:9">80:9</span> Vi purigis lokon por gxi; Kaj gxi
profundigis siajn radikojn kaj plenigis la tutan landon;

<span id="an_80:10">80:10</span> Montojn kovris gxia ombro, Kaj gxiaj
brancxoj farigxis kiel cedroj de Dio.

<span id="an_80:11">80:11</span> GXi etendis siajn brancxojn gxis la
maro Kaj siajn brancxetojn gxis la Rivero.

<span id="an_80:12">80:12</span> Kial Vi detruis gxiajn barilojn, Ke
cxiuj pasantoj gxin sxiras?

<span id="an_80:13">80:13</span> Subfosas gxin arbara apro, Kaj kampa
besto gxin mordas.

<span id="an_80:14">80:14</span> Ho Dio Cebaot, returnigxu; Rigardu el
la cxielo kaj vidu, kaj rememoru tiun vinbertrunkon,

<span id="an_80:15">80:15</span> Kaj sxirmu tion, kion plantis Via
dekstra mano, Kaj la kreskajxidon, kiun Vi fortikigis por Vi.

<span id="an_80:16">80:16</span> GXi estas bruligita de fajro, krevinta;
De Via minaca vizagxo ili pereis.

<span id="an_80:17">80:17</span> Via brako estu super la viro de Via
dekstra mano, Super la homido, kiun Vi fortikigis por Vi.

<span id="an_80:18">80:18</span> Kaj ni ne foriros de Vi; Vivigu nin,
kaj ni vokos Vian nomon.

<span id="an_80:19">80:19</span> Ho Eternulo, Dio Cebaot! revenigu nin,
lumigu Vian vizagxon, Por ke ni estu savitaj.

<span id="an_81:1">81:1</span> Al la hxorestro. Por la gitito. De Asaf.
Lauxte kantu al Dio, nia forto; GXoje kriu al la Dio de Jakob.

<span id="an_81:2">81:2</span> Sonigu kanton, donu tamburinon, CXarman
harpon, kaj psalteron.

<span id="an_81:3">81:3</span> Muziku per korno en novmonato, Je la
plenluno, en la tago de nia festo.

<span id="an_81:4">81:4</span> CXar gxi estas legxo por Izrael Kaj
ordono de la Dio de Jakob.

<span id="an_81:5">81:5</span> Li arangxis gxin kiel ateston por Jozef,
Kiam Li eliris kontraux la landon Egiptan. Lingvon, kiun mi ne konas, mi
auxdis:

<span id="an_81:6">81:6</span> Mi liberigis lian dorson de sxargxo, Liaj
manoj liberigxis de korboj.

<span id="an_81:7">81:7</span> En la mizero vi vokis, kaj Mi vin helpis;
Mi respondis al vi en mistera loko de tondro; Mi esploris vin cxe la
akvo de Malpaco. Sela.

<span id="an_81:8">81:8</span> Auxdu, ho Mia popolo, Mi atestos al vi;
Ho Izrael, se vi Min auxskultus!

<span id="an_81:9">81:9</span> Ne estu cxe vi alia dio; Kaj ne adoru
fremdan dion.

<span id="an_81:10">81:10</span> Mi estas la Eternulo, via Dio, Kiu
elkondukis vin el la lando Egipta; Malfermu largxe vian busxon, kaj Mi
gxin plenigos.

<span id="an_81:11">81:11</span> Sed Mia popolo ne auxskultis Mian
vocxon, Izrael ne obeis Min.

<span id="an_81:12">81:12</span> Kaj Mi lasis ilin al la kaprico de ilia
koro, Ke ili iru laux siaj intencoj.

<span id="an_81:13">81:13</span> Ho, se Mia popolo auxskultus Min, Se
Izrael irus per Miaj vojoj!

<span id="an_81:14">81:14</span> Rapide Mi faligus iliajn malamikojn,
Kaj kontraux iliajn premantojn Mi direktus Mian manon.

<span id="an_81:15">81:15</span> La malamantoj de la Eternulo humiligxus
antaux Li, Kaj ilia bonstato estus eterna.

<span id="an_81:16">81:16</span> Kaj Mi mangxigus al ili grason de
tritiko, Kaj Mi satigus vin per mielo el roko.

<span id="an_82:1">82:1</span> Psalmo de Asaf. Dio starigxis en Dia
anaro; Inter la dioj Li jugxas.

<span id="an_82:2">82:2</span> GXis kiam vi jugxos maljuste, Kaj
privilegios la personojn de malvirtuloj? Sela.

<span id="an_82:3">82:3</span> Estu justaj al malricxulo kaj orfo;
Rilate afliktiton kaj senhavulon estu virtaj.

<span id="an_82:4">82:4</span> Liberigu malricxulon kaj mizerulon; El la
mano de malvirtulo ilin savu.

<span id="an_82:5">82:5</span> Ili ne scias kaj ne komprenas, En mallumo
ili marsxas; Eksxanceligxis cxiuj fundamentoj de la tero.

<span id="an_82:6">82:6</span> Mi diris:Vi estas dioj, Kaj cxiuj vi
estas filoj de la Plejaltulo;

<span id="an_82:7">82:7</span> Sed vi mortos, kiel homoj, Kaj vi falos,
kiel cxiu el la potenculoj.

<span id="an_82:8">82:8</span> Levigxu, ho Dio, jugxu la teron; CXar Vi
heredas cxiujn popolojn.

<span id="an_83:1">83:1</span> Kanto-psalmo de Asaf. Ho Dio, ne silentu;
Ne estu senparola kaj ne restu trankvila, ho Dio!

<span id="an_83:2">83:2</span> CXar jen Viaj malamikoj ekbruis, Kaj Viaj
malamantoj levis la kapon.

<span id="an_83:3">83:3</span> Kontraux Via popolo ili sekrete
konspiras, Kaj ili konsiligxas kontraux Viaj gardatoj.

<span id="an_83:4">83:4</span> Ili diris:Ni iru, kaj ni ekstermu ilin el
inter la popoloj, Ke oni ne plu rememoru la nomon de Izrael.

<span id="an_83:5">83:5</span> CXar ili unuanime interkonsentis, Ili
faris interligon kontraux Vi:

<span id="an_83:6">83:6</span> La tendoj de Edom kaj la Isxmaelidoj,
Moab kaj la Hagaridoj,

<span id="an_83:7">83:7</span> Gebal kaj Amon kaj Amalek, La Filisxtoj
kun la logxantoj de Tiro;

<span id="an_83:8">83:8</span> Ankaux Asirio aligxis al ili Kaj farigxis
helpo al la idoj de Lot. Sela.

<span id="an_83:9">83:9</span> Faru al ili, kiel al Midjan, Kiel al
Sisera, kiel al Jabin cxe la torento Kisxon,

<span id="an_83:10">83:10</span> Kiuj estis ekstermitaj en En-Dor Kaj
farigxis sterko por la tero.

<span id="an_83:11">83:11</span> Agu kun iliaj princoj kiel kun Oreb kaj
Zeeb, Kaj kun cxiuj iliaj estroj kiel kun Zebahx kaj Calmuna,

<span id="an_83:12">83:12</span> Kiuj diris:Ni ekposedu la logxejon de
Dio!

<span id="an_83:13">83:13</span> Ho mia Dio, similigu ilin al
turnigxanta polvo, Al pajlrestajxo antaux vento.

<span id="an_83:14">83:14</span> Kiel fajro bruligas arbaron, Kaj kiel
flamo bruldezertigas montojn,

<span id="an_83:15">83:15</span> Tiel pelu ilin per Via ventego, Kaj per
Via fulmotondro ilin timigu.

<span id="an_83:16">83:16</span> Plenigu ilian vizagxon per malhonoro,
Por ke ili turnigxu al Via nomo, ho Eternulo.

<span id="an_83:17">83:17</span> Ili estu hontigitaj kaj timigitaj por
cxiam, Ili malhonorigxu kaj pereu.

<span id="an_83:18">83:18</span> Kaj ili eksciu, ke Vi, kies nomo estas
ETERNULO, Estas sola Plejaltulo super la tuta tero.

<span id="an_84:1">84:1</span> Al la hxorestro. Por la gitito. Psalmo de
la Korahxidoj. Kiel cxarmaj estas Viaj logxejoj, ho Eternulo Cebaot!

<span id="an_84:2">84:2</span> Mia animo deziras kaj sopiras al la
kortoj de la Eternulo; Mia koro kaj mia korpo sentas ravon pri la viva
Dio.

<span id="an_84:3">84:3</span> Ecx birdo trovas domon kaj hirundo neston
por si, En kiu gxi tenas siajn idojn: Viajn altarojn, ho Eternulo
Cebaot, mia Regxo kaj mia Dio.

<span id="an_84:4">84:4</span> Felicxaj estas tiuj, kiuj logxas en Via
domo: Ili lauxdas Vin konstante. Sela.

<span id="an_84:5">84:5</span> Felicxaj estas la homoj, kies forto estas
en Vi, Kaj en kies koro estas Viaj vojoj;

<span id="an_84:6">84:6</span> Kiuj pasas tra la Valo de Ploro kaj faras
tie fontojn, Kaj la printempa pluvo gxin kovras per benoj;

<span id="an_84:7">84:7</span> Ili iras de forto al forto, Aperas antaux
Dio sur Cion.

<span id="an_84:8">84:8</span> Ho Eternulo, Dio Cebaot, auxdu mian
pregxon; Auxskultu, ho Dio de Jakob! Sela.

<span id="an_84:9">84:9</span> Nia sxildo, vidu, ho Dio, Kaj rigardu la
vizagxon de Via sanktoleito.

<span id="an_84:10">84:10</span> CXar tago en Viaj kortoj estas pli
bona, ol mil aliaj: Mi preferas stari sur la sojlo de la domo de mia
Dio, Ol logxi en tendoj de malvirto.

<span id="an_84:11">84:11</span> CXar Dio, la Eternulo, estas suno kaj
sxildo; Favoron kaj honoron donas la Eternulo; Li ne domagxas bonon al
tiuj, kiuj iras en virto.

<span id="an_84:12">84:12</span> Ho Eternulo Cebaot, bone estas al la
homo, kiu Vin fidas.

<span id="an_85:1">85:1</span> Al la hxorestro. Psalmo de la Korahxidoj.
Vi korfavoris, ho Eternulo, Vian landon, Vi revenigis la forkaptitojn de
Jakob;

<span id="an_85:2">85:2</span> Vi pardonis la kulpon de Via popolo, Vi
kovris cxiujn gxiajn pekojn. Sela.

<span id="an_85:3">85:3</span> Vi retenis Vian tutan koleron, Forlasis
Vian furiozon.

<span id="an_85:4">85:4</span> Turnu Vin al ni, ho Dio de nia savo, Kaj
cxesigu Vian koleron kontraux ni.

<span id="an_85:5">85:5</span> CXu eterne Vi nin koleros, Dauxrigos Vian
koleron de generacio al generacio?

<span id="an_85:6">85:6</span> CXu Vi ne revivigos nin denove, Ke Via
popolo gxoju per Vi?

<span id="an_85:7">85:7</span> Aperigu al ni, ho Eternulo, Vian favoron,
Kaj Vian helpon donu al ni.

<span id="an_85:8">85:8</span> Mi auxdu, kion diras Dio, la Eternulo;
CXar Li deklaros pacon al Sia popolo kaj al Siaj fideluloj, Ke ili ne
reiru al malsagxeco.

<span id="an_85:9">85:9</span> Jam proksima estas Lia helpo al tiuj,
kiuj Lin timas, Por ke ekregu honoro en nia lando.

<span id="an_85:10">85:10</span> Bono kaj vero renkontigxas, Justeco kaj
paco sin kisas.

<span id="an_85:11">85:11</span> Vero elkreskas el la tero, Kaj justeco
rigardas el la cxielo.

<span id="an_85:12">85:12</span> Kaj la Eternulo donos bonon, Kaj nia
tero donos siajn produktojn.

<span id="an_85:13">85:13</span> Justeco iros antaux Li Kaj faros vojon
por Liaj pasxoj.

<span id="an_86:1">86:1</span> Pregxo de David. Klinu, ho Eternulo, Vian
orelon, auxskultu min; CXar mi estas mizera kaj malricxa.

<span id="an_86:2">86:2</span> Konservu mian animon, cxar mi estas
fidela; Ho Vi, mia Dio, helpu Vian sklavon, kiu fidas Vin.

<span id="an_86:3">86:3</span> Korfavoru min, ho mia Sinjoro, CXar mi
vokas al Vi la tutan tagon.

<span id="an_86:4">86:4</span> GXojigu la animon de Via sklavo, CXar al
Vi, ho mia Sinjoro, mi levas mian animon.

<span id="an_86:5">86:5</span> CXar Vi, mia Sinjoro, estas bona kaj
pardonema Kaj tre favora por cxiuj, kiuj Vin vokas.

<span id="an_86:6">86:6</span> Auxskultu, ho Eternulo, mian pregxon, Kaj
atentu la vocxon de mia petego.

<span id="an_86:7">86:7</span> En tago de mia sufero mi Vin vokas, Por
ke Vi auxskultu min.

<span id="an_86:8">86:8</span> Ne ekzistas simila al Vi inter la dioj,
ho mia Sinjoro, Kaj ne ekzistas faroj kiel Viaj.

<span id="an_86:9">86:9</span> CXiuj popoloj, kiujn Vi kreis, venos kaj
klinigxos antaux Via vizagxo, ho mia Sinjoro, Kaj honoros Vian nomon.

<span id="an_86:10">86:10</span> CXar Vi estas granda kaj Vi faras
miraklojn; Vi sola estas Dio.

<span id="an_86:11">86:11</span> Montru al mi, ho Eternulo, Vian vojon,
por ke mi iru en Via vero; Dedicxu mian koron al la respektado de Via
nomo.

<span id="an_86:12">86:12</span> Mi dankos Vin, ho mia Sinjoro, mia Dio,
per mia tuta koro, Kaj mi honoros Vian nomon eterne.

<span id="an_86:13">86:13</span> CXar granda estas Via boneco al mi; Kaj
Vi savis mian animon el la profundo de SXeol.

<span id="an_86:14">86:14</span> Ho Dio, fieruloj levigxis kontraux mi,
Kaj anaro da premantoj sercxas mian animon Kaj ne havas Vin antaux si.

<span id="an_86:15">86:15</span> Sed Vi, mia Sinjoro, estas Dio
kompatema kaj favorkora, Longetolerema kaj tre bona kaj verama.

<span id="an_86:16">86:16</span> Turnu Vin al mi kaj korfavoru min, Donu
Vian forton al Via sklavo, Kaj helpu la filon de Via sklavino.

<span id="an_86:17">86:17</span> Faru super mi signon por bono, Por ke
miaj malamantoj vidu kaj hontigxu, CXar Vi, ho Eternulo, min helpos kaj
konsolos.

<span id="an_87:1">87:1</span> De la Korahxidoj. Psalmo-kanto. Lia
fundamento estas sur la sanktaj montoj.

<span id="an_87:2">87:2</span> La Eternulo amas la pordegojn de Cion Pli
ol cxiujn logxejojn de Jakob.

<span id="an_87:3">87:3</span> Glorajxojn Li rakontas pri vi, ho urbo de
Dio. Sela.

<span id="an_87:4">87:4</span> Mi parolas al miaj konatoj pri Egiptujo
kaj Babel, Ankaux pri Filisxtujo kaj Tiro kun Etiopujo: Jen tiu tie
naskigxis.

<span id="an_87:5">87:5</span> Sed pri Cion oni diras:Tiu kaj tiu tie
naskigxis, Kaj Li, la Plejaltulo, gxin fortikigas.

<span id="an_87:6">87:6</span> La Eternulo notos, enskribante la
popolojn: CXi tiu tie naskigxis. Sela.

<span id="an_87:7">87:7</span> Kaj la kantistoj kaj muzikistoj: CXiuj
miaj fontoj estas en Vi.

<span id="an_88:1">88:1</span> Kanto-psalmo de la orahxidoj. Al la
hxorestro. Por mahxalat-leanoto. Instruo de Heman, la Ezrahxido. Ho
Eternulo, Dio de mia savo! Tage kaj nokte mi krias antaux Vi.

<span id="an_88:2">88:2</span> Mia pregxo venu antaux Vian vizagxon;
Klinu Vian orelon al mia ploro.

<span id="an_88:3">88:3</span> CXar mia animo trosatigxis de malbonoj
Kaj mia vivo atingis SXeolon.

<span id="an_88:4">88:4</span> Mi similigxis al la forirantoj en la
tombon; Mi farigxis kiel viro sen fortoj,

<span id="an_88:5">88:5</span> Etendita inter mortintoj; Kiel
mortigitoj, kusxantaj en la tombo, Kiujn Vi jam ne rememoras Kaj kiuj
estas forigitaj for de Via mano.

<span id="an_88:6">88:6</span> Vi metis min en la plej profundan foson,
En mallumon, en abismon.

<span id="an_88:7">88:7</span> Pezas sur mi Via furiozo, Kaj per cxiuj
Viaj ondoj Vi min premas. Sela.

<span id="an_88:8">88:8</span> Vi malproksimigis de mi miajn konatojn,
Vi faris min abomenajxo por ili; Mi estas ensxlosita, kaj mi ne povas
eliri.

<span id="an_88:9">88:9</span> Mia okulo mallumigxis de malgxojo; Mi
vokas Vin, ho Eternulo, cxiutage, Mi etendas al Vi miajn manojn.

<span id="an_88:10">88:10</span> CXu por mortintoj Vi faros miraklojn?
CXu malvivuloj levigxos kaj gloros Vin? Sela.

<span id="an_88:11">88:11</span> CXu en la tombo estos rakontata Via
boneco, Kaj fidindeco en la abismo?

<span id="an_88:12">88:12</span> CXu en la mallumo estos konataj Viaj
mirakloj, Kaj Via justeco en la lando de forgeso?

<span id="an_88:13">88:13</span> Sed mi vokas al Vi, ho Eternulo, Kaj
matene mia pregxo Vin renkontas.

<span id="an_88:14">88:14</span> Kial, ho Eternulo, Vi forpusxas mian
animon? Kial Vi kasxas Vian vizagxon de mi?

<span id="an_88:15">88:15</span> Mi estas mizera kaj senforta detempe de
la juneco; Mi portas Viajn terurojn, mi konsumigxas.

<span id="an_88:16">88:16</span> Venis sur min Via furiozo, Viaj timigoj
min dispremas.

<span id="an_88:17">88:17</span> Ili cxirkauxas min, kiel akvo,
cxiutage; Ili tute min cxirkauxsiegxas.

<span id="an_88:18">88:18</span> Vi malproksimigis de mi amanton kaj
amikon; Miaj konatoj estas en mallumo.

<span id="an_89:1">89:1</span> Instruo de Etan, la Ezrahxido. La
favorfarojn de la Eternulo mi kantos eterne; De generacio al generacio
mi sciigos Vian fidelecon per mia busxo.

<span id="an_89:2">89:2</span> CXar mi diris:Por eterne estas
fundamentita la boneco, En la cxielo estas fortikigita Via fideleco.

<span id="an_89:3">89:3</span> Mi faris interligon kun Mia elektito. Mi
jxuris al David, Mia sklavo:

<span id="an_89:4">89:4</span> Por eterne Mi fortikigos vian semon, Kaj
Mi konstruis vian tronon por cxiuj generacioj. Sela.

<span id="an_89:5">89:5</span> Kaj la cxielo gloras Viajn miraklojn, ho
Eternulo, Kaj Vian fidelecon en la anaro de la sanktuloj.

<span id="an_89:6">89:6</span> CXar kiu en la cxielo estas egala al la
Eternulo? Kiu estas simila al la Eternulo inter la potenculoj?

<span id="an_89:7">89:7</span> Dio estas potenca en la anaro de la
sanktuloj, Kaj timinda por cxiuj, kiuj Lin cxirkauxas.

<span id="an_89:8">89:8</span> Ho Eternulo, Dio Cebaot, Kiu estas
potenca kiel Vi, ho Eternulo? Kaj Via fideleco estas en cxio, kio Vin
cxirkauxas.

<span id="an_89:9">89:9</span> Vi regas la malkvietecon de la maro; Kiam
levigxas gxiaj ondoj, Vi ilin kvietigas.

<span id="an_89:10">89:10</span> Vi faligis Rahabon, kiel mortigiton;
Per Via forta brako Vi diskurigis Viajn malamikojn.

<span id="an_89:11">89:11</span> Al Vi apartenas la cxielo, kaj ankaux
al Vi apartenas la tero; La universon, kaj cxion, kio gxin plenigas, Vi
fondis.

<span id="an_89:12">89:12</span> La nordon kaj la sudon Vi kreis; Tabor
kaj HXermon prikantas Vian nomon.

<span id="an_89:13">89:13</span> Vi havas brakon kun forto; Potenca
estas Via mano, alta estas Via dekstra.

<span id="an_89:14">89:14</span> Virto kaj justeco estas la fundamento
de Via trono; Boneco kaj vero iras antaux Via vizagxo.

<span id="an_89:15">89:15</span> Felicxa estas la popolo, kiu konas
trumpetadon; Ho Eternulo, en la lumo de Via vizagxo ili marsxas;

<span id="an_89:16">89:16</span> Pro Via nomo ili gxojas la tutan tagon,
Kaj ili fieras pro Via justeco.

<span id="an_89:17">89:17</span> CXar Vi estas la beleco de ilia forto;
Kaj pro Via favoro altigxas nia korno.

<span id="an_89:18">89:18</span> CXar de la Eternulo estas nia sxildo,
Kaj de la Sanktulo de Izrael estas nia regxo.

<span id="an_89:19">89:19</span> Tiam Vi parolis en vizio al Viaj
fideluloj, Kaj Vi diris:Mi sendis helpon al heroo, Mi altigis elektiton
el la popolo.

<span id="an_89:20">89:20</span> Mi trovis Davidon, Mian sklavon, Per
Mia sankta oleo Mi lin sxmiris.

<span id="an_89:21">89:21</span> Mia mano lin subtenos, Kaj Mia brako
lin fortikigos.

<span id="an_89:22">89:22</span> Ne venkos lin malamiko, Kaj malbonagulo
lin ne premos.

<span id="an_89:23">89:23</span> Kaj Mi disbatos antaux lia vizagxo
liajn malamikojn, Kaj liajn malamantojn Mi frapos.

<span id="an_89:24">89:24</span> Kaj Mia fideleco kaj Mia favoro estas
kun li; Kaj per Mia nomo altigxos lia korno.

<span id="an_89:25">89:25</span> Kaj Mi etendos super la maron lian
brakon Kaj super la riverojn lian dekstran manon.

<span id="an_89:26">89:26</span> Li vokos Min:Vi estas mia patro, Mia
Dio, kaj la roko de mia savo.

<span id="an_89:27">89:27</span> Kaj Mi faros lin unuenaskito, CXefo
super la regxoj de la tero.

<span id="an_89:28">89:28</span> Por cxiam Mi konservos al li Mian
favoron; Kaj Mia interligo kun li estos fidela.

<span id="an_89:29">89:29</span> Kaj lian semon Mi faros eterna, Kaj
lian tronon longedauxra kiel la cxielo.

<span id="an_89:30">89:30</span> Se liaj filoj forlasos Mian instruon
Kaj ne iros laux Miaj legxoj;

<span id="an_89:31">89:31</span> Se Miajn decidojn ili malplenumos Kaj
Miajn ordonojn ili ne observos:

<span id="an_89:32">89:32</span> Tiam Mi per bastono punos ilian pekon
Kaj per batoj ilian krimon;

<span id="an_89:33">89:33</span> Sed Mian favoron Mi ne forprenos de li,
Kaj Mian fidelecon Mi ne perfidos;

<span id="an_89:34">89:34</span> Mi ne malplenumos Mian interligon, Kaj
tion, kio eliris el Mia busxo, Mi ne sxangxos.

<span id="an_89:35">89:35</span> Unu aferon Mi jxuris per Mia sankteco:
Mi ne perfidos al David;

<span id="an_89:36">89:36</span> Lia semo estos eterna, Kaj lia trono
estos kiel la suno antaux Mi.

<span id="an_89:37">89:37</span> Kiel la luno, gxi staros eterne, Kaj
kiel la atestulo en la cxielo gxi estos fidinda. Sela.

<span id="an_89:38">89:38</span> Sed nun Vi forpusxis kaj malestimis, Vi
koleris Vian sanktoleiton.

<span id="an_89:39">89:39</span> Vi disigis la interligon kun Via
sklavo, JXetis sur la teron lian kronon.

<span id="an_89:40">89:40</span> Vi detruis cxiujn liajn barilojn,
Ruinigis liajn fortikajxojn.

<span id="an_89:41">89:41</span> Prirabas lin cxiuj pasantoj; Li
farigxis mokatajxo por siaj najbaroj.

<span id="an_89:42">89:42</span> Vi altigis la dekstran manon de liaj
malamikoj, Vi gxojigis cxiujn liajn kontrauxulojn.

<span id="an_89:43">89:43</span> Vi returnis la trancxon de lia glavo,
Kaj ne subtenis lin en la milito.

<span id="an_89:44">89:44</span> Vi forigis lian brilon, Kaj lian tronon
Vi jxetis sur la teron.

<span id="an_89:45">89:45</span> Vi mallongigis la tagojn de lia juneco,
Vi kovris lin per honto. Sela.

<span id="an_89:46">89:46</span> GXis kiam, ho Eternulo, Vi kasxos Vin
sencxese Kaj Via kolerego brulos kiel fajro?

<span id="an_89:47">89:47</span> Ho, rememoru, kia estas la dauxro de
mia vivo, Por kia vantajxo Vi kreis cxiujn homidojn.

<span id="an_89:48">89:48</span> Kiu homo vivas kaj neniam vidos morton,
Savos sian animon de la mano de SXeol? Sela.

<span id="an_89:49">89:49</span> Kie estas Viaj antauxaj favorfaroj, mia
Sinjoro, Pri kiuj Vi jxuris al David per Via fideleco?

<span id="an_89:50">89:50</span> Rememoru, mia Sinjoro, la malhonoron de
Viaj sklavoj, Kiun mi portas en mia brusto de cxiuj multaj popoloj,

<span id="an_89:51">89:51</span> Kaj per kiu malhonoras Viaj malamikoj,
ho Eternulo, Per kiu ili malhonoras la pasxosignojn de Via sanktoleito.

<span id="an_89:52">89:52</span> Glorata estu la Eternulo eterne. Amen,
kaj Amen!

<span id="an_90:1">90:1</span> Pregxo de Moseo, homo de Dio. Mia
Sinjoro, Vi estis por ni logxejo De generacio al generacio.

<span id="an_90:2">90:2</span> Antaux ol la montoj naskigxis Kaj Vi
kreis la teron kaj la mondon, Kaj de eterne gxis eterne, Vi estas Dio.

<span id="an_90:3">90:3</span> Vi venigas homon al polvo; Kaj Vi
diras:Revenu, homidoj.

<span id="an_90:4">90:4</span> CXar mil jaroj estas en Viaj okuloj Kiel
la hierauxa tago, kiu pasis, Kaj kiel nokta gardoparto.

<span id="an_90:5">90:5</span> Vi forfluigas ilin torente, ili estas
kiel songxo; Matene ili renovigxas kiel herbo:

<span id="an_90:6">90:6</span> Matene gxi floras kaj gxermas, Vespere
gxi dehakigxas kaj sekigxas.

<span id="an_90:7">90:7</span> Jes, ni pereas de Via kolero, Kaj de Via
kolerego ni neniigxas.

<span id="an_90:8">90:8</span> Vi metis niajn malbonagojn antaux Vin,
Nian kasxitajxon antaux la lumon de Via vizagxo.

<span id="an_90:9">90:9</span> CXar cxiuj niaj tagoj pasis sub Via
kolero, Malaperis niaj jaroj, kiel sono.

<span id="an_90:10">90:10</span> La dauxro de nia vivo estas sepdek
jaroj, Kaj cxe forteco okdek jaroj; Kaj ilia tuta majesto estas penado
kaj suferado, CXar gxi forkuras rapide kaj ni forflugas.

<span id="an_90:11">90:11</span> Kiu scias la forton de Via kolero, Vian
timindecon kaj Vian indignon?

<span id="an_90:12">90:12</span> Instruu nin kalkuli niajn tagojn, Por
ke ni akiru sagxan koron.

<span id="an_90:13">90:13</span> Returnu Vin, ho Eternulo! Kiel longe?
Kaj kompatu Viajn sklavojn.

<span id="an_90:14">90:14</span> Satigu nin matene per Via boneco; Kaj
ni kantos kaj gxojos en la dauxro de nia tuta vivo.

<span id="an_90:15">90:15</span> GXojigu nin tiel longe, kiel Vi nin
premis, Tiom da jaroj, kiom ni vidis mizeron.

<span id="an_90:16">90:16</span> Al Viaj sklavoj aperu Viaj faroj, Kaj
Via beleco al iliaj infanoj.

<span id="an_90:17">90:17</span> Kaj la favoro de la Eternulo, nia Dio,
estu super ni; Kaj la faron de niaj manoj fortikigu al ni, Kaj fortikigu
la faron de niaj manoj.

<span id="an_91:1">91:1</span> Kiu logxas sub la sxirmo de la
Plejaltulo, Tiu ripozas en la ombro de la Plejpotenculo.

<span id="an_91:2">91:2</span> Mi diras al la Eternulo:Mia rifugxejo kaj
mia fortikajxo Estas Dio, kiun mi fidas.

<span id="an_91:3">91:3</span> CXar Li savos vin de la reto de kaptisto,
De la pereiga pesto.

<span id="an_91:4">91:4</span> Per Siaj plumoj Li sxirmos vin, Kaj sub
Liaj flugiloj vi rifugxos; Lia fideleco estas sxildo kaj kiraso.

<span id="an_91:5">91:5</span> Ne timu la teruron de nokto, Nek sagon,
kiu flugas tage,

<span id="an_91:6">91:6</span> Nek peston, kiu iras en mallumo, Nek
epidemion, kiu ekstermas tagmeze.

<span id="an_91:7">91:7</span> CXe via flanko falos milo, Kaj dek miloj
cxe via dekstra flanko; Sed vin gxi ne tusxos.

<span id="an_91:8">91:8</span> Vi nur rigardos per viaj okuloj, Kaj vi
vidos la redonon al la malvirtuloj.

<span id="an_91:9">91:9</span> CXar Vi, ho Eternulo, estas mia defendo!
La Plejaltulon vi elektis kiel vian rifugxejon.

<span id="an_91:10">91:10</span> Ne trafos vin malbono, Kaj frapo ne
atingos vian tendon.

<span id="an_91:11">91:11</span> CXar al Siaj angxeloj Li ordonis pri
vi, Ke ili vin gardu sur cxiuj viaj vojoj.

<span id="an_91:12">91:12</span> Sur la manoj ili vin portos, Por ke vi
ne falpusxigxu sur sxtono per via piedo.

<span id="an_91:13">91:13</span> Sur leonon kaj aspidon vi pasxos, Vi
piedpremos leonidon kaj drakon.

<span id="an_91:14">91:14</span> CXar li ekamis Min, tial Mi lin savos;
Mi defendos lin, cxar li konas Mian nomon.

<span id="an_91:15">91:15</span> Li vokos Min, kaj Mi lin auxskultos; Mi
estos kun li en mizero; Mi lin liberigos kaj honoratigos.

<span id="an_91:16">91:16</span> Mi satigos lin per longa vivo, Kaj
aperigos al li Mian helpon.

<span id="an_92:1">92:1</span> Psalmo-kanto por la tago sabata. Bone
estas glori la Eternulon Kaj prikanti Vian nomon, ho Plejaltulo;

<span id="an_92:2">92:2</span> Rakonti matene pri Via boneco Kaj nokte
pri Via fideleco,

<span id="an_92:3">92:3</span> Sur dekkorda instrumento kaj sur
psaltero, Per solenaj sonoj de harpo.

<span id="an_92:4">92:4</span> CXar Vi gxojigis min, ho Eternulo, per
Viaj agoj; La farojn de Viaj manoj mi prikantos.

<span id="an_92:5">92:5</span> Kiel grandaj estas Viaj faroj, ho
Eternulo! Tre profundaj estas Viaj pensoj.

<span id="an_92:6">92:6</span> Malklerulo ne scias, Kaj malsagxulo tion
ne komprenas.

<span id="an_92:7">92:7</span> Kiam malvirtuloj verdestas kiel herbo Kaj
cxiuj malbonaguloj floras, Tio kondukas al ilia ekstermigxo por eterne.

<span id="an_92:8">92:8</span> Kaj Vi estas alta eterne, ho Eternulo.

<span id="an_92:9">92:9</span> CXar jen Viaj malamikoj, ho Eternulo, Jen
Viaj malamikoj pereas, Diskuras cxiuj malbonaguloj.

<span id="an_92:10">92:10</span> Sed mian kornon Vi altigas kiel la
kornon de bubalo; Mi estas oleita per fresxa oleo.

<span id="an_92:11">92:11</span> Kaj mia okulo rigardas miajn
malamikojn; Pri la malbonaguloj, miaj kontrauxuloj, auxdas miaj oreloj.

<span id="an_92:12">92:12</span> Virtulo verdestas, kiel palmo, Staras
alte, kiel cedro sur Lebanon.

<span id="an_92:13">92:13</span> Plantitaj en la domo de la Eternulo,
Ili verdestas en la kortoj de nia Dio.

<span id="an_92:14">92:14</span> Ili floras ankoraux en la maljuneco,
Estas sukplenaj kaj fresxaj,

<span id="an_92:15">92:15</span> Por sciigi, ke la Eternulo estas justa,
Mia fortikajxo, kaj ne ekzistas en Li maljusteco.

<span id="an_93:1">93:1</span> La Eternulo regxas; Li estas vestita de
majesto; La Eternulo estas vestita kaj zonita de potenco; Kaj
fortikigita estas la mondo, ke gxi ne sxanceligxu.

<span id="an_93:2">93:2</span> De antikve estas fortika Via trono; Vi
estas de eterne.

<span id="an_93:3">93:3</span> Levas la riveroj, ho Eternulo, levas la
riveroj sian vocxon, Levas la riveroj sian bruon;

<span id="an_93:4">93:4</span> Pli ol la bruo de multego da akvo, Ol la
potencaj ondoj de la maro, Potenca estas la Eternulo en la altajxo.

<span id="an_93:5">93:5</span> Viaj legxoj estas tre fidindaj; Via domo
estas ornamita de sankteco, Ho Eternulo, por eterne.

<span id="an_94:1">94:1</span> Dio de vengxo, ho Eternulo, Dio de
vengxo, aperu!

<span id="an_94:2">94:2</span> Levigxu, Jugxanto de la tero; Redonu la
meritajxon al la fieruloj.

<span id="an_94:3">94:3</span> Kiel longe la malvirtuloj, ho Eternulo,
Kiel longe la malvirtuloj triumfos?

<span id="an_94:4">94:4</span> Ili estas malhumilaj, parolas
arogantajxon; Fanfaronas cxiuj malbonaguloj.

<span id="an_94:5">94:5</span> Vian popolon, ho Eternulo, ili premas,
Kaj Vian heredon ili turmentas.

<span id="an_94:6">94:6</span> Vidvinon kaj fremdulon ili mortigas, Kaj
orfojn ili bucxas.

<span id="an_94:7">94:7</span> Kaj ili diras:La Eternulo ne vidas, Kaj
la Dio de Jakob ne scias.

<span id="an_94:8">94:8</span> Komprenu, senprudentuloj en la popolo;
Kaj vi, malsagxuloj, kiam vi sagxigxos?

<span id="an_94:9">94:9</span> CXu ne auxdas Tiu, kiu arangxis orelon?
CXu ne vidas Tiu, kiu kreis okulon?

<span id="an_94:10">94:10</span> CXu ne punas la gxustiganto de la
popoloj, Kiu instruas al homo scion?

<span id="an_94:11">94:11</span> La Eternulo scias la pensojn de homo,
Ke ili estas vantaj.

<span id="an_94:12">94:12</span> Bone estas al la homo, kiun Vi, ho
Eternulo, gxustigas, Kaj al kiu Vi instruas Vian legxon,

<span id="an_94:13">94:13</span> Por trankviligi lin en la malbonaj
tagoj, GXis estos pretigita la foso por la malvirtulo.

<span id="an_94:14">94:14</span> CXar la Eternulo ne forpusxos Sian
popolon, Kaj Sian heredon Li ne forlasos.

<span id="an_94:15">94:15</span> CXar jugxo revenos al vero, Kaj gxin
sekvos cxiuj virtkoruloj.

<span id="an_94:16">94:16</span> Kiu helpas min kontraux malbonuloj? Kiu
staras apud mi kontraux malbonaguloj?

<span id="an_94:17">94:17</span> Se la Eternulo ne estus mia helpanto,
Mia animo preskaux kusxus jam silenta.

<span id="an_94:18">94:18</span> Kiam mi diris, ke mia piedo
sxanceligxas, Via boneco, ho Eternulo, min subtenis.

<span id="an_94:19">94:19</span> Kiam mi havas interne multe da
maltrankvilaj pensoj, Viaj konsoloj karesas mian animon.

<span id="an_94:20">94:20</span> CXu aligxos al Vi trono de maljusteco,
Kiu arangxas maljustajxon en la nomo de la legxo?

<span id="an_94:21">94:21</span> Ili sin armas kontraux la animo de
virtulo, Kaj sangon senkulpan ili akuzas.

<span id="an_94:22">94:22</span> Sed la Eternulo estos mia rifugxejo;
Kaj mia Dio estos la roko de mia sxirmo.

<span id="an_94:23">94:23</span> Kaj Li redonos al ili por iliaj
malbonagoj, Kaj por ilia malboneco Li ilin ekstermos; Ilin ekstermos la
Eternulo, nia Dio.

<span id="an_95:1">95:1</span> Venu, ni kantu al la Eternulo; Ni gxoje
kriu al la rifugxejo de nia helpo.

<span id="an_95:2">95:2</span> Ni venu antaux Lian vizagxon kun glorado,
Per psalmoj ni gxoje kriu al Li.

<span id="an_95:3">95:3</span> CXar granda Dio estas la Eternulo Kaj
granda Regxo super cxiuj dioj,

<span id="an_95:4">95:4</span> Kiu havas en Sia mano la profundajxojn de
la tero, Kaj al kiu apartenas la altajxoj de la montoj;

<span id="an_95:5">95:5</span> Al kiu apartenas la maro, kaj Li gxin
faris, Kaj la sekteron Liaj manoj kreis.

<span id="an_95:6">95:6</span> Venu, ni klinigxu, ni jxetu nin teren, Ni
genuu antaux la Eternulo, nia Kreinto.

<span id="an_95:7">95:7</span> CXar Li estas nia Dio, Kaj ni estas la
popolo de Lia pasxtejo kaj la sxafoj de Lia mano. Hodiaux, se vi
auxskultas Lian vocxon,

<span id="an_95:8">95:8</span> Ne obstinigu vian koron, kiel en Meriba,
Kiel en la tago de Masa en la dezerto,

<span id="an_95:9">95:9</span> Kiam viaj patroj Min incitis, Esploris
kaj vidis Mian faron.

<span id="an_95:10">95:10</span> Kvardek jarojn Mi indignis kontraux tiu
generacio, Kaj Mi diris:Ili estas popolo kun koro malgxusta, Kaj ili ne
volas koni Miajn vojojn;

<span id="an_95:11">95:11</span> Tial Mi jxuris en Mia kolero, Ke ili ne
venos en Mian ripozejon.

<span id="an_96:1">96:1</span> Kantu al la Eternulo novan kanton; Kantu
al la Eternulo la tuta tero.

<span id="an_96:2">96:2</span> Kantu al la Eternulo, gloru Lian nomon,
Proklamu de tago al tago Lian savon.

<span id="an_96:3">96:3</span> Rakontu inter la popoloj Lian gloron,
Inter cxiuj gentoj Liajn miraklojn.

<span id="an_96:4">96:4</span> CXar la Eternulo estas granda kaj tre
glorinda, Li estas timinda pli ol cxiuj dioj.

<span id="an_96:5">96:5</span> CXar cxiuj dioj de la popoloj estas nur
idoloj; Sed la Eternulo kreis la cxielon.

<span id="an_96:6">96:6</span> Gloro kaj majesto estas antaux Li, Forto
kaj beleco estas en Lia sanktejo.

<span id="an_96:7">96:7</span> Tributu al la Eternulo, familioj de la
popoloj; Tributu al la Eternulo gloron kaj potencon.

<span id="an_96:8">96:8</span> Tributu al la Eternulo la honoron de Lia
nomo; Alportu donacon kaj venu en Liajn kortojn.

<span id="an_96:9">96:9</span> Klinigxu al la Eternulo en sankta ornamo;
Tremu antaux Li la tuta tero.

<span id="an_96:10">96:10</span> Diru inter la popoloj:La Eternulo
regxas, Kaj fortikigita estas la mondo, ke gxi ne sxanceligxu; Li jugxas
la popolojn en justeco.

<span id="an_96:11">96:11</span> GXoju la cxielo, kaj estu gaja la tero,
Bruu la maro, kaj cxio, kio gxin plenigas.

<span id="an_96:12">96:12</span> GXoju la kampo, kaj cxio, kio estas sur
gxi; Tiam kantu cxiuj arboj de la arbaro

<span id="an_96:13">96:13</span> Antaux la Eternulo, cxar Li venas, CXar
Li venas, por jugxi la teron; Li jugxos la mondon kun justeco Kaj la
popolojn kun Sia fideleco.

<span id="an_97:1">97:1</span> La Eternulo regxas; gxoju la tero; Estu
gajaj la multaj insuloj.

<span id="an_97:2">97:2</span> Nubo kaj mallumo estas cxirkaux Li; Vero
kaj justeco estas la fundamento de Lia trono.

<span id="an_97:3">97:3</span> Fajro iras antaux Li, Kaj bruligas
cxirkauxe Liajn malamikojn.

<span id="an_97:4">97:4</span> Liaj fulmoj lumigas la mondon; La tero
vidas, kaj tremas.

<span id="an_97:5">97:5</span> Montoj fandigxas kiel vakso antaux la
vizagxo de la Eternulo, Antaux la vizagxo de la Sinjoro de la tuta tero.

<span id="an_97:6">97:6</span> La cxielo rakontas Lian veron, Kaj cxiuj
popoloj vidas Lian gloron.

<span id="an_97:7">97:7</span> Hontigxu cxiuj, kiuj servas al idoloj,
Kiuj lauxdas sin pro diacxoj. Klinigxu antaux Li cxiuj dioj.

<span id="an_97:8">97:8</span> Auxdis kaj ekgxojis Cion, Kaj ektriumfis
la filinoj de Jehuda Pro Viaj jugxoj, ho Eternulo.

<span id="an_97:9">97:9</span> CXar Vi, ho Eternulo, estas Plejalta
super la tuta tero, Vi tre alte levigxis super cxiuj dioj.

<span id="an_97:10">97:10</span> Amantoj de la Eternulo, malamu
malbonon. Li gardas la animojn de Siaj fideluloj; Li savos ilin de la
mano de malvirtuloj.

<span id="an_97:11">97:11</span> Lumo versxigxas sur virtulon, Kaj gxojo
sur purkorulojn.

<span id="an_97:12">97:12</span> GXoju, virtuloj, pro la Eternulo, Kaj
gloru Lian sanktan nomon.

<span id="an_98:1">98:1</span> Psalmo. Kantu al la Eternulo novan
kanton, CXar miraklojn Li faris; Helpis Lin Lia dekstra mano kaj Lia
sankta brako.

<span id="an_98:2">98:2</span> La Eternulo aperigis Sian savon; Antaux
la okuloj de la popoloj Li malkasxis Sian justecon.

<span id="an_98:3">98:3</span> Li memoras Sian bonecon kaj Sian
fidelecon al la domo de Izrael. Vidis cxiuj finoj de la tero la helpon
de nia Dio.

<span id="an_98:4">98:4</span> GXoje kriu al la Eternulo la tuta tero;
Kantu, gloru, kaj muziku.

<span id="an_98:5">98:5</span> Muziku al la Eternulo per harpo, Per
harpo kaj per sonoj de psalmo.

<span id="an_98:6">98:6</span> Per trumpetoj kaj per sono de korno GXoje
kriu antaux la Regxo, la Eternulo.

<span id="an_98:7">98:7</span> Bruu la maro, kaj cxio, kio gxin
plenigas, La mondo kaj gxiaj logxantoj.

<span id="an_98:8">98:8</span> La riveroj plauxdu per la manoj, La
montoj kune kantu gxoje,

<span id="an_98:9">98:9</span> Antaux la Eternulo, cxar Li venas, por
jugxi la teron; Li jugxos la mondon kun justeco kaj la popolojn kun
vereco.

<span id="an_99:1">99:1</span> La Eternulo regxas, tremas la popoloj; Li
sidas sur keruboj, sxanceligxas la tero.

<span id="an_99:2">99:2</span> La Eternulo estas granda en Cion, Kaj Li
estas alte super cxiuj popoloj.

<span id="an_99:3">99:3</span> Oni gloru Vian grandan kaj timindan
nomon: Li estas sankta.

<span id="an_99:4">99:4</span> Kaj la forton de la regxo, kiu amas
justecon, Vi fortikigis en praveco; Jugxon kaj justecon en Jakob Vi
arangxis.

<span id="an_99:5">99:5</span> Altigu la Eternulon, nian Dion, Kaj
klinigxu antaux la benketo de Liaj piedoj: Li estas sankta.

<span id="an_99:6">99:6</span> Moseo kaj Aaron estas inter Liaj pastroj,
Kaj Samuel estas inter tiuj, kiuj vokas Lian nomon; Ili vokis al la
Eternulo, kaj Li ilin auxskultis.

<span id="an_99:7">99:7</span> El nuba kolono Li parolis al ili; Ili
observis Liajn regulojn, kaj la legxon, kiun Li donis al ili.

<span id="an_99:8">99:8</span> Ho Eternulo, nia Dio, Vi ilin auxskultis;
Vi estis por ili Dio pardonanta, kvankam vengxanto por iliaj faroj.

<span id="an_99:9">99:9</span> Altigu la Eternulon, nian Dion, Kaj
klinigxu antaux Lia sankta monto; CXar sankta estas la Eternulo, nia
Dio.

<span id="an_100:1">100:1</span> Psalmo de dankado. GXoje kriu al la
Eternulo la tuta tero!

<span id="an_100:2">100:2</span> Servu al la Eternulo kun gxojo, Venu
antaux Lian vizagxon kun kanto.

<span id="an_100:3">100:3</span> Sciu, ke la Eternulo estas Dio; Li nin
kreis, kaj al Li ni apartenas, Lia popolo kaj sxafoj de Lia pasxtejo.

<span id="an_100:4">100:4</span> Eniru en Liajn pordegojn kun dankado,
En Liajn kortojn kun lauxdado. Gloru Lin, benu Lian nomon;

<span id="an_100:5">100:5</span> CXar la Eternulo estas bona; Lia
favorkoreco estas eterna, Kaj de generacio al generacio dauxras Lia
fideleco.

<span id="an_101:1">101:1</span> Psalmo de David. Bonecon kaj justecon
mi prikantos; Al Vi, ho Eternulo, mi muzikos.

<span id="an_101:2">101:2</span> Mi penas iri prudente la vojon de
pieco; Kiam Vi venos al mi? Mi iras kun pura koro interne de mia domo.

<span id="an_101:3">101:3</span> Mi ne metas antaux miajn okulojn
malbonan aferon; Mi malamas farojn de malfideleco, Ili ne aligxas al mi.

<span id="an_101:4">101:4</span> Koro perversa forigxu de mi; Malbonon
mi ne volas koni.

<span id="an_101:5">101:5</span> Kiu sekrete kalumnias sian proksimulon,
tiun mi ekstermos; Kiu havas fieran okulon kaj malhumilan koron, tiun mi
ne toleros.

<span id="an_101:6">101:6</span> Miaj okuloj restas turnataj al la
fideluloj de la tero, ke ili sidu kun mi; Kiu iras la vojon de pieco,
tiu servu al mi.

<span id="an_101:7">101:7</span> Ne logxos interne de mia domo iu, kiu
agas hipokrite; Kiu diras malveron, tiu ne staros antaux miaj okuloj.

<span id="an_101:8">101:8</span> Fervore mi ekstermos cxiujn
malvirtulojn de la lando, Por elradikigi el la urbo de la Eternulo
cxiujn krimulojn.

<span id="an_102:1">102:1</span> Pregxo de mizerulo, kiam li perdas la
fortojn kaj elversxas antaux la Eternulo sian malgxojon. Ho Eternulo,
auxskultu mian pregxon; Kaj mia krio venu al Vi.

<span id="an_102:2">102:2</span> Ne kasxu antaux mi Vian vizagxon en la
tago de mia suferado; Klinu al mi Vian orelon; En la tago, kiam mi
vokas, rapide auxskultu min.

<span id="an_102:3">102:3</span> CXar pasis kiel fumo miaj tagoj, Kaj
miaj ostoj cxirkauxbrulis kiel en forno.

<span id="an_102:4">102:4</span> Falcxigxis kiel herbo kaj sekigxis mia
koro, CXar mi forgesis mangxi mian panon.

<span id="an_102:5">102:5</span> De la vocxo de mia plorado Algluigxis
miaj ostoj al mia karno.

<span id="an_102:6">102:6</span> Mi similigxis al pelikano en la
dezerto, Mi farigxis kiel noktuo en ruinoj.

<span id="an_102:7">102:7</span> Mi ne dormas, Kaj mi estas kiel birdo
solulo sur tegmento.

<span id="an_102:8">102:8</span> CXiutage insultas min miaj malamikoj,
Miaj mokantoj jxuras per mi.

<span id="an_102:9">102:9</span> CXar cindron mi mangxis kiel panon, Kaj
mian trinkajxon mi miksis kun larmoj,

<span id="an_102:10">102:10</span> Kauxze de Via kolero kaj indigno;
CXar Vi min levis kaj jxetis.

<span id="an_102:11">102:11</span> Miaj tagoj malaperas kiel ombro, Kaj
mi sekigxas kiel herbo.

<span id="an_102:12">102:12</span> Sed Vi, ho Eternulo, restas eterne;
Kaj la memoro pri Vi restas de generacio al generacio.

<span id="an_102:13">102:13</span> Vi levigxos, Vi korfavoros Cionon;
CXar estas tempo por gxin kompati, cxar venis la tempo.

<span id="an_102:14">102:14</span> CXar Viaj sklavoj ekamis gxiajn
sxtonojn, CXarma estas por ili gxia polvo.

<span id="an_102:15">102:15</span> Kaj ektimos popoloj la nomon de la
Eternulo, Kaj cxiuj regxoj de la tero Vian gloron.

<span id="an_102:16">102:16</span> CXar la Eternulo rekonstruis Cionon,
Kaj aperis en Sia gloro.

<span id="an_102:17">102:17</span> Li Sin turnis al la pregxo de la
forlasitoj, Kaj ne forpusxis ilian petegon.

<span id="an_102:18">102:18</span> CXi tio estos skribita por estontaj
generacioj; Kaj rekreita popolo gloros la Eternulon.

<span id="an_102:19">102:19</span> CXar Li rigardis malsupren el Sia
sankta altajxo, El la cxielo la Eternulo direktis rigardon al la tero,

<span id="an_102:20">102:20</span> Por auxdi la gxemon de malliberulo,
Por liberigi la kondamnitajn al morto;

<span id="an_102:21">102:21</span> Por ke oni rakontu en Cion pri la
nomo de la Eternulo Kaj en Jerusalem pri Lia gloro,

<span id="an_102:22">102:22</span> Kiam kolektigxos kune la popoloj kaj
regnoj, Por servi al la Eternulo.

<span id="an_102:23">102:23</span> Li lacigis en la vojo miajn fortojn,
Li mallongigis miajn tagojn.

<span id="an_102:24">102:24</span> Mi diras:Ho mia Dio, ne forprenu min
en la mezo de miaj tagoj, Vi, kies jaroj estas de generacio al
generacio.

<span id="an_102:25">102:25</span> En antikveco Vi fondis la teron; Kaj
la cxielo estas la faro de Viaj manoj.

<span id="an_102:26">102:26</span> Ili pereos, sed Vi restos; Kaj cxiuj
ili eluzigxos kiel vesto, Kiel veston Vi ilin sxangxos, kaj ili
sxangxigxos.

<span id="an_102:27">102:27</span> Sed Vi restas la sama, Kaj Viaj jaroj
ne finigxos.

<span id="an_102:28">102:28</span> La filoj de Viaj sklavoj restos, Kaj
ilia semo fortikigxos antaux Vi.

<span id="an_103:1">103:1</span> De David. Benu, ho mia animo, la
Eternulon, Kaj mia tuta internajxo Lian sanktan nomon.

<span id="an_103:2">103:2</span> Benu, ho mia animo, la Eternulon, Kaj
ne forgesu cxiujn Liajn bonfarojn.

<span id="an_103:3">103:3</span> Li pardonas cxiujn viajn pekojn, Li
sanigas cxiujn viajn malsanojn;

<span id="an_103:4">103:4</span> Li savas de la tombo vian vivon, Li
kronas vin per boneco kaj favorkoreco;

<span id="an_103:5">103:5</span> Li satigas per bonajxoj vian maljunan
agxon, Ke via juneco renovigxas kiel cxe aglo.

<span id="an_103:6">103:6</span> La Eternulo faras justecon kaj jugxon
al cxiuj prematoj.

<span id="an_103:7">103:7</span> Li sciigis Siajn vojojn al Moseo, Siajn
farojn al la Izraelidoj.

<span id="an_103:8">103:8</span> Favorkora kaj kompatema estas la
Eternulo, Longetolerema kaj tre bona.

<span id="an_103:9">103:9</span> Ne eterne Li indignas, Kaj ne por cxiam
Li koleras.

<span id="an_103:10">103:10</span> Ne laux niaj pekoj Li agis kun ni,
Kaj ne laux niaj krimoj Li redonis al ni.

<span id="an_103:11">103:11</span> CXar kiel alte estas la cxielo super
la tero, Tiel granda estas Lia boneco por tiuj, kiuj Lin timas.

<span id="an_103:12">103:12</span> Kiel malproksime estas la oriento de
la okcidento, Tiel Li malproksimigis de ni niajn pekojn.

<span id="an_103:13">103:13</span> Kiel patro korfavoras filojn, Tiel la
Eternulo korfavoras tiujn, kiuj Lin timas.

<span id="an_103:14">103:14</span> CXar Li scias nian esencon; Li
memoras, ke ni estas polvo.

<span id="an_103:15">103:15</span> La tagoj de homo estas kiel herbo;
Kiel floro de kampo, tiel li floras.

<span id="an_103:16">103:16</span> Pasas super gxi vento, kaj gxi jam ne
ekzistas; Kaj gxia loko gxin jam ne rekonas.

<span id="an_103:17">103:17</span> Sed la boneco de la Eternulo dauxras
eterne al tiuj, kiuj Lin timas, Kaj Lia bonfaremeco iras gxis la
pranepoj,

<span id="an_103:18">103:18</span> Kiuj observas Lian interligon Kaj
memoras Liajn ordonojn por ilin plenumi.

<span id="an_103:19">103:19</span> La Eternulo starigis en la cxielo
Sian tronon; Kaj Lia regxeco regas cxion.

<span id="an_103:20">103:20</span> Benu la Eternulon Liaj angxeloj,
potencaj per sia forto, Kiuj plenumas Lian vorton, Por ke oni obeu la
vocxon de Lia vorto.

<span id="an_103:21">103:21</span> Benu la Eternulon cxiuj Liaj
cxirkauxantoj, Liaj servantoj, kiuj plenumas Lian volon.

<span id="an_103:22">103:22</span> Benu la Eternulon cxiuj Liaj
kreitajxoj, En cxiuj lokoj de Lia regado. Benu, ho mia animo, la
Eternulon.

<span id="an_104:1">104:1</span> Benu, ho mia animo, la Eternulon. Ho
Eternulo, mia Dio, Vi estas tre granda, De majesto kaj beleco Vi estas
vestita;

<span id="an_104:2">104:2</span> Vi, kiu estas cxirkauxkovrita de lumo
kiel de vesto, Kiu sternas la cxielon kiel tapisxon;

<span id="an_104:3">104:3</span> Kiu arangxas sur la akvo Siajn
cxambrojn, Kiu faras la nubojn Lia veturilo; Kiu iras sur la flugiloj de
la vento;

<span id="an_104:4">104:4</span> Kiu faras la ventojn Liaj senditoj,
Flamantan fajron Liaj servantoj;

<span id="an_104:5">104:5</span> Kiu fondis la teron sur gxiaj
fundamentoj, Ke gxi neniam sxanceligxos.

<span id="an_104:6">104:6</span> La abismon Vi kovris kiel per vesto,
Sur la montoj staras akvo;

<span id="an_104:7">104:7</span> De Via minaco gxi kuras, De la vocxo de
Via tondro gxi forrapidas.

<span id="an_104:8">104:8</span> GXi levigxas sur montojn, mallevigxas
sur valojn, Al tiu loko, kiun Vi destinis por gxi.

<span id="an_104:9">104:9</span> Vi faris limon, kiun gxi ne
superpasxos, Por ke gxi ne revenu por kovri la teron.

<span id="an_104:10">104:10</span> Vi sendas fontojn al la riveroj, Kiuj
iras inter montoj;

<span id="an_104:11">104:11</span> Ili trinkigas cxiujn kampajn bestojn;
Sovagxaj azenoj kvietigas sian soifon.

<span id="an_104:12">104:12</span> Apud ili logxas la birdoj cxielaj, El
inter la brancxoj ili sonigas sian vocxon.

<span id="an_104:13">104:13</span> Vi trinkigas la montojn el Viaj
cxambroj; Per la produktoj de Viaj faroj satigxas la tero.

<span id="an_104:14">104:14</span> Vi kreskigas herbon por la bruto, Kaj
verdajxon, kiu servas al la homo, Por elirigi panon el la tero.

<span id="an_104:15">104:15</span> Kaj la vino gajigas la koron de la
homo, La vizagxo brilas de la oleo, Kaj la pano fortikigas la koron de
la homo.

<span id="an_104:16">104:16</span> Satigxas la arboj de la Eternulo, La
cedroj de Lebanon, kiujn Li plantis;

<span id="an_104:17">104:17</span> Kaj tie nestas birdoj; Cikonio havas
sian logxejon sur abioj;

<span id="an_104:18">104:18</span> La altaj montoj estas por la ibeksoj,
La rokoj estas rifugxejo por la hirakoj.

<span id="an_104:19">104:19</span> Li arangxis la lunon laux la partoj
de tempo; La suno scias sian subiron.

<span id="an_104:20">104:20</span> Vi sendas mallumon, kaj farigxas
nokto, Dum kiu vagas cxiuj arbaraj bestoj;

<span id="an_104:21">104:21</span> La leonidoj krias pri rabakiro, Por
peti de Dio sian mangxajxon.

<span id="an_104:22">104:22</span> Kiam levigxas la suno, Ili sin kasxas
kaj kusxigxas en siaj logxejoj.

<span id="an_104:23">104:23</span> Eliras homo por sia okupigxo, Por sia
laboro gxis la vespero.

<span id="an_104:24">104:24</span> Kiel multaj estas Viaj faroj, ho
Eternulo! CXion Vi faris kun sagxo; La tero estas plena de Viaj
faritajxoj.

<span id="an_104:25">104:25</span> Jen la maro, granda kaj vasta: Tie
estas rampajxoj sennombraj, Bestoj malgrandaj kaj grandaj;

<span id="an_104:26">104:26</span> Tie iras sxipoj; Tie estas la
levjatano, kiun Vi kreis, ke gxi tie ludu.

<span id="an_104:27">104:27</span> CXiuj ili atendas de Vi, Ke Vi donu
al ili mangxon en gxia tempo.

<span id="an_104:28">104:28</span> Vi donas al ili, ili kolektas; Vi
malfermas Vian manon, kaj ili satigxas de bonajxo.

<span id="an_104:29">104:29</span> Vi kasxas Vian vizagxon, tiam ili
ektimas; Vi forprenas ilian spiriton, Tiam ili mortas kaj revenas al sia
polvo.

<span id="an_104:30">104:30</span> Vi sendas Vian spiriton, tiam ili
kreigxas; Kaj Vi renovigas la vizagxon de la tero.

<span id="an_104:31">104:31</span> Gloro al la Eternulo estu eterne; La
Eternulo gxoju pri Siaj faritajxoj.

<span id="an_104:32">104:32</span> Li ekrigardas la teron, kaj gxi
tremas; Li ektusxas la montojn, kaj ili fumigxas.

<span id="an_104:33">104:33</span> Mi kantados al la Eternulo, dum mi
vivos; Mi muzikados al mia Dio, dum mi estos.

<span id="an_104:34">104:34</span> Agrabla estu al Li mia meditado; Mi
gxojos pri la Eternulo.

<span id="an_104:35">104:35</span> Malaperu pekuloj de sur la tero, Kaj
malvirtuloj ne plu ekzistu. Benu, ho mia animo, la Eternulon. Haleluja!

<span id="an_105:1">105:1</span> Gloru la Eternulon, voku Lian nomon;
Sciigu inter la popoloj Liajn farojn.

<span id="an_105:2">105:2</span> Kantu al Li, muziku al Li; Parolu pri
cxiuj Liaj mirakloj.

<span id="an_105:3">105:3</span> Lauxdu Lian sanktan nomon; GXoju la
koro de tiuj, kiuj sercxas la Eternulon.

<span id="an_105:4">105:4</span> Turnu vin al la Eternulo kaj al Lia
potenco; Sercxu cxiam Lian vizagxon.

<span id="an_105:5">105:5</span> Memoru Liajn miraklojn, kiujn Li faris,
Liajn signomiraklojn kaj la jugxojn de Lia busxo;

<span id="an_105:6">105:6</span> Vi, semo de Abraham, Lia sklavo, Filoj
de Jakob, Liaj elektitoj.

<span id="an_105:7">105:7</span> Li estas la Eternulo, nia Dio; Sur la
tuta tero estas Liaj jugxoj.

<span id="an_105:8">105:8</span> Li memoras eterne Sian interligon, La
vorton, kiun Li testamentis por mil generacioj,

<span id="an_105:9">105:9</span> Kiun Li interkonsentis kun Abraham Kaj
jxuris al Isaak.

<span id="an_105:10">105:10</span> Li metis gxin por Jakob kiel legxon,
Por Izrael kiel eternan interligon,

<span id="an_105:11">105:11</span> Dirante:Al vi Mi donos la landon
Kanaanan Kiel vian parton heredan.

<span id="an_105:12">105:12</span> Kiam ili estis malgrandnombraj,
Malmultaj, kaj fremduloj en gxi,

<span id="an_105:13">105:13</span> Kaj ili iradis de popolo al popolo,
El unu regno al alia gento,

<span id="an_105:14">105:14</span> Tiam Li al neniu permesis premi ilin,
Kaj Li punis pro ili regxojn, dirante:

<span id="an_105:15">105:15</span> Ne tusxu Miajn sanktoleitojn, Kaj al
Miaj profetoj ne faru malbonon.

<span id="an_105:16">105:16</span> Kaj Li sendis malsaton en la landon,
Rompis cxion, kio portis panon.

<span id="an_105:17">105:17</span> Li sendis antaux ili homon: Jozef
estis vendita kiel sklavo.

<span id="an_105:18">105:18</span> Oni enpremis liajn piedojn en
katenojn, Fero sxargxis lian korpon,

<span id="an_105:19">105:19</span> GXis la tempo, kiam venis Lia vorto;
La parolo de la Eternulo lin elprovis.

<span id="an_105:20">105:20</span> Regxo sendis kaj malligis lin,
Reganto super popoloj liberigis lin;

<span id="an_105:21">105:21</span> Li faris lin sinjoro super lia domo
Kaj reganto super lia tuta havo,

<span id="an_105:22">105:22</span> Ke li submetu al si liajn
eminentulojn Kaj sagxigu liajn maljunulojn.

<span id="an_105:23">105:23</span> Kaj Izrael venis en Egiptujon, Kaj
Jakob enmigris en la landon de HXam.

<span id="an_105:24">105:24</span> Kaj Li tre kreskigis Sian popolon,
Kaj faris gxin pli forta ol gxiaj malamikoj.

<span id="an_105:25">105:25</span> Li malgxustigis ilian koron, Ke ili
ekmalamis Lian popolon, ekruzis kontraux Liaj sklavoj.

<span id="an_105:26">105:26</span> Li sendis Moseon, Sian sklavon, Kaj
Aaronon, kiun Li elektis.

<span id="an_105:27">105:27</span> Ili faris inter ili Liajn
pruvosignojn Kaj miraklojn en la lando de HXam.

<span id="an_105:28">105:28</span> Li sendis mallumon kaj mallumigis;
Kaj ili ne atentis Liajn vortojn.

<span id="an_105:29">105:29</span> Li sxangxis ilian akvon en sangon,
Kaj senvivigis iliajn fisxojn.

<span id="an_105:30">105:30</span> Ilia tero eksvarmigis ranojn, En la
cxambroj de iliaj regxoj.

<span id="an_105:31">105:31</span> Li diris, kaj venis fiinsektoj,
Pedikoj en cxiuj iliaj regionoj.

<span id="an_105:32">105:32</span> Antataux pluvo Li donis al ili
hajlon, Flamantan fajron en ilia lando.

<span id="an_105:33">105:33</span> Li batis iliajn vinbertrunkojn kaj
iliajn figarbojn, Kaj rompis la arbojn en iliaj limoj.

<span id="an_105:34">105:34</span> Li diris, kaj venis akridoj kaj
skaraboj sennombraj

<span id="an_105:35">105:35</span> Kaj formangxis la tutan herbon en
ilia lando Kaj formangxis la produktojn de ilia tero.

<span id="an_105:36">105:36</span> Kaj Li mortigis cxiujn unuenaskitojn
en ilia lando, La komencajxojn de cxiuj iliaj fortoj.

<span id="an_105:37">105:37</span> Sed ilin Li elkondukis kun argxento
kaj oro, Kaj en iliaj triboj estis neniu kadukulo.

<span id="an_105:38">105:38</span> GXojis Egiptujo, kiam ili eliris,
CXar atakis gxin timo antaux ili.

<span id="an_105:39">105:39</span> Li etendis nubon, kiel kovron; Kaj
fajron, por ke gxi lumu en la nokto.

<span id="an_105:40">105:40</span> Ili petis, kaj Li sendis koturnojn,
Kaj per pano cxiela Li ilin satigis.

<span id="an_105:41">105:41</span> Li malfermis rokon, Kaj ekfluis akvo
kaj ekiris kiel rivero en la dezerto.

<span id="an_105:42">105:42</span> CXar Li memoris Sian sanktan vorton
Al Abraham, Sia sklavo.

<span id="an_105:43">105:43</span> Kaj Li elkondukis Sian popolon en
gxojo, Siajn elektitojn kun kantado.

<span id="an_105:44">105:44</span> Kaj Li donis al ili la landojn de
popoloj, Kaj la laboron de gentoj ili heredis;

<span id="an_105:45">105:45</span> Por ke ili plenumu Liajn legxojn Kaj
konservu Liajn instruojn. Haleluja!

<span id="an_106:1">106:1</span> Haleluja! Gloru la Eternulon, cxar Li
estas bona; CXar eterna estas Lia boneco.

<span id="an_106:2">106:2</span> Kiu eldiros la potencon de la Eternulo,
Auxdigos Lian tutan gloron?

<span id="an_106:3">106:3</span> Bone estas al tiuj, kiuj observas
justecon, Kiuj agas bone en cxiu tempo.

<span id="an_106:4">106:4</span> Memoru min, ho Eternulo, pro favoro al
Via popolo; Sendu al mi Vian savon,

<span id="an_106:5">106:5</span> Por ke mi vidu la bonstaton de Viaj
elektitoj, Por ke mi gxoju kun la gxojo de Via popolo, Por ke mi triumfu
kun Via heredo.

<span id="an_106:6">106:6</span> Ni pekis kune kun niaj patroj, Ni
malbonagis, ni malvirtis.

<span id="an_106:7">106:7</span> Niaj patroj en Egiptujo ne komprenis
Viajn miraklojn, Ne memoris Vian grandan bonecon; Kaj ili ribelis apud
la maro, apud la Rugxa Maro.

<span id="an_106:8">106:8</span> Sed Li savis ilin pro Sia nomo, Por
montri Sian potencon.

<span id="an_106:9">106:9</span> Kaj Li ekkriis al la Rugxa Maro, kaj
gxi elsekigxis; Kaj Li kondukis ilin tra la abismoj, kiel tra la
dezerto.

<span id="an_106:10">106:10</span> Kaj Li savis ilin el la mano de la
malamanto, Kaj Li liberigis ilin en la mano de la malamiko.

<span id="an_106:11">106:11</span> Kaj la akvo kovris iliajn
kontrauxulojn; Ecx unu el ili ne restis.

<span id="an_106:12">106:12</span> Tiam ili ekkredis al Liaj vortoj, Ili
ekkantis Lian gloron.

<span id="an_106:13">106:13</span> Sed baldaux ili forgesis Liajn
farojn, Ili ne fidis Lian konsilon.

<span id="an_106:14">106:14</span> Ili fordonis sin al siaj kapricoj en
la dezerto, Kaj ili incitis Dion en la stepo.

<span id="an_106:15">106:15</span> Kaj Li plenumis ilian deziron, Sed Li
sendis pereon al iliaj animoj.

<span id="an_106:16">106:16</span> Ili enviis Moseon en la tendaro,
Aaronon, sanktulon de la Eternulo.

<span id="an_106:17">106:17</span> Malfermigxis la tero kaj englutis
Datanon, Kaj kovris la anaron de Abiram.

<span id="an_106:18">106:18</span> Kaj ekbrulis fajro en ilia anaro,
Flamo forbruligis la malvirtulojn.

<span id="an_106:19">106:19</span> Ili faris bovidon cxe HXoreb, Kaj
adorklinigxis antaux fandajxo.

<span id="an_106:20">106:20</span> Ili sxangxis sian honoron En bildon
de bovo, kiu mangxas herbon.

<span id="an_106:21">106:21</span> Ili forgesis Dion, sian savanton, Kiu
faris grandajn farojn en Egiptujo,

<span id="an_106:22">106:22</span> Miraklojn en la lando de HXam,
Timindajxojn apud la Rugxa Maro.

<span id="an_106:23">106:23</span> Kaj Li decidis ekstermi ilin; Sed
Moseo, Lia elektito, starigxis antaux Li cxe la fendo, Por forklini Lian
koleregon, ke Li ilin ne ekstermu.

<span id="an_106:24">106:24</span> Kaj ili malsxatis la dezirindan
landon, Ili ne kredis al Lia vorto.

<span id="an_106:25">106:25</span> Ili murmuris en siaj tendoj, Kaj ne
auxskultis la vocxon de la Eternulo.

<span id="an_106:26">106:26</span> Tial Li jxuris al ili per levo de Sia
mano, Por faligi ilin en la dezerto,

<span id="an_106:27">106:27</span> Kaj por disfaligi ilian semon inter
la popoloj, Kaj disjxeti ilin en la landojn.

<span id="an_106:28">106:28</span> Kaj ili aligxis al Baal-Peor, Kaj
mangxis oferricevojn de malvivuloj.

<span id="an_106:29">106:29</span> Kaj ili kolerigis Lin per siaj faroj;
Kaj disvastigxis inter ili epidemio.

<span id="an_106:30">106:30</span> Kaj starigxis Pinehxas kaj arangxis
jugxon; Kaj la epidemio haltis.

<span id="an_106:31">106:31</span> Kaj tio estas kalkulita al li kiel
bonfaro, Por cxiuj generacioj kaj eterne.

<span id="an_106:32">106:32</span> Kaj ili kolerigis Lin cxe la akvo de
Meriba, Kaj pro ili farigxis malbono al Moseo;

<span id="an_106:33">106:33</span> CXar ili maldolcxigis lian spiriton,
Kaj li eldiris ion nepripensitan per sia busxo.

<span id="an_106:34">106:34</span> Ili ne ekstermis la popolojn, Pri
kiuj diris al ili la Eternulo;

<span id="an_106:35">106:35</span> Sed ili miksigxis kun la popoloj Kaj
lernis iliajn farojn;

<span id="an_106:36">106:36</span> Ili servis al iliaj idoloj, Kaj cxi
tiuj farigxis reto por ili.

<span id="an_106:37">106:37</span> Kaj ili oferdonis siajn filojn kaj
filinojn al demonoj;

<span id="an_106:38">106:38</span> Kaj ili versxis senkulpan sangon, la
sangon de siaj filoj kaj filinoj, Kiujn ili oferportis al la Kanaanaj
idoloj; Kaj la tero malpurigxis de sango.

<span id="an_106:39">106:39</span> Kaj ili malpurigxis per siaj faroj,
Kaj malcxastigxis per siaj agoj.

<span id="an_106:40">106:40</span> Kaj ekflamis la kolero de la Eternulo
kontraux Lia popolo, Kaj Li abomenis Sian heredon;

<span id="an_106:41">106:41</span> Kaj Li donis ilin en la manojn de
idolanoj, Kaj iliaj malamantoj ekregis super ili.

<span id="an_106:42">106:42</span> Kaj premis ilin iliaj malamikoj, Kaj
sub la manoj de cxi tiuj ili humiligxis.

<span id="an_106:43">106:43</span> Multajn fojojn Li ilin savis; Sed ili
ribeladis per siaj entreprenoj, Kaj ili senfortigxis pro sia krimeco.

<span id="an_106:44">106:44</span> Sed Li ekrigardis ilian suferon, Kiam
Li auxdis ilian kriadon;

<span id="an_106:45">106:45</span> Kaj Li rememoris Sian interligon kun
ili, Kaj Li ekbedauxris laux Sia granda favorkoreco;

<span id="an_106:46">106:46</span> Kaj Li aperigis kompaton por ili CXe
cxiuj iliaj malliberigintoj.

<span id="an_106:47">106:47</span> Savu nin, ho Eternulo, nia Dio, Kaj
kolektu nin el inter la popoloj, Por glori Vian sanktan nomon, Por
triumfi pro Via gloro.

<span id="an_106:48">106:48</span> Glorata estu la Eternulo, Dio de
Izrael, de eterne gxis eterne. Kaj la tuta popolo diru:Amen. Haleluja!

<span id="an_107:1">107:1</span> Gloru la Eternulon, cxar Li estas bona;
CXar eterna estas Lia boneco:

<span id="an_107:2">107:2</span> Diru la liberigitoj de la Eternulo,
Kiujn Li liberigis el la mano de malamiko,

<span id="an_107:3">107:3</span> Kiujn Li kolektis el la landoj, De
oriento kaj okcidento, De nordo kaj de la maro.

<span id="an_107:4">107:4</span> Ili vagis en la dezerto, laux vojo
senviva, Urbon logxatan ili ne trovis;

<span id="an_107:5">107:5</span> Ili malsatis kaj soifis, Ilia animo en
ili senfortigxis.

<span id="an_107:6">107:6</span> Sed ili ekkriis al la Eternulo en sia
sufero, Kaj Li liberigis ilin el ilia mizero.

<span id="an_107:7">107:7</span> Kaj Li kondukis ilin laux gxusta vojo,
Ke ili venu al urbo logxata.

<span id="an_107:8">107:8</span> Ili gloru la Eternulon por Lia boneco,
Kaj por Liaj mirakloj antaux la homidoj.

<span id="an_107:9">107:9</span> CXar Li satigis animon soifantan, Kaj
animon malsatan Li plenigis per bonajxo.

<span id="an_107:10">107:10</span> Ili sidis en mallumo kaj en ombro de
morto, Katenitaj de mizero kaj fero;

<span id="an_107:11">107:11</span> CXar ili malobeis la vortojn de Dio
Kaj malsxatis la decidon de la Plejaltulo.

<span id="an_107:12">107:12</span> Kaj Li frapis ilian koron per sufero;
Ili falis, kaj neniu helpis.

<span id="an_107:13">107:13</span> Sed ili ekkriis al la Eternulo en sia
sufero, Kaj Li liberigis ilin el ilia mizero.

<span id="an_107:14">107:14</span> Li eligis ilin el mallumo kaj ombro
de morto, Kaj iliajn ligilojn Li dissxiris.

<span id="an_107:15">107:15</span> Ili gloru la Eternulon por Lia
boneco, Kaj por Liaj mirakloj antaux la homidoj.

<span id="an_107:16">107:16</span> CXar Li rompis kuprajn pordojn, Kaj
disbatis ferajn riglilojn.

<span id="an_107:17">107:17</span> La malsagxuloj suferis pro siaj pekaj
vojoj Kaj pro siaj krimoj;

<span id="an_107:18">107:18</span> CXiujn mangxojn abomenis ilia animo,
Kaj ili atingis la pordegon de la morto.

<span id="an_107:19">107:19</span> Sed ili ekkriis al la Eternulo en sia
sufero, Kaj Li liberigis ilin el ilia mizero.

<span id="an_107:20">107:20</span> Li sendis Sian vorton, Kaj Li sanigis
ilin kaj savis ilin de la tombo.

<span id="an_107:21">107:21</span> Ili gloru la Eternulon por Lia
boneco, Kaj por Liaj mirakloj antaux la homidoj.

<span id="an_107:22">107:22</span> Kaj ili oferdonu dankajn oferojn, Kaj
rakontu Liajn farojn kun kantado.

<span id="an_107:23">107:23</span> Kiuj veturas per sxipoj sur la maro,
Kiuj komercas sur grandaj akvoj,

<span id="an_107:24">107:24</span> Tiuj vidis la farojn de la Eternulo
Kaj Liajn miraklojn en la profundo.

<span id="an_107:25">107:25</span> Li diris, kaj aperis granda ventego
Kaj alte levis gxiajn ondojn:

<span id="an_107:26">107:26</span> Ili levigxas gxis la cxielo,
mallevigxas en la abismojn; Ilia animo konsumigxas de sufero;

<span id="an_107:27">107:27</span> Ili iras cxirkauxe kaj sxanceligxas
kiel ebriulo, Kaj ilia tuta sagxeco malaperas.

<span id="an_107:28">107:28</span> Sed ili ekkriis al la Eternulo en sia
sufero, Kaj Li eligis ilin el ilia mizero.

<span id="an_107:29">107:29</span> Li kvietigis la ventegon, Kaj gxiaj
ondoj silentigxis.

<span id="an_107:30">107:30</span> Kaj ili ekgxojis, kiam farigxis
silente; Kaj Li alkondukis ilin al la dezirata haveno.

<span id="an_107:31">107:31</span> Ili gloru la Eternulon por Lia
boneco, Kaj por Liaj mirakloj antaux la homidoj.

<span id="an_107:32">107:32</span> Kaj ili altigu Lin en popola kunveno,
Kaj en kunsido de plejagxuloj ili Lin lauxdu.

<span id="an_107:33">107:33</span> Li sxangxas riverojn en dezerton, Kaj
fontojn de akvo en sekajxon;

<span id="an_107:34">107:34</span> Fruktoportan teron en salan dezerton,
Pro la malboneco de gxiaj logxantoj.

<span id="an_107:35">107:35</span> Li sxangxas dezerton en lagon, Kaj
sekan teron en fontojn de akvo;

<span id="an_107:36">107:36</span> Kaj Li logxigas tie malsatulojn, Kaj
ili konstruas urbon logxatan.

<span id="an_107:37">107:37</span> Kaj ili prisemas kampojn, Plantas
vinberujojn, kaj ricevas fruktojn.

<span id="an_107:38">107:38</span> Kaj Li ilin benas, kaj ili tre
multigxas, Kaj brutoj ne mankas al ili.

<span id="an_107:39">107:39</span> Kaj kiam ili estas tre malmultaj kaj
malfortaj Pro la premanta malbono kaj mizero,

<span id="an_107:40">107:40</span> Li versxas honton sur eminentulojn,
Kaj erarvagigas ilin en dezerto senvoja.

<span id="an_107:41">107:41</span> Malricxulon Li altigas el mizero, Kaj
kreas familiojn kiel sxafojn.

<span id="an_107:42">107:42</span> La virtuloj tion vidas, kaj gxojas;
Kaj cxia malboneco fermas sian busxon.

<span id="an_107:43">107:43</span> Kiu estas sagxa, tiu tion observu,
Kaj oni komprenu la favorajxojn de la Eternulo.

<span id="an_108:1">108:1</span> Kanto. Psalmo de David. Fortika estas
mia koro, ho Dio; Mi kantos kaj gloros kun mia honoro.

<span id="an_108:2">108:2</span> Vekigxu, psaltero kaj harpo; Mi vekos
la matenan cxielrugxon.

<span id="an_108:3">108:3</span> Mi gloros Vin, ho Eternulo, inter la
popoloj; Kaj mi prikantos Vin inter la gentoj.

<span id="an_108:4">108:4</span> CXar granda gxis super la cxielo estas
Via boneco, Kaj gxis la nuboj estas Via vero.

<span id="an_108:5">108:5</span> Altigxu super la cxielo, ho Dio; Kaj
Via gloro estu super la tuta tero.

<span id="an_108:6">108:6</span> Por ke liberigxu viaj amatoj, Helpu per
Via dekstra mano, kaj auxskultu min.

<span id="an_108:7">108:7</span> Dio diris en Sia sanktejo:Mi triumfos;
Mi dividos SXehxemon, kaj la valon Sukot Mi mezuros.

<span id="an_108:8">108:8</span> Al Mi apartenas Gilead, al Mi apartenas
Manase; Efraim estas la forto de Mia kapo, Jehuda estas Mia sceptro.

<span id="an_108:9">108:9</span> Moab estas Mia lavopelvo; Sur Edomon Mi
jxetos Mian sxuon; Super Filisxtujo Mi triumfe krios.

<span id="an_108:10">108:10</span> Kiu enkondukos min en fortikigitan
urbon? Kiu alkondukos min gxis Edom?

<span id="an_108:11">108:11</span> CXu ne Vi, ho Dio, forlasis nin? Vi
ne eliras, ho Dio, kun niaj militistaroj.

<span id="an_108:12">108:12</span> Donu al ni helpon kontraux la
malamiko; Vanta estas helpo de homo.

<span id="an_108:13">108:13</span> Kun Dio ni faros heroajxojn; Kaj Li
dispremos niajn malamikojn.

<span id="an_109:1">109:1</span> Al la hxorestro. Psalmo de David. Ho
Dio, mia gloro, ne silentu.

<span id="an_109:2">109:2</span> CXar busxon malvirtan kaj busxon
malican ili malfermis kontraux mi, Ili parolas kun mi per mensogema
lango.

<span id="an_109:3">109:3</span> Per vortoj de malamo ili min
cxirkauxis, Kaj ili militas kontraux mi sen mia kulpo.

<span id="an_109:4">109:4</span> Por mia amo ili min malamas; Sed mi
pregxas.

<span id="an_109:5">109:5</span> Ili pagas al mi malbonon por bono Kaj
malamon por mia amo.

<span id="an_109:6">109:6</span> Metu malvirtulon super lin; Kaj
kontrauxulo starigxu cxe lia dekstra mano.

<span id="an_109:7">109:7</span> Kiam li estos jugxata, li eliru kulpa;
Kaj lia pregxo estu peko.

<span id="an_109:8">109:8</span> Liaj tagoj estu malmultaj; Lian oficon
ricevu alia.

<span id="an_109:9">109:9</span> Liaj infanoj estu orfoj, Kaj lia edzino
estu vidvino.

<span id="an_109:10">109:10</span> Liaj infanoj vagadu, Kaj ili petu kaj
sercxu apud siaj ruinoj.

<span id="an_109:11">109:11</span> Kreditoro forprenu cxion, kion li
havas; Kaj fremduloj disrabu lian laboron.

<span id="an_109:12">109:12</span> Neniu faru al li ion bonan; Kaj ne
trovigxu kompatanto por liaj orfoj.

<span id="an_109:13">109:13</span> Lia idaro estu kondamnita al
ekstermo; En la dua generacio elvisxigxu ilia nomo.

<span id="an_109:14">109:14</span> La malbonago de liaj patroj
rememorigxu al la Eternulo, Kaj la peko de lia patrino ne elvisxigxu.

<span id="an_109:15">109:15</span> Ili estu cxiam antaux la Eternulo,
Kaj Li ekstermu la memoron pri ili de sur la tero.

<span id="an_109:16">109:16</span> Pro tio, ke li ne memoris fari
bonfarojn, Kaj ke li persekutis mizerulon kaj malricxulon kaj
korsuferanton, Por lin mortigi.

<span id="an_109:17">109:17</span> Li amis malbenon, kaj gxi venis sur
lin; Li ne volis benon, kaj gxi malproksimigxis de li.

<span id="an_109:18">109:18</span> Li metis sur sin malbenon, kiel
veston; Kaj gxi penetris en lian internon, kiel akvo, Kaj en liajn
ostojn, kiel oleo.

<span id="an_109:19">109:19</span> GXi estu por li kiel vesto, per kiu
li sin kovras, Kaj kiel zono, kiun li cxiam portas cxirkaux si.

<span id="an_109:20">109:20</span> Tia estas de la Eternulo la agado
kontraux miaj kontrauxuloj, Kaj kontraux tiuj, kiuj parolas malbonon
kontraux mia animo.

<span id="an_109:21">109:21</span> Kaj Vi, ho Eternulo, mia Sinjoro, agu
kun mi pro Via nomo; CXar bona estas Via favorkoreco, savu min.

<span id="an_109:22">109:22</span> CXar mi estas malricxulo kaj
mizerulo, Kaj mia koro estas rompita en mia interno.

<span id="an_109:23">109:23</span> Kiel ombro longigxanta mi malaperas;
Oni forskuas min kiel akridon.

<span id="an_109:24">109:24</span> Miaj genuoj senfortigxis de fastado,
Kaj mia karno perdis la grason.

<span id="an_109:25">109:25</span> Kaj mi farigxis mokatajxo por ili;
Kiam ili vidas min, ili balancas sian kapon.

<span id="an_109:26">109:26</span> Helpu min, ho Eternulo, mia Dio; Savu
min laux Via boneco.

<span id="an_109:27">109:27</span> Kaj oni sciu, ke tio estas Via mano;
Ke Vi, ho Eternulo, tion faris.

<span id="an_109:28">109:28</span> Ili malbenas, sed Vi benu; Ili
levigxis, sed ili estos hontigitaj, kaj Via sklavo gxojos.

<span id="an_109:29">109:29</span> Miaj kontrauxuloj kovrigxu per
malhonoro, Kaj ili envolvigxu en sian honton kiel en veston.

<span id="an_109:30">109:30</span> Mi forte gloros la Eternulon per mia
busxo, Kaj meze de multaj homoj mi Lin lauxdos.

<span id="an_109:31">109:31</span> CXar Li staras cxe la dekstra flanko
de malricxulo, Por savi lin de tiuj, kiuj jugxas lian animon.

<span id="an_110:1">110:1</span> Psalmo de David. La Eternulo diris al
mia sinjoro:Sidu dekstre de Mi, GXis Mi faros viajn malamikojn benketo
por viaj piedoj.

<span id="an_110:2">110:2</span> La sceptron de via potenco la Eternulo
sendos el Cion: Regu inter viaj malamikoj.

<span id="an_110:3">110:3</span> En la tago de via potenco via popolo
volonte sin donas al vi en sankta ornamo. De la komenco de matenrugxo
aligxas al vi la roso de via junularo.

<span id="an_110:4">110:4</span> La Eternulo jxuris, kaj ne pentos; Vi
estas pastro por cxiam, Laux la maniero de Melkicedek.

<span id="an_110:5">110:5</span> La Sinjoro cxe via dekstra flanko
Frapas regxojn en la tago de Sia kolero.

<span id="an_110:6">110:6</span> Li jugxos inter la popoloj, inter plene
da kadavroj; Li frakasos la cxefon de granda lando.

<span id="an_110:7">110:7</span> Li trinkos el rivero sur la vojo; Tial
li levos la kapon.

<span id="an_111:1">111:1</span> Haleluja! Mi gloras la Eternulon per
mia tuta koro, En rondo de piuloj kaj en kunveno.

<span id="an_111:2">111:2</span> Grandaj estas la faroj de la Eternulo,
Sercxataj de cxiuj, kiuj ilin amas.

<span id="an_111:3">111:3</span> Bela kaj majesta estas Lia verko, Kaj
Lia justeco restas eterne.

<span id="an_111:4">111:4</span> Memorindaj Li faris Siajn miraklojn;
Kompatema kaj favorkora estas la Eternulo.

<span id="an_111:5">111:5</span> Li donas mangxon al tiuj, kiuj Lin
timas; Li memoras eterne Sian interligon.

<span id="an_111:6">111:6</span> La potencon de Siaj fortoj Li aperigis
al Sia popolo, Doninte al ili la heredon de gentoj.

<span id="an_111:7">111:7</span> La faroj de Liaj manoj estas vero kaj
justeco; Perfektaj estas cxiuj Liaj ordonoj;

<span id="an_111:8">111:8</span> Ili estas fortikaj por eterne, Faritaj
per vero kaj honesto.

<span id="an_111:9">111:9</span> Liberigon Li sendis al Sia popolo; Li
arangxis por cxiam Sian interligon. Sankta kaj respektinda estas Lia
nomo.

<span id="an_111:10">111:10</span> Komenco de sagxeco estas timo antaux
la Eternulo; Bonan prudenton havas cxiuj plenumantoj. Lia gloro restas
eterne.

<span id="an_112:1">112:1</span> Haleluja! Bone estas al la homo, kiu
timas la Eternulon Kaj tre amas Liajn ordonojn.

<span id="an_112:2">112:2</span> Forta sur la tero estos lia semo; La
gento de virtuloj estos benita.

<span id="an_112:3">112:3</span> Bonstato kaj ricxeco estas en lia domo;
Kaj lia justeco restas eterne.

<span id="an_112:4">112:4</span> En mallumo levigxas lumo por la
virtulo. Li estas kompatema, favorkora, kaj justa.

<span id="an_112:5">112:5</span> Bone estas al la homo, kiu kompatas kaj
pruntedonas, Kiu pesas siajn farojn per justeco.

<span id="an_112:6">112:6</span> CXar neniam li falos; Virtulo estos
memorata eterne.

<span id="an_112:7">112:7</span> Malbonan famon li ne timos; Fortika
estas lia koro, gxi fidas la Eternulon.

<span id="an_112:8">112:8</span> Sensxanceligxa estas lia koro; Li ne
timas, gxis li vidas la pereon de siaj malamikoj.

<span id="an_112:9">112:9</span> Li sxutas kaj donas al la malricxuloj;
Lia justeco restas eterne, Lia korno altigxos en honoro.

<span id="an_112:10">112:10</span> La malvirtulo vidas kaj cxagrenigxas,
Kunfrapas la dentojn kaj konsumigxas. La deziro de malvirtuloj pereos.

<span id="an_113:1">113:1</span> Haleluja! Gloru, sklavoj de la
Eternulo, Gloru la nomon de la Eternulo.

<span id="an_113:2">113:2</span> La nomo de la Eternulo estu benata De
nun kaj eterne.

<span id="an_113:3">113:3</span> De la levigxejo de la suno gxis gxia
mallevigxejo Estas glorata la nomo de la Eternulo.

<span id="an_113:4">113:4</span> Alte super cxiuj popoloj estas la
Eternulo; Super la cxielo estas Lia gloro.

<span id="an_113:5">113:5</span> Kiu estas kiel la Eternulo, nia Dio,
Kiu sidas alte,

<span id="an_113:6">113:6</span> Kiu klinigxas por rigardi La cxielon
kaj la teron,

<span id="an_113:7">113:7</span> Kiu el la polvo restarigas mizerulon,
El la koto levas malricxulon,

<span id="an_113:8">113:8</span> Por sidigi lin kun eminentuloj, Kun la
eminentuloj de lia popolo?

<span id="an_113:9">113:9</span> Li donas familion al senfruktulino, Kaj
faras sxin gxoja patrino de infanoj. Haleluja!

<span id="an_114:1">114:1</span> Kiam Izrael eliris el Egiptujo, La domo
de Jakob el fremda popolo,

<span id="an_114:2">114:2</span> Tiam Jehuda farigxis Lia sanktajxo,
Izrael Lia regno.

<span id="an_114:3">114:3</span> La maro vidis kaj forkuris, Jordan
turnigxis malantauxen;

<span id="an_114:4">114:4</span> La montoj saltis kiel sxafoj, La
montetoj kiel sxafidoj.

<span id="an_114:5">114:5</span> Kio estas al vi, ho maro, ke vi
forkuris? Jordan, kial vi turnigxis malantauxen?

<span id="an_114:6">114:6</span> Montoj, kial vi saltas kiel sxafoj,
Montetoj, kiel sxafidoj?

<span id="an_114:7">114:7</span> Antaux la Sinjoro tremu, ho tero,
Antaux la Dio de Jakob,

<span id="an_114:8">114:8</span> Kiu sxangxas rokon en lagon da akvo,
Graniton en akvodonan fonton.

<span id="an_115:1">115:1</span> Ne al ni, ho Eternulo, ne al ni, Sed al
Via nomo donu honoron, Pro Via favorkoreco, pro Via vereco.

<span id="an_115:2">115:2</span> Kial devas diri la popoloj: Kie do
estas ilia Dio?

<span id="an_115:3">115:3</span> Sed nia Dio estas en la cxielo; CXion,
kion Li deziras, Li faras.

<span id="an_115:4">115:4</span> Iliaj idoloj estas argxento kaj oro,
Faritajxo de homaj manoj.

<span id="an_115:5">115:5</span> Busxon ili havas, sed ne parolas;
Okulojn ili havas, sed ne vidas;

<span id="an_115:6">115:6</span> Orelojn ili havas, sed ne auxdas; Nazon
ili havas, sed ne flaras;

<span id="an_115:7">115:7</span> Manojn ili havas, sed ne palpas;
Piedojn ili havas, sed ne iras; Ili ne donas sonon per sia gorgxo.

<span id="an_115:8">115:8</span> Kiel ili, tiel estos iliaj farantoj,
CXiuj, kiuj ilin fidas.

<span id="an_115:9">115:9</span> Ho Izrael, fidu la Eternulon; Li estas
ilia helpo kaj sxildo.

<span id="an_115:10">115:10</span> Ho domo de Aaron, fidu la Eternulon;
Li estas ilia helpo kaj sxildo.

<span id="an_115:11">115:11</span> Ho timantoj de la Eternulo, fidu la
Eternulon; Li estas ilia helpo kaj sxildo.

<span id="an_115:12">115:12</span> La Eternulo nin memoras, Li benas, Li
benas la domon de Izrael, Li benas la domon de Aaron;

<span id="an_115:13">115:13</span> Li benas la timantojn de la Eternulo,
La malgrandajn kaj la grandajn.

<span id="an_115:14">115:14</span> La Eternulo vin multigu, Vin kaj
viajn infanojn.

<span id="an_115:15">115:15</span> Vi estas benitaj de la Eternulo, Kiu
faris la cxielon kaj la teron.

<span id="an_115:16">115:16</span> La cxielo estas cxielo de la
Eternulo, Sed la teron Li donis al la homidoj.

<span id="an_115:17">115:17</span> Ne la mortintoj gloros la Eternulon,
Kaj ne tiuj, kiuj foriris en la silentejon.

<span id="an_115:18">115:18</span> Sed ni benos la Eternulon De nun kaj
eterne. Haleluja!

<span id="an_116:1">116:1</span> Mi amas, ke la Eternulo auxdas mian
vocxon Kaj mian petegon,

<span id="an_116:2">116:2</span> Ke Li klinis Sian orelon al mi; Kaj en
miaj tagoj mi Lin vokos.

<span id="an_116:3">116:3</span> CXirkauxis min la ondoj de la morto,
Kaj turmentoj de SXeol min trafis; Suferon kaj cxagrenon mi trovis.

<span id="an_116:4">116:4</span> Sed la nomon de la Eternulo mi vokis:
Ho Eternulo, savu mian animon.

<span id="an_116:5">116:5</span> Favorkora estas la Eternulo kaj justa,
Kaj nia Dio estas kompatema.

<span id="an_116:6">116:6</span> La Eternulo gardas la simplanimulojn;
Mi estis en mizero, kaj Li min savis.

<span id="an_116:7">116:7</span> Revenu, ho mia animo, al via
trankvileco, CXar la Eternulo faris al vi bonon.

<span id="an_116:8">116:8</span> CXar Vi savis mian animon de la morto,
Miajn okulojn de larmoj, Miajn piedojn de falpusxigxo.

<span id="an_116:9">116:9</span> Mi irados antaux la Eternulo En la
lando de la vivo.

<span id="an_116:10">116:10</span> Kun kredo mi diris: Mi estas tre
afliktita.

<span id="an_116:11">116:11</span> Mi diris en mia konfuzigxo: CXu homo
mensogas.

<span id="an_116:12">116:12</span> Kion mi redonu al la Eternulo Por
cxiuj Liaj bonfaroj al mi?

<span id="an_116:13">116:13</span> Mi levos la pokalon de savo, Kaj mi
vokos la nomon de la Eternulo.

<span id="an_116:14">116:14</span> Miajn promesojn al la Eternulo mi
plenumos Antaux Lia tuta popolo.

<span id="an_116:15">116:15</span> Grandvalora en la okuloj de la
Eternulo Estas la morto de Liaj fideluloj.

<span id="an_116:16">116:16</span> Ho Eternulo, mi ja estas Via sklavo,
Mi estas Via sklavo, filo de Via sklavino; Vi disigis miajn ligilojn.

<span id="an_116:17">116:17</span> Al Vi mi oferdonos dankan oferon, Kaj
la nomon de la Eternulo mi vokos.

<span id="an_116:18">116:18</span> Miajn promesojn al la Eternulo mi
plenumos Antaux Lia tuta popolo,

<span id="an_116:19">116:19</span> En la kortoj de la domo de la
Eternulo, Interne de vi, ho Jerusalem.

<span id="an_117:1">117:1</span> Haleluja! Gloru la Eternulon cxiuj
popoloj, Lauxdu Lin cxiuj gentoj;

<span id="an_117:2">117:2</span> CXar granda estas Lia boneco al ni, Kaj
la vero de la Eternulo restas eterne.

<span id="an_118:1">118:1</span> Haleluja! Gloru la Eternulon, cxar Li
estas bona; CXar eterna estas Lia boneco.

<span id="an_118:2">118:2</span> Izrael diru, Ke eterna estas Lia
boneco.

<span id="an_118:3">118:3</span> La domo de Aaron diru, Ke eterna estas
Lia boneco.

<span id="an_118:4">118:4</span> La timantoj de la Eternulo diru, Ke
eterna estas Lia boneco.

<span id="an_118:5">118:5</span> El premateco mi vokis al la Eternulo,
Kaj per liberigo respondis al mi la Eternulo.

<span id="an_118:6">118:6</span> La Eternulo estas kun mi, mi ne timas;
Kion faros al mi homo?

<span id="an_118:7">118:7</span> La Eternulo estas kun mi, kiel mia
helpanto; Kaj mi triumfos super miaj malamikoj.

<span id="an_118:8">118:8</span> Pli bone estas fidi la Eternulon, Ol
fidi homon.

<span id="an_118:9">118:9</span> Pli bone estas fidi la Eternulon, Ol
fidi eminentulojn.

<span id="an_118:10">118:10</span> CXiuj popoloj min cxirkauxis, Sed per
la nomo de la Eternulo mi ilin disbatos.

<span id="an_118:11">118:11</span> Ili cxirkauxis min de cxiuj flankoj,
Sed per la nomo de la Eternulo mi ilin disbatos.

<span id="an_118:12">118:12</span> Ili cxirkauxis min kiel abeloj, Sed
ili estingigxas, kiel fajro en dornoj; Per la nomo de la Eternulo mi
ilin disbatos.

<span id="an_118:13">118:13</span> Oni min pusxis, ke mi falu; Sed la
Eternulo min helpis.

<span id="an_118:14">118:14</span> La Eternulo estas mia forto kaj mia
kanto, Kaj Li farigxis mia savo.

<span id="an_118:15">118:15</span> La vocxo de triumfo kaj de savigxo
sonas en la tendoj de la virtuloj: La dekstra mano de la Eternulo faras
heroajxojn;

<span id="an_118:16">118:16</span> La dekstra mano de la Eternulo estas
alte, La dekstra mano de la Eternulo faras heroajxojn.

<span id="an_118:17">118:17</span> Mi ne mortos, sed mi vivos, Kaj mi
rakontos la farojn de la Eternulo.

<span id="an_118:18">118:18</span> Per forta puno punadis min la
Eternulo, Sed al la morto Li min ne donis.

<span id="an_118:19">118:19</span> Malfermu al mi la pordegojn de la
vero; Mi iros tra ili, mi gloros la Eternulon.

<span id="an_118:20">118:20</span> Jen estas la pordego de la Eternulo;
Virtuloj iras tra gxi.

<span id="an_118:21">118:21</span> Mi dankas Vin, CXar Vi auxskultis min
kaj farigxis mia savo.

<span id="an_118:22">118:22</span> SXtono, kiun malsxatis la
konstruantoj, Farigxis sxtono bazangula.

<span id="an_118:23">118:23</span> De la Eternulo cxi tio farigxis, GXi
estas miraklo en niaj okuloj.

<span id="an_118:24">118:24</span> CXi tiun tagon faris la Eternulo; Ni
gxoju kaj gajigxu en gxi.

<span id="an_118:25">118:25</span> Ho Eternulo, helpu! Ho Eternulo,
sukcesigu!

<span id="an_118:26">118:26</span> Estu benata tiu, kiu venas en la nomo
de la Eternulo! Ni benas vin el la domo de la Eternulo.

<span id="an_118:27">118:27</span> La Eternulo estas Dio, kaj Li lumas
al ni. Arangxu la festan procesion kun brancxoj gxis la kornoj de la
altaro.

<span id="an_118:28">118:28</span> Vi estas mia Dio, kaj mi Vin gloras;
Mia Dio, Vin mi altigas.

<span id="an_118:29">118:29</span> Gloru la Eternulon, cxar Li estas
bona; CXar eterna estas Lia boneco.

<span id="an_119:1">119:1</span> ALEF. Bone estas al tiuj, kies vojo
estas senmakula, Kiuj iras laux la legxo de la Eternulo.

<span id="an_119:2">119:2</span> Bone estas al tiuj, kiuj plenumas Liajn
decidojn, Kiuj sercxas Lin per la tuta koro;

<span id="an_119:3">119:3</span> Ili ne faras malbonagon, Ili iras laux
Liaj vojoj.

<span id="an_119:4">119:4</span> Vi ordonis al ni, Forte observi Viajn
legxojn.

<span id="an_119:5">119:5</span> Ho, estu fortikaj miaj vojoj, Ke mi
observu Viajn legxojn!

<span id="an_119:6">119:6</span> Tiam mi ne bezonos honti, Kiam mi
atentos cxiujn Viajn ordonojn.

<span id="an_119:7">119:7</span> Mi gloros Vin el pura koro, Lernante la
jugxojn de Via justeco.

<span id="an_119:8">119:8</span> Viajn legxojn mi observos; Ne forlasu
min tute.

<span id="an_119:9">119:9</span> BET. Per kio junulo povas purigi sian
vojon? Per plenumado laux Viaj vortoj.

<span id="an_119:10">119:10</span> Per mia tuta koro mi Vin sercxas; Ne
lasu min deflankigxi de Viaj ordonoj.

<span id="an_119:11">119:11</span> En mia koro mi konservas Vian diron,
Por ke mi ne peku antaux Vi.

<span id="an_119:12">119:12</span> Benata Vi estas, ho Eternulo; Instruu
al mi Viajn legxojn.

<span id="an_119:13">119:13</span> Per miaj lipoj mi rakontas CXiujn
decidojn de Via busxo.

<span id="an_119:14">119:14</span> Pri la vojo de Viaj legxoj mi gxojas,
Kiel pri granda ricxeco.

<span id="an_119:15">119:15</span> Pri Viaj ordonoj mi meditas, Kaj mi
rigardas Viajn vojojn.

<span id="an_119:16">119:16</span> Mi havas plezuron de Viaj legxoj, Mi
ne forgesas Vian vorton.

<span id="an_119:17">119:17</span> GIMEL. Bonfaru al Via sklavo, Ke mi
vivu kaj plenumu Vian vorton.

<span id="an_119:18">119:18</span> Malfermu miajn okulojn, Ke mi vidu
miraklojn de Via instruo.

<span id="an_119:19">119:19</span> Migranto mi estas sur la tero; Ne
kasxu antaux mi Viajn ordonojn.

<span id="an_119:20">119:20</span> Elturmentigxis mia animo De sencxesa
sintirado al Viaj jugxoj.

<span id="an_119:21">119:21</span> Vi humiligas la malbenitajn
fierulojn, Kiuj deklinigxas de Viaj ordonoj.

<span id="an_119:22">119:22</span> Forigu de mi honton kaj malhonoron,
CXar mi observas Viajn decidojn.

<span id="an_119:23">119:23</span> Ecx kiam sidas eminentuloj kaj
parolas kontraux mi, Via sklavo meditas pri Viaj legxoj.

<span id="an_119:24">119:24</span> Viaj decidoj estas mia plezuro, Miaj
konsilantoj.

<span id="an_119:25">119:25</span> DALET. Mia animo algluigxis al la
polvo; Vivigu min laux Via vorto.

<span id="an_119:26">119:26</span> Mi raportis pri miaj vojoj, kaj Vi
auxskultis min; Instruu al mi Viajn legxojn.

<span id="an_119:27">119:27</span> Komprenigu al mi la vojon de Viaj
ordonoj; Kaj mi meditos pri Viaj mirakloj.

<span id="an_119:28">119:28</span> Konsumigxis mia animo pro malgxojo;
Restarigu min laux Via vorto.

<span id="an_119:29">119:29</span> La vojon de malvero deturnu de mi,
Kaj donacu al mi Vian instruon.

<span id="an_119:30">119:30</span> La vojon de la vero mi elektis, Mi
sopiris al Viaj legxoj.

<span id="an_119:31">119:31</span> Mi alkrocxigxis al Viaj ordonoj; Ho
Eternulo, ne hontigu min.

<span id="an_119:32">119:32</span> Mi kuras laux la vojo de Viaj legxoj,
CXar Vi largxigas mian koron.

<span id="an_119:33">119:33</span> HE. Montru al mi, ho Eternulo, la
vojon de Viaj legxoj, Kaj mi gxin sekvos gxis la fino.

<span id="an_119:34">119:34</span> Komprenigu al mi, kaj mi sekvos Vian
instruon, Kaj mi konservos gxin per la tuta koro.

<span id="an_119:35">119:35</span> Irigu min sur la vojeto de Viaj
ordonoj, CXar en gxi mi havas plezuron.

<span id="an_119:36">119:36</span> Klinu mian koron al Viaj legxoj, Sed
ne al profito.

<span id="an_119:37">119:37</span> Deturnu miajn okulojn, ke ili ne
rigardu falsajxon; Vivigu min per Viaj vojoj.

<span id="an_119:38">119:38</span> Plenumu al Via sklavo Vian diron, Kiu
koncernas respekton por Vi.

<span id="an_119:39">119:39</span> Forigu mian malhonoron, kiun mi
timas; CXar Viaj jugxoj estas bonaj.

<span id="an_119:40">119:40</span> Jen mi deziregas Viajn ordonojn; Per
Via justeco vivigu min.

<span id="an_119:41">119:41</span> VAV. Kaj venu al mi Viaj favoroj, ho
Eternulo, Via helpo, konforme al Via vorto,

<span id="an_119:42">119:42</span> Ke mi povu doni respondon al mia
insultanto; CXar mi fidas Vian vorton.

<span id="an_119:43">119:43</span> Ne forprenu tute de mia busxo la
vorton de vero, CXar mi esperas al Viaj jugxoj.

<span id="an_119:44">119:44</span> Kaj mi konservos Vian instruon CXiam
kaj eterne.

<span id="an_119:45">119:45</span> Kaj mi iros en libereco, CXar mi
sercxas Viajn ordonojn.

<span id="an_119:46">119:46</span> Kaj mi parolos pri Viaj legxoj antaux
regxoj, Kaj mi ne hontos.

<span id="an_119:47">119:47</span> Kaj mi havos plezuron de Viaj
ordonoj, Kiujn mi amas.

<span id="an_119:48">119:48</span> Kaj mi etendos miajn manojn al Viaj
ordonoj, kiujn mi amas, Kaj mi meditos pri Viaj legxoj.

<span id="an_119:49">119:49</span> ZAIN. Rememoru la vorton al Via
sklavo, Pri kio Vi min esperigis.

<span id="an_119:50">119:50</span> CXi tio estas mia konsolo en mia
mizero, Ke Via vorto min revivigas.

<span id="an_119:51">119:51</span> Fieruloj tre forte min mokas, Sed de
Via instruo mi ne deklinigxis.

<span id="an_119:52">119:52</span> Mi rememoras Viajn jugxojn de tempoj
tre antikvaj, ho Eternulo, Kaj mi konsoligxas.

<span id="an_119:53">119:53</span> Flama furiozo min kaptas pro la
malvirtuloj, Kiuj forlasas Vian legxon.

<span id="an_119:54">119:54</span> Viaj legxoj estas por mi kantoj En la
domo de mia migrado.

<span id="an_119:55">119:55</span> Mi rememoras en la nokto Vian nomon,
ho Eternulo, Kaj mi plenumas Vian instruon.

<span id="an_119:56">119:56</span> Tio farigxis al mi, CXar mi observas
Viajn ordonojn.

<span id="an_119:57">119:57</span> HXET. Mi diris:Mia sortajxo estas, ho
Eternulo, Plenumi Viajn vortojn.

<span id="an_119:58">119:58</span> Mi petegas antaux Vi per la tuta
koro: Korfavoru min, konforme al Via vorto.

<span id="an_119:59">119:59</span> Mi esploris miajn vojojn Kaj direktis
miajn pasxojn al Viaj legxoj.

<span id="an_119:60">119:60</span> Mi rapidas kaj ne prokrastas, Por
plenumi Viajn ordonojn.

<span id="an_119:61">119:61</span> Retoj de malvirtuloj min cxirkauxis;
Sed Vian instruon mi ne forgesis.

<span id="an_119:62">119:62</span> En la mezo de la nokto mi levigxas,
Por glori Vin por Viaj justaj jugxoj.

<span id="an_119:63">119:63</span> Mi estas kamarado por cxiuj, Kiuj Vin
timas kaj kiuj observas Viajn ordonojn.

<span id="an_119:64">119:64</span> De Via boneco, ho Eternulo, la tero
estas plena; Instruu al mi Viajn legxojn.

<span id="an_119:65">119:65</span> TET. Bonon Vi faris al Via sklavo, ho
Eternulo, Konforme al Via vorto.

<span id="an_119:66">119:66</span> Bonajn morojn kaj scion instruu al
mi, CXar al Viaj ordonoj mi kredas.

<span id="an_119:67">119:67</span> Antaux ol mi suferis, mi erarvagis,
Sed nun mi observas Vian vorton.

<span id="an_119:68">119:68</span> Vi estas bona kaj bonfara; Instruu al
mi Viajn legxojn.

<span id="an_119:69">119:69</span> Fieruloj plektis mensogon pri mi; Sed
mi per la tuta koro konservas Viajn ordonojn.

<span id="an_119:70">119:70</span> Grasigxis kiel sebo ilia koro; Sed mi
havas plezuron de Via instruo.

<span id="an_119:71">119:71</span> Bone estas al mi, ke mi suferis, Por
ke mi lernu Viajn legxojn.

<span id="an_119:72">119:72</span> Pli bona estas por mi la instruo de
Via busxo, Ol miloj da oreroj kaj argxenteroj.

<span id="an_119:73">119:73</span> JOD. Viaj manoj min kreis kaj
fortikigis; Prudentigu min, kaj mi lernu Viajn ordonojn.

<span id="an_119:74">119:74</span> Viaj timantoj min vidos kaj gxojos,
CXar mi fidis Vian vorton.

<span id="an_119:75">119:75</span> Mi scias, ho Eternulo, ke Viaj jugxoj
estas justaj, Kaj ke Vi juste min suferigis.

<span id="an_119:76">119:76</span> Via boneco estu do mia konsolo,
Konforme al Via vorto al Via sklavo.

<span id="an_119:77">119:77</span> Venu sur min Via favorkoreco, ke mi
vivu; CXar Via instruo estas mia plezuro.

<span id="an_119:78">119:78</span> Hontigxu la fieruloj, cxar maljuste
ili min premis; Mi meditos pri Viaj ordonoj.

<span id="an_119:79">119:79</span> Turnigxu al mi Viaj timantoj Kaj la
konantoj de Viaj legxoj.

<span id="an_119:80">119:80</span> Mia koro estu gxusta, laux Viaj
legxoj, Por ke mi ne hontigxu.

<span id="an_119:81">119:81</span> KAF. Mia animo avidas Vian savon;
Vian vorton mi fidas.

<span id="an_119:82">119:82</span> Miaj okuloj avidas Vian vorton,
dirante: Kiam Vi min konsolos?

<span id="an_119:83">119:83</span> CXar mi farigxis kiel felsako en
fumo; Sed Viajn legxojn mi ne forgesas.

<span id="an_119:84">119:84</span> Kiom estos la tagoj de Via sklavo?
Kiam Vi faros jugxon super miaj persekutantoj?

<span id="an_119:85">119:85</span> Fosojn fosis al mi la fieruloj,
Kontrauxe al Viaj legxoj.

<span id="an_119:86">119:86</span> CXiuj Viaj ordonoj estas vero;
Maljuste oni min persekutas; helpu min.

<span id="an_119:87">119:87</span> Oni preskaux pereigis min de sur la
tero, Sed mi ne forlasis Viajn ordonojn.

<span id="an_119:88">119:88</span> Laux Via boneco vivigu min, Kaj mi
observos la ordonojn de Via busxo.

<span id="an_119:89">119:89</span> LAMED. Por eterne, ho Eternulo, Via
vorto staras forte en la cxielo.

<span id="an_119:90">119:90</span> Por cxiuj generacioj restas Via vero;
Vi fortikigis la teron, kaj gxi staras.

<span id="an_119:91">119:91</span> Laux Viaj legxoj cxio nun staras,
CXar cxio estas Viaj sklavoj.

<span id="an_119:92">119:92</span> Se Via instruo ne estus mia konsolo,
Mi pereus en mia mizero.

<span id="an_119:93">119:93</span> Neniam mi forgesos Viajn ordonojn,
CXar per ili Vi min vivigas.

<span id="an_119:94">119:94</span> Al Vi mi apartenas; Helpu min, cxar
mi sercxas Viajn ordonojn.

<span id="an_119:95">119:95</span> Pri mi embuskis malvirtuloj, por min
pereigi; Sed mi studas Viajn legxojn.

<span id="an_119:96">119:96</span> CXe cxiu afero mi vidis finon; Sed
Via ordono estas tre vasta.

<span id="an_119:97">119:97</span> MEM. Kiel mi amas Vian instruon! La
tutan tagon mi meditas pri gxi.

<span id="an_119:98">119:98</span> Via ordono faras min pli sagxa ol
miaj malamikoj, CXar gxi restas al mi por cxiam.

<span id="an_119:99">119:99</span> Mi farigxis pli sagxa, ol cxiuj miaj
instruantoj, CXar Viaj legxoj estas mia tuta meditado.

<span id="an_119:100">119:100</span> Mi estas pli scianta ol maljunuloj,
CXar Viajn ordonojn mi konservas.

<span id="an_119:101">119:101</span> De cxiu malbona vojo mi detenas
mian piedon, Por plenumi Vian vorton.

<span id="an_119:102">119:102</span> De Viaj decidoj mi ne deklinigxas,
CXar Vi min gvidas.

<span id="an_119:103">119:103</span> Kiel dolcxa estas por mia palato
Via vorto! Pli ol mielo por mia busxo!

<span id="an_119:104">119:104</span> De Viaj ordonoj mi prudentigxas;
Tial mi malamas cxiun vojon de malvero.

<span id="an_119:105">119:105</span> NUN. Via vorto estas lumilo por
miaj piedoj, Kaj lumo por mia vojo.

<span id="an_119:106">119:106</span> Mi jxuris, kaj mi plenumos: Observi
Viajn justajn decidojn.

<span id="an_119:107">119:107</span> Mi estas tre senfortigita, ho
Eternulo; Vivigu min, konforme al Via vorto.

<span id="an_119:108">119:108</span> La oferdono de mia busxo placxu al
Vi, ho Eternulo, Kaj pri Viaj decidoj instruu min.

<span id="an_119:109">119:109</span> Mia animo estas cxiam en mia mano,
Sed Vian instruon mi ne forgesas.

<span id="an_119:110">119:110</span> La malvirtuloj metis reton por mi;
Sed de Viaj ordonoj mi ne deklinigxis.

<span id="an_119:111">119:111</span> Mi heredigis al mi Viajn ordonojn
por cxiam, CXar ili estas la gxojo de mia koro.

<span id="an_119:112">119:112</span> Mi klinis mian koron, Por plenumi
Viajn legxojn eterne gxis la fino.

<span id="an_119:113">119:113</span> SAMEHX. Skeptikulojn mi malamas,
Sed Vian instruon mi amas.

<span id="an_119:114">119:114</span> Vi estas mia sxirmo kaj sxildo;
Vian vorton mi fidas.

<span id="an_119:115">119:115</span> Forigxu de mi, malbonagantoj; Mi
observos la ordonojn de mia Dio.

<span id="an_119:116">119:116</span> Subtenu min laux Via diro, ke mi
vivu; Kaj ne hontigu min pri mia espero.

<span id="an_119:117">119:117</span> Fortikigu min, ke mi savigxu, Kaj
mi cxiam havos plezuron de Viaj legxoj.

<span id="an_119:118">119:118</span> Vi forpusxas cxiujn, kiuj
deklinigxas de Viaj legxoj, CXar ilia falsajxo estas mensoga.

<span id="an_119:119">119:119</span> Kiel skorion Vi forjxetas cxiujn
malvirtulojn sur la tero; Tial mi amas Viajn decidojn.

<span id="an_119:120">119:120</span> De Via teruro tremas mia karno, Kaj
Viajn jugxojn mi timas.

<span id="an_119:121">119:121</span> AIN. Mi faris jugxon kaj justecon;
Ne transdonu min al miaj premantoj.

<span id="an_119:122">119:122</span> Garantie liberigu Vian sklavon por
bono, Por ke fieruloj min ne premu.

<span id="an_119:123">119:123</span> Miaj okuloj sopiras Vian helpon Kaj
Vian justan vorton.

<span id="an_119:124">119:124</span> Agu kun Via sklavo laux Via boneco,
Kaj Viajn legxojn instruu al mi.

<span id="an_119:125">119:125</span> Mi estas Via sklavo; Klerigu min,
ke mi sciu Viajn decidojn.

<span id="an_119:126">119:126</span> Estas tempo, ke la Eternulo agu:
Ili rompis Vian legxon.

<span id="an_119:127">119:127</span> Tial mi amas Viajn ordonojn Pli ol
oron, ecx ol puran oron.

<span id="an_119:128">119:128</span> Tial mi estimas cxiujn Viajn
ordonojn, CXiun vojon de malvero mi malamas.

<span id="an_119:129">119:129</span> PE. Mirindaj estas Viaj decidoj;
Tial mia animo ilin konservas.

<span id="an_119:130">119:130</span> Malkasxo de Via vorto klerigas, GXi
prudentigas simplanimulojn.

<span id="an_119:131">119:131</span> Mi malfermas mian busxon kaj
enspiras, CXar mi deziregas Viajn ordonojn.

<span id="an_119:132">119:132</span> Turnu Vin al mi kaj korfavoru min,
Kiel Vi agas kun la amantoj de Via nomo.

<span id="an_119:133">119:133</span> Direktu miajn pasxojn laux Via
promeso; Kaj nenia malhonesteco ekregu super mi.

<span id="an_119:134">119:134</span> Liberigu min de homa premado; Kaj
mi observos Viajn ordonojn.

<span id="an_119:135">119:135</span> Lumu per Via vizagxo sur Vian
sklavon, Kaj instruu al mi Viajn legxojn.

<span id="an_119:136">119:136</span> Torentojn da akvo elversxas miaj
okuloj, Pro tio, ke oni ne plenumas Vian instruon.

<span id="an_119:137">119:137</span> CADI. Justulo Vi estas, ho
Eternulo, Kaj justaj estas Viaj jugxoj.

<span id="an_119:138">119:138</span> Vi aperigis Viajn decidojn Kun
justeco kaj plena vero.

<span id="an_119:139">119:139</span> Elturmentis min mia fervoro, CXar
miaj malamikoj forgesis Viajn vortojn.

<span id="an_119:140">119:140</span> Tre pura estas Via vorto, Kaj Via
sklavo gxin amas.

<span id="an_119:141">119:141</span> Mi estas malgranda kaj malestimata;
Sed Viajn ordonojn mi ne forgesas.

<span id="an_119:142">119:142</span> Via justeco estas justeco eterna,
Kaj Via instruo estas vero.

<span id="an_119:143">119:143</span> Sufero kaj mizero min trafis; Sed
Viaj ordonoj estas mia plezuro.

<span id="an_119:144">119:144</span> La justeco de Viaj decidoj estas
eterna; Klerigu min, por ke mi vivu.

<span id="an_119:145">119:145</span> KOF. Mi vokas el la tuta koro;
auxskultu min, ho Eternulo; Mi plenumos Viajn legxojn.

<span id="an_119:146">119:146</span> Mi vokas al Vi; savu min, Kaj mi
konservos Viajn decidojn.

<span id="an_119:147">119:147</span> Antaux la matenrugxo mi vokas; Vian
vorton mi fidas.

<span id="an_119:148">119:148</span> Antaux la noktaj gardopartoj miaj
okuloj vekigxas, Por ke mi meditu pri Via vorto.

<span id="an_119:149">119:149</span> Mian vocxon auxskultu, laux Via
boneco, ho Eternulo; Laux Via justeco lasu min vivi.

<span id="an_119:150">119:150</span> Alproksimigxas malicaj
persekutantoj; Malproksimaj ili estas de Via legxo.

<span id="an_119:151">119:151</span> Proksima Vi estas, ho Eternulo; Kaj
cxiuj Viaj ordonoj estas vero.

<span id="an_119:152">119:152</span> De longe mi scias pri Viaj decidoj,
Ke Vi fiksis ilin por cxiam.

<span id="an_119:153">119:153</span> RESX. Rigardu mian mizeron, kaj
liberigu min, CXar Vian instruon mi ne forgesis.

<span id="an_119:154">119:154</span> Defendu mian aferon, kaj liberigu
min; Laux Via vorto lasu min vivi.

<span id="an_119:155">119:155</span> Malproksima de malvirtuloj estas
savo, CXar ili ne sxatas Viajn legxojn.

<span id="an_119:156">119:156</span> Via favorkoreco estas granda, ho
Eternulo; Laux Via justeco lasu min vivi.

<span id="an_119:157">119:157</span> Multaj estas miaj persekutantoj kaj
premantoj, Sed de Viaj decidoj mi ne deklinigxis.

<span id="an_119:158">119:158</span> Mi vidis perfidulojn, kaj mi ilin
abomenis, CXar Vian vorton ili ne observis.

<span id="an_119:159">119:159</span> Rigardu, mi amas Viajn ordonojn; Ho
Eternulo, laux Via boneco lasu min vivi.

<span id="an_119:160">119:160</span> La esenco de Via vorto estas vero,
Kaj eterna estas cxiu jugxo de Via justeco.

<span id="an_119:161">119:161</span> SXIN. Princoj persekutas min
senkauxze; Sed Vian vorton timas mia koro.

<span id="an_119:162">119:162</span> Mi gxojas pri Via vorto, Kiel
ricevinto de granda akiro.

<span id="an_119:163">119:163</span> Malveron mi malamas kaj abomenas;
Vian instruon mi amas.

<span id="an_119:164">119:164</span> Sepfoje cxiutage mi Vin gloras Por
Viaj justaj jugxoj.

<span id="an_119:165">119:165</span> Grandan pacon havas la amantoj de
Via instruo; Kaj ili ne falpusxigxas.

<span id="an_119:166">119:166</span> Mi atendas Vian savon, ho Eternulo,
Viajn ordonojn mi plenumas.

<span id="an_119:167">119:167</span> Mia animo observas Viajn decidojn,
Kaj mi ilin forte amas.

<span id="an_119:168">119:168</span> Mi observas Viajn ordonojn kaj
decidojn, CXar cxiuj miaj vojoj estas antaux Vi.

<span id="an_119:169">119:169</span> TAV. Mia krio venu al Vi, ho
Eternulo; Laux Via vorto klerigu min.

<span id="an_119:170">119:170</span> Mia petego venu al Vi; Laux Via
diro savu min.

<span id="an_119:171">119:171</span> Miaj lipoj eldiru gloradon, CXar Vi
instruas al mi Viajn legxojn.

<span id="an_119:172">119:172</span> Mia lango predikos pri Via vorto,
CXar cxiuj Viaj ordonoj estas justaj.

<span id="an_119:173">119:173</span> Via mano estu al mi helpo, CXar
Viajn ordonojn mi elektis.

<span id="an_119:174">119:174</span> Mi deziregas Vian savon, ho
Eternulo, Kaj Via instruo estas mia plezuro.

<span id="an_119:175">119:175</span> Mia animo vivu kaj gloru Vin, Kaj
Viaj jugxoj min helpu.

<span id="an_119:176">119:176</span> Mi erarvagis kiel perdita sxafo;
Elsercxu Vian sklavon, cxar Viajn ordonojn mi ne forgesis.

<span id="an_120:1">120:1</span> Kanto de suprenirado. Al la Eternulo mi
vokis en mia sufero, Kaj Li auxskultis min.

<span id="an_120:2">120:2</span> Ho Eternulo, savu mian animon de
mensoga parolo, De falsa lango.

<span id="an_120:3">120:3</span> Kion Li donos al vi, Kaj kion Li
alportos al vi, ho falsa lango?

<span id="an_120:4">120:4</span> Akrajn sagojn de fortulo Kun karboj
genistaj.

<span id="an_120:5">120:5</span> Ve al mi, ke mi gastas en Mesxehx, Ke
mi logxas inter la tendoj de Kedar!

<span id="an_120:6">120:6</span> Tro longe logxis mia animo Inter
malamantoj de paco.

<span id="an_120:7">120:7</span> Mi estas pacema; Sed kiam mi ekparolas,
ili komencas militon.

<span id="an_121:1">121:1</span> Kanto de suprenirado. Mi levas miajn
okulojn al la montoj: De kie venas al mi helpo?

<span id="an_121:2">121:2</span> Mia helpo venas de la Eternulo, Kiu
kreis la cxielon kaj la teron.

<span id="an_121:3">121:3</span> Li ne lasos vian piedon falpusxigxi;
Via gardanto ne dormetas.

<span id="an_121:4">121:4</span> Jen ne dormetas kaj ne dormas La
gardanto de Izrael.

<span id="an_121:5">121:5</span> La Eternulo estas via gardanto; La
Eternulo estas via ombro cxe via dekstra mano.

<span id="an_121:6">121:6</span> En la tago la suno vin ne frapos, Nek
la luno en la nokto.

<span id="an_121:7">121:7</span> La Eternulo vin gardos de cxia malbono,
Li gardos vian animon.

<span id="an_121:8">121:8</span> La Eternulo gardos vian eliron kaj
eniron, De nun kaj eterne.

<span id="an_122:1">122:1</span> Kanto de suprenirado. De David. Mi
ekgxojis, kiam oni diris al mi: Ni iru en la domon de la Eternulo.

<span id="an_122:2">122:2</span> Niaj piedoj staris en viaj pordegoj, Ho
Jerusalem,

<span id="an_122:3">122:3</span> Vi Jerusalem, konstruita kiel urbo, En
kiu cxio kunigxis.

<span id="an_122:4">122:4</span> Tien supreniris la triboj, la triboj de
la Eternulo, Laux la moro de Izrael, Por glori la nomon de la Eternulo.

<span id="an_122:5">122:5</span> CXar tie staris tronoj de jugxo, Tronoj
de la domo de David.

<span id="an_122:6">122:6</span> Deziru pacon al Jerusalem; Bonan staton
havu viaj amantoj.

<span id="an_122:7">122:7</span> Paco estu inter viaj muroj, Bonstato en
viaj palacoj.

<span id="an_122:8">122:8</span> Pro miaj fratoj kaj amikoj mi do diru:
Paco estu al vi.

<span id="an_122:9">122:9</span> Pro la domo de la Eternulo, nia Dio, Mi
deziras al vi bonon.

<span id="an_123:1">123:1</span> Kanto de suprenirado. Al Vi mi levas
miajn okulojn, Ho Vi, kiu sidas en la cxielo!

<span id="an_123:2">123:2</span> Jen kiel la okuloj de sklavoj estas
direktitaj al la mano de iliaj sinjoroj, Kiel la okuloj de sklavino al
la mano de sxia sinjorino, Tiel niaj okuloj estas direktitaj al la
Eternulo, nia Dio, GXis Li korfavoros nin.

<span id="an_123:3">123:3</span> Korfavoru nin, ho Eternulo, korfavoru
nin; CXar ni suferis suficxe da malestimo.

<span id="an_123:4">123:4</span> Tute plenigxis nia animo De la
insultado de arogantuloj, De la malhonorado de fieruloj.

<span id="an_124:1">124:1</span> Kanto de suprenirado. De David. Se la
Eternulo ne estus kun ni, Diru nun Izrael,

<span id="an_124:2">124:2</span> Se la Eternulo ne estus kun ni, Kiam
homoj levigxis kontraux ni:

<span id="an_124:3">124:3</span> Tiam ili englutus nin vivajn, Kiam
ekflamis kontraux ni ilia kolero;

<span id="an_124:4">124:4</span> Tiam dronigus nin akvo, torento kovrus
nian animon;

<span id="an_124:5">124:5</span> Tiam kovrus nian animon pereiga akvo.

<span id="an_124:6">124:6</span> Benata estu la Eternulo, Kiu ne
fordonis nin kiel rabakiron al iliaj dentoj.

<span id="an_124:7">124:7</span> Nia animo liberigxis, kiel birdo el la
reto de kaptistoj; La reto dissxirigxis, kaj ni liberigxis.

<span id="an_124:8">124:8</span> Nia helpo estas en la nomo de la
Eternulo, Kiu kreis la cxielon kaj la teron.

<span id="an_125:1">125:1</span> Kanto de suprenirado. Kiuj fidas la
Eternulon, Tiuj estas kiel la monto Cion, Kiu ne sxanceligxas, sed
restas eterne.

<span id="an_125:2">125:2</span> Montoj estas cxirkaux Jerusalem, Kaj la
Eternulo cxirkauxas Sian popolon, De nun kaj eterne.

<span id="an_125:3">125:3</span> CXar ne kusxos la sceptro de malvirteco
sur la sorto de la virtuloj; Por ke la virtuloj ne etendu siajn manojn
al maljustajxo.

<span id="an_125:4">125:4</span> Bonfaru, ho Eternulo, al tiuj, Kiuj
estas bonaj kaj piaj per sia koro;

<span id="an_125:5">125:5</span> Sed tiujn, kiuj deklinigxas al siaj
malrektaj vojoj, La Eternulo pereigos kune kun la malbonaguloj. Paco al
Izrael!

<span id="an_126:1">126:1</span> Kanto de suprenirado. Kiam la Eternulo
revenigis la forkaptitojn al Cion, Tiam ni estis kiel songxantoj.

<span id="an_126:2">126:2</span> Tiam nia busxo estis plena de gajeco,
Kaj nia lango plena de kantado; Tiam oni diris inter la popoloj: Ion
grandan la Eternulo faris por cxi tiuj.

<span id="an_126:3">126:3</span> Ion grandan la Eternulo faris por ni:
Ni gxojas.

<span id="an_126:4">126:4</span> Revenigu, ho Eternulo, niajn
forkaptitojn, Kiel riveretojn en sudan landon.

<span id="an_126:5">126:5</span> Kiuj semas kun larmoj, Tiuj rikoltos
kun kanto.

<span id="an_126:6">126:6</span> Iras kaj ploras la portanto de
semotajxo; Venos kun kanto la portanto de siaj garboj.

<span id="an_127:1">127:1</span> Kanto de suprenirado. De Salomono. Se
la Eternulo ne konstruas la domon, Tiam vane laboras super gxi gxiaj
konstruantoj; Se la Eternulo ne gardas urbon, Tiam vane maldormas la
gardanto.

<span id="an_127:2">127:2</span> Vane vi frue levigxas, malfrue sidas,
Mangxas panon kun klopodoj: Al Sia amato Li donas en dormo.

<span id="an_127:3">127:3</span> Jen, heredo de la Eternulo estas
infanoj; Rekompenco estas la frukto de ventro.

<span id="an_127:4">127:4</span> Kiel sagoj en la mano de fortulo, Tiel
estas junaj filoj.

<span id="an_127:5">127:5</span> Bone estas al la homo, kiu plenigis per
ili sian sagujon; Ili ne estos hontigitaj, Kiam ili parolos kun la
malamikoj cxe la pordego.

<span id="an_128:1">128:1</span> Kanto de suprenirado. Felicxa estas
tiu, kiu timas la Eternulon Kaj iras laux Liaj vojoj.

<span id="an_128:2">128:2</span> Kiam vi mangxas la laborakiron de viaj
manoj, Felicxe kaj bone estas al vi.

<span id="an_128:3">128:3</span> Via edzino estas kiel fruktoporta
vinberbrancxo interne en via domo; Viaj filoj estas kiel olivaj brancxoj
cxirkaux via tablo.

<span id="an_128:4">128:4</span> Jen tiel estas benata tiu homo, Kiu
timas la Eternulon.

<span id="an_128:5">128:5</span> Benos vin la Eternulo el Cion, Kaj vi
vidos la bonstaton de Jerusalem en la dauxro de via tuta vivo.

<span id="an_128:6">128:6</span> Kaj vi vidos la infanojn de viaj
infanoj. Paco al Izrael!

<span id="an_129:1">129:1</span> Kanto de suprenirado. Multe oni
afliktis min de post mia juneco, Diras Izrael,

<span id="an_129:2">129:2</span> Multe oni afliktis min de post mia
juneco, Sed oni min ne pereigis.

<span id="an_129:3">129:3</span> Sur mia dorso plugis plugistoj, Faris
siajn sulkojn longaj.

<span id="an_129:4">129:4</span> La Eternulo estas justa; Li dishakis la
sxnurojn de la malvirtuloj.

<span id="an_129:5">129:5</span> Hontigxu kaj turnigxu malantauxen CXiuj
malamantoj de Cion.

<span id="an_129:6">129:6</span> Ili estu kiel tegmenta herbo, Kiu
forvelkas, antaux ol oni gxin elsxiris;

<span id="an_129:7">129:7</span> Per kiu ne plenigas rikoltanto sian
manon Nek garbiganto sian baskon.

<span id="an_129:8">129:8</span> Kaj la preterirantoj ne diros: Beno de
la Eternulo estu al vi, Ni benas vin per la nomo de la Eternulo.

<span id="an_130:1">130:1</span> Kanto de suprenirado. El profundo mi
vokas Vin, ho Eternulo.

<span id="an_130:2">130:2</span> Mia Sinjoro, auxskultu mian vocxon;
Viaj oreloj atentu la vocxon de mia petego.

<span id="an_130:3">130:3</span> Se vi, ho Eternulo, kalkulus la pekojn,
Kiu povus stari, ho mia Sinjoro?

<span id="an_130:4">130:4</span> Sed Vi estas pardonema, Por ke Vi estu
respektata.

<span id="an_130:5">130:5</span> Mi esperis al la Eternulo, esperis mia
animo, Kaj Lian vorton mi fidis.

<span id="an_130:6">130:6</span> Mia animo atendas mian Sinjoron pli, Ol
la gardantoj atendas la matenon, La gardantoj la matenon.

<span id="an_130:7">130:7</span> Izrael fidu la Eternulon; CXar cxe la
Eternulo estas favorkoreco Kaj cxe Li estas granda liberigo.

<span id="an_130:8">130:8</span> Kaj Li liberigos Izraelon De cxiuj liaj
pekoj.

<span id="an_131:1">131:1</span> Kanto de suprenirado. De David. Ho
Eternulo, ne tenas sin alte mia koro, kaj ne levigxas alte miaj okuloj;
Kaj mi ne okupas min per aferoj grandaj kaj neatingeblaj por mi.

<span id="an_131:2">131:2</span> Mi trankviligis kaj kvietigis mian
animon; Kiel infano formetita for de la mamo de sia patrino, kiel infano
demamigita, Tiel estas en mi mia animo.

<span id="an_131:3">131:3</span> Ho Izrael, fidu la Eternulon, De nun
kaj eterne.

<span id="an_132:1">132:1</span> Kanto de suprenirado. Rememoru, ho
Eternulo, Davidon kaj cxiujn liajn suferojn;

<span id="an_132:2">132:2</span> Ke li jxuris al la Eternulo, Kaj donis
sanktan promeson al la Potenculo de Jakob:

<span id="an_132:3">132:3</span> Mi ne eniros en la sxirmejon de mia
domo, Mi ne supreniros sur la liton, pretigitan por mi;

<span id="an_132:4">132:4</span> Mi ne donos dormon al miaj okuloj, Nek
dormeton al miaj palpebroj,

<span id="an_132:5">132:5</span> GXis mi trovos lokon por la Eternulo,
Logxejon por la Potenculo de Jakob.

<span id="an_132:6">132:6</span> Jen ni auxdis, ke gxi estas en Efrata;
Ni gxin trovis sur arbara kampo.

<span id="an_132:7">132:7</span> Ni iru en Lian logxejon, Ni klinigxu
antaux la benketo de Liaj piedoj.

<span id="an_132:8">132:8</span> Levigxu, ho Eternulo, en Vian
ripozejon, Vi kaj la kesto de Via potenco.

<span id="an_132:9">132:9</span> Viaj pastroj vestigxu per justeco, Kaj
Viaj fideluloj triumfu.

<span id="an_132:10">132:10</span> Pro David, Via sklavo, Ne forturnu la
vizagxon de Via sanktoleito.

<span id="an_132:11">132:11</span> La Eternulo jxuris al David veron,
kaj Li ne deklinigxos de gxi: Frukton de via ventro Mi sidigos sur via
trono;

<span id="an_132:12">132:12</span> Se viaj filoj observos Mian
interligon kaj Mian legxon, kiun Mi instruos al ili, Tiam ankaux iliaj
filoj eterne sidos sur via trono.

<span id="an_132:13">132:13</span> CXar la Eternulo elektis Cionon, Kaj
deziris, ke gxi estu logxejo por Li:

<span id="an_132:14">132:14</span> CXi tio estas Mia ripozejo por
eterne; CXi tie Mi logxos, cxar gxin Mi ekdeziris.

<span id="an_132:15">132:15</span> GXian nutrajxon Mi abunde benos,
GXiajn malricxulojn Mi satigos per pano.

<span id="an_132:16">132:16</span> Kaj gxiajn pastrojn Mi vestos per
savo; Kaj gxiaj fideluloj gxojos kaj triumfos.

<span id="an_132:17">132:17</span> Tie Mi elkreskigos kornon al David,
Tie Mi arangxos lumilon por Mia sanktoleito.

<span id="an_132:18">132:18</span> Liajn malamikojn Mi kovros per honto;
Sed sur li brilos lia krono.

<span id="an_133:1">133:1</span> Kanto de suprenirado. De David. Jen,
kiel bone kaj cxarme estas, Se fratoj vivas kune!

<span id="an_133:2">133:2</span> Kiel la bona oleo, Kiu de la kapo
defluas sur la barbon, la barbon de Aaron, Kaj defluas sur la randon de
lia vesto;

<span id="an_133:3">133:3</span> Kiel la roso, Kiu de HXermon
mallevigxas sur la montojn de Cion; CXar tie la Eternulo donas la benon,
Vivon por eterne.

<span id="an_134:1">134:1</span> Kanto de suprenirado. Nun benu la
Eternulon, cxiuj sklavoj de la Eternulo, Kiuj en la noktoj staras en la
domo de la Eternulo.

<span id="an_134:2">134:2</span> Levu la manojn al la sanktejo, Kaj benu
la Eternulon.

<span id="an_134:3">134:3</span> El Cion benu vin la Eternulo, La
Kreinto de la cxielo kaj la tero.

<span id="an_135:1">135:1</span> Haleluja! Gloru la nomon de la
Eternulo, Gloru, sklavoj de la Eternulo,

<span id="an_135:2">135:2</span> Kiuj staras en la domo de la Eternulo,
En la kortoj de la domo de nia Dio.

<span id="an_135:3">135:3</span> Gloru la Eternulon, cxar la Eternulo
estas bona; Prikantu Lian nomon, cxar gxi estas cxarma.

<span id="an_135:4">135:4</span> CXar Jakobon la Eternulo elektis al Si,
Izraelon kiel Sian trezoron.

<span id="an_135:5">135:5</span> CXar mi scias, ke la Eternulo estas
granda Kaj ke nia Sinjoro estas super cxiuj dioj.

<span id="an_135:6">135:6</span> CXion, kion la Eternulo deziras, Li
faras, En la cxielo kaj sur la tero, sur la maroj kaj en cxiuj abismoj.

<span id="an_135:7">135:7</span> Li levas la nubojn de la randoj de la
tero, Li aperigas fulmojn en la pluvo, Li elirigas la venton el Siaj
provizejoj.

<span id="an_135:8">135:8</span> Li batis la unuenaskitojn en Egiptujo,
De homo gxis bruto.

<span id="an_135:9">135:9</span> Li aperigis signojn kaj miraklojn
interne de vi, ho Egiptujo, Super Faraono kaj cxiuj liaj sklavoj.

<span id="an_135:10">135:10</span> Li batis multajn popolojn, Kaj
mortigis potencajn regxojn:

<span id="an_135:11">135:11</span> Sihxonon, regxon de la Amoridoj, Kaj
Ogon, regxon de Basxan, Kaj cxiujn regnojn Kanaanajn.

<span id="an_135:12">135:12</span> Kaj Li donis ilian landon kiel
heredon, Heredon al Lia popolo Izrael.

<span id="an_135:13">135:13</span> Ho Eternulo, Via nomo estas eterna;
Ho Eternulo, la memoro pri Vi restas por cxiuj generacioj.

<span id="an_135:14">135:14</span> CXar la Eternulo jugxos Sian popolon,
Kaj Li korfavoros Siajn sklavojn.

<span id="an_135:15">135:15</span> La idoloj de la popoloj estas
argxento kaj oro, Faritajxo de homaj manoj.

<span id="an_135:16">135:16</span> Busxon ili havas, sed ne parolas;
Okulojn ili havas, sed ne vidas;

<span id="an_135:17">135:17</span> Orelojn ili havas, sed ne auxdas; Kaj
ne ekzistas spiro en ilia busxo.

<span id="an_135:18">135:18</span> Kiel ili, tiel estos iliaj farantoj,
CXiuj, kiuj ilin fidas.

<span id="an_135:19">135:19</span> Ho domo de Izrael, benu la Eternulon;
Ho domo de Aaron, benu la Eternulon;

<span id="an_135:20">135:20</span> Ho domo de Levi, benu la Eternulon;
Ho timantoj de la Eternulo, benu la Eternulon.

<span id="an_135:21">135:21</span> El Cion estu benata la Eternulo, Kiu
logxas en Jerusalem. Haleluja!

<span id="an_136:1">136:1</span> Gloru la Eternulon, cxar Li estas bona,
CXar eterna estas Lia boneco.

<span id="an_136:2">136:2</span> Gloru la Dion de la dioj, CXar eterna
estas Lia boneco.

<span id="an_136:3">136:3</span> Gloru la Sinjoron de la sinjoroj, CXar
eterna estas Lia boneco.

<span id="an_136:4">136:4</span> La sola faranto de grandaj mirakloj,
CXar eterna estas Lia boneco;

<span id="an_136:5">136:5</span> Kiu sagxege kreis la cxielon, CXar
eterna estas Lia boneco;

<span id="an_136:6">136:6</span> Kiu etendis la teron super la akvo,
CXar eterna estas Lia boneco;

<span id="an_136:7">136:7</span> Kiu kreis grandajn lumojn, CXar eterna
estas Lia boneco;

<span id="an_136:8">136:8</span> La sunon, por regi en la tago, CXar
eterna estas Lia boneco;

<span id="an_136:9">136:9</span> La lunon kaj la stelojn, por regi en la
nokto, CXar eterna estas Lia boneco;

<span id="an_136:10">136:10</span> Kiu batis Egiptujon en gxiaj
unuenaskitoj, CXar eterna estas Lia boneco;

<span id="an_136:11">136:11</span> Kaj elkondukis el gxia mezo Izraelon,
CXar eterna estas Lia boneco;

<span id="an_136:12">136:12</span> Per forta mano kaj etendita brako,
CXar eterna estas Lia boneco;

<span id="an_136:13">136:13</span> Kiu fendis la Rugxan Maron en du
partojn, CXar eterna estas Lia boneco;

<span id="an_136:14">136:14</span> Kaj trairigis Izraelon tra gxi, CXar
eterna estas Lia boneco;

<span id="an_136:15">136:15</span> Kaj enjxetis Faraonon kaj lian
militistaron en la Rugxan Maron, CXar eterna estas Lia boneco;

<span id="an_136:16">136:16</span> Kiu kondukis Sian popolon tra la
dezerto, CXar eterna estas Lia boneco;

<span id="an_136:17">136:17</span> Kiu batis grandajn regxojn, CXar
eterna estas Lia boneco;

<span id="an_136:18">136:18</span> Kaj mortigis regxojn potencajn, CXar
eterna estas Lia boneco;

<span id="an_136:19">136:19</span> Sihxonon, regxon de la Amoridoj, CXar
eterna estas Lia boneco;

<span id="an_136:20">136:20</span> Kaj Ogon, regxon de Basxan, CXar
eterna estas Lia boneco;

<span id="an_136:21">136:21</span> Kaj donis ilian landon kiel heredon,
CXar eterna estas Lia boneco;

<span id="an_136:22">136:22</span> Heredon al Lia sklavo Izrael, CXar
eterna estas Lia boneco;

<span id="an_136:23">136:23</span> Kiu rememoris nin, kiam ni estis
humiligitaj, CXar eterna estas Lia boneco;

<span id="an_136:24">136:24</span> Kaj liberigis nin de niaj premantoj,
CXar eterna estas Lia boneco;

<span id="an_136:25">136:25</span> Kiu donas panon al cxiu karno, CXar
eterna estas Lia boneco.

<span id="an_136:26">136:26</span> Gloru la Dion de la cxielo, CXar
eterna estas Lia boneco.

<span id="an_137:1">137:1</span> Apud la riveroj de Babel Ni sidis kaj
ploris, Rememorante Cionon.

<span id="an_137:2">137:2</span> Sur la salikoj tie Ni pendigis niajn
harpojn.

<span id="an_137:3">137:3</span> CXar tie niaj kaptintoj postulis de ni
kantojn, Kaj niaj mokantoj gxojon, dirante: Kantu al ni el la kantoj de
Cion.

<span id="an_137:4">137:4</span> Kiel ni kantos sur fremda tero La
kanton de la Eternulo?

<span id="an_137:5">137:5</span> Se mi forgesos vin, ho Jerusalem, Tiam
forgesigxu mia dekstra mano;

<span id="an_137:6">137:6</span> Algluigxu mia lango al mia palato, Se
mi vin ne memoros, Se mi ne levos Jerusalemon en la supron de miaj
gxojoj.

<span id="an_137:7">137:7</span> Rememorigu, ho Eternulo, al la filoj de
Edom La tagon de Jerusalem, kiam ili diris: Detruu, detruu gxis gxia
fundamento.

<span id="an_137:8">137:8</span> Ho ruinigema filino de Babel! Bone
estos al tiu, Kiu repagos al vi por la faro, kiun vi faris al ni.

<span id="an_137:9">137:9</span> Bone estos al tiu, Kiu prenos kaj
frakasos viajn infanetojn sur sxtono.

<span id="an_138:1">138:1</span> De David. Mi gloras Vin el mia tuta
koro; Antaux la dioj mi Vin prikantas.

<span id="an_138:2">138:2</span> Mi klinigxas antaux Via sankta templo,
Kaj mi gloras Vian nomon por Via boneco kaj vereco; CXar Vi grandigis
pli ol cxio Vian nomon per Via vorto.

<span id="an_138:3">138:3</span> En la tago, kiam mi vokis, Vi
auxskultis min, Vi donis forton al mia animo.

<span id="an_138:4">138:4</span> Gloros Vin, ho Eternulo, cxiuj regxoj
de la tero, CXar ili auxdis la vortojn de Via busxo.

<span id="an_138:5">138:5</span> Kaj ili prikantos la vojojn de la
Eternulo; CXar granda estas la gloro de la Eternulo.

<span id="an_138:6">138:6</span> CXar kvankam la Eternulo estas alte,
tamen Li rigardas humilulon, Kaj fierulon Li rimarkas de malproksime.

<span id="an_138:7">138:7</span> Kvankam mi iras meze de suferoj, tamen
Vi konservas mian vivon; Kontraux la kolero de miaj malamikoj Vi etendas
Vian brakon, Kaj Via dekstra mano min helpas.

<span id="an_138:8">138:8</span> La Eternulo plenumos por mi. Ho
Eternulo, Via boneco estas eterna; La kreitajxojn de Viaj manoj ne
forlasu.

<span id="an_139:1">139:1</span> Al la hxorestro. Psalmo de David. Ho
Eternulo, Vi min esploras kaj min konas.

<span id="an_139:2">139:2</span> Vi scias, kiam mi sidas kaj kiam mi
levigxas; Vi komprenas mian penson de malproksime.

<span id="an_139:3">139:3</span> Kiam mi iras kaj kiam mi ripozas, Vi
estas cxirkaux mi, Kaj cxiujn miajn vojojn Vi konas.

<span id="an_139:4">139:4</span> CXar antaux ol trovigxas vorto sur mia
lango, Jen, ho Eternulo, Vi cxion jam scias.

<span id="an_139:5">139:5</span> De malantauxe kaj de antauxe Vi
cxirkauxbaris min Kaj metis sur min Vian manon.

<span id="an_139:6">139:6</span> Mirinda estas por mi tia sciado, tro
alta; Mi gxin ne povas kompreni.

<span id="an_139:7">139:7</span> Kien mi iros for de Via spirito? Kaj
kien mi kuros for de Via vizagxo?

<span id="an_139:8">139:8</span> Se mi levigxos al la cxielo, Vi estas
tie; Se mi kusxigxos en SXeol, jen Vi tie estas.

<span id="an_139:9">139:9</span> CXu mi okupos la flugilojn de la
matenrugxo, CXu mi logxigxos sur la rando de la maro:

<span id="an_139:10">139:10</span> Ankaux tie Via mano min kondukos, Kaj
Via dekstra mano min tenos.

<span id="an_139:11">139:11</span> Se mi diros:Mallumo min kovros, Kaj
la lumo cxirkaux mi farigxos nokto:

<span id="an_139:12">139:12</span> Ecx mallumo ne mallumas antaux Vi,
Kaj la nokto lumas kiel tago; Mallumo farigxas kiel lumo.

<span id="an_139:13">139:13</span> CXar Vi kreis mian internajxon,
Formis min en la ventro de mia patrino.

<span id="an_139:14">139:14</span> Mi gloras Vin, cxar mi estas mirinde
kreita; Mirindaj estas Viaj kreitajxoj, Kaj mia animo tion bone
konscias.

<span id="an_139:15">139:15</span> Ne estis kasxitaj antaux Vi miaj
ostoj, Kiam mi estis kreata en kasxiteco, Kiam mi estis formata en la
profundo de la tero.

<span id="an_139:16">139:16</span> Mian embrion vidis Viaj okuloj, Kaj
en Via libro estis enskribitaj cxiuj tagoj destinitaj, Kiam ankoraux ecx
unu ne ekzistis.

<span id="an_139:17">139:17</span> Kiel grandvaloraj estas por mi Viaj
pensoj, ho Dio! Kiel granda estas ilia nombro!

<span id="an_139:18">139:18</span> Se mi ilin kalkulus, ili estus pli
multaj ol la sablo; Kiam mi vekigxas, mi estas ankoraux kun Vi.

<span id="an_139:19">139:19</span> Mortigu, ho Dio, la malvirtulojn, Kaj
sangaviduloj forigxu de mi!

<span id="an_139:20">139:20</span> Ili parolas pri Vi malice, Kaj Viaj
malamikoj levigxas por trompo.

<span id="an_139:21">139:21</span> Viajn malamantojn, ho Eternulo, mi ja
malamas, Kaj Viajn kontrauxulojn mi abomenas.

<span id="an_139:22">139:22</span> Per ekstrema malamo mi ilin malamas;
Ili farigxis por mi malamikoj.

<span id="an_139:23">139:23</span> Esploru min, ho Dio, kaj konu mian
koron; Provu min kaj sciu miajn pensojn.

<span id="an_139:24">139:24</span> Kaj rigardu, cxu mi estas sur malbona
vojo, Kaj gvidu min sur la vojo de eterneco.

<span id="an_140:1">140:1</span> Al la hxorestro. Psalmo de David.
Liberigu min, ho Eternulo, de malbona homo, Gardu min kontraux
perfortulo;

<span id="an_140:2">140:2</span> Kontraux tiuj, kiuj elpensas malbonon
en la koro, CXiutage kauxzas militojn;

<span id="an_140:3">140:3</span> Kiuj akrigas sian langon, kiel
serpento; Veneno de vipuro estas sub iliaj lipoj. Sela.

<span id="an_140:4">140:4</span> Gardu min, ho Eternulo, kontraux la
manoj de malvirtuloj, Gardu min kontraux perfortuloj, Kiuj intencas
renversi miajn pasxojn.

<span id="an_140:5">140:5</span> Fieruloj kasxis kaptilon por mi kaj
sxnurojn, Ili etendis reton cxe la vojo, implikilon ili metis por mi.
Sela.

<span id="an_140:6">140:6</span> Mi diris al la Eternulo:Vi estas mia
Dio; Atentu, ho Eternulo, la vocxon de mia petego.

<span id="an_140:7">140:7</span> Ho Eternulo, mia Sinjoro, forto de mia
savo, Vi sxirmas mian kapon en la tago de batalo.

<span id="an_140:8">140:8</span> Ne donu, ho Eternulo, al malvirtulo
lian deziratajxon, Lian intencon ne efektivigu, ke ili ne fierigxu.
Sela.

<span id="an_140:9">140:9</span> La veneno de miaj cxirkauxantoj, La
malicajxo de iliaj lipoj kovru ilin.

<span id="an_140:10">140:10</span> Falu sur ilin brulantaj karboj; Ili
jxetigxu en fajron, En abismojn, ke ili ne levigxu.

<span id="an_140:11">140:11</span> Kalumnianto ne staros forte sur la
tero; Perfortulon la malbono entiros en pereon.

<span id="an_140:12">140:12</span> Mi scias, ke la Eternulo defendos la
aferon de mizerulo, La rajton de malricxuloj.

<span id="an_140:13">140:13</span> Kaj virtuloj ja gloros Vian nomon;
Piuloj restos antaux Via vizagxo.

<span id="an_141:1">141:1</span> Psalmo de David. Ho Eternulo, mi vokas
al Vi; rapidu al mi; Atentu mian vocxon, kiam mi vokas al Vi.

<span id="an_141:2">141:2</span> Mia pregxo valoru antaux Vi kiel
incenso, La levo de miaj manoj kiel vespera oferdono.

<span id="an_141:3">141:3</span> Metu, ho Eternulo, gardon al mia busxo,
Gardu la pordon de miaj lipoj.

<span id="an_141:4">141:4</span> Ne klinu mian koron al io malbona, Al
partoprenado en malbonagoj kun malbonaguloj; Mi ne mangxu iliajn
bongustajxojn.

<span id="an_141:5">141:5</span> Virtuloj min frapu favorkore kaj punu
min: GXi estos oleo por la kapo; Mia kapo ne rifuzos, se estos ecx pli;
Kaj mi pregxas cxe iliaj malfelicxoj.

<span id="an_141:6">141:6</span> Disigxis sur roko iliaj jugxantoj, Kaj
ili auxdis miajn vortojn, kiel amikaj ili estis.

<span id="an_141:7">141:7</span> Kiel iu plugas kaj dispecigas la teron,
Tiel estas disjxetitaj iliaj ostoj gxis la busxo de SXeol.

<span id="an_141:8">141:8</span> CXar al Vi, ho Eternulo, mia Sinjoro,
estas direktitaj miaj okuloj; Al Vi mi esperas:ne forpusxu mian animon.

<span id="an_141:9">141:9</span> Gardu min kontraux la reto, kiun oni
metis al mi, Kontraux la implikilo de la malbonaguloj.

<span id="an_141:10">141:10</span> La malvirtuloj falu en siajn retojn
cxiuj, Dum mi preteriros.

<span id="an_142:1">142:1</span> Instruo de David, kiam li estis en la
kaverno. Pregxo. Per mia vocxo mi krias al la Eternulo, Per mia vocxo mi
pregxas al la Eternulo.

<span id="an_142:2">142:2</span> Mi elversxas antaux Li mian peton, Mian
suferon mi al Li rakontas.

<span id="an_142:3">142:3</span> Kiam senfortigxis en mi mia spirito,
tiam Vi sciis mian vojon: Sur la vojo, kiun mi iras, ili kasxis reton
por mi.

<span id="an_142:4">142:4</span> Rigardu dekstren kaj vidu:neniu volas
min koni; Malaperis rifugxejo por mi, neniu zorgas pri mia animo.

<span id="an_142:5">142:5</span> Mi krias al Vi, ho Eternulo; Mi
diras:Vi estas mia rifugxejo, Mia parto en la lando de la vivantoj.

<span id="an_142:6">142:6</span> Atentu mian ploron, cxar mi tre
senfortigxis; Savu min de miaj persekutantoj, cxar ili estas pli fortaj
ol mi.

<span id="an_142:7">142:7</span> Eligu mian animon el malliberejo, por
ke mi gloru Vian nomon. Min cxirkauxos la virtuloj, kiam Vi bonfaros al
mi.

<span id="an_143:1">143:1</span> Psalmo de David. Ho Eternulo, auxskultu
mian pregxon, Atentu mian petegon laux Via vereco, Respondu al mi laux
Via justeco.

<span id="an_143:2">143:2</span> Kaj ne eniru en jugxon kun Via sklavo,
CXar neniu vivanta povos pravigxi antaux Vi.

<span id="an_143:3">143:3</span> CXar malamiko persekutis mian animon,
Premis al la tero mian vivon; Li metis min en mallumon, kiel delonge
mortintojn.

<span id="an_143:4">143:4</span> Senfortigxas en mi mia animo,
Konsumigxas en mi mia koro.

<span id="an_143:5">143:5</span> Mi rememoras la tagojn antikvajn, Mi
meditas pri cxiuj Viaj faroj, Mi pensas pri la faritajxoj de Viaj manoj.

<span id="an_143:6">143:6</span> Mi etendas al Vi miajn manojn; Mia
animo soifas Vin kiel seka tero. Sela.

<span id="an_143:7">143:7</span> Rapidu, auxskultu min, ho Eternulo, mia
spirito konsumigxas; Ne kasxu antaux mi Vian vizagxon, CXar mi
similigxus al la forirantaj en la tombon.

<span id="an_143:8">143:8</span> Auxdigu al mi matene Vian bonecon, CXar
Vin mi fidas; Montru al mi la vojon, kiun mi devas iri, CXar al Vi mi
levas mian animon.

<span id="an_143:9">143:9</span> Savu min de miaj malamikoj, ho
Eternulo; Al Vi mi rifugxas.

<span id="an_143:10">143:10</span> Instruu al mi plenumi Vian volon,
cxar Vi estas mia Dio; Via bona spirito gvidu min sur ebena tero.

<span id="an_143:11">143:11</span> Pro Via nomo, ho Eternulo, lasu min
vivi; Pro Via justeco eligu mian animon el mizero.

<span id="an_143:12">143:12</span> Kaj pro Via favorkoreco ekstermu
miajn malamikojn Kaj pereigu cxiujn premantojn de mia animo, CXar mi
estas Via sklavo.

<span id="an_144:1">144:1</span> De David. Benata estu la Eternulo, mia
Roko, Kiu instruas miajn manojn batali, miajn fingrojn militi:

<span id="an_144:2">144:2</span> Mia bono kaj mia fortikajxo, Mia
rifugxejo kaj mia savanto, Mia sxildo, Li, kiun mi fidas, Kiu submetas
al mi mian popolon.

<span id="an_144:3">144:3</span> Ho Eternulo, kio estas homo, ke Vi lin
konas, Kaj homido, ke Vi lin atentas?

<span id="an_144:4">144:4</span> Homo estas simila al spireto; Liaj
tagoj estas kiel pasanta ombro.

<span id="an_144:5">144:5</span> Ho Eternulo, klinu Vian cxielon kaj iru
malsupren; Tusxu la montojn, kaj ili ekfumigxos.

<span id="an_144:6">144:6</span> Ekbriligu fulmon, kaj dispelu ilin;
Sendu Viajn sagojn, kaj konfuzu ilin.

<span id="an_144:7">144:7</span> Etendu Vian manon el supre; Liberigu
min, kaj savu min el granda akvo, El la mano de fremduloj,

<span id="an_144:8">144:8</span> Kies busxo parolas malverajxon Kaj kies
dekstra mano estas mano de trompo.

<span id="an_144:9">144:9</span> Ho Dio, novan kanton mi kantos al Vi,
Sur dekkorda psaltero mi muzikos al Vi,

<span id="an_144:10">144:10</span> Kiu donas helpon al la regxoj, Kiu
savas Sian sklavon David de dangxera glavo.

<span id="an_144:11">144:11</span> Liberigu min, kaj savu min el la mano
de fremduloj, Kies busxo parolas malverajxon Kaj kies dekstra mano estas
mano de trompo.

<span id="an_144:12">144:12</span> Niaj filoj kiel plantitajxoj kreskas
en sia juneco; Niaj filinoj estas kiel skulptitaj kolonoj, ornamoj de
palaco;

<span id="an_144:13">144:13</span> Niaj grenejoj estas plenaj, enhavas
suficxe da greno de cxiu speco; Niaj sxafoj estas en la nombro de miloj
kaj dekmiloj sur niaj pasxtejoj;

<span id="an_144:14">144:14</span> Niaj bovoj estas sxargxitaj; Ne
ekzistas difekto, ne ekzistas perdo, ne ekzistas ploro sur niaj stratoj;

<span id="an_144:15">144:15</span> Felicxa estas la popolo, kiu havas
tian staton; Felicxa estas la popolo, kies Dio estas la Eternulo.

<span id="an_145:1">145:1</span> Glorkanto de David. Mi altigos Vin, mia
Dio, ho Regxo, Kaj mi benos Vian nomon cxiam kaj eterne.

<span id="an_145:2">145:2</span> CXiutage mi Vin benos, Kaj mi gloros
Vian nomon cxiam kaj eterne.

<span id="an_145:3">145:3</span> Granda estas la Eternulo kaj tre
glorinda, Kaj Lia grandeco estas nemezurebla.

<span id="an_145:4">145:4</span> Generacio al generacio lauxdos Viajn
farojn Kaj rakontos pri Via potenco.

<span id="an_145:5">145:5</span> Pri la majesto de Via granda gloro Kaj
pri Viaj mirindaj faroj mi meditos.

<span id="an_145:6">145:6</span> La forton de Viaj timindajxoj oni
priparolos, Kaj Vian grandecon mi rakontos.

<span id="an_145:7">145:7</span> Oni gloros la renomon de Via granda
boneco, Kaj oni prikantos Vian justecon.

<span id="an_145:8">145:8</span> Kompatema kaj favorkora estas la
Eternulo, Longetolera kaj kun granda boneco.

<span id="an_145:9">145:9</span> La Eternulo estas bona por cxiuj; Lia
favorkoreco estas super cxiuj Liaj kreitajxoj.

<span id="an_145:10">145:10</span> Gloros Vin, ho Eternulo, cxiuj Viaj
kreitajxoj, Kaj Viaj fideluloj Vin benos.

<span id="an_145:11">145:11</span> Ili raportos pri la gloro de Via
regno Kaj parolos pri Via potenco,

<span id="an_145:12">145:12</span> Por sciigi al la homidoj Lian
potencon Kaj la majestan gloron de Lia regno.

<span id="an_145:13">145:13</span> Via regxeco estas regxeco eterna, Kaj
Via regado estas por cxiuj generacioj.

<span id="an_145:14">145:14</span> La Eternulo subtenas cxiujn falantojn
Kaj restarigas cxiujn kurbigitojn.

<span id="an_145:15">145:15</span> CXies okuloj estas turnitaj al Vi,
Kaj Vi donas al ili ilian mangxon en gxia tempo.

<span id="an_145:16">145:16</span> Vi malfermas Vian manon Kaj satigas
favore cxion vivantan.

<span id="an_145:17">145:17</span> Justa estas la Eternulo en cxiuj Siaj
vojoj Kaj bona en cxiuj Siaj faroj.

<span id="an_145:18">145:18</span> Proksima estas la Eternulo por cxiuj,
kiuj Lin vokas, Por cxiuj, kiuj vokas Lin sincere.

<span id="an_145:19">145:19</span> La deziron de Siaj respektantoj Li
plenumas, Kaj ilian krion Li auxdas kaj helpas ilin.

<span id="an_145:20">145:20</span> La Eternulo gardas cxiujn Sian
amantojn, Kaj cxiujn malvirtulojn Li ekstermas.

<span id="an_145:21">145:21</span> La gloron de la Eternulo eldiros mia
busxo, Kaj cxiu karno benu Lian sanktan nomon cxiam kaj eterne.

<span id="an_146:1">146:1</span> Haleluja! Gloru, ho mia animo, la
Eternulon.

<span id="an_146:2">146:2</span> Mi gloros la Eternulon en la dauxro de
mia tuta vivo, Mi kantos al mia Dio tiel longe, kiel mi estos.

<span id="an_146:3">146:3</span> Ne fidu eminentulojn, Homidon, kiu ne
povas helpi.

<span id="an_146:4">146:4</span> Eliras lia spirito, li reiras en sian
teron; Kaj en tiu tago neniigxas cxiuj liaj intencoj.

<span id="an_146:5">146:5</span> Bone estas al tiu, kies helpo estas la
Dio de Jakob, Kiu esperas al la Eternulo, lia Dio,

<span id="an_146:6">146:6</span> Kiu kreis la cxielon kaj la teron, La
maron, kaj cxion, kio estas en ili, Kiu gardas la veron eterne;

<span id="an_146:7">146:7</span> Kiu faras justecon al la prematoj,
Donas panon al la malsataj. La Eternulo liberigas la malliberulojn;

<span id="an_146:8">146:8</span> La Eternulo malfermas la okulojn al la
blinduloj; La Eternulo restarigas la kurbigitojn; La Eternulo amas la
virtulojn;

<span id="an_146:9">146:9</span> La Eternulo gardas la enmigrintojn,
Subtenas orfon kaj vidvinon; Sed la vojon de malvirtuloj Li pereigas.

<span id="an_146:10">146:10</span> La Eternulo regxas eterne, Via Dio,
ho Cion, por cxiuj generacioj. Haleluja!

<span id="an_147:1">147:1</span> Haleluja! CXar estas bone kanti al nia
Dio, CXar agrabla estas la glorkantado.

<span id="an_147:2">147:2</span> La Eternulo konstruas Jerusalemon, La
elpelitojn de Izrael Li kolektas.

<span id="an_147:3">147:3</span> Li sanigas la korprematojn Kaj
bandagxas iliajn vundojn.

<span id="an_147:4">147:4</span> Li kalkulas la stelojn, Kaj al ili
cxiuj Li donas nomojn.

<span id="an_147:5">147:5</span> Granda estas nia Sinjoro kaj tre forta;
Lia sagxo estas nemezurebla.

<span id="an_147:6">147:6</span> La Eternulo altigas la humilulojn; Sed
la malvirtulojn Li malaltigas gxis la tero.

<span id="an_147:7">147:7</span> Kantu al la Eternulo gloradon, Muziku
al nia Dio per harpo.

<span id="an_147:8">147:8</span> Li kovras la cxielon per nuboj,
Pretigas por la tero pluvon, Kreskigas sur la montoj herbon.

<span id="an_147:9">147:9</span> Li donas al la bruto gxian nutrajxon,
Kaj al la korvidoj, kiuj krias.

<span id="an_147:10">147:10</span> Ne la forton de cxevalo Li sxatas; Ne
la femuroj de homo al Li placxas:

<span id="an_147:11">147:11</span> Placxas al la Eternulo Liaj timantoj,
Kiuj fidas Lian bonecon.

<span id="an_147:12">147:12</span> Lauxdu, ho Jerusalem, la Eternulon;
Gloru vian Dion, ho Cion.

<span id="an_147:13">147:13</span> CXar Li fortikigis la riglilojn en
viaj pordegoj, Li benis viajn filojn interne de vi.

<span id="an_147:14">147:14</span> Li donas pacon al viaj limoj, Li
satigas vin per la plej bona el la tritiko.

<span id="an_147:15">147:15</span> Li sendas Sian ordonon al la tero;
Tre rapide kuras Lia vorto.

<span id="an_147:16">147:16</span> Li donas negxon kiel lanon, Li sxutas
prujnon kiel cindron.

<span id="an_147:17">147:17</span> Li jxetas Sian glacion kiel pecojn;
Kiu kontrauxstaros al Lia frosto?

<span id="an_147:18">147:18</span> Li sendas Sian vorton, kaj cxio
degelas; Li blovas per Sia vento, kaj ekfluas akvo.

<span id="an_147:19">147:19</span> Li sciigas al Jakob Sian vorton,
Siajn legxojn kaj decidojn al Izrael.

<span id="an_147:20">147:20</span> Tiel Li ne faras al iu alia popolo;
Kaj Liajn decidojn ili ne scias. Haleluja!

<span id="an_148:1">148:1</span> Haleluja! Gloru la Eternulon el la
cxielo, Gloru Lin en la alto.

<span id="an_148:2">148:2</span> Gloru Lin, cxiuj Liaj angxeloj; Gloru
Lin, cxiuj Liaj militistaroj.

<span id="an_148:3">148:3</span> Gloru Lin, suno kaj luno; Gloru Lin,
cxiuj lumaj steloj.

<span id="an_148:4">148:4</span> Gloru Lin, plej supraj cxieloj, Kaj la
akvo, kiu estas super la cxielo.

<span id="an_148:5">148:5</span> Ili gloru la nomon de la Eternulo; CXar
Li ordonis, kaj ili kreigxis.

<span id="an_148:6">148:6</span> Kaj Li starigis ilin por cxiam, por
eterne; Li donis legxon, kiun ili ne malobeos.

<span id="an_148:7">148:7</span> Gloru la Eternulon el la tero,
Marmonstroj kaj cxiuj abismoj;

<span id="an_148:8">148:8</span> Fulmo kaj hajlo, negxo kaj nebulo,
Ventego, kiu plenumas Lian vorton;

<span id="an_148:9">148:9</span> Montoj kaj cxiuj montetoj, Fruktoportaj
arboj kaj cxiuj cedroj;

<span id="an_148:10">148:10</span> Bestoj kaj cxiaj brutoj, Rampajxoj
kaj flugilaj birdoj;

<span id="an_148:11">148:11</span> Regxoj de la tero kaj cxiuj popoloj,
Princoj kaj cxiuj jugxantoj sur la tero;

<span id="an_148:12">148:12</span> Junuloj kaj junulinoj, Maljunuloj kaj
knaboj.

<span id="an_148:13">148:13</span> Ili gloru la nomon de la Eternulo,
CXar sole Lia nomo estas alta, Lia majesto estas sur la tero kaj en la
cxielo.

<span id="an_148:14">148:14</span> Kaj Li altigis la kornon de Sia
popolo, La gloron de cxiuj Liaj fideluloj, De la filoj de Izrael, Lia
plej proksima popolo. Haleluja!

<span id="an_149:1">149:1</span> Haleluja! Kantu al la Eternulo novan
kanton, Lian gloron en la anaro de fideluloj.

<span id="an_149:2">149:2</span> Izrael gxoju pri sia Kreinto, La filoj
de Cion gxoju pri sia Regxo.

<span id="an_149:3">149:3</span> Ili gloru Lian nomon en danco, Per
tamburino kaj harpo ili muziku al Li.

<span id="an_149:4">149:4</span> CXar al la Eternulo placxas Lia popolo;
Li ornamas humilulojn per savo.

<span id="an_149:5">149:5</span> La fideluloj gxoju en honoro, Kantu
gxoje sur siaj kusxejoj.

<span id="an_149:6">149:6</span> Glorado al Dio estas en ilia busxo, Kaj
dutrancxa glavo en ilia mano,

<span id="an_149:7">149:7</span> Por fari vengxon super la popoloj,
Punkorektadon super la gentoj;

<span id="an_149:8">149:8</span> Por malliberigi iliajn regxojn per
cxenoj Kaj iliajn eminentulojn per feraj katenoj;

<span id="an_149:9">149:9</span> Por fari super ili antauxdestinitan
jugxon. Tio estas honoro por cxiuj Liaj fideluloj. Haleluja!

<span id="an_150:1">150:1</span> Haleluja! Gloru Dion en Lia sanktejo,
Gloru Lin en la firmajxo de Lia forto.

<span id="an_150:2">150:2</span> Gloru Lin por Liaj potencaj faroj,
Gloru Lin laux Lia granda majesto.

<span id="an_150:3">150:3</span> Gloru Lin per sonado de trumpeto, Gloru
Lin per psaltero kaj harpo.

<span id="an_150:4">150:4</span> Gloru Lin per tamburino kaj danco,
Gloru Lin per kordinstrumentoj kaj fluto.

<span id="an_150:5">150:5</span> Gloru Lin per lauxtaj cimbaloj, Gloru
Lin per tintantaj cimbaloj.

<span id="an_150:6">150:6</span> CXio spiranta gloru la Eternulon.
Haleluja!

------------------------------------------------------------------------

[Next: Proverbs](pro.md)
