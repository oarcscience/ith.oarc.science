<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Potawatomi Bible (partial), full text etext at Intangible Textual Heritage">
<TITLE>Potawatomi Bible (partial): Acts</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="mat.htm">Previous</A>&nbsp;
</CENTER>
<HR>
</p> <h3 align="center" align="center">Potawatomi Bible: Acts</h3> 
<p><A NAME="an_1:1">1:1</A>&nbsp;NKIWSHITON ne'tum msInukIn, O Tiapinus, caye'k Cisus kaoshkawe'pwshItot, ipi e'ki kuknomake't.</p> 
<p><A NAME="an_1:2">1:2</A>&nbsp;Nash i e'kishkIwuk kaotapnukasot, shpumuk kakishminat okukie'kwe'wunIn shi PanakwsIt Cipam, ni nwakanacIn kaowe'napmacIn;</p> 
<p><A NAME="an_1:3">1:3</A>&nbsp;Nie'ni ke'iapI kawaptacIn wia&#8217;w e'pmatsIt kakish kwtukitot shi mce'sh we'we'nI te'pwe'tatwunIn e'kiwapmukot nie'waptuk tsokwun ipi e'kiactuk cake'ko Kshe'mIne'to otokumauwunuk:</p> 
<p><A NAME="an_1:4">1:4</A>&nbsp;Me'kwacI e'ie' maosomat okiwitmowan e'wipwa shi ocI macinIt Cinose'ne'muk e'wi pwitowat Osma kowawituk, win kakitot nin kaocI notake'ie'k.</p> 
<p><A NAME="an_1:5">1:5</A>&nbsp;Can we'we'nI ki kcItapie'nwe', mpik nIshcI kinwa kukcItapie'nkom, shi panakwsIt Cipam e'pwamshI mce'shkonkuk. </p> 
<p><A NAME="an_1:6">1:6</A>&nbsp;IcI kamaoce'tiwat okinatawawan otI kikItwuk Te'pe'nke'n ConI otI e'picak minI kuminasi Isne'iIn o kumauwun.</p> 
<p><A NAME="an_1:7">1:7</A>&nbsp;IcI otI okinan cosu wi kinwa e'wi ke'ntume'k pic nikan wapiamkuk win osma katot shi owishkIswunuk.</p> 
<p><A NAME="an_1:8">1:8</A>&nbsp;KuotItnanawa wishkIswun ipi panakwsIt Cipam kikishotIskoie'k, ipi nin kaocI witmake'm caye'k shi Cinose'ne'muk ipi caye'k Cwtie'uk, ipi shi Se'me'ne'ok ipi shi mamwI pnocak shotI kik.</p> 
<p><A NAME="an_1:9">1:9</A>&nbsp;Pic cI kakish iactuk notI ke'ko me'kwa e'ie' wapmawat kiwcI otapnIkaso shpumuk; ipi shi ankoton okipon wapmawan.</p> 
<p><A NAME="an_1:10">1:10</A>&nbsp;Me'kwacI e'ie' kanapwat ipI shpumuk; kanmIshianIt, pInI nish nInwun okiwicka pwutakwan kiwapshkianI kapiskumwacIn.</p> 
<p><A NAME="an_1:11">1:11</A>&nbsp;OtI cI ke'iapI okikowan, Ke'nIni tshI nInituk tacI we'cnipwoie'k shpumuk e'napie'k? OtI nasap Cisus, kaocI otapnImakoie'k shpumuk; iw nasap ke'shI piat kashu wapme'k shpumuk kashu shiat.</p> 
<p><A NAME="an_1:12">1:12</A>&nbsp;IcI Cinose'ne'muk kishu kiwe'k kiwcIpie'k e'pkotnianuk AnIpIt kishInkate' e'nume'kishkuk e'picak shi Cinose'ne'muk.</p> 
<p><A NAME="an_1:13">1:13</A>&nbsp;Pic cI kapitke'we't shpumuk kishie'k wikwamuk kaci iuwat Pitu, ipi Ce'ms, ipi can ipi E'ntnu, Pinip, ipi Tame's, Pe'toniu, ipi Me'to &#8216;Ce'ms kaokwIsmukot E'npiusIn, ipi Sayi mun Sinotus, ipi Cwte's, wikane'iIn Ce'ms.</p> 
<p><A NAME="an_1:14">1:14</A>&nbsp;KotI caye'k pIne' kimsone'ntumwuk akimimawat, ipi kimumatmok shi kiInkwe'n, ipi Me'ni kaokie'imat o Cisus ipi niw wikane'iIn</p> 
<p><A NAME="an_1:15">1:15</A>&nbsp;IwcI notI e'kishkiwuk Pitu KinipwI na&#8216;iukwan ni ke'knomake'cuk (e'tshuwat cukI tInoswunwa kansoiwat nkotwaktshik, ipi nishwaptuk) otI cI kikIto;</p> 
<p><A NAME="an_1:16">1:16</A>&nbsp;NInituk, ipi nikane'ituk, otI kikItowIn taocI nomkuk e'wite'pwe'mkuk Te'pIt kaocI kItot ni PanakwsIncIn CipamIn e'kiiacimat nikan ni Cwte'sIn, win kapmInikansIt e'kiwtapnawat CisusIn.</p> 
<p><A NAME="an_1:17">1:17</A>&nbsp;Win kiwictkokcIkaso ipi o kiwtItnan anIt otI pmitake'wun</p> 
<p><A NAME="an_1:18">1:18</A>&nbsp;OtI nInI okikishpIne'ton ktukan iwtpu&#8216; ukoswun miashuwe'psiwun, ipi nikan kishI pmokocIn kitokce'shInce' na&#8216;iukwan icI caye'k picnI kisaktakwte'nI.</p> 
<p><A NAME="an_1:19">1:19</A>&nbsp;Ipi otI okikuke'ntanawa, caye'k ki katacuk shi Cinose'ne'muk kikuke'ncIkate' i ktukan, e'shInkate'kw winwa kwiuk e'shumwat E'sIntime' e'tmuk i ktukan mskwI.</p> 
<p><A NAME="an_1:20">1:20</A>&nbsp;Osam onIpie'kate' shi msInukIn Nkumwunuk, Win e'tat kupe'pshukwsInI ipi cowIiI shi Ite'si, ipi i otukwapke'wun pe'kansInIt okinapshkamakon.</p> 
<p><A NAME="an_1:21">1:21</A>&nbsp;OtI cI ie'i kotI nInwuk kapmuwice'okonuk, pIne' Tope'nmukwiIkon Cisus e'ki pitike't, ipi e'kisakuk, shi e'cIiIikon.</p> 
<p><A NAME="an_1:22">1:22</A>&nbsp;E'we'pkcItapie'nwe't Can nash i e'kishkiwuk kaotapnmakoikon nkot okInapshkawan e'wi wicwitma ke'ikon e'ki iapsishnInIt.</p> 
<p><A NAME="an_1:23">1:23</A>&nbsp;Okiwe'napmawan cI Nish Cosip kishInkaso Pe'se'pe's ipi ke'iapI kashInkasot Custus, ipi Me'taye's.</p> 
<p><A NAME="an_1:24">1:24</A>&nbsp;IcI e'kinumawat, ipi otI kikItwuk; Kin Te'pe'nke'n, kin ke'ke'ntumwutwa, caye'k nInwuk ote'&#8216;iwan, knomoshInak we'kwe'nshutuk kote' nkote'iI kaowe'napmItwa.</p> 
<p><A NAME="an_1:25">1:25</A>&nbsp;Win e'wi anIt pmitake't ipi NokantawIn win o Cwte's kaocI pmukocIk iw omaia tuwe'psiwun, win e'wishiat tpInowe' e'cIiIt.</p> 
<p><A NAME="an_1:26">1:26</A>&nbsp;IcI e'kitatiwat wincI Me'taye's kiw tapnuk aso ipi kitkokcIkaso ni mtatso shItnkot nwakanmIcIn.</p> 
<p><A NAME="an_2:1">2:1</A>&nbsp;Pic e'kishkuk PIntikast wikwtowun kaocItsak, caye'k kimsote'e'k kimaoce'&#8216;tik mamwInkoci.</p> 
<p><A NAME="an_2:2">2:2</A>&nbsp;IcI ka&#8216;w kiwcI pie'mkItnI notakwsIwun shpumuk ke'cwa e'ki cI wishkanmuk, ipi kimosh kIne'se'nI caye'k shi wikwamuk kacI cipitupwat.</p> 
<p><A NAME="an_2:3">2:3</A>&nbsp;Owaptanawa se'knInwaknIn ne'swakwianuk ke'cwa shkote', ipi nankot e'tshowat kite'nI wiwuwak.</p> 
<p><A NAME="an_2:4">2:4</A>&nbsp;Ipi caye'k okimoshkIne'shkakwan ni PankwsIt Cipam icI kiwe'pkakikitok pkan kinowe'k kashu minkowat OcipamIn.</p> 
<p><A NAME="an_2:5">2:5</A>&nbsp;Kite'kcI ipI CInose'ne'muk Cwiuk me'noshuwe'pse'cuk nInwuk e'tsoshumowat shotI kik kiwcIpie'k mtunmuk shpumuk.</p> 
<p><A NAME="an_2:6">2:6</A>&nbsp;IcI otI kanotmoat, pnoc kamaoce'ticutk kipie'maoke'tik? ipi kimamkate'ntumwut os am e'tshIt nInI okinotwawan e'kikitonIte'shumot.</p> 
<p><A NAME="an_2:7">2:7</A>&nbsp;Caye'kcI kimamkate'ntumwuk, ipi pkan okine'mawan otIcI kishItwuk, PInI coe'I kotI caye'k kakitocuk Ke'nIni nInwuk?</p> 
<p><A NAME="an_2:8">2:8</A>&nbsp;TInicI e'shnotwukon e'tshIt nInI, e'ki ie'i nowe'ikon kashu nikiiIkon.</p> 
<p><A NAME="an_2:9">2:9</A>&nbsp;Pe'tie'nuk, ipi Mitiuk, ine'mituk ipi ki e'tacuk shi MIsopote'miuk, ipi shi Cwtie'uk, Kpe'toshie'uk shi Pantusuk ipi E'shie'uuk,</p> 
<p><A NAME="an_2:10">2:10</A>&nbsp;Pnicie'uk ipi shi e'kiwuk Nipie'uk ipi ipI Sinie'nk ipi pwake'ntakwse'cuk kiw cupie'k Nom ipi Cwiuk ipi te'pwe' twacIk.</p> 
<p><A NAME="an_2:11">2:11</A>&nbsp;E'nitniuk, ipi E'ne'pie'niuk knotwamIn e'kikitowat e'shumie'kon o oimamkate'nta kwIwun Kshe'mIne'ton.</p> 
<p><A NAME="an_2:12">2:12</A>&nbsp;Ipi caye'k ki mamkate'ntumwuk ipi kikwinwune'ntumwuk otIcI kishItwuk, we'kwnicI otI we'cnom Kuk?</p> 
<p><A NAME="an_2:13">2:13</A>&nbsp;AnItcI okinaptotwawan kItwuk, kotIsI nInwuk Omoshkne'shkakwnawa wshkI shomnapo.</p> 
<p><A NAME="an_2:14">2:14</A>&nbsp;NIshcI Pitu akiwickapwutwan ni mtatso shItnkot okiknonan otI okinan; kinwa e'tshI nIniwie'k Cwtie'uk, ipi caye'k kinwa, e'taie'k Cinose'ne'muk otI kuke'ntmok, ipi psItumok notI nkikitoonIn,</p> 
<p><A NAME="an_2:15">2:15</A>&nbsp;Cowi kotI kiwIshkwe'pie'sik i e'ne'nme'k o samkIni nsotpukIn e'kwokishkiwuk.</p> 
<p><A NAME="an_2:16">2:16</A>&nbsp;OtIsi ie'i katuk nakanacimot Cowun; </p> 
<p><A NAME="an_2:17">2:17</A>&nbsp;OtI ke'nomkuk pic wishkwakishkiwuk kItwak Kshe'mIne'to NkIsikna ncipam kwIciukwan caye'k wias, ipi kokwIswak, ipi kitansu&#8217;wak knikanacimok, ipi ktoshInunwe'mwak kukwsaptumwuk ipi ktukwe'simawak oke'iapwatanawa iapwe'wunIn.</p> 
<p><A NAME="an_2:18">2:18</A>&nbsp;Ipi npumitakaimuk, ipi ntupa&#8217;nkwe'imuk nkIsiknumwak ncipamIn niw e'kishkiwuk icI knikanacimok.</p> 
<p><A NAME="an_2:19">2:19</A>&nbsp;Ipi nkuwaptuwe' mamkate'ntumwunIn shi shpumuk kishkok, ipi mataoshuwe'psuwun shotI kik namiukwan, mskwI, ipi shkote', ipi ke'c pkwe'ne'k.</p> 
<p><A NAME="an_2:20">2:20</A>&nbsp;Ipi kisIs kukiskupkoniawapkIse', ipi tpukisIs kumskwiwe' e'pwamshupiamkuk i kcIkishIk, ipi omiuk kukishkom Kshe'mIne'to.</p> 
<p><A NAME="an_2:21">2:21</A>&nbsp;KnomkItcI we'kwe'ntuk ke'wawitmowakwe'n otInoswun Kshe'mIne'to kuke'skona.</p> 
<p><A NAME="an_2:22">2:22</A>&nbsp;Isne'iuk e'tshI nIniwie'k psItmok notI kikitonIn Cisus Ne'sInI nInI kamnonwe'kot Kshe'mIne'to kamataototuk, ipi mamkate'ntumwunIn, ipi mataoshuwe'psuwunIn win Kshe'mIne'to katotuk shi wiwunuk me'kwe' nawe'nI kinwa ke'iapI kuke'ntanawa.</p> 
<p><A NAME="an_2:23">2:23</A>&nbsp;Win kapkItnukasot kane'nmat ipi nikan kashuke'nmat Kshe'mIne'to, kinwa kautapne'k ipi kmIconIciwan kiskakwawa ipi kinsawa.</p> 
<p><A NAME="an_2:24">2:24</A>&nbsp;Win Kshe'mIne'to kapsukwitmat kaiapskopitot, i wis ke'ntumwun shi upomuk, o samco otakshkumac konkosin shiw.</p> 
<p><A NAME="an_2:25">2:25</A>&nbsp;Osam Te'pIt otI kItwak e'ki iacimot, nikan nkiwapma Kshe'mIne'to pIne'&#8217; e'nasmupian shiuwak nte'pniw nak, e'wi pwamatpe'ian.</p> 
<p><A NAME="an_2:26">2:26</A>&nbsp;IwcI ie'i nte'&#8217; kimnowankosimkIt ipi nse'knInwakIn kinciwe'nmomkIt wusimI ke'iapI ntuwiasum kInwashmomkIt shi pkose'nmowunuk.</p> 
<p><A NAME="an_2:27">2:27</A>&nbsp;Osam kin, cokInkinasi ncipam shi namkumuk, coke'kin kIne'nmasi panakwsIt Nkot e'wiwaptuk mpIshknInwun.</p> 
<p><A NAME="an_2:28">2:28</A>&nbsp;KikInomowasha pmatse'ian kin kumoshkIne'sto&#8217;w papine'nmowun shi ktIshnakwsiwunuk.</p> 
<p><A NAME="an_2:29">2:29</A>&nbsp;NInituk ipi nikane'ituk nocima we'we'nI kuknonum e'witshumuk, o osma Te'pIt iw e'kinpot, ipi e'kinkokasot, ipi i ocipe'okumuk e'ci iIikon te'nI otI e'kishkiwuk.</p> 
<p><A NAME="an_2:30">2:30</A>&nbsp;Osam win e'iacimot ipi e'ke'ntuk Kshe'mIne'ton e'kie'tnamukot niw nicansun shiw otowiasmuk okaocI psukwitnan ni KnaystIn e'wi cipitupnIt shiw cipitupwunuk.</p> 
<p><A NAME="an_2:31">2:31</A>&nbsp;Win nikane'kiwaptuk okitshItomowan e'wiapsishnInIt ni KnaystIn nike', ocipamIn, cokinkIc kasin shi namkumuk coke'i otowiasum co kiwaptusin mpIshknInwun.</p> 
<p><A NAME="an_2:32">2:32</A>&nbsp;OtI Cisus Kshe'mIne'to kapsukwitnat ie'i kinan caye'k watmake'ikon.</p> 
<p><A NAME="an_2:33">2:33</A>&nbsp;Iw ie'i ote'pniwnanuk Kshe'mIne'ton kapsukwitnukot ipi kaminkoni osIn kawawitmakot ni panakwsIncIn CipamIn kanitawe't iw nkom waptume'k ipi nwatme'k.</p> 
<p><A NAME="an_2:34">2:34</A>&nbsp;Osam Te'pIt comshu shpumuk shiIsi nIshcI. win tpInwe' kIto, Te'pe'nke't okinan ni Te'pe'n mukwian, cipitupIn shotI nte'pniwnak.</p> 
<p><A NAME="an_2:35">2:35</A>&nbsp;Nash kiw shu ukwa me'iane'nmukwiIn e'wipIste'piIn.</p> 
<p><A NAME="an_2:36">2:36</A>&nbsp;OtI cI ie'i caye'k otu wikwamwa Isne'iIn we'we'nI okuke'ntana Kshe'mIne'to okiwshuan oie'o Cisus kinwa kaskakwoe'k ne'ne'ish Te'pe'nke't ipi Knayst.</p> 
<p><A NAME="an_2:37">2:37</A>&nbsp;Pic cI otI kanotmoat kiptukte'e'shke'k ipi otI okinawan ni PituIn, ipi ni anIt nwakanmIcIn NInituk ipi nikane'ituk we'kwnicI ke'totmukon.</p> 
<p><A NAME="an_2:38">2:38</A>&nbsp;OtI cI Pitu okinan kisate'ntmok, ipi kcItapie'nkasok e'tshIie'k shiw tInoswunuk Cisus Knayst e'wi we'pnakoie'k ni kmIiashuwe'psiwnawan icI kuminkom i mikwe'wun o panakwsIt Cipam.</p> 
<p><A NAME="an_2:39">2:39</A>&nbsp;Osam i wawitmake'wun, kuwawitmakom, ipi ki ktupInoce'imowak ipi ki caye'k pnoc e'icIk; ke'iapI tso Te'pe'nke't Kshe'mIne'tomnan ke'ntomakwe'n.</p> 
<p><A NAME="an_2:40">2:40</A>&nbsp;Ipi mce'sh pe'kankInkItwunIn, kiwitmake', ipi kikie'kwe', otI kikIto, kiskontIsok, shiw ki me'iashuwe'pse'cIk pmats cIk.</p> 
<p><A NAME="an_2:41">2:41</A>&nbsp;Pic cI i kanciwe'nmocuk e'kiwtapnumwawat, iw kikitowun, kikcItapie'nkaswuk icI i e'kishkiwuk, nsuk mtatswak knIpIc kitshik.</p> 
<p><A NAME="an_2:42">2:42</A>&nbsp;IcI kitotmok we'we'nI i nwakancuk ote'pwe'ie'ntumwunwa, ipi tpantuwun, ipi e'kipikupitowat pkwe'shkIn ipi e'numawat.</p> 
<p><A NAME="an_2:43">2:43</A>&nbsp;Ipi se'ksowun, okiwtuskonawa e'tshuwat cipamwan, ipi mce'sh mamkate'ntumwunIn, ipi mataototmonIn kitotmok ki nwakancuk.</p> 
<p><A NAME="an_2:44">2:44</A>&nbsp;Ipi caye'k ki te'pwe'ie'ntukuk mamwI kiik; otIpInoe'wsiwnawa mamawI okitupe'ne'ntanawa.</p> 
<p><A NAME="an_2:45">2:45</A>&nbsp;Ipi kitawe'k otIpnoe'usiwnawan, ipi otInkackInwan, icI e'ki swe'nmowawat, caye'k nInwun kashumne'snIt cak nInwun.</p> 
<p><A NAME="an_2:46">2:46</A>&nbsp;Ipi pIne'&#8216; e'tso kishkItnuk e'kimsone'ntumwuk shi kcI nume'okumkok ipi okipikupitonawa pkwe'shkIn, e'tsunuk wikwame'n ipi okimicnawa micum shi mnowankoswunuk, ipi kinkotnInI ote'&#8216;iwa.</p> 
<p><A NAME="an_2:47">2:47</A>&nbsp;E'winwanawat Kshe'mIne'ton, ipi e'mnonwe'awat caye'k nIshInape'n, ipi Kshe'mIne'to okiianke'san ni te'pwe'ie'ntumnIcIn e'tsokiskItnuk; ki wake'skonkascuk.</p> 
<p><A NAME="an_3:1">3:1</A>&nbsp;IcI Pitu ipi Can, kiwice'twuk shpumuk kcI-nume'okumkok shaktso tpukIn e'pite'ntakwuk, pic wanumak.</p> 
<p><A NAME="an_3:2">3:2</A>&nbsp;IwcI ukot nInI e'konikIt co kinupmose'si kipmaocIkaso; okisawan e'tso kishkuk e'cI shkwate'mkate'nuk kcI-nume'okumuk e'shnukate'k Ke'cwunuk; e'wintotmowawat mikwe'wunIn nipatike'nIt shi kcI-nume'okumkok.</p> 
<p><A NAME="an_3:3">3:3</A>&nbsp;E'wapmatcI Pitu, ipi CanIn e'nmupitike'nut kcI-nume'okumkok okintotmowan mikwe'wun.</p> 
<p><A NAME="an_3:4">3:4</A>&nbsp;Pitu cI okikanapman, ipi Can kItwak, WapmIshnak;</p> 
<p><A NAME="an_3:5">3:5</A>&nbsp;IwcI okinaksowapman e'pkose'nmat ke'koe'wiminkot.</p> 
<p><A NAME="an_3:6">3:6</A>&nbsp;Pitu cI kIto; Lonia ipi osaw shonia, cointe'isin; nIshcI e'toian kuminIn, Otnoswunuk, Cisus Knayst, Ne'se'nIt nInI, psukwin, ipi pmose'n.</p> 
<p><A NAME="an_3:7">3:7</A>&nbsp;IwcI e'kiskInce'nat ote'pniciwnuk ipi okipsukwitnan iwcI papuk niwsIte'n ipi okate'n kiwishksimkItnI.</p> 
<p><A NAME="an_3:8">3:8</A>&nbsp;IwcI e'kipsukwit kinipwI, ipi kipmose', ipi e'nmowice'wat shi kcI-nume'okumkok, e'nmupmose't, ipi e'nmukwakwaskwse'ot, ipi e'uwinwanat Kshe'mIne'ton.</p> 
<p><A NAME="an_3:9">3:9</A>&nbsp;Ipi caye'k ki nIshInape'k oki wapmawan e'pmose'nIt, ipi e'uwinwananIt Kshe'mIne'ton.</p> 
<p><A NAME="an_3:10">3:10</A>&nbsp;Okikike'nmawancI e'ki cipitupnIt shi ke'c wuntInuk shkwate'muk kcI-nume'okumkok icI kimoshkne'shkakwnawa kimamkate'ntumwun ipi okimamkate'nmawan kashu shuwe'ntakwsInIt.</p> 
<p><A NAME="an_3:11">3:11</A>&nbsp;IwcI o pwanupmose't nInI kane'se'e't okimackonan PituIn ipi CanIn, caye'k ki cIshInape'k ki pItok e'ciInIt shkwate'muk e'shnukate'k Sanuman, otIshkwate'mwun kcImamkate'ntumwan.</p> 
<p><A NAME="an_3:12">3:12</A>&nbsp;IwcI pic Pitu kawaptuk, okiknonan ni nIshInape'n, Kinwa isne'iuk nInwuk, we'kw nicI we'cmamkate'ntume'k otI ipi we'kwni, we'ckanapmiak, ke'cwa ninan te'pinak nwishkIsiwnInan tanke', nmInoshuwe'psiw nInan kaocIkshkukIt otI nInI e'wipmose't.</p> 
<p><A NAME="an_3:13">3:13</A>&nbsp;Okshe'mIne'tomIn. E'pe'ne'e'm, ipi Aysik, ipi Ce'kap, ipi okshe'mIne'tomwan kosnanuk oki kcI pite'nman okwIsIm CisusIn kinwa kapkIte'n me'k, ipi kaian we'nme'k e'nasmupIt Payne't, pic kawishte'pwe't e'wipkItnat.</p> 
<p><A NAME="an_3:14">3:14</A>&nbsp;NIshcI kianwe'nmawa panakwsIt, Nkot ipi me'noshuwe'psIt, iwcI kintuwe'nmawa e'wipkIte'ntmakoie'k.</p> 
<p><A NAME="an_3:15">3:15</A>&nbsp;Okanshuwe't kintonawa okuma pmatsowun Kshe'mInato kapsukwItnuk shi npoonuk ninan iwe'cwitmake'iak</p> 
<p><A NAME="an_3:16">3:16</A>&nbsp;Ipi otInoswunuk, ote'pwe'ie'ntumwIn shiw otInoswunuk, kaocI oshe'It otI nInI e'wishkIsIt kowapmawa ipi kuke'ntanaw we'we'nI ote'pwe'ie'ntumwun shiw tInosunuk we'cminIt otI kwiuk we'cne'se'e't e'nasmupie'k kinwa caye'k.</p> 
<p><A NAME="an_3:17">3:17</A>&nbsp;Ipi nkom nikane'ituk, Nin kuke'ntan, ke'ko e'pwakuke'ntume'k iw, kaocItotme'k katotmowat ke'ki ktokmamwak.</p> 
<p><A NAME="an_3:18">3:18</A>&nbsp;NIshcI notI cIie'k Kshe'mIne'to nikan kashu knomowat ni caye'k NakanacmoncIn, ni KnaystIn e'wikwutuke'ntumnIt, iwsI kanomkItnuk.</p> 
<p><A NAME="an_3:19">3:19</A>&nbsp;Kisate'ntumok, ipi kwe'knoik tanakmIcshuwe'psiwnawan ktakasipie'makom, pic piamkuk e'wshkinakwutot e'nasmupIt Kshe'mIne'to.</p> 
<p><A NAME="an_3:20">3:20</A>&nbsp;Cisus KnaystIn, okupie'nokanan ke'isha kashupie'wawitmakoie'k.</p> 
<p><A NAME="an_3:21">3:21</A>&nbsp;Kishuk win, ke'otapnukot nash kiwcItsunuk cake'ko, win Kshe'mIne'to, kashI kikitot shiw toninuk caye'k panakwsIncIn Nakan acimoncIn nash e'kowe'pkiwuk</p> 
<p><A NAME="an_3:22">3:22</A>&nbsp;Mosis we'we'nI okinan nosnanIn Nakan acimot Kshe'mIne'to Se'pe'nmukwie'k, kupsukwit namakwa kikane'iwak ke'cwa nin, winsu kupsItwawa cake'ko, we'kwe'ntuk ke'koie'k.</p> 
<p><A NAME="an_3:23">3:23</A>&nbsp;KnomkItcI we'kwe'ntuk cipam ke'pwapsItwakwe'n ni nakanacimocIn win kupinatsI me'kwe' nIshnape'kI.</p> 
<p><A NAME="an_3:24">3:24</A>&nbsp;Ipi caye'k we'piacimocuk Se'mwInIn ipi ki ke'naktone'wacuk e'tshowat kakItwat winwake' okinikan iactanawa notI e'kishkiwuk.</p> 
<p><A NAME="an_3:25">3:25</A>&nbsp;KinwasI ktonicansumkowak Nakan acimocuk, ipi wawitmatwun, Kshe'mIne'to kawawitmowat kosnanIn okinan E'pIne'e'mIn, ipi knicansuk caye'k noe'twun shotI kik kIshwe'ntakwsik.</p> 
<p><A NAME="an_3:26">3:26</A>&nbsp;Kshe'mIne'to kapsukwitnat okwIsIn CisusIn, okinokanan kinwa ne'tum e'wishwe'nmukwie'k, e'wiwe'pnumakwie'k kmiashuwe'psiwnawan.</p> 
<p><A NAME="an_4:1">4:1</A>&nbsp;Me'kwe'cI e'ie'knonawat ni nIshInape'n me'matmoncIn ipi Kapte'n shi kcI-nume'okumkok ipi Se'cwsiuk, oki pie'naskakwan.</p> 
<p><A NAME="an_4:2">4:2</A>&nbsp;Kikisate'ntumwuk e'ki knomowanIt ni nIshInape'n, ipi e'kie'kwe'nIt, i e'wionIshkanIt, ni ne'poncIn shi CisusIn.</p> 
<p><A NAME="an_4:3">4:3</A>&nbsp;OkimshunawancI, ipi okikpakwawan nash wiapnInuk osam e'nmupkonianuk.</p> 
<p><A NAME="an_4:4">4:4</A>&nbsp;NIshcI mce'sh okite'pwe'takwan, kanotakwat nianuk mtatswak nInwuk kitshik kate'pwe'takwat.</p> 
<p><A NAME="an_4:5">4:5</A>&nbsp;KanomkukcI wiapuk kiw nakanse'cuk, ipi otukwe'simowan, ipi we'npie'makwcIn.</p> 
<p><A NAME="an_4:6">4:6</A>&nbsp;Ipi E'ne's ke'cmatmot, ipi Ke'Ipe's ipi Can, ipi E'nukse'ntu, ipi e'tshowat e'nwe'mawacIn ni ke'cmatmonIt kimaoce'tik shi Cinose'ne'muk.</p> 
<p><A NAME="an_4:7">4:7</A>&nbsp;IwcI na&#8216;wiukwan kacipitupawat okinatowawan. We'kwnicI kshke'osuwun tanakI we'ni otInoswunuk otI kaocItotme'k.</p> 
<p><A NAME="an_4:8">4:8</A>&nbsp;IwcI Pitu e'moshkIne'shkakot, PanakwsIncIn CipamIn, otI okinan, kinwa nakane'nmukwie'k nIshInape'k, ipi e'kwe'simukwie'k ki isne'iun</p> 
<p><A NAME="an_4:9">4:9</A>&nbsp;KishpIn nkom e'kishkiwuk natakoik, we'cmnototwut, otI pwanu&#8216;pmose't otI nInI, kaocI ne'se't?</p> 
<p><A NAME="an_4:10">4:10</A>&nbsp;Kuke'ntanawa kinwa caye'k, ipi caye'k nIshInape'k shi isne'iuk, shiw tInoswunuk Cisus Knayst Ne'se'ni nInI kaskakowe'k Kshe'mIne'to kapsukwitnat e'kinponIt, winsI otI nInI we'cnipwIt e'ne'se't e'nasmupie'k.</p> 
<p><A NAME="an_4:11">4:11</A>&nbsp;OtIsI ie'i sIn, kawe'pne'me'k we'ske'ie'k, iw sI ie'i ne'tmIsuk shi e'wikwe'ak.</p> 
<p><A NAME="an_4:12">4:12</A>&nbsp;Coke' pe'kanuk ke'skonwe'wun otItosin cowi pe'kanuk noswun namiukwun kishkok minasik ninwuk ke'ocI ke'skonkoikon.</p> 
<p><A NAME="an_4:13">4:13</A>&nbsp;IwcI kawaptumwawat i onikansiunawa ni PituIn ipi CanIn, e'ke'nmawat ke'ko e'pwake'ntumnIt okimamkate'nmawan ipi okinaktowe'nmawan e'kipmowice'wanIt ni CisusIn.</p> 
<p><A NAME="an_4:14">4:14</A>&nbsp;Ipi e'wapmawat, ni nInwun, kane'se'mIt e'wickapwItakwat coke'ko okinasiwan.</p> 
<p><A NAME="an_4:15">4:15</A>&nbsp;PicI kamace'nashkawawat shi e'tshI kikitowat okitshItanawa winwa.</p> 
<p><A NAME="an_4:16">4:16</A>&nbsp;OtI kItwuk,TInicI ke'totwukon kotI nInwuk we'we'ne'se' mataonokie'wun kitotmok ke'iapI caye'k waptanawa e'tacuk shi Cinose'ne'muk, coce' ktanIiakwne'tsimIn.</p> 
<p><A NAME="an_4:17">4:17</A>&nbsp;E'pwamshI cI kuke'ntumwat nIshInape'k kuikwamamIn, e'wipwa kinonawat wIiI nInwun shi i noswunuk.</p> 
<p><A NAME="an_4:18">4:18</A>&nbsp;IwcI e'kintomawat ipi okinawan ke'ko e'wipwakItnIt, ipi e'wipwakukinomake'nIt shiw tInoswunuk CisusIn.</p> 
<p><A NAME="an_4:19">4:19</A>&nbsp;IwcI Pitu ipi Can, okinkwe'twawan otI okinawan, Nakitowe'ntmok kinwa wusIme'nI kau&#8216;wunIt e'wiwaptuk Kshe'mIne'to e'wipsItoukon kinwa wusimI icI Kshe'mIne'to.</p> 
<p><A NAME="an_4:20">4:20</A>&nbsp;CosI ntakshkItosimIn e'wipwatshItmak notI ke'ko kawaptmak ipi kanotmak.</p> 
<p><A NAME="an_4:21">4:21</A>&nbsp;IwcI wusimI kaikwamawat okipkItnawan e'pwamkumwat ke'ko e'wiwcI mcI totwawat osam e'kwsawat ni nIshInape'n, caye'k nInwuk okiwinwanawan Kshe'mIne'to i katotmInIt.</p> 
<p><A NAME="an_4:22">4:22</A>&nbsp;WusimI nie'waptuk kitsoponkIsI onInI kamataone'se'It.</p> 
<p><A NAME="an_4:23">4:23</A>&nbsp;IwcI kapkItnItwa kishie'k e'tnukie'wat ipi kiactanawa caye'k, kakowat, ni ke'cmatmoncIn, ipi ke'ctaose'cuk.</p> 
<p><A NAME="an_4:24">4:24</A>&nbsp;IwcI i kanotmowat, mamawI okiwawinawan Kshe'mIne'ton, otI kItwuk Te'pe'nke'n Kin Kshe'mIne'to, KawshIton kishuk, ipi kI, ipi kcIkum, ipi caye'k pic iukwan e'te'k.</p> 
<p><A NAME="an_4:25">4:25</A>&nbsp;Kin kpumitakam Te'pIt otonik kikIto, TacIki me'ikIscIk, kaocInshkatsowat, ipi ki nIshInape'k kaocI shIte'awat ke'ko me'ante'nuk?</p> 
<p><A NAME="an_4:26">4:26</A>&nbsp;We'kimaocIk shotI kik, kipsukwik ipi nakanse'cuk kimaoce'tik e'nshke'nmawat Te'pe'nke'ncIn, ipi e'nshke'nmawat, Win KnaystIn.</p> 
<p><A NAME="an_4:27">4:27</A>&nbsp;We'we'ne' te'pwe'wIn kinshke'nmawan ni panakwsIncIn, knicansun CisusIn kin kawe'napmIt, E'nut ipi Pantus Payne't ipi ki Me'ikIscIk, ipi ki nIshInape'mIn isne'iun kaocI maotoshnowat.</p> 
<p><A NAME="an_4:28">4:28</A>&nbsp;E'witotwe'k we'kwe'ntuk knIciwan ipi ktIshte'e'wnowan, kane'nme'k e'pwamshI i totwe'k.</p> 
<p><A NAME="an_4:29">4:29</A>&nbsp;Ipi nkom Te'pe'nke'n waptumo&#8216;u kote' ome'iushtakwsonowa, ipi mish kupumitakaimuk, e'wiwishkIte'awat e'witshItmowat i kukikitowIn.</p> 
<p><A NAME="an_4:30">4:30</A>&nbsp;E'wishipnIce'niIn, e'wine'se'we'n, ipi me'matawiak, ipi mamkate'ntumwunIn e'wiwcI wshItok shiw, tInoswunuk panakwsIt knicanIs Cisus.</p> 
<p><A NAME="an_4:31">4:31</A>&nbsp;IwcI kakishnumawat shi cace'iIwat, kiunukshke'nI; katshI maoce'tiwat, ipi caye'k, okimoshkIne'shkakwan, panakwsIncIn cipam kiwishkItIe'kcI e'kitshItmowat okikitowun Kshe'mIne'to.</p> 
<p><A NAME="an_4:32">4:32</A>&nbsp;IwcI kimaoce'ticuk cate'pwe'twacuk kin kot nInI ote'&#8216;iwa ipi kinkotwin cipamwan, coke' wIiI ke'ko okishItsin i te'pe'ntuk, win e'iIt, okimsotpe'ntanawa cake'ko.</p> 
<p><A NAME="an_4:33">4:33</A>&nbsp;KcI wishkIswun cIki, nwakancIk, kikukInomake'k i Te'pe'nke't Cisus kiwonIshke' e'npopIt; icI kcI shuwe'ncuke'wun caye'k okiInawa.</p> 
<p><A NAME="an_4:34">4:34</A>&nbsp;Coke' wIiI e'tshowat kintowe'nkuke'si e'tshowat katpe'ntukuk otukimwa tanake' e'tawacIn kitawe'k, ipi, kipie'tonawa kapite'ntakwtunuk, ni katawe'wacIn.</p> 
<p><A NAME="an_4:35">4:35</A>&nbsp;IwcI mcIiakwan okitonawan e'nasmup nIt ni nwakancIk osItiwak, icI e'kimatu&#8216;mwat e'tshowat nInwuk, e'shntawe'ntumwat.</p> 
<p><A NAME="an_4:36">4:36</A>&nbsp;Ipi Cosis ki nwakancIk kashuwawinItke' Pe'ne'pe's, e'iauke'notmuk, We'kwIsmukot mnowaukoswun, Nipayt nInI ipi e'tnukie't Saypusuk..</p> 
<p><A NAME="an_4:37">4:37</A>&nbsp;OkiIn, kI kitawe'cI, ipi okipie'ton i shonia, icI e'kipie'pkItnumwat ni nwakaucIk e'tshIste'pnIt.</p> 
<p><A NAME="an_5:1">5:1</A>&nbsp;NIshcI nkot nInI E'ne'naye's kishInkaso mamwI Se'payne' wiwun kitawe'k otInpnowe'wsiwnawa.</p> 
<p><A NAME="an_5:2">5:2</A>&nbsp;IwcI i e'kiiuwat i anIt kapite'ntakwte'nuk ke'iapI ni wiwun okike'ntan icI i anIt e'kipie'tot, ipi okipkItnumwan ni nwakancIk osItinuk.</p> 
<p><A NAME="an_5:3">5:3</A>&nbsp;OtI cI Pitu okinan E'ne'naye's, TacI mcImIne'to kashI moshkIne'sat kte'&#8216;ik e'wikInwush ke'nIt panakwsIt cipam, ipi e'kiwtapnumIn, anIt i kapite'ntakwuk i kI?</p> 
<p><A NAME="an_5:4">5:4</A>&nbsp;Shi e'ie'te'k conI kin, kitpe'ntusin, ipi katawe'n conI ktakinI&#8216; wishkInsin TacI otI kaocI shIte'an shi kte'&#8216;ik cosuwi kuknosh kumasik nInwuk Kshe'mIne'toie'k kuknoshkumu.</p> 
<p><A NAME="an_5:5">5:5</A>&nbsp;IwcI E'ne'naye's e'notuk notI kikitonIn kipmukocIn, ipi okipkItnan ocipamIn icI kik cIse'ksik caye'k ki kanotkuk notI.</p> 
<p><A NAME="an_5:6">5:6</A>&nbsp;IwcI ki oshkInowe'k e'kipsukwiwat ipi okiwiwe'knawan icI e'kisakconawat icI e'kinkowawat. </p> 
<p><A NAME="an_5:7">5:7</A>&nbsp;NsotpukIncI e'pite'ntakwuk wiwun e'pwake'n tuk kanomkItnuk kipie' pitike'.</p> 
<p><A NAME="an_5:8">5:8</A>&nbsp;PitucI otI okinan WitmoshIn iwnItso kanukite'k i kI? otIcI okinan e'&#8216; iwsI kanukite'k.</p> 
<p><A NAME="an_5:9">5:9</A>&nbsp;Pitu cI otI okinan, TInicI e'shwitokwtatie'k e'wikwcite'pe'nme'k ocipamIn Te'pe'nke't PInI osItiwanki kawInkowacuk knape'mIn cik shkwate'muk ke'iapI kin ksakconukok.</p> 
<p><A NAME="an_5:10">5:10</A>&nbsp;IwcI e'kipmukocuk kie'nup shiw osItik cI okipkItnan ocipamIn, icI ki oshkInowe'k kipie' pitike'k, ipi okimkawawan e'nponIt icI ke'win e'kisakconawat okiwunkowawan cik iukwan onape'mun</p> 
<p><A NAME="an_5:11">5:11</A>&nbsp;KikcI saksikcI caye'k ki te'pwe'ie'ntukuk ipi e'tshuwat kanotkuk notI.</p> 
<p><A NAME="an_5:12">5:12</A>&nbsp;IwcI ki nwakancuk shi onIciwak kinInkie'k mce'sh mataototmowun ipi mamkate'ntumwun me'kwe' nIshInape'ke', (ipi caye'k mamawI kiikikshi sanamun otI shkwate'muk.)</p> 
<p><A NAME="an_5:13">5:13</A>&nbsp;KicI pe'kanse'cIk cowIiI nInI okiwitokwasiwan kicI nIshInape'k okikcI winwankowan.</p> 
<p><A NAME="an_5:14">5:14</A>&nbsp;WusimIcI okite'pwe'twawan Kshe'mIne'ton patie'n wucuik nInwuk ipi kwe'k.</p> 
<p><A NAME="an_5:15">5:15</A>&nbsp;IwcI kaocI pie'nawat iakwnokancIn shiw otan mie'uwuk, ipi mpaknuk okishkIshmawan te'pnak e'wikIckakshkumakwat anIt ni PituIn e'ie'pmose'nIt.</p> 
<p><A NAME="an_5:16">5:16</A>&nbsp;Kipie' ocI sakumwuk maoce'ticIk shi kcI otanIn, kiw tayiukwan Cinose'ne'muk e'pie'nawat iakwnokancIn, ipi ni McIme'ton e'kIshkwancIn, icI caye'k kine'se'k.</p> 
<p><A NAME="an_5:17">5:17</A>&nbsp;IwcI e'kipsukwit kcI me'matmot ipi ni caye'k watokakwcIn Se'cwsiIn kimoshkIne' nshkatsikcI.</p> 
<p><A NAME="an_5:18">5:18</A>&nbsp;IwcI e'kimackonawat ni nwakancIn icI e'kikpakwawat kpakwotiwkumkok.</p> 
<p><A NAME="an_5:19">5:19</A>&nbsp;Kshe'mIne'to cI omIshIne'we'mIn e'pkonianuk okipie'n sakwnan kpakotiukumuk shkwate'me'n icI e'kipie' sakcowunat ipi otI okinan.</p> 
<p><A NAME="an_5:20">5:20</A>&nbsp;Shiak ipi wunipwuk shi kcI-nume'okumkok ipi witmouk ki nIshInape'k i caye'k kikitonIn otI pmatsowun.</p> 
<p><A NAME="an_5:21">5:21</A>&nbsp;IwcI pic kanotmoat i kipitike'k shi kcInume'okumkok kukishie'p, ipi kiknomake't kcI me'matmot kipie' ipi ni kapie' wice'okot okintoman e'wikikitowat ipi caye'k okIctaos simwan Isne'iIn OnicansIn ipi kinokashwe' shi kpakotiwkumkok e'wi pie'ckasnIt.</p> 
<p><A NAME="an_5:22">5:22</A>&nbsp;NIshcI okumuk kapiawat ipi kapwa mkuwawat shi kpakotiwkumkok kikiwe'k ipi kiwitmake'k.</p> 
<p><A NAME="an_5:23">5:23</A>&nbsp;OtI kItwuk we'we'nI nkimkamIn i kpakotiwkumuk e'wike'kpak wukate'k ipi ki e'kwapicuk sakciukwan shkwate'muk e'nipwowat nIshcI kansakwne'mak cowIiI nInI nkimkawasimIn shi pituk.</p> 
<p><A NAME="an_5:24">5:24</A>&nbsp;IwcI pic kanotmoat kcI me'matmot ipi Kapte'n shi kcI-nume'okumkok, ipi me'matmo cuk kikwInwune'ntumwuk we'kwe'ntuk otI we'cnomkItIkwe'n.</p> 
<p><A NAME="an_5:25">5:25</A>&nbsp;IwcI nkot okipie'witmakwe'n otI kikIto PInI kiw nInwuk kakpakwe'k shi kpakotiw kumkoki ni pwik shi kcI-nume'okumkok ipi o kuknomowawan no nIshInape'n.</p> 
<p><A NAME="an_5:26">5:26</A>&nbsp;IwcI e'kishiawat Kapte'n,ipi ki okumac tokumci okinanawan osam okikwsawan ni nIshInape'n e'wisInokwat.</p> 
<p><A NAME="an_5:27">5:27</A>&nbsp;IwcI kapie'nawat okicipitupawan e'nasmupwat shi kikitonuk icI o kcI me'matmot okinatawan.</p> 
<p><A NAME="an_5:28">5:28</A>&nbsp;OtI okinan, ConI kiikwamIsnonmIn e'wipwe'knomake'ie'k shi noswunuk icI pInI kimoshkIne'stonawa shi Cinose'ne'muk, i kukie'kwe'wunawa ktne'ntanawacI e'wipie'twuiak o nInI muskwim.</p> 
<p><A NAME="an_5:29">5:29</A>&nbsp;IwcI Pitu, ipi kipe'kanse'cIk nwakancIk kinkwe'twawan, otI okinawan Kshe'mIne'to sI wusimI nta&#8216;te'pwe'twamIn, icI nInwuk.</p> 
<p><A NAME="an_5:30">5:30</A>&nbsp;Kosnanuk okshe'mIne'tomwan okipsukwitnan CisusIn kinwa kanse'k ipi kakone'k mtukok.</p> 
<p><A NAME="an_5:31">5:31</A>&nbsp;Win Kshe'mIne'to, kapsukwitnat ote'pnIciwnak e'wi okumaonIt, ipi ke'skonwe'nIt e'wiminat kisate'ntumwun, ni Isne'In; ipi pone'ntumwun miashuwe'psiwnIn.</p> 
<p><A NAME="an_5:32">5:32</A>&nbsp;Win sI ninan we'c knomake'iak notI ke'ko, ipi winke' PanakwsIt Cipam, Win Kshe'mIne'to kaminat ni te'pwe'takwcIn.</p> 
<p><A NAME="an_5:33">5:33</A>&nbsp;IwcI i kanotmowat ki okiptukite'e'shkakwnawan ipi okitshImawan taocInsawat.</p> 
<p><A NAME="an_5:34">5:34</A>&nbsp;IwcI nkot ki nipwI shi atshI kikitowat Pe'ne'si nInI shInkaso ke'me'niIn ke'knomake't i tpakwnuke'wun, okicInme'nukon caye'k ni nIshInape'n, e'wisakcocIkasnIt ni nwakancIk kishowe' nomuk.</p> 
<p><A NAME="an_5:35">5:35</A>&nbsp;OtIcI okinan, kinwa isne'iIn, nInwuk ikwame'ntumok kiiwawa, otI watotwe'k kotI nInwuk.</p> 
<p><A NAME="an_5:36">5:36</A>&nbsp;E'pwamshI notI e'kishkiwuk kipsukwiwak Tiwtie's kiwinwantIso e'kcI pite'ntakwsIt, nie'waktso nInwun okiwitokwawan kansIckasnIt ipi caye'k kikate'pwe'twacIk kiswe'shke'k cocI ke'ko, kipite'ntakwse'sik.</p> 
<p><A NAME="an_5:37">5:37</A>&nbsp;IwcI minI kipsukwi Cwte's Ke'ne'ni nInI, shi e'kishkiwuk, i maocIcke'wun, ipi mce'sh nIshInape'n kipmnashkakon winke' ke'iapI kipnatsI, ipi caye'k, tso kate'pwe'takot kiswe'shke'n.</p> 
<p><A NAME="an_5:38">5:38</A>&nbsp;OtI nkom ktInum ponikwouk kotI nInwuk ipi ponmuk kipIn otI kiktowun tanake' mikce'wiwInInwuk, ocupiamkuk coke'ko ke'nomkIscon.</p> 
<p><A NAME="an_5:39">5:39</A>&nbsp;Kshe'mIne'tok kishpIn ocupiamkuk cokitapinactosinawa kcumiuk ke'iapI ktamkakom, e'mikane'k Kshe'mIne'to.</p> 
<p><A NAME="an_5:40">5:40</A>&nbsp;Kite'pwe'twawancI, icI kantomawat ni nwakancIk, icI kapsItie'wawat okinawan e'wipwa kikitowat shiw tInoswunuk CisusIn icI e'kipkItnawat.</p> 
<p><A NAME="an_5:41">5:41</A>&nbsp;IwcI shi kiw nmamacik shiw e'tshi ki kitokiwnunuk, nmumnowankoswuk i e'pite'ntakwse'wat, e'wiwcI kwtukitowat, otInoswunuk CisusIn.</p> 
<p><A NAME="an_5:42">5:42</A>&nbsp;IwcI e'tso kishkuk shiw kcI-nume'okumkok ipi e'tsuk wikwaman cokipon kInomake'sik, ipi kipon kie'kwe'sik, shiw tInoswunuk Cisus KnaystIn.</p> 
<p><A NAME="an_6:1">6:1</A>&nbsp;IwcI e'kishkiwuk, pic, ki wusimI katshuwat kite'pwe'ie'ntukuk, kipsukwimkItnI mcIkikitowun ki Knishie'nuk okinawan ni ipiniwiIn osam ni oshikamwan, e'kipwapame'ntakwsInIt shi e'tso kishkuk pmitake'wun.</p> 
<p><A NAME="an_6:2">6:2</A>&nbsp;IcIki mtatsoshItnish, okintomawan ni maoce'tincIn ni te'pwe'ie'ntumnIncIn e'ciuwat otI cI okinawan, Co su wi wunsmon e'winkItmokon Kshe'mIne'to okikitowun icI. e'wipmitmukon, topwunIn.</p> 
<p><A NAME="an_6:3">6:3</A>&nbsp;OtIcI ie'i, nikane'ituk, we'napmuk kin mamawI nouktso nInwuk me'nwacIkascIk moashkne'shkakwcuk PanakwsIncIn Cipam, ipi npwakawun, e'wi otI, miktumwat mikce'wiwun.</p> 
<p><A NAME="an_6:4">6:4</A>&nbsp;NIshcI win ninan nkumikwe'mIn niwunanIn moshuk e'winumaiak ipi e'wipmitmak i kikitowun.</p> 
<p><A NAME="an_6:5">6:5</A>&nbsp;IcI i kItwun okimnwe'ntanawa ki caye'k maoce'ticuk ipi e'kiwe'napmawat StipnIn, nInI moashkne'sanuk te'pwe'intumwun, ipi ni PanakwsIucIn CipamIn, ipi PInip Pnokonus ipi Nayke'na, ipi Taymun ipi Piminus ipi NIkone's te'pwe'ie'ntuk shi E'ntiakuk.</p> 
<p><A NAME="an_6:6">6:6</A>&nbsp;Ni wie'ni kaciptupawacIn anasmupnIt ni nwakaumIcIn, pic kanumawat niw nIciwan okitonawan shi wiwunuk.</p> 
<p><A NAME="an_6:7">6:7</A>&nbsp;IcI i Kshe'mIne'to okikitowun wusimI kimaue'nI, ipi katshawat, kite'pwe'ie'ntukuk wusimI kitshik, shi Cinose'ne'muk, ipi ke'cmaoce'ticuk kime'matmocuk, kite'pwe'tanawa i te'pwe'ie'ntumwun.</p> 
<p><A NAME="an_6:8">6:8</A>&nbsp;IcI StipnIn e'moshkIne'shkakot i te'pwe'ie'ntumwun ipi wishkIswun kitotum, kcI-mas kate'ntumwunIn, ipi mataonInkie'onIn shi e'kiiInIt ni nIshInape'n.</p> 
<p><A NAME="an_6:9">6:9</A>&nbsp;Pic, cI kipsukwik anIt shi nume'okumkok, iw kashInkate'k otInume'okumkomwa ki, Nipintin nInwuk, ipi sayniniuk ipi E'ne'kse'nte'niuk, ipi ki kaie'cuk Sinishie'iuk, ipi E'shie'iuk okiakwne'twawan ni StipnIn.</p> 
<p><A NAME="an_6:10">6:10</A>&nbsp;Cocu okikshkItosinawa, e'winkwe'tmoawat iw ne'pwakawun, ipi i cipam iw kaocIkikitot.</p> 
<p><A NAME="an_6:11">6:11</A>&nbsp;OkinokanawancI, nInwun e'wikItnIt nkinotwamIn otI, e'pcIknonat ni MosusIn, ipi ni Kshe'mIne'ton.</p> 
<p><A NAME="an_6:12">6:12</A>&nbsp;IcI e'ki opwe'awat, ni nIshInape'n ipi ni onikansimwan, ipi ki we'npie'ke'cuk, icI e'kipie'naskawawat, ipi okimshInawan icI e'kipitkInawat shi e'tshu, kikitokiw nInwuk.</p> 
<p><A NAME="an_6:13">6:13</A>&nbsp;Ipi okipie'nawan, waknoshkacmacIk otI kikItwuk, otI nInI co ponkikitosi e'pcItshItuk otI panakwuk nume'okumuk, ipi i tpakwnuke'wun.</p> 
<p><A NAME="an_6:14">6:14</A>&nbsp;Osam nkinotwamIn e'kItot otI Cisus Ne'se'ni NIn nI okupnacton otI nume'okumuk, ipi oke'iacton iw otIshcIke'wun Mosus kamiukoikon.</p> 
<p><A NAME="an_6:15">6:15</A>&nbsp;Ipi ki caye'k, kacipitupcuk, shi e'tshI kikitokiwuk kan okinapmawan, okiwapmawan shiw shkishkonuk e'shInakwsInIt ke'cwa, mshInwe'n.</p> 
<p><A NAME="an_7:1">7:1</A>&nbsp;IwcI otI kikito kcI me'matmot, inI notI e'nomkuk?</p> 
<p><A NAME="an_7:2">7:2</A>&nbsp;OtIcI kikito NInituk ipi nikane'ituk ipi nostuk psItwushuk Kshe'mIne'to ome'nwankoswunuk; okiwaptaan wi&#8216;ow Kosnan E'pe'ne'e'mIn e'ie'iIt shi Misopote'mi e'pwamshe'tat shi Ke'ne'nuk.</p> 
<p><A NAME="an_7:3">7:3</A>&nbsp;OtI cI okinan ocI macin shi e'tnukie'n, ipi e'tshI nowe'tasiIn, icI shian ke'knomonan, ksh.</p> 
<p><A NAME="an_7:4">7:4</A>&nbsp;IwcI shi kapie'ocI sakuk otukimwak shi Ke'ntie'nuk nIshInape'n ipi kite'wak shi Ke'ne'nk ici shi kanponIt ni osIn okipie'shonan shotI nkom e'cI tayie'k.</p> 
<p><A NAME="an_7:5">7:5</A>&nbsp;Co cI ke'ko kiminasin tpInwe'osuwun cotIna wacI pInkit nIshcI kiwawitmowan e'wiminat tpInwe'osuwun ipi ni nicansIn wapie'pmatsInIt e'pwamshI onicansut.</p> 
<p><A NAME="an_7:6">7:6</A>&nbsp;OtIcI Kshe'mIne'to okishIknonan niw nicansIn e'witanIt Me'ikIsnIncIn otukimwak ipi e'wi miashtotwumIt, ipi e'wikwtukumIt nie'wak tsopon.</p> 
<p><A NAME="an_7:7">7:7</A>&nbsp;KicI nIshInape'k ke'otokianawat nkItpakwnak Kshe'mIne'to okinan icI kupie'macik ipi nkupmitakok shotI e'ciIuwat.</p> 
<p><A NAME="an_7:8">7:8</A>&nbsp;OkiminancI wawitmatwun shiw tpakwn uke'wunuk. Ipi E'pne'e'm kiwosmukon ayse'k icI kitpakwnan ka shwatsokwnuktunuk ipi ayse'k kiw osmukon Ce'kap ipi Ce'kapIn kiwosmukon mtatso shItnish Osma.</p> 
<p><A NAME="an_7:9">7:9</A>&nbsp;NIshcI osmak e'nshke'nmawat kitawe'k CosipIn shi Iciptuk nIshcI Kshe'mIne'to okiwice'wan;</p> 
<p><A NAME="an_7:10">7:10</A>&nbsp;E'kikwtukste'nIt cI okike'skonan, ipi okiminan mnoshuwe'psuwun ipi mpwa kawun e'nasmupnIt Pe'noiIn okuma shi iciptuk, icI e'kiwshuat e'wi nikane'ntakwse'nIt caye'k shi iciptuk ipi caye'k i e'tat.</p> 
<p><A NAME="an_7:11">7:11</A>&nbsp;IwcI kipie'mkIt kcI-pkIte'wun caye'k e'kiwuk iciptuk ipi Ke'ne'nine'k ipi kcI kwtuke'ntumwun, ipi kosnanuk cokimkIsinawa waocI pmatsowat.</p> 
<p><A NAME="an_7:12">7:12</A>&nbsp;NIshcI Ce'kap kanotake't e'pInIt shi ntamnIn ipI Iciptuk okinokanan ne'tum kosnanun.</p> 
<p><A NAME="an_7:13">7:13</A>&nbsp;IwcI nishuk kashiawat Cosip wikane' iIn okikuke'nmukon ipi Pe'no okikuke'nman Cosip e'nwe'mancIn.</p> 
<p><A NAME="an_7:14">7:14</A>&nbsp;Cosip cI kinokashwe' ipi okintoman ni osIn Ce'kapIn ipi caye'k ni e'nwe'macIn nouksomtIne' shItnianIn kitshik.</p> 
<p><A NAME="an_7:15">7:15</A>&nbsp;IwcI Ce'kap kishie'wak Iciptuk ipi shi kitpIne'&#8217; kosnanuke'.</p> 
<p><A NAME="an_7:16">7:16</A>&nbsp;IpI cI kishocukaswuk shi Saykumuk ipi shi kinkokaswuk cipe'okumkok E'pne'e'm kakishpnItwacIn e'kiminat shonia ni We'kwIsmukwacIn E'maiIn kaosmat SaykumIn.</p> 
<p><A NAME="an_7:17">7:17</A>&nbsp;IwcI pic ci kiukwan e'piamkuk Kshe'mIne'to kawawitmowat ni E'pne'e'mIn ki mnokwuk, ipi kimane'k nIshInape'k shi Iciptuk.</p> 
<p><A NAME="an_7:18">7:18</A>&nbsp;Nash pe'kansIt kapsukwit kcI-okuma kapwake'nmat ni CosipIn.</p> 
<p><A NAME="an_7:19">7:19</A>&nbsp;Win okiwie'shan e'nwe'nkonuk ipi okim iashtotwan kosnanIn iwkaocI we'pnawat otoshknicansowan e'wipwa pmatsInIt.</p> 
<p><A NAME="an_7:20">7:20</A>&nbsp;Iwpic Mosus kinikwakak cowunsut ipi kitshI ka&#8216;owe'pcIkaso shi osIn e'tanIt nso kisIs.</p> 
<p><A NAME="an_7:21">7:21</A>&nbsp;Pic cI kasakcowe'pnukasot, Pe'no otansIn okiwtapnan ipi kikishkInmatso e'wi okwIsmat.</p> 
<p><A NAME="an_7:22">7:22</A>&nbsp;Mosus caye'k okike'ntumwan onupwa kawunInIn. Ini Iciptuk nInwun ipi kiwish kIsI shi okikitonuk, ipi otInkumkIswunuk.</p> 
<p><A NAME="an_7:23">7:23</A>&nbsp;PicI kwiiIn nie'waptuk katsoponkIsIt kishIte'&#8216;e' e'wiwI mpwacat; ni wikane'iIn kaonicansumkowacIn ni Isne'iIn.</p> 
<p><A NAME="an_7:24">7:24</A>&nbsp;IwcI nkot e'wapmat e'miashtotwumIt ipi okiwickapwItwan ke'ko e'wipwato twumIt ni me'iashtotwumIt icI e'kinsat ni Iciptuk nInI.</p> 
<p><A NAME="an_7:25">7:25</A>&nbsp;Okine'nmancI ni wikane'iIn e'ke'nmanIt ni Kshe'mIne'ton win one'cik e'wi ocI pkItnukasasat cocI okike'ntusInawa.</p> 
<p><A NAME="an_7:26">7:26</A>&nbsp;WiiapnInuk cI okiwaptan wiiow&#8216; me'kwa e'kikatwat, icI okine'nman e'wi mnototatnIt minI otIcI okinan PInI ktowikane'itum We'kwnicI we'c miashtotatie'k.</p> 
<p><A NAME="an_7:27">7:27</A>&nbsp;IwcI o kamiashtotwat ni nkot okikatokon otIcI okinan We'nicI kaoshuuk e'wikawapme'iak ipi e'witpakwne'iak.</p> 
<p><A NAME="an_7:28">7:28</A>&nbsp;KInshInI ke'cwa katotwIt o iciptuk nInI onako?</p> 
<p><A NAME="an_7:29">7:29</A>&nbsp;Pic cI otI kanotuk Mosus kiwshumo cocI kike'ntakwse'si shi Mitie'nuk e'kiwuk shi katshI osmukot nish okwIsun.</p> 
<p><A NAME="an_7:30">7:30</A>&nbsp;IwcI nie'waptuk tsopon katpIsak Kshe'mIne'ton omIshIne'we'mIn okiwaptu&#8216;ukon wiiow&#8216; shi na&#8216;wmtukwakik e'pkotniak Sayne'e'iuk shi e'pskone'nuk mtukosuk.</p> 
<p><A NAME="an_7:31">7:31</A>&nbsp;PicI Mosus kawaptuk okimamkasaptan kawapituk icI pe'shoc e'pie'naskuk e'wiwapituk okiwtuskon Kshe'mIne'to okikitowun.</p> 
<p><A NAME="an_7:32">7:32</A>&nbsp;OtI kikitwun Nin koswak okshe'mIne'tomwan ipi E'pIne'e'm okshe'mIne'tomIn, ipi ayse'k okshe'mIne'tomIn ipi Ce'kap okshe'mIne'tomIn; icI Mosus kinukshke' ipi okikwtan e'wiwaptuk.</p> 
<p><A NAME="an_7:33">7:33</A>&nbsp;IwcI Kshe'mIne'to otI okinan we'pnIn ni kmuksInIn osam shi e'ci nipwin pinakwut, ne'kwuk kI.</p> 
<p><A NAME="an_7:34">7:34</A>&nbsp;Nkiwapitan, Nkiwapitan okwutke'ntumwwnwa ntInIshInape'muk e'icuk shi Iciptuk ipi nkinotmowak omumatwe'onuwa, i we'c pie' ni sasiian e'wi pkItnukwa piancI ke'nokanIn shi Iciptuk.</p> 
<p><A NAME="an_7:35">7:35</A>&nbsp;OtI ie'o Mosus kaiakwne'twacIn okinawan We'nici kaoshauk e'wikawapme'ie'k, ipi e'wi shpakwne'iak otI ie'o Kshe'mIne'to kanokanacIn e'wikowapmat, ipi e'wisakconawe'nIt onIcinuk ni mIshInwe'n kawotuskocIn shi e'pskone'nuk mtukosuk.</p> 
<p><A NAME="an_7:36">7:36</A>&nbsp;Kakish waptaat mamkate'ntumwunIn ipi kInwatIntumwunIn shi Iciptuk ipi shi msko kcukumik ipi no&#8216;umtukwakik nie'waptuk tsopon oki sakicawunan.</p> 
<p><A NAME="an_7:37">7:37</A>&nbsp;OtI ie'o Mosus kanat nicansIn isne'iIn kikane'iwak Kshe'mIne'to Te'pe'nmukwuie'k okuocI psukwitnamakwa Nakan acimot ke'cwa nin WinsI kupsItwawa.</p> 
<p><A NAME="an_7:38">7:38</A>&nbsp;OtIsI ie'o kawitokwacIn te'pwe'take'ncIn shi no&#8216;wmtukwakik ke'iapwke'ni mshInwe'n kaknonkocIn, shi e'pkotnianuk Saynie'uk ipi ke'iapI kosnanuk kaotapnukuk, kakuk kikitowun e'wi min koikon.</p> 
<p><A NAME="an_7:39">7:39</A>&nbsp;Niwie'ni kosnanuk kapwa te'pwe'twawacIn nkociie'k ikishI katwawan ipi shi kishIte'&#8216;e'k ote'&#8216;iwak e'wi kiwe'wat minI Iciptuk.</p> 
<p><A NAME="an_7:40">7:40</A>&nbsp;Okinawan ni E'nunIn oshItwushnak Me'ntokascIk e'winmInikaniwat, Win otI Mosus kapie' ocI sakconIimIt shi e'kiwuk Iciptuk coukuke'nmasimIn e'ciIt.</p> 
<p><A NAME="an_7:41">7:41</A>&nbsp;IwcI ni e'kishkiwuk okiwshaawan pshukisun icI e'kiciknumwawat mikwe'wun ni me'ntokasnIncIn kimnawankoswukcI kashI mikce'wiwat tpInwe' winwa onIciwan.</p> 
<p><A NAME="an_7:42">7:42</A>&nbsp;IwcI Kshe'mIne'to e'kinkInat ipi okipkIte'nman e'winume'ktuwanIt ni maoce'tincIn shpumuk e'npie'kate'k shiw omusnIkInwak ki Nakanacimocuk, O kinwa wikwamuk isne'iIn kipie'tnumwumnI ne'scIk we'siuk ipi mikwe'wunIn niawapituk tsopon shi no&#8216;wmtukwa kik?</p> 
<p><A NAME="an_7:43">7:43</A>&nbsp;We'we'nI kiwtapnanawa pukwoian wikwam i Monak ipi otInukomIn kmIntomwa Nimpin me'ntokas cuk kaoshIe'k e'wi nume'kitawe'k, ipi kumacinum wushinowuc Pe'pe'nunak;</p> 
<p><A NAME="an_7:44">7:44</A>&nbsp;Kosnanuk okiiI nawa i pukwoian wikwam ke'ke'ncukate'nuk shi no&#8216;wmtukwakik kashukumowat kiwitmoan MosusIn i e'wishI oshItonIt kashuwapitukupIn,</p> 
<p><A NAME="an_7:45">7:45</A>&nbsp;Ke'iapI ki Kosnanuk shkwe'iak kapiacuk okipie'nawan CisusIn shi otukimnInuk Me'ikIscIk niwie'ni Kshe'mIne'to kamace'nashkawacIn masmukapwunIt kosnanIn nash otukishki muk Te'pIt.</p> 
<p><A NAME="an_7:46">7:46</A>&nbsp;Winwa kamnototakwat Kshe'mIne'ton ipi okinuwe'ntanawa wikwam e'wimkumwawat Ce'kap okshe'mIne'tomIn.</p> 
<p><A NAME="an_7:47">7:47</A>&nbsp;NIshcI Sane'mun okiwshItwan wikwam.</p> 
<p><A NAME="an_7:48">7:48</A>&nbsp;NIshcI Mamoshpe'ntakwsIt wikwamuk we'shcIkate' nuk cote'si e'shkItot Nakanacimot.</p> 
<p><A NAME="an_7:49">7:49</A>&nbsp;Spumuk sI i; Ntuptie'pwun, ipi kI ntupsIt e'pwun, TInicI e'shnakwuk wikwam ke'oshItwin? KItwak Kshe'mIne'to tanake' tInipi tatshI nwashmoian?</p> 
<p><A NAME="an_7:50">7:50</A>&nbsp;ConI nIce'n nkiiosinIn notI caye'k e'kiwshItoian?</p> 
<p><A NAME="an_7:51">7:51</A>&nbsp;Kinwa capcukwiiuwaie'k ipi washkIte'aie'k ipi kito&#8216;kawan kinwa pIne', knIshke'nmawa o PanakwsIt Cipam koswakatotmowapItiw ke'kinwa e'totme'k.</p> 
<p><A NAME="an_7:52">7:52</A>&nbsp;TIninukcIki Nakanacimocuk kapwa kwtukawat kikoswak? ipi okinsawan ni kaknoma kwacIn nikan e'pwamshupianIt ni Nkot Ne'pwakat kinwa kawie'she'k, ipi kanshuwe'ie'k.</p> 
<p><A NAME="an_7:53">7:53</A>&nbsp;MishInwe'k kiminkowak i tpakwnuke'wun cocu kiwtapnIsinawa.</p> 
<p><A NAME="an_7:54">7:54</A>&nbsp;Pic cI otI kanotmoat notI kiptIkte'e'shke'k ipi okiwmtwe'iapte'twawan.</p> 
<p><A NAME="an_7:55">7:55</A>&nbsp;NIshcI win e'moshkIne'shkakot ni PanakwsIncIn CipamIn; shpumuk kankinapI okiwaptan Kshe'mIne'to ome'nwankoswun, ipi CisusIn e'nipwunIt shi ote'pnIciwnak Kshe'mIne'ton.</p> 
<p><A NAME="an_7:56">7:56</A>&nbsp;Ipi otI kikito PInI nowapitan shpumuk e'nsakshkak, ipi We'kwIsmIt NInwun e'nipwut ote'pnIciwnak Kshe'mIne'ton.</p> 
<p><A NAME="an_7:57">7:57</A>&nbsp;IwcI kiwishkowe'k, ipi oki kpakwanawan ota&#8216;wkawan okimsomwunawan.</p> 
<p><A NAME="an_7:58">7:58</A>&nbsp;Ipi kisakciwe'pnawan shi kcI otanuk icI e'kisInwawat kicI kapatamacuk okikiskanawan paskumwacIn, ipi okitonawan e'tshIste'pnIt nkot shkInowe' San, kishInkaso.</p> 
<p><A NAME="an_7:59">7:59</A>&nbsp;IwcI e'kisInwawat ni StipnIn okiwawinan Kshe'mIne'ton ipi otI kItwak, Te'pe'nke'n Cisus otapIn ncipam.</p> 
<p><A NAME="an_7:60">7:60</A>&nbsp;IwcI e'kiowucikwnIkapwut, ipi kiwishkowe' e'kinumat Te'pe'ke'nke'n ke'ko nkot ne'nmakIn otI e'shmiashtotmoat icI kakishkItot, iw kashukwoukw&#8216;shuk.</p> 
<p><A NAME="an_8:1">8:1</A>&nbsp;Ipi San kiwitokaso e'nsumut. IwcI pic kikcI miashtotwak ki te'pwe'ie'ntukuk kaie'cuk shi Cinose'ne'muk, ipi caye'k kiswe'shke'k caye'k e'nkokwkwkumkiak Cwtie'uk, ipi Se'me'ne'iuk, mtInoie'ki e'nkacuk.</p> 
<p><A NAME="an_8:2">8:2</A>&nbsp;IwcI ke'cmno shuwe'pse'cIk nInwuk okimacinawan StipInIn e'winkowawat, ipi okikcImao&#8216;mawan.</p> 
<p><A NAME="an_8:3">8:3</A>&nbsp;San cI, okinshonacan, ni te'pwe'ie'ntumnIcIn, e'pmupitke't, e'tsunuk wikwame'n, e'saktItacmat nInwun ipi kwe'n, e'pitke'we'pnat, kupakwotiwkumkok.</p> 
<p><A NAME="an_8:4">8:4</A>&nbsp;Osam cI otI kaswe'shkawat kishie'k, cak nkoci e'pmukie'kwe'wat.</p> 
<p><A NAME="an_8:5">8:5</A>&nbsp;IwcI pic Pinip, kiniscowe', kcI otanuk shi Se'me'ne'uk, ipi okimnwactumwan KnaystIn.</p> 
<p><A NAME="an_8:6">8:6</A>&nbsp;Ipi ki nIshInape'k oki mamwe' te'pwe'twawan ni PinipIn, kakItnIt e'psItwawat ipi e'wapmawat, kashumataototmInIt.</p> 
<p><A NAME="an_8:7">8:7</A>&nbsp;WansIncIn mIne'ton kakukIshkwanIt, kiwishkowe'n e'pie'sakumnIt ipi mce'sh kaie'cuk nie'psowun ipi kapwanIupmose'cuk, okine'se'an.</p> 
<p><A NAME="an_8:8">8:8</A>&nbsp;KikcI pakine'nmok, shi kcI-otanuk.</p> 
<p><A NAME="an_8:9">8:9</A>&nbsp;NIshcI nkot nInI Sayiman kishInkaso, pic i e'pwamshI piamkItnuk, shi otanuk, okikie'patsian ni nIshInape'n shi Se'me'niuk e'witmowat win e'kcIpite'ntakwsIt.</p> 
<p><A NAME="an_8:10">8:10</A>&nbsp;Caype'ksI okipsItwawan cak wIiI otI kikItwuk otIsI nInI, ote'ion, owishkIswun Kshe'mIne'to.</p> 
<p><A NAME="an_8:11">8:11</A>&nbsp;WinsI okipsItwawan osam kInowe'i okikie'patsian, i mIne'to si kaswunIn.</p> 
<p><A NAME="an_8:12">8:12</A>&nbsp;Pic cI, te'pwe'twawat ni PinipIn e'mnwactumnIt i ke'ko otokumauwun Kshe'mIne'to ipi shi otInoswunuk Cisus Knayst, oki kcItapie'nan nInwun ipi kwe'n.</p> 
<p><A NAME="an_8:13">8:13</A>&nbsp;Winke' Sayman okite'pwe'twan picI kakcItapie'nIt kiiuwak shi e'cIiInIt PinipIn ipi okimamkate'ntum e'waptuk ni mataototmonIn ipi kInwace'ke'onIn katotmInIt.</p> 
<p><A NAME="an_8:14">8:14</A>&nbsp;Nwakancuk kikaie'cuk Cinose'ne'muk, kanotake'wat e'psItmowat okiktowIn Kshe'mIan ne'to shi Same'niuk okishInokanawan shi PituIn ipi CanIn.</p> 
<p><A NAME="an_8:15">8:15</A>&nbsp;Winwa kapiawat okinume'kItumwatwan e'wi ke'win wa minmIt PanakwsIncIn CipamIn.</p> 
<p><A NAME="an_8:16">8:16</A>&nbsp;E'pwamshIcI pkIshnotakwat, mtInoki ka kcItapie'ntwa shiw tInoswunuk Te'pe'nke't Cisus.</p> 
<p><A NAME="an_8:17">8:17</A>&nbsp;IwcI wiuwawak okitaknIcamawan iwcI winwa kashuotuskowat ni PanokwsIncIn CipamIn.</p> 
<p><A NAME="an_8:18">8:18</A>&nbsp;Pic cI Sayme'n kawapmat ni nwakancIn te'pnak e'taknuwe'nIt i e'otIskowat panakwsIncIn Cipam okiwawitmowan shonia.</p> 
<p><A NAME="an_8:19">8:19</A>&nbsp;OtIcI okinan mishuke'nin otI kshkI-e'osuwun, ninke' we'kwe'ntuk ke'taknuk, win kaotIskon PanakwsIt Cipam.</p> 
<p><A NAME="an_8:20">8:20</A>&nbsp;NIshcI Pitu okinan, Nocma i kshoniaium kukInshonatIs, osam kine'ntum Kshe'mIne'to omikwe'wun kuocI kshkItom shonia.</p> 
<p><A NAME="an_8:21">8:21</A>&nbsp;Cosukin, ktpe'ntusin, otI mikce'wiwun osam i kte'&#8217; comnosInon e'waptuk Kshe'mIne'to.</p> 
<p><A NAME="an_8:22">8:22</A>&nbsp;Kisate'ntum otI kmIiashuwe'psiwun, ipi nume'kito&#8217;w Kshe'mIne'to kIne'pIc e'shte'an shi kte'&#8217;ik kitapone'ntumako.</p> 
<p><A NAME="an_8:23">8:23</A>&nbsp;Nowapitan kine'in shi wisup ke'iwiskuk ipi shi tkopcukunuk miashwe'psiwunuk.</p> 
<p><A NAME="an_8:24">8:24</A>&nbsp;IwcI Sayiman e'kinkwe'twat ipi otI okinan, Kin ne'me'kito&#8217;w moshIn; Kshe'mIne'to e'wipwa ke'ko nomkuk notI ke'ko kashu wawitmoiIn.</p> 
<p><A NAME="an_8:25">8:25</A>&nbsp;IwcI winwa kakish mnowactumwawat okikitowun Kshe'mIne'to kikiwe'k Cinose'nInuk icI okimnwactanawa i mnowacimowIn shi otane'sun ki Se'me'ne' nInwuk.</p> 
<p><A NAME="an_8:26">8:26</A>&nbsp;IcI Kshe'mIne'to mIshIne'we'mIn, okiknonan PinipIn otI okinan, Psukwin ipi shian we'c shawunu&#8216;uk iw mie'w&#8217; we'tsuk Cinose'ne'muk ipi Ke'se'uk now&#8217;mtukwakik.</p> 
<p><A NAME="an_8:27">8:27</A>&nbsp;IwcI e'kipsukwit ipi e'kimacit icI pInI, Itiopi nInI nkot iwnuk, ke'cpite'ntakwsIt katpe'nmukot Ke'nte'se'n otokumakwe'mwan, Itiopi nIuwuk, win kakuwaptumwacIn caye'k otIpInoe'wsiwnInIn, ipi kishiakpIn Cinose'ne'muk e'kiwunumat.</p> 
<p><A NAME="an_8:28">8:28</A>&nbsp;E'pie'kiwe't kipie'ciptupI, shiw ototapianuk, owuptanomusnukIn Ise'usIn Nakanacimot.</p> 
<p><A NAME="an_8:29">8:29</A>&nbsp;IwcI cipam okinan ni pinipIn, Shian pe'shoc ipi wice'o oaI otapian.</p> 
<p><A NAME="an_8:30">8:30</A>&nbsp;IcI Pinip e'kipItot ipI, ipi okipsItwan e'waptumnIt i musInukIn, Ise'us Nakanacimot otI cI okinan, kinIstotanI otI waptumIn?</p> 
<p><A NAME="an_8:31">8:31</A>&nbsp;OtI cI okinan, TInicI ke'shI kuke'ntuman, kishpIn wIiI nInI, pwake'noomowat, icI e'kintomat ni PinipIn, e'wipie'kwutasinIt, ipi e'wiwitpumkot. </p> 
<p><A NAME="an_8:32">8:32</A>&nbsp;ShiwcI kacuwaptuk i msInukIn otI ie'i kiskapie'na ke'cwa mantane'sh, watshInsIc kasat, ipi ke'cwa mantanshe's, co okInonasin mowashkocIn iwsI kashupwapakitone'not. </p> 
<p><A NAME="an_8:33">8:33</A>&nbsp;E'ie' tpIse'nmIt cokipkIte'ntumwasi mnototatwun, We'nicI ke'wawitmakot iw iaianke' pmatsowun osam iw opmatsowun kiw cIotapnukate'nI shotI kik.</p> 
<p><A NAME="an_8:34">8:34</A>&nbsp;IwcI o iwnuk kinkwe'twan, ipi okinan, ni ni PinipIn, WitmoshIn We'nicI, e'nacIn o Nakanacimot? WinI tpInwe' tanake' pe'kansIt nInI?</p> 
<p><A NAME="an_8:35">8:35</A>&nbsp;IwcI Pinip e'kinsakwunuk i oton, ipi okiwe'pkukinomowan i musInukIn ipi ikimnwactumwan ni CisusIn.</p> 
<p><A NAME="an_8:36">8:36</A>&nbsp;IwcI e'ie'nme'ie'wat shi mie'wuk, okiwtItanawa mpish, icI o iw&#8217;nuk kikIto WapitIn otIsI mpish, We'kwnicI ke'pwaocI kIcitapie'nkasian.</p> 
<p><A NAME="an_8:37">8:37</A>&nbsp;Pinip cI otI okinan, Caye'ksI kte'ik, kishpIn te'pwe'ie'ntumIn iwsI ke'nomkuk, icI e'kinkwe'twat ipi otI kikIto. Nin te'pwe'ie'ntum Cisus Knayst, otokwIsmukon Kshe'mIne'ton.</p> 
<p><A NAME="an_8:38">8:38</A>&nbsp;IwcI tokum ikinipwaat ni otapianIn, icI e'kiniscowe'wat ne'ne'ish e'kipkopie'wat shi mpik, Pinip ipi Iwnuk icI e'kikcItapie'nat.</p> 
<p><A NAME="an_8:39">8:39</A>&nbsp;IwcI kakish pie'kwashnowat shi mpik, Kshe'mIne'to CipamIn, okiwtapnan ni PinipIn, icI o iwnuk cominI okiwapmasin, icI e'kinmumacit kinmI mInowankosI.</p> 
<p><A NAME="an_8:40">8:40</A>&nbsp;Pinip cI kimkukaso, shi E'sotusuk icI e'nmIshapshkuk, kinImI kie'kwe' caye'k shi kcI otanuk, nashkapiat shi sisne'iuk.</p> 
<p><A NAME="an_9:1">9:1</A>&nbsp;IwcI San me'kwa moshuk mcIkikito e'nshke'nmat ni ke'knomowacIn Te'pe'nke't kishie'wak ni kcI me'matmonIt.</p> 
<p><A NAME="an_9:2">9:2</A>&nbsp;IwcI e'kintotmowat musInukInIn, shi nume'okumkok, ipi Te'me'skusuk, kishpIn wIiI mkuwat i e'shwe'psIncIn, tanak nInwun tanake' kwe'n, e'wipie'nat ipi e'witkopnat shi Cinose'ne'muk.</p> 
<p><A NAME="an_9:3">9:3</A>&nbsp;E'nmupiskat kipie'wak ci kiiIkwan, Te'me'skIsuk kukaw&#8217; wiiwuk kiwtayiukwan kiwawasnote'nI wase'anuk, kiwcIpie'mkItnI shpumuk</p> 
<p><A NAME="an_9:4">9:4</A>&nbsp;IwcI kipmukocIn kik ipi kinotan kiki towun, otI kikItomkIt San, San, We'kwnicI we'c kwtuk, in?</p> 
<p><A NAME="an_9:5">9:5</A>&nbsp;OtI cI okinan We'nicI kin, Te'pe'nke'n? Te'pe'nke't cI otI okinan. Nin sI Cisus, kin me'iashtotwin kcIsnukIt sn kin e'witkIshkwutwa kakawshiiuk.</p> 
<p><A NAME="an_9:6">9:6</A>&nbsp;IwcI e'ie'nukshkat ipi e'&#8216;ie'nmamkate'ntuk, otI kikito, Te'pe'nke'n, We'kwnicI e'ne'nmin e'wishowe'pse'an? Te'pe'nke't cI otI okinan, Psukwin ipi shian kcI otanuk, shiw cI kuwitmako watotmIn.</p> 
<p><A NAME="an_9:7">9:7</A>&nbsp;Kiw cI nInwuk kap mI wice'wacuk kinipwik co kinI kikitosik e'notmowat i kikitowun wIiIcI kInwun e'pwawapmawat.</p> 
<p><A NAME="an_9:8">9:8</A>&nbsp;San cI shi kiwcI psukwi shi kik, icI kantuwapIt co wIiI nInwun, okiwapmasin, okipmIskInke'nawan icI e'kishonawat shi Te'me'skusuk</p> 
<p><A NAME="an_9:9">9:9</A>&nbsp;Nsokishuk cI co kine'ntuwapsi, coke', kiwisnIsi, ipi co kimnukwe'si.</p> 
<p><A NAME="an_9:10">9:10</A>&nbsp;. Si Te'me'skusuk nkot kiuwak ke'knomowut E'ne'naye's, kishInkaso, Kshe'mIne'to otI okinan, kinaptum E'ne'nayus, otIcI kikito, PInI Te'pe'nke'n shotI ntIi&#8217;I.</p> 
<p><A NAME="an_9:11">9:11</A>&nbsp;Kshe'mIne'to cI otI, okinan, Psukwin ipi shian, shi otanmie'wuk TapasI e'shnukate'k, ipi natake'n shiw Cwte's e'tat nkot e'shmnukasot San, Tasus nInI, PInI win nume'wak!</p> 
<p><A NAME="an_9:12">9:12</A>&nbsp;Win kinaptum e'wapmat, nkot nInI E'ne'naye's., e'shnukasot, e'pie'pitike'nIt, ipi okituwan onIce'n shi wiIuwuk e'wintawapnIt.</p> 
<p><A NAME="an_9:13">9:13</A>&nbsp;IwcI E'ne'naye's okinan, Te'pe'nke'n nkinotwak mce'sh, otI nInI mce'sh me'iante'nuk, e'kiwat tapwe'ie'ntukuk shi Cinose'ne'muk.</p> 
<p><A NAME="an_9:14">9:14</A>&nbsp;Ipi shotI kshke'osuwun minkon ni kcIme'matmoncIn, e'wi tkopnat caye't ke'wawitkuk ktInoswunuk.</p> 
<p><A NAME="an_9:15">9:15</A>&nbsp;NIshcI Te'pe'nke't otI okinan, Mumacin, Win kawe'uapmuk, e'wi pe'naotot, ntInoswIn e'nasmupnIt ni Me'ikIscIk ipi kcI okumak ipi Isne'iIn nicansIn.</p> 
<p><A NAME="an_9:16">9:16</A>&nbsp;Nkawapta&#8217;a, tso ke'ko ke'ocI wiske'ntuk i ntInoswun.</p> 
<p><A NAME="an_9:17">9:17</A>&nbsp;IwcI E'ne'naye's kin mumacit kinmupitike' shi wikwamuk icI e'kitot, one'ce'n shi wiiwInuk otIcI okinan, Nikane' San Te'pe'nke't ie'i ipite'ntakwsIt Cisus, kawaptu&#8217;kon wia&#8217;w e'pic pie'shian shotI, nokanuk, e'wiocI ntawapian, ipi e'wi moshkIne'shkakwiIn PanakwsIt Cipam.</p> 
<p><A NAME="an_9:18">9:18</A>&nbsp;Kie'nup kipmukote'ne' shiw shkishkok ke'cwa onu&#8217;ke'iuk icI e'ki ntawapit kie'nup, ipi kipsukwi icI e'kikcItapie'nIt.</p> 
<p><A NAME="an_9:19">9:19</A>&nbsp;IwcI kawisnIt, kiwishkukine' icI San, okiwitokwan, ke'knomoncIn onatsokwIn, shi kaie'ncIn Te'me'skusuk.</p> 
<p><A NAME="an_9:20">9:20</A>&nbsp;Ipi kie'nup okimInwaciman KnaystIn shiw nume'okumkok win e'okwIsmukot Kshe'mIne'ton.</p> 
<p><A NAME="an_9:21">9:21</A>&nbsp;KicI caye'k kanotwacuk kimamkate'ntumwuk, ipi otI kikItwuk, ConI wi otI kanshonacat ni kawawitmInIt otI Noswun, shi Cinose'ne'muk, ipi shotI we'c piat e'witkopnat ipi e'wisha&#8217;otuwat ni kcI me'matmoncIn?</p> 
<p><A NAME="an_9:22">9:22</A>&nbsp;NIshcI San wusimI kiwishkIsI ipi, kimamkate'nmukon ni CiwiIn shiw Te'me'skusuk kaie'ncIn kie'tnam kikIto owiie'o Knayst.</p> 
<p><A NAME="an_9:23">9:23</A>&nbsp;IwcI kakish mce'ish tsokwnuktInuk katpIsanuk ki Ciwiuk okitshumawan e'winsawat.</p> 
<p><A NAME="an_9:24">9:24</A>&nbsp;IwcI e'kuwapmukot, okikInman o San Ipi okikuwaptanawa ni shkwatame'n e'kishkiwuk, ipi e'pkoniak, e'winsawat.</p> 
<p><A NAME="an_9:25">9:25</A>&nbsp;IwcIci te'pwe'ie'ntukuk okimacinawan e'ie' pkonianuk ipi kokpInaknuk okisawan icI osakiiukwan e'ki pkIsapie'nawat.</p> 
<p><A NAME="an_9:26">9:26</A>&nbsp;IwcI San kapiat, shi Cinose'ne'muk, okiwikwcIton, e'wiwitokwat ni te'pwaie'ntumnIt nIshkI caye'k okikwsawan ipi co kite'pwe'twasiwan winke' e'te'pwie'ntuk.</p> 
<p><A NAME="an_9:27">9:27</A>&nbsp;NIshcI Pe'ne'pe's, kimacinan, ipi okisha&#8217;onan iciiInIt ni nwakancIk, ipi kiwitmowan kashu wapmat ni Kshe'mIne'ton kanmupiskat; ipi e'kiknonat ipi kashu kie'kwe'nIt shi Te'me'skusuk otInoswunuk CisusIn.</p> 
<p><A NAME="an_9:28">9:28</A>&nbsp;Ipi shiw okiwican e'pitke'wat, ipi e'sakumwat, shi Cinose'ne'muk.</p> 
<p><A NAME="an_9:29">9:29</A>&nbsp;KiwishkItakwsI e'kie'kwe't shiw tInoswunuk Te'pe'nke't Cisus, okiwikwce'an ni Knik nInwun nIshcI okikwce'nsukon.</p> 
<p><A NAME="an_9:30">9:30</A>&nbsp;IwcI ni wikane'iIn kake'ntumnIt okipie'nawan shi SisInie'uk, ipi okinokanawan ipI Tasusuk.</p> 
<p><A NAME="an_9:31">9:31</A>&nbsp;Pic cI ki maoce'ticuk te'pwe'ie'ntukuk, kinwashmok, caye'k Cwtie'uk ipi Ke'nIniuk, ipi Se'me'ne'iuk, ipi kiknomowak, ipi pmose'k shi okwutacwunuk, Te'pe'nke't, ipi shi omInwankoswunuk PanakwsIt ocipam wusimI cI kitshik.</p> 
<p><A NAME="an_9:32">9:32</A>&nbsp;OtI cI kanomkuk, Pitu kapmIshiat cak onukumuk, okipie' naskawan, ke'ni te'pwe'ie'ntukuk katacuk shi NItie'uk.</p> 
<p><A NAME="an_9:33">9:33</A>&nbsp;Shi okimkawan nkot nInwun Inie's kishInke'so, nouktso pon kishkIshIn onupaknuk kiakwnoke' i nie'psowun.</p> 
<p><A NAME="an_9:34">9:34</A>&nbsp;Pitu cI okinan Inie's Cisus Knayst, ktosh&#8216;uk e'wine'se'n, Psukwin mnoston knupakIn, icI e'kipsukwit kie'nup.</p> 
<p><A NAME="an_9:35">9:35</A>&nbsp;KicI caye'k katacuk shi NItie'uk, ipi Se'nunuk kiwapmawan icI e'kikwe'knoitwawat Kshe'mIne'ton.</p> 
<p><A NAME="an_9:36">9:36</A>&nbsp;Cape'uk cI kite'wak nkot te'pwe'ie'ntuk kishInkaso Te'payte' i e'anke'notmuk, Takus, e'ktok otI kwe' kimoshkne'se'nI we'onItnuk mikce'wiwun ipi katotuk mnototake'onIn.</p> 
<p><A NAME="an_9:37">9:37</A>&nbsp;OtI cI kanomkuk shiw e'kishkiwuk kiakwnoke' icI e'kinpot kakishksipie'nawat okishkIshmawan, shpumuk wikwamuk.</p> 
<p><A NAME="an_9:38">9:38</A>&nbsp;Osam cI NItie' ki pe'shocaiIn shi Capiuk icI ki te'pwe'ie'ntukuk kanotake'wat ni PituIn shi e'iInIt okinokanawan nish nInwun e'ntomawat kie'nup shi e'wipie' shianIt.</p> 
<p><A NAME="an_9:39">9:39</A>&nbsp;IwcI Pitu e'kipsukit e'kiwice'wat pic cI kapiawat okisho&#8216;nawan shi shpumuk wikwamuk ipi caye'k, ki shakaocIk okiwickapwutakon e'mwuwat, ipi e'wapitu&#8216;kot ni piskumwaknIn, ipi kwawo&#8216;nIn Takus kaoshItot me'kwa e'ie'pmatsIt.</p> 
<p><A NAME="an_9:40">9:40</A>&nbsp;NIshcI Pitu caye'k okisaktInan icI e'ki owucikwnukapowIt, ipi kinume'&#8216; ipi okikwe'knoi shi wiwunuk, otI kikIto, Te'payte', Psukwin, icI e'kipaknuk, niw oshkishkwe'n, icI kawapmat ni PituIn, kicipitupI.</p> 
<p><A NAME="an_9:41">9:41</A>&nbsp;IwcI e'ki minat niw nIce'n icI e'ki psukwitnat pic cI kantomat ni te'pwe'ie'ntumnIncIn ipi shakaocIk kiminan e'pmatsInIt.</p> 
<p><A NAME="an_9:42">9:42</A>&nbsp;Caye'k cI shi kikuke'ncukate' shi Cape'uk mce'sh cI kite'pwe'twawan Kshe'mIne'ton.</p> 
<p><A NAME="an_9:43">9:43</A>&nbsp;OtI cI kanomkuk, okiwican me'kwe'tsokwun, shi Cape'uk, nkot Sayimun we'she'knIke't..</p> 
<p><A NAME="an_10:1">10:1</A>&nbsp;Nkot nInI kiuwak Sisine'uk, Kuninius kishInkaso, Kapte'nmowan ki shuma knIshuk, e'shnukascuk Ayte'niun nkotwe'nI.</p> 
<p><A NAME="an_10:2">10:2</A>&nbsp;Ke'cnumat nInI, ipi nkot, kakwsat Kshe'mIne'to, ipi caye'k, e'tsoke't, kaminat mce'sh, mikwe' onIn ni nIshInape'n; ipi pIne', e'nume'ktawat Kshe'mIne'ton.</p> 
<p><A NAME="an_10:3">10:3</A>&nbsp;Kshe'mIne'to, omIshIne'we'mIn owaptuan, kinap tum, we'we'ne', shaktso tpukIn, shi e'kishkiwuk, e'pie'naskakot, ipi otI otukon, Kuninius.</p> 
<p><A NAME="an_10:4">10:4</A>&nbsp;IcI kantowapIt, kikwtacI, ipI otI kikIto, We'konicI Te'pe'nke'n? OtIcI okikon, ni ktInume'onIn, ipi kimikwe'onIn shpumuk, pie'mkIt e'winaktIwe'nmukwiIn e'nasmupIt Kshe'mIne'to.</p> 
<p><A NAME="an_10:5">10:5</A>&nbsp;Nkom nokash nInwuk e'wishiawat Capie'uk ipi ntom nkot Sayimun ke'iapI e'shnukasot Pitu;</p> 
<p><A NAME="an_10:6">10:6</A>&nbsp;Witke'man nkot Sayimun we'she'knIke't ci kcukimik, e'tat e'te'nuk, win kawitmak, wanukmuksin.</p> 
<p><A NAME="an_10:7">10:7</A>&nbsp;IcI o mshInwe', kakinonat KuninusIn, kan mamacit, nish okintoman, nish opmitakaimIn, ipi te'pwe'ie'ntuk shumakunIsh, ni pIne' kapmitakwcIn.</p> 
<p><A NAME="an_10:8">10:8</A>&nbsp;IwcI pic caye'k kakish witmoat, okinokanan ipI Cape'uk.</p> 
<p><A NAME="an_10:9">10:9</A>&nbsp;IwcI, wiapuk pe'shoc e'nmIiuwat shi kcI otanuk, nkotwatso tpukIn e'pite'ntakwute'nuk Pitu, kishie' kwItpuk e'winumat.</p> 
<p><A NAME="an_10:10">10:10</A>&nbsp;KikcI pkIte', ipi takiwisnI, me'kwace' e'iI oshIstowat, kiapwe'.</p> 
<p><A NAME="an_10:11">10:11</A>&nbsp;IcI e'kiwapituk kishIk, e'nsakshkanuk, ipi nkot tnacke'wun, e'piamkItnuk e'ciIt ke'cwa, kcI wapoian e'tkopte'nuk shi nie'wuk, e'shkwe'ie'knuwuk, e'pie'nisnukate'nuk shotI kik.</p> 
<p><A NAME="an_10:12">10:12</A>&nbsp;Shi cI pic iukwan, caye'k e'shnakwsawat nie'okata cuk, we'siuk, shotI kik, ipi pkocwe'siuk, ipi pe'pa mote'shkuk, ipi pe'pamsacuk.</p> 
<p><A NAME="an_10:13">10:13</A>&nbsp;IcI notakwsuwun okiwtuskon Psukwin Pitu; nta&#8216;we'n, ipi wisnIn.</p> 
<p><A NAME="an_10:14">10:14</A>&nbsp;Pitu, cI otI kikito, Coin Te'pe'nke'n Cowi wika ke'ko nkimitsin, ke'ko me'anuk tanake' wanakwuk.</p> 
<p><A NAME="an_10:15">10:15</A>&nbsp;OnotwancI minI owIiI e'kikitonIt, iwni nishuk, Iw Kshe'mIne'to, kapinakwtot, ke'ko winakwut, kItkIn.</p> 
<p><A NAME="an_10:16">10:16</A>&nbsp;Nsuk otI kitotam, tnacke'wuncI ne'iap, minI kiwtapnukate' shiw shpumuk.</p> 
<p><A NAME="an_10:17">10:17</A>&nbsp;Me'kwacI Pitu e'ie'kwinwune'ntuk i wio&#8216;w we'kwe'ntuk otI napitumwun, i kanaptuk, ke'nomkuk, pInI ki nInwuk Kuninius, kanokanacIn kinatake'k Sayimun e'tat ipi kinipwik shkwate'muk.</p> 
<p><A NAME="an_10:18">10:18</A>&nbsp;Ipi kinatake'k tanak shi Sayimun e'shwawinIt Pitu shi e'wiiInIt.</p> 
<p><A NAME="an_10:19">10:19</A>&nbsp;Me'kwacI Pitu e'ie' nakituwe'ntuk Cipam, otI okikon, pInI nswI nInwuk knItwapmukok.</p> 
<p><A NAME="an_10:20">10:20</A>&nbsp;Psukwin ipi nisasin, icI kowice'wak, ke'kokwinwune'ntukIn, nin kwshI ntInkanak.</p> 
<p><A NAME="an_10:21">10:21</A>&nbsp;IcI Pitu e'kishiat ni nInwun, Kuninius kanokanacIn otI cI okinan, pInI, NinkwshI ne'twapmIie'k, We'kwnicI otI we'cpiaie'k.</p> 
<p><A NAME="an_10:22">10:22</A>&nbsp;OtI cI kikItwuk, Kuninius nkot kapte'n ne'pwakat nInI, ipi, kwe'sat, Kshe'mIne'ton, ipi me'notshumkot caye'k ni CwiIn, Kshe'mIne'to, okinokanan panakwsIncIn omIshInwe'n okikan e'wintomkon, e'wishian e'tat e'wipsItuk kikitounIn.</p> 
<p><A NAME="an_10:23">10:23</A>&nbsp;IwcI e'kintomat e'wipitke'nIt shinI kiik icI wiapnInuk, Pitu okinmawice'wan, ipi anIt wikane'iIn, kiwcIpie'k, Cape'uk okinmI wice'o kon.</p> 
<p><A NAME="an_10:24">10:24</A>&nbsp;IwcI owiapnInuk, kanmIiuwat shi SIsinie'uk, Kuninus okipwian, kakish maosomat ni e'nwe'macIn, ipi te'panacIn wikanIn.</p> 
<p><A NAME="an_10:25">10:25</A>&nbsp;IcI Pitu e'ie'pi e'pitke't, Kuninus okinkwe'shkwan ipi kipmukocIn mcIiukwan asItinuk, ipi okinume'ktuwan.</p> 
<p><A NAME="an_10:26">10:26</A>&nbsp;NIshce' Pitu okipsukwitnan, otI cI okinan, Nipwun, ninkwshIke', nInI, ke'iapI.</p> 
<p><A NAME="an_10:27">10:27</A>&nbsp;IwcI e'pic kInonat, kinmupitke', icI okimkawan shi mce'sh, e'maoce'tinIt.</p> 
<p><A NAME="an_10:28">10:28</A>&nbsp;OtIcI okinan kuke'ntanawasI, cowunsInon nInI e' Cwiwut, e'wiwitokwat tanake' e'wipie'shiat ni pkan, e'shumnIncIn, nIshcI Kshe'mIne'to nkiwapitu&#8217;uk e'wipwa, wIiI nInI shInkanuk me'anuk, tanake' wanakwuk.</p> 
<p><A NAME="an_10:29">10:29</A>&nbsp;IwcI ie'i, we'cpie' naskonan, co ke'ko ukikItsi pic kantomiIn knatoncI nkom, We'kwnicIwe'c ntomiIn?</p> 
<p><A NAME="an_10:30">10:30</A>&nbsp;IwcI Kuninus otI kikIto, shiI nie'okonkIt, coin nkiwisnIsi nash otI tpukIn, icI shaktso tpukIn e'pite'ntakwuk, nkinuma shi e'taian, ipi pInI, nInI, e'nasmupian kinipwI kiwaste'ne', paskukIn.</p> 
<p><A NAME="an_10:31">10:31</A>&nbsp;OtI cI kikIto Kuninius kitInume'owun kinotam ipi kmikwe'onIn omikwe'ncIkate', e'nasmupIt Kshe'mIne'to.</p> 
<p><A NAME="an_10:32">10:32</A>&nbsp;Nokashwe'n ipI Cape'uk, ipi ntom, Sayimun e'shnukasat Pitu shiw iuwak owikwamuk nkot Saymun we'she'knIke't, cikcukumik, win kipiat kawitmak.</p> 
<p><A NAME="an_10:33">10:33</A>&nbsp;Kie'nup, nkinokashwe' e'wi ntomkon, kimnototum cI e'pian, nkom shotI caye'k nte'imIn, e'nasmupIt Kshe'mIne'to, e'wipsItumak, cake'ko kashu wamitmakwiIn Kshe'mIne'to.</p> 
<p><A NAME="an_10:34">10:34</A>&nbsp;IwcI Pitu kapaktone'not, ipi otI kikIto, We'we'ne' nkuke'nma Kshe'mIne'to, co wIiI wusimI, otupite'nmasi.</p> 
<p><A NAME="an_10:35">10:35</A>&nbsp;E'tsoshumowat win kwe'sat, ipi mnototuk, nie'ni we'tapnacIn.</p> 
<p><A NAME="an_10:36">10:36</A>&nbsp;Kikitowun, Kshe'mIne'to kanitaat, ni Isniun nicansun, omInwacimowun, o Cisus Knayst; Win mamwI Te'pe'nke't.</p> 
<p><A NAME="an_10:37">10:37</A>&nbsp;I kikitowun kuke'ntanawa kawawickate'k, cak iukwanuk Cwtie'uk, ipi kiw cupie'mkIt Ke'ne'niuk, iw Can kakie'kwe't, kakishcI tapie'n we't.</p> 
<p><A NAME="an_10:38">10:38</A>&nbsp;Kshe'mIne'to kashu siknumwat ni CisusIn Ne'se'ni nInI, ni PanakwsIncIn, OcipamIn ipi i kshke'osuwun, winkipashie' we'onItnuk, e'kipmInukmuksIt, ipi e'kine'se'at caye'k ni kaktukukwacIn ni mcImIne'ton; osam Kshe'mIne'to kipmawice'wan.</p> 
<p><A NAME="an_10:39">10:39</A>&nbsp;Ninan nkuke'ntamIn, caye'k notI ke'ko katotuk, shotI otukiwak Ciwiuk, ipi shi Cinose'ne'muk ni wie'ni kansawacIn ipi kakonawat, mtukok.</p> 
<p><A NAME="an_10:40">10:40</A>&nbsp;Win Kshe'mIne'to kansokwnuktunuk kapsukwitnat, ipi kiwaptu&#8216;we' wiwunuk; </p> 
<p><A NAME="an_10:41">10:41</A>&nbsp;Coin nish caye'k nIshInape'n, mtIno ki ke'ke'nmacIk kauwe'napmacIn, Kshe'mIne'to ninan, kawitopmukIt, ipi kawicmnukwe'mkIt kakish psukwit e'kinpopIt.</p> 
<p><A NAME="an_10:42">10:42</A>&nbsp;Ninanki nkikatonkonan, e'wikie'kmukIt, ipi e'wiwitmokIt ki nIshInape'k, win e'ki we'napmukot Kshe'mIne'ton e'witpakwnat, ni pe'matsIncIn, ipi ne'poncIn.</p> 
<p><A NAME="an_10:43">10:43</A>&nbsp;Win kaminat caye'k iacimoncIn, e'wi iacimonIt, shiw tInoswunuk we'kwe'ntuk ke'twe'pwe'ie'ntuk kupone'ntumwa ni muiashuwe'psiwnIn.</p> 
<p><A NAME="an_10:44">10:44</A>&nbsp;Me'kwacI Pitu e'ie' kakikitot, PanakwsIt Ocipam okipkIshnotakwan caye'k, ki kapsItkuk i kikitowun.</p> 
<p><A NAME="an_10:45">10:45</A>&nbsp;KiwcI winwakaka&#8216;otashmocuk kate'pwe'ie'ntukuk kimamkate'ntumwuk, tso kapie' wice'wacuk, ni PituIn osam kie'winwa ki Me'ikIscIk, ke'iapI, kisiknumwak i mikwe'wun PanakwsInIt Cipam.</p> 
<p><A NAME="an_10:46">10:46</A>&nbsp;Osam kinotwawan, e'miukshumnIt ipi e'winwanawat Kshe'mIne'ton, PitucI otI kikito.</p> 
<p><A NAME="an_10:47">10:47</A>&nbsp;WIiInI nInI takIto compish, ke'iosImIn kote' e'wi kcItapie'ntwa, kamincuk ni PanakwsInIt Cipam ke'cwa ninan.</p> 
<p><A NAME="an_10:48">10:48</A>&nbsp;OkukatonancI e'wi kcItapie'nkasnIt shiw tInoswunuk Kshe'mIne'to; okiwishte'pmawancI e'wi iInIt o nat sokwun.</p> 
<p><A NAME="an_11:1">11:1</A>&nbsp;IwcI ki nwakancuk, ipi wikane'iIn kaicuk shi Cwtie'uk kanotake'wat, ni Me'ikIsnIncIn winwake' e'kipsItmowat Kshe'mIne'to kikitowun.</p> 
<p><A NAME="an_11:2">11:2</A>&nbsp;IwcI Pitu kapiat shi Cinose'ne'muk, kiw cI kate'pwe'tkuk, (CiwiIn winwa ka kaotashmocuk) otupakwnuke'owunwa okinshkuknonawan-</p> 
<p><A NAME="an_11:3">11:3</A>&nbsp;OtI cI okinawan; kipitikawak, ki nInwuk (me'ikIscIk) pwa kaotashcuk ipi kiwitopmak.</p> 
<p><A NAME="an_11:4">11:4</A>&nbsp;Pitu cI we'we'ni okiwitmowan e'wshkuwe'p nomkItnuk, ipi oki iactumwan, otI okinan.</p> 
<p><A NAME="an_11:5">11:5</A>&nbsp;Shi nkiiI kcIotanuk Cape'uk, nkinuma icI nkiapwa nkiwapitancI, kanaptman nkot tnacke'wun kipie'nisashke'mkIt ke'cwa kcI wapoian kiwcI nisnukate' shi shpumuk nie'wuk, e'wikwe'ie'knIwuk icI nkipie' naskakon.</p> 
<p><A NAME="an_11:6">11:6</A>&nbsp;IcI kawaptuman nkinaktowe'ntan, ipi nkiwapmak ne'ie' ostacuk we'siuk, ipi pkoc we'siuk shotI kik, ipi pe'pamote'shkuk ipi pe'pamsacuk.</p> 
<p><A NAME="an_11:7">11:7</A>&nbsp;Ipi nkinotan notakwsuwun otI ktomkIt Psukwin Pitu, nta&#8216;we'n, ipi wisnIn.</p> 
<p><A NAME="an_11:8">11:8</A>&nbsp;NIshcI otI nkikIt, Coin Te'pe'nke'n; coin ke'ko me'anuk tanake', wanakwuk wika ntIshkumosi.</p> 
<p><A NAME="an_11:9">11:9</A>&nbsp;NIshcI minI notakwsuwun, nkiwcI, nkwe'takon shiw shpumuk iw Kshe'mIne'to kapinakwtot ke'ko wanakwuk shInkatkIn.</p> 
<p><A NAME="an_11:10">11:10</A>&nbsp;IwcI otI nsuk kinomkIt icI caye'k, minI ki opashke'mkIt ipI shpumuk.</p> 
<p><A NAME="an_11:11">11:11</A>&nbsp;IwcI pInI kie'nup shi kiik nswI nInwuk, kishashikiik, wIkwamuk, kaciiian e'kipie' icI ntomwat, shi Sisine'uk.</p> 
<p><A NAME="an_11:12">11:12</A>&nbsp;IwcI o Cipam, nkiwitmak e'wiwice'okwa e'wipwa ianwe'ntuman; wusimI kI nkotwatso nikane'uk, nkiwice'okok, icI e'kinmupitike'iak o nInI e'tat.</p> 
<p><A NAME="an_11:13">11:13</A>&nbsp;Ipi nkiwitmaknan kashuwapmat mshInwe'n shi e'tat e'nipwunIt, ipi otI kikItwun nokashI nInwuk, ipI Cape'uk, ipi ntom Sayimun, e'shnuk asot ke' Pitu;</p> 
<p><A NAME="an_11:14">11:14</A>&nbsp;Win kuwitmak kikitonIn ke'ocI, ke'skonkoie'k kin, ipi caye'k ktowikwamuk, e'icuk; </p> 
<p><A NAME="an_11:15">11:15</A>&nbsp;Pic cI e'we'pkInonkwa PanakwsIt Cipam okipkIshnotakwan ke'cwa kinan, e'wshkI shuwe'pse'ikon.</p> 
<p><A NAME="an_11:16">11:16</A>&nbsp;IwcI pic kimikwe'ntan okikitowun, Kshe'mIne'to iw e'kikItpIt Can we'we'ni kikcItapie'nwe' shi mpishuk, nIshcI kinwa kukcItapie'nkasom shi PanakwsIt Cipam.</p> 
<p><A NAME="an_11:17">11:17</A>&nbsp;Osam win Kshe'mIne'to e'kiminat i kashu minkoikon, kinan, kate'pwe'twukon, Te'pe'nke't Cisus Knayst, we'kwnicI nin, takshkItoian, e'wiwtumu&#8216;k Kshe'mIne'to.</p> 
<p><A NAME="an_11:18">11:18</A>&nbsp;IcI otI kanotmoat, coke'kokikItsik, ipi o kiwinwanawan, Kshe'mIne'ton, otI kikItwuk, Kshe'mIne'to nukwuke' ni Me'ikIsnIncIn, okiminan kisate'ntumwun shi pmatsowunuk.</p> 
<p><A NAME="an_11:19">11:19</A>&nbsp;Kiw cI kaswe'shkacuk, onukmuk, osam e'kimiashtotwut StipIn, kipmI shishie'k shi Pinusuk, ipi Saypusuk ipi E'ntiakuk, e'pmumnwactumwat i kikitowun; cowi wIiI mtIno ni CwiIn.</p> 
<p><A NAME="an_11:20">11:20</A>&nbsp;IwcI anIt Saypusuk nInwuk, ipi Saynin nInwuk, kapiawat shi E'ntiakuk okikinonawan Kniksh nInwuk, Te'pe'nke't Cisus kukie'kwe'wun.</p> 
<p><A NAME="an_11:21">11:21</A>&nbsp;Kshe'mIne'to cI okshke'osuwun, okiwice'okonawa, mce'shcI okite'pwe'twawan, ipi okikwe'knIwitwawan Kshe'mIne'ton.</p> 
<p><A NAME="an_11:22">11:22</A>&nbsp;KicI te'pwe'ie'ntukuk, shi Cinose'ne'muk kanotmoat notI ke'ko, okinokanawan Pe'ne'pe'sIn, e'wishianIt, shi E'ntiakuk.</p> 
<p><A NAME="an_11:23">11:23</A>&nbsp;Win kapiat, ipi kawaptuk, oshuwe'ncuke'wun Kshe'mIne'to, kinciwe'nmo, ipi okiakwaman caye'k, e'wiwishkIte'anIt ipi, e'wiwickapwutwawot ni Kshe'mIne'ton.</p> 
<p><A NAME="an_11:24">11:24</A>&nbsp;Osam kimnoshuwe'pse' nInI, ipi okimoshkIne'shkakon ni PanakwsIn Cipam, ipi te'pwe'ie'ntumwun, mce'sh cI nIshInape'k kitkwaknoik Kshe'mIne'ton.</p> 
<p><A NAME="an_11:25">11:25</A>&nbsp;IcI kinmamaci Pe'ne'pe's e'shiat Tasusuk, e'wuntuwapmat Sanun;</p> 
<p><A NAME="an_11:26">11:26</A>&nbsp;IwcI kamkawat okipie'nan shi, E'ntiakuk otI kanomkuk, nkot pon, kimaoce'tik ki te'pwe'ie'ntukuk, ipi okiknomowawan mce'sh nIshInape'n, ipi ki ke'knomocuk, Knayst nIshInape'k kishInkasok, ne'tum shi E'ntiakuk.</p> 
<p><A NAME="an_11:27">11:27</A>&nbsp;IwcI notI e'kishkiwuk Nakan acimocuk kiw cupie'k, Cinose'ne'muk, kipie'shie'k E'ntiakuk.</p> 
<p><A NAME="an_11:28">11:28</A>&nbsp;Nkot cI ki nipwI E'kipus, kishInkaso, kiwitmake' shi cipamuk, e'wikcI, pkIte'kiwnunuk, caye'k, shotI kik, iw kashuwe'puk, otukishkimuk Knatius Sise'.</p> 
<p><A NAME="an_11:29">11:29</A>&nbsp;Pic cI ki te'pwe'ie'ntukuk, e'tshowat washukshkItIt kine'ntumwuk, e'wi nishokomowawat ni wikane'iwan, katanIt Cwtie'uk.</p> 
<p><A NAME="an_11:30">11:30</A>&nbsp;Iw katotmowat, ipi okinitaawan ni nakane'ntakwsIncIn, Pe'ne'pe's, ipi San, onIcinuk.</p> 
<p><A NAME="an_12:1">12:1</A>&nbsp;Pic cI otI, E'nat kcI okuma, kishipnuke'no e'wi miashtotwat anIt te'pwe'ie'ntIncIn.</p> 
<p><A NAME="an_12:2">12:2</A>&nbsp;Ce'msIncI okinsan wikane'iIn Can okion i kishkowun.</p> 
<p><A NAME="an_12:3">12:3</A>&nbsp;OsamcI e'wapmat ni CwiIn i e'mnwe'ntumnIt kishIte'&#8217;e'&#8217;, ke'ni e'wiwtapnat ni PituIn pic cI ni e'kishkiwuk, pwaopce'te'k pkwe'shkIn.</p> 
<p><A NAME="an_12:4">12:4</A>&nbsp;IwcI kaotapnat okikpakwoan, okikuwaptumoan ni mtotsoshItInkotwatso, shumaknIshIn, e'wikawapmanIt, kine'ntumwak kikishkwe'pmose'mkuk wikwtowun, e'wi sakcowunat, e'nasmupnIt ni nIshInape'n.</p> 
<p><A NAME="an_12:5">12:5</A>&nbsp;IwcI Pitu kaocI kpakot, kiwcI te'pwe'ie'ntukuk, pIne', okinume'ktuwawan Kshe'mIne'ton win, i kaocI shuwe'psInIt.</p> 
<p><A NAME="an_12:6">12:6</A>&nbsp;IwcI i e'pkonianuk, E'nut, wasakconapIt Pitu kinpe'wak, na&#8217;iukwan nish shumaknIshIn, nish cI piwapikwe'n tkopso ipi ki e'kwapcIk cikshkwate'm oki kowaptanawa i kpakwotiwkumuk.</p> 
<p><A NAME="an_12:7">12:7</A>&nbsp;PInI, Kshe'mIne'to omIshInwe'mIn, kipie'n e'ciiIt ipi kiwasnote'ne' shi kpakwotiwkumkok, ipi okipkuman ni PituiIn wiwunuk, ipi okipsukwitnan, ipi otI okinan Psukwin, icI ni piwapkwe'n kipmukote'ne', katkopsot shiw onIcik.</p> 
<p><A NAME="an_12:8">12:8</A>&nbsp;IwcI omIshwe'n otI okinan, kicipnItson ipi tkopton kmuksInIn, iwcI katotuk; ipi otI okinan, piskIn kpiskumwakIn, ipi pmnashkoshIn.</p> 
<p><A NAME="an_12:9">12:9</A>&nbsp;IwcI e'kisakuk, ipi kipmnashkawan, cokike'ntusin e'te'pwe'wunuk katotmInIt, ni mIshInwe'n, nIsh niapwa kishIte'&#8217;e'&#8217;;</p> 
<p><A NAME="an_12:10">12:10</A>&nbsp;IwcI kakwe'pmosanawat, ni ne'tum, e'kwapnIt ipi ni ianke' kowapnIt; kipie'kshi piwapko shkwate'muk e'suk, shi kcI otanuk, nIshcI nshukI kinsakwshke'ne' icI e'kinmIsakumwat, icI kakwe'pmosatmowat, nkot otan mie'o, ipi kie'nupcI omshInwe' okinkInan.</p> 
<p><A NAME="an_12:11">12:11</A>&nbsp;Pic cI Pitu kake'ntuk, otI kikIto, Nkom nkuke'ntan, we'we'nI Kshe'mIne'to omIshIne'we'mIn e'kinokanat, ipi nia&#8217;w okiktusknIce'pnan ni E'nutIn, ipi ki caye'k Cwiuk, kane'nmawat.</p> 
<p><A NAME="an_12:12">12:12</A>&nbsp;IwcI kakishnaktawe'ntuk iw kipie'wak e'tanIt Me'niIn, okie'iIn Can, e'shnukasotke' Mak, shi mce'I kimaoce'tik e'numawat.</p> 
<p><A NAME="an_12:13">12:13</A>&nbsp;Me'kwacI Pitu e'ie'papakakwuk, shi shkwate'muk, kikiak, kipie' psIcto, kishInkaso Note'.</p> 
<p><A NAME="an_12:14">12:14</A>&nbsp;IwcI kansItowat ni PituiIn, cokin nsakwnIsin i shkwate'm,, e'pic nciwe'nmot, kipitke'pto ipi kiwitmake' PituiIn, sakci ukwan e'nipwunIt shkwate'muk.</p> 
<p><A NAME="an_12:15">12:15</A>&nbsp;OtI cI okinawan, kawawunum; kiwish te'pwe'cI, i e'nomkItnuk. OtI cI kikItwuk omIshInwe'mIn sIni.</p> 
<p><A NAME="an_12:16">12:16</A>&nbsp;NIshcI Pitu pIne', Kipapakakwu&#8217;uke', icI kakishnsakwnumwat i shkwate'm, ipi kawapmawat kimamkate'ntumwuk.</p> 
<p><A NAME="an_12:17">12:17</A>&nbsp;Oki iaine'nkawan e'wipwa ke'ko kItnIt okiwitmowan kashu sakcowunukot ni Kshe'mIne'ton shi kpakwotiwkumkok ipi otI okinan wuwitmo otI, Ce'ms ipi ki kikane'nanuk. IwcI e'kinmamacit pkan koci kishie'.</p> 
<p><A NAME="an_12:18">12:18</A>&nbsp;IwcI kawapnInuk, kinatatwuk kishumaknIshuk e'ciiInIt PutuiIn.</p> 
<p><A NAME="an_12:19">12:19</A>&nbsp;Pic cI E'nut, kantowapmat ipi kakwintawapmat okitpakwnan ni e'kwapnIncIn ipi kishowe' e'wi nsIckasnIt. KiwcI nmamaci shi Cwtie'uk, e'kishiat isinie'uk; icI shi e'kiIt.</p> 
<p><A NAME="an_12:20">12:20</A>&nbsp;E'nut okikcInshke'nman, ni kaiInIt ipI Tayniuk ipi Saytunuk, nIshcI kipie' msou&#8217;tik e'ciiInIt icI kawikanmawat Pne'stiIn kcI okuma, opumitakaimIn, okintotanawa, noe'twun osam iw otukimwa, kiw tInke'k shi kcI okuma otukimuk.</p> 
<p><A NAME="an_12:21">12:21</A>&nbsp;E'nut cI e'kikito kishkItnuk, okipiskanIn kcI okuma otikwame'iIn, ipi shi kicipitupI ocipitupwunuk, icI kika kikito.</p> 
<p><A NAME="an_12:22">12:22</A>&nbsp;IwcI ki nIshInape'k kinotakwsik, otI kikItwuk, Kshe'mIne'to otI okikitowun, cowi nInI.</p> 
<p><A NAME="an_12:23">12:23</A>&nbsp;Ipi kie'nup cI, Kshe'mIne'to omIshInowe'mIn, okiwe'potwan osam co, okiminasin Kshe'mIne'to winwacke'wun; mIne'tose'iIn cI okimokon, icI e'kipkItnat ocipamIn.</p> 
<p><A NAME="an_12:24">12:24</A>&nbsp;Kshe'mIne'to cI kikitowun, kikishkInI, ipi kimane'nI.</p> 
<p><A NAME="an_12:25">12:25</A>&nbsp;IwcI Pane'pas, spi San, kiwcI kiwe'k shi Cinose'ne'muk, kakish knomake'wat, okinmumacinawan, CanIn; kashInkasotke', Mak.</p> 
<p><A NAME="an_13:1">13:1</A>&nbsp;Te'pwe'ie'ntukuk cIshi, anIt kiik, E'ntiakuk nakanacimocuk, ipi ke'knomake'cuk Pe'ne'pe's, ipi Simiun kashInkasotke' Nayku, ipi Nwsius, Saynin, nInI, ipi Me'ne'in kapie'wic, kishkIcIn ni E'nutIn, okumas, ipi San.</p> 
<p><A NAME="an_13:2">13:2</A>&nbsp;E'ie'cI pmitwawat, ni Te'pe'nke'ncIn ipi e'pwawisnawat, PanakwsIt Cipam otI okikowan, papke'ptoshuk, Pe'ne'pe's ipi San, i mikice'wiwum kaocI ntomkwa.</p> 
<p><A NAME="an_13:3">13:3</A>&nbsp;IwcI pic kapwa wisnawat,ipi kakishnumawat, ipi katawawat niw nIciwan shi wiwunuk, okinokanawan.</p> 
<p><A NAME="an_13:4">13:4</A>&nbsp;PanakwsIt Cipam, okinokankowan kishie'k, shi Sinwshiuk icI shi kiwcI macik kinashwuk shi Saypnusuk.</p> 
<p><A NAME="an_13:5">13:5</A>&nbsp;Ipi shi kaiIwat Sine'musuk, okimnwactanawa okikitowun Kshe'mIne'to, otInume'o kumkomwak ki Cwiuk. CanIn kie'ni, ke'iapI okinishokmakwan.</p> 
<p><A NAME="an_13:6">13:6</A>&nbsp;IwcI kanmIt kumshkumwat i mnIshI kishie'k Pe'posuk okimkawawan nkot me'ntokasnIt, iacimokasot, Cwi nInI, pacisus kishInkaso.</p> 
<p><A NAME="an_13:7">13:7</A>&nbsp;Win okiwitokwan, okinasIn, shi e'tnukie'wat Sinicius, Panus, ne'pwakat nInI, okintoman Pe'ne'pe'sIn, ipi SanIn, e'ntowe'ntuk e'wipsItuk i okikitowun Kshe'mIne'to.</p> 
<p><A NAME="an_13:8">13:8</A>&nbsp;NIshcI Inimus, mIntosikasot, (i ie'i e'shnukasot e'ianke'notmuk) okiwikwce'an, e'wi te'pwe'takot ni okumasIn, i te'pwe'tatwun.</p> 
<p><A NAME="an_13:9">13:9</A>&nbsp;IwcI San, ke'iapukI e'shnukasot Pan, e'moshkIne'shkakot, PanakwsIncIn, Cipam, kancI okinapman;</p> 
<p><A NAME="an_13:10">13:10</A>&nbsp;IcI otI okinan, O! moashkIne'shkakwiIn caye'k, wie'shtowun ipi caye'k, me'anuk, we'nicansumkon mIcImIne'to, me'iane'ntumIn caye'k me'noshuwe'psowun, ConI kuponiksim Kshe'mIne'to omInoshuwe'psiwun?</p> 
<p><A NAME="an_13:11">13:11</A>&nbsp;Ipi nkom pInI; one'ce'n Kshe'mIne'to oshIton shi kiiwuk, ipi ku&#8217;kie'pikwa, co kuwapmasi kisIs nomuk. IiI kie'nup kipuksInI shiw shkishkok wunsiwu&#8217;n, ipi kiskupkoniawapwun, icI e'ki pantawapmat owIiI wapmIskIncInkot.</p> 
<p><A NAME="an_13:12">13:12</A>&nbsp;IwcI okumas pic kawapituk kashotwumIt kite'pwe'ie'ntum osam, okimamkate'ntum, okuknomake'wun Kshe'mIne'ton.</p> 
<p><A NAME="an_13:13">13:13</A>&nbsp;Pic cI Pan, ipi ni kapmIwice'wacIn kawe'pshkawat shi Pe'posuk, kipie'shie'k PInke'uk, shi Pe'mpinie'uk, icI Can, shi kacInkInat kikiwe' Cinose'ne'muk.</p> 
<p><A NAME="an_13:14">13:14</A>&nbsp;PInke'uk, cI kaocI maciwat, kishie'k E'ntiakuk shi Psitie'uk, ipi kipitike'k shi nume'okumkok, icI e'kicipitupwat; e'nume'kishkItnuk.</p> 
<p><A NAME="an_13:15">13:15</A>&nbsp;IcI i tpakwnuke'wun, ipi nakanacimocuk, kakish wapcIkate'k, shi msInukInuk, e'kwaptukuk i nume'okumuk okintomawan, ipi otI okinawan, NInituk, ipi nikane'ituk, KishpIn ke'ko kikitowun, wikie'kme'k, kotI nIshInape'k, ktakikitom.</p> 
<p><A NAME="an_13:16">13:16</A>&nbsp;IcI pan, e'kipsukwit, ipi okiiaine'nkowan, otI okinan, NInwuk shi IsniIn, ipi kinwa, kwe'se'k Kshe'mIne'to; psItmok.</p> 
<p><A NAME="an_13:17">13:17</A>&nbsp;O Kshe'mIne'tomwan kotI nIshInape'k, shi IsniIn, okiwe'napman kosnanIn, ipi okipsukwitnan ni nIshInape'n, winwa cokike'ntakwsusik, e'kitawat shi e'kiwuk Iciptuk, ipi wishkInkaonuk shiw o kipie' ocusakcowunan.</p> 
<p><A NAME="an_13:18">13:18</A>&nbsp;Pic cI nie'wapituk tsopon; okipkIte'ntumwan iw tIshwe'psiwnawan shi na&#8217;wmtukwakik.</p> 
<p><A NAME="an_13:19">13:19</A>&nbsp;IwcI kakish pnacat, nouktso e'shnmnIn e'kiwuk shi Ke'ne'e'n, okimatan iw tukimnInIn e'ki tatiwat.</p> 
<p><A NAME="an_13:20">13:20</A>&nbsp;IcI kakish, icI showe'psIt okiminan tpakwnuke' onInwun nie'wak, ipi niano mtInI tso pon nash Se'mnwIn nakanacimot.</p> 
<p><A NAME="an_13:21">13:21</A>&nbsp;IcI i kakish, showe'psIt, okintuwe'nmawan okuman, ocI Kshe'mIne'to okiminan SanIn we'kwIsmukot, E'Ish Pe'nce'mIn kashIcmot nInI nie'wapituk tsopon; </p> 
<p><A NAME="an_13:22">13:22</A>&nbsp;IcI ni kaotapnat minI nkot okipsukwitnumwan, Te'pItIn e'wi otokumamwat, win Kshe'mIne'to kaiacimat otI kikIto, Nkimkowa Te'pIt we'kwIsmukot Ce'siIn, nInI tpInwe' nin nte'&#8217; we'te'it win, ke'kshkItot, kaye'k, ntIne'ntumwun.</p> 
<p><A NAME="an_13:23">13:23</A>&nbsp;OtI nInI onicansIn, Kshe'mIne'to win kashowawitmake't e'wipsukwitnumwat ni Isni In ke'skonwe'ncIn CisusIn.</p> 
<p><A NAME="an_13:24">13:24</A>&nbsp;Pic Can, kawe'pkie'kwe't e'pwamshI pianIt; kcItapie'nwe'wun i kisate'ntumwun; kicaye'k nIshInape'k; Isne'iIn.</p> 
<p><A NAME="an_13:25">13:25</A>&nbsp;IcI me'kwa Can, e'ie', kie'kwe't, otI okinan we'nicI nin e'ne'nmie'k? coin win nte'isi, nIshcI, pInI, nkot pe'kanksIt shkwe'iak, pie'tne'sI win omuksInIn, shiw osItik cointupite' ntakwsIsi, e'wiapskoptuwuk.</p> 
<p><A NAME="an_13:26">13:26</A>&nbsp;NInituk, ipi nikane'ituk we'nican sunkoie'k, E'pe'ne'e'm, ipi we'kwe'ntuk kwe'sakwe'n, Kshe'mIne'ton, kinwasI i kikitowIn otI ke'skonwe'wun knitakom.</p> 
<p><A NAME="an_13:27">13:27</A>&nbsp;Kikatacuk shi Cinose'ne'muk; ipi onikansimwan, osam cokike'nmasiwan, coke' okinsItowasiwan ni NakanacimoncIn e'tso nume'kishkuk, kaiactmuk okite'pwe'tonawa i e'ki pkIte'nmawak.</p> 
<p><A NAME="an_13:28">13:28</A>&nbsp;Pic cI kapwamkumwat, ke'ko e'wiwcIne'nIt, ke'iapI okintuwe'nmawan Payne'tIn e'winsIc kasnIt.</p> 
<p><A NAME="an_13:29">13:29</A>&nbsp;Pic cI kacaktpIse'stowat, caye'k i e'shonupie'kasot shi msInuknuk okiwcI nisnawan, shi mtukok icI e'kishkIshmawst shi cipe'&#8217;okumkok.</p> 
<p><A NAME="an_13:30">13:30</A>&nbsp;NIshcI Kshe'mIne'to minI okipsukwitnan e'nponpIt.</p> 
<p><A NAME="an_13:31">13:31</A>&nbsp;Mce'sh kon kiwapmukon kapie'ocI wice'kocIn shi Ke'nIniuk, kipie'shie'k Cinose'ne'muk, winwaki ke'iacimukot ni nIshInape'n.</p> 
<p><A NAME="an_13:32">13:32</A>&nbsp;KuwitmonmIn mciwe'nmowun i witmatwun, kashIwawitmotwa kikosnanuk.</p> 
<p><A NAME="an_13:33">13:33</A>&nbsp;Kshe'mIne'to sI win nasap, okitpIstaknan kinan we'nicansumkoikom iw e'ki psukwit nat, minI ni CisusIn, iwke'shI e'npie'kate'k, shi nish Nkumwunuk Kin we'kwIsme'nan, otI e'kishkiwuk, kiw, osum.</p> 
<p><A NAME="an_13:34">13:34</A>&nbsp;Ipi i e'kipsukwitnat i e'nponpIt, cowi minI e'wipkIshkIne'not, otI kikIto kuminIn we'we'ne' oshuwe'ncuke'wun Te'pIt.</p> 
<p><A NAME="an_13:35">13:35</A>&nbsp;I ie'i otI osam, minI we'ckito mkuk pe'kanuk nkumwIn, co minI kne'nmasi pan nakwsIt Nkot e'wiwaptuk pkIshknInwun.</p> 
<p><A NAME="an_13:36">13:36</A>&nbsp;Te'pIt cI kakish pmitwat niw wicpmatsiIn kane'nmukot Kshe'mIne'to, kinpe', ki wic nkokaso niosIn, ipi kinpIsh kinpIshknIno.</p> 
<p><A NAME="an_13:37">13:37</A>&nbsp;Wincie'ko, Kshe'mIne'to kapisukwitnat minI co okiwaptusin mpIshknInwun.</p> 
<p><A NAME="an_13:38">13:38</A>&nbsp;I ie'i ke'ocI kuke'ntusme'k nInituk, ipi nikane'itnk, Win otI nInI we'c kie'kmukoie'k, i e'wi we'pnukate'k miashuwe'psiwnIn </p> 
<p><A NAME="an_13:39">13:39</A>&nbsp;Ipi win caye'k ki te'pwe'ie'ntukuk, pkIte'ntumwak cake'ko; iw tpakwnuke'wun Mosus tapwa pkIte'ntumake't.</p> 
<p><A NAME="an_13:40">13:40</A>&nbsp;Naktuwe'ntmok, osam otI ktanI otIskonawa kashu kikitowat ki Nakanacimocuk.</p> 
<p><A NAME="an_13:41">13:41</A>&nbsp;PInI, shake'nke'ie'k, ipi mamkate'nkie'k, ipi knIshnatsum; osam nin nmikce'wi mikice'wiwun, shi ktuki, shkimwak mikce'wiwun, co kite'pwe'ie'ntusinawa; nInI ianwI witmakwie'k.</p> 
<p><A NAME="an_13:42">13:42</A>&nbsp;KicI Cwiuk, kanmI sakumwat, shi nume'okumkok, ki me'mataose'cIk, okiwishte'pmawan e'wi kie'kmukwat ni kikitonIn, minI nume'kishkItnuk.</p> 
<p><A NAME="an_13:43">13:43</A>&nbsp;IcI ki pic maoce'ticIk, kanmumaciwat Cwiuk, kimane'k ipi e'nmaa cuk, kakwe'knoicuk, okipmInashkawawan PanIn, ipi Pe'ne'pe'sIn, e'knonkowat, oki ikwamukwan, e'wi ikwamtonIt Kshe'mIne'to oshuwe'ncke'wun.</p> 
<p><A NAME="an_13:44">13:44</A>&nbsp;IcI minI e'nume'kishkuk kaka, caye'k e'icIk shi kcI otanuk; kimaoce'tik e'wip sItmowat, Kshe'mIne'to okikitowun.</p> 
<p><A NAME="an_13:45">13:45</A>&nbsp;NIshcI pic Kawapmawat ki Cwiuk ni maoce'tincIn, kimoshkIne'se'nI miane'ncke'wun, ipi okipapshItanawa notI kaiactuk Pan, okiakwne'twawan ipi pcI- kikitok.</p> 
<p><A NAME="an_13:46">13:46</A>&nbsp;IcI Pan, ipi Pe'ne'pe's kiwishkukwuk, ipi otI kikItwuk, kiw wunItsI Kshe'mIne'to okikitowun, kinwa ne'tum; e'wi iactumakoie'k, osamcI nkoci e'ne'nme'k, ipi e'waptuwuie'k kiiuwawa e'pwa pite'ntakwsie'k e'wiiIiIie'k kakuke' pmatsowun pInI naskawa mIn, ki Me' i kIs cIk.</p> 
<p><A NAME="an_13:47">13:47</A>&nbsp;OtIsI ie'i Kshe'mIne'to nkikatonkonan, otI kikIto; kukicipitupe'num e'wiwase'shkmoe'k ki me'mataose'cIk, kinwa kuke'skontuwe'wun e'wishiamkuk e'kokiwuk.</p> 
<p><A NAME="an_13:48">13:48</A>&nbsp;IcI ki Me'ikiscIk, kanotmoat otI kinciwe'nmok, ipi okiwin watanawa Kshe'mIne'to okikitowun ipi cI tso kawe'napme'cIk, ika kukie' pmatsowun kite'pwe'ie'ntumwuk.</p> 
<p><A NAME="an_13:49">13:49</A>&nbsp;Ipi i Kshe'mIne'to okikitowun, kimnwacIkate' caye'k shi katnukie'wat.</p> 
<p><A NAME="an_13:50">13:50</A>&nbsp;NIshcI ki Cwiuk, otopwe'mawan ni e'nmaancIn, nakansIncIn kwe'n ipi ni nakansincIn nInwun, shi kcI-otanuk, ipi oki miash totwawan PanIn, ipi Pe'ne'pe'sIn, ipi oki miwnashkawawan, shi e'tnukie'wat.</p> 
<p><A NAME="an_13:51">13:51</A>&nbsp;Oki papiwshkumakwan, i ne'kwukI, shiw osItiwak icI kipie'k shi Ikoniumuk.</p> 
<p><A NAME="an_13:52">13:52</A>&nbsp;Ipi ki ke'knomocuk; kimoshkIne'shkaknawa mciwe'nmowun, ipi ni PanakwsIncIn Cipam.</p> 
<p><A NAME="an_14:1">14:1</A>&nbsp;IcI kanomkuk shi Ikoniumuk, ne'ne'ish kin mIwice'twuk e'kipitike'wat, shiwtIn une'okum komwak ki Cwiuk ipi kikitok, icI ki ke'cmaoce'ticuk ne'ne'ish ki Cwiuk, ipi ki ke'iapI Knik nIshInape'k, ki te'pwe'ie'ntumwuk.</p> 
<p><A NAME="an_14:2">14:2</A>&nbsp;NishcI ki kapwa te'pwe'ie'ntukuk Cwiuk oki wpwe'mawan ni Me'ikIsnIncIn icI okimiane'nmawan ni wikane'iwan.</p> 
<p><A NAME="an_14:3">14:3</A>&nbsp;IwcI ie'i shi kInwe'sh kaocIiuwat kiwish kI kikitok shi Kshe'mIne'to otImoswunuk kimikwe' cI shkIe'osuwun iw kikitowun oshuwe'ncIke'wun, okiminankI kInwacIke'onIn, ipi mamkate'ntumwunIn e'winuk kmuksInIt.</p> 
<p><A NAME="an_14:4">14:4</A>&nbsp;NIshcI kimaoce'ticIk shi kcI otanuk okipapkantonawa wiwa&#8217;wa&#8217;, anIt okiwitokwawan, ni CwiIn, anIt cI ki okiwitokwawan ni nwakanme'cIn.</p> 
<p><A NAME="an_14:5">14:5</A>&nbsp;Pic cI ki Me'ikIscIk, ipi ki Cwiuk, ipi niw onikansimwan, pic e'wi miashtotwawat, ipi e'wi sInwawat.</p> 
<p><A NAME="an_14:6">14:6</A>&nbsp;Okike'ntanawa icI e'ki nInshumwat shi Nayste'uk ipi Te'piuk, kcI otanuk shi Ne'koniumuk, ipi shi e'kiwuk kiw tayiukwan.</p> 
<p><A NAME="an_14:7">14:7</A>&nbsp;Shi cI kikie'kwe'k i mnoacimowun.</p> 
<p><A NAME="an_14:8">14:8</A>&nbsp;ShicI nkot nkot nInI kicipitupI, shi Nayste'uk kimiakikate', co kinI pmose'si e'konikIt.</p> 
<p><A NAME="an_14:9">14:9</A>&nbsp;Win okinotwan PanIn e'kikitonIt, win kan okinapman, ipi e'ke'nmat e'te'pwe'ie'ntumnIt e'wine'se'nIt;</p> 
<p><A NAME="an_14:10">14:10</A>&nbsp;OtI kikIto kiwishkowe', Nipokapwun shi ksItik. IcI e'kikwasksoot, ipi e'kipmose't.</p> 
<p><A NAME="an_14:11">14:11</A>&nbsp;Pic cI ki nIshInape'k kawaptumwat Pan katotmInIt, Kiwishkwe'we'ksik, e'shumnIt ni Naykonie' nInwuk, ipi otI kikItwuk, Te'pe'nke'cuk, pie'nisasitakwnanuk e'shnakwsawat nInwuk.</p> 
<p><A NAME="an_14:12">14:12</A>&nbsp;OkishInkanawan cI Pe'ne'pe'sIn CwpitI, ipi PanIn, Me'kwnius, osam win nakan kakitot.</p> 
<p><A NAME="an_14:13">14:13</A>&nbsp;IcI CwpitI omumatke'mcIn, win e'nasmupIt shiw okIcotanwak, okipie'nawan psukwun, ipi wawaskone'toiIn, shi shkwate'muk, ipi otaki wic pitakimiman mikwe'wunIn ni nIshInape'n.</p> 
<p><A NAME="an_14:14">14:14</A>&nbsp;IcI ki nwakancIk, Pe'ne'pe's ipi Pan, kanotmowat i okinanisikpItonawa ni paskumwacIn, ipi kipItok me'kwe' nIshInape'kI, kinotakwsik.</p> 
<p><A NAME="an_14:15">14:15</A>&nbsp;Ipi otI kikItwuk, We'kwnicI otI we'ctotme'k, NinansIke' ntIniwmIn e'shwe'psie'k kinwa ipi kukie' kmInmIn otI e'wi ponikme'k otI pe'shkwacak, icI e'wi kwe'knoitwe'k kakuke' pmatsIt Kshe'mIne'to kaoshItot kishuk, ipi kI ipi kcIkum, ipi cake'ko piciukwane'te'k.</p> 
<p><A NAME="an_14:16">14:16</A>&nbsp;Winke' isha kapkIte'nmat caye'k e'shumnIt e'shte'anIt e'wishowe'psInIt.</p> 
<p><A NAME="an_14:17">14:17</A>&nbsp;Ke'iapI cI otI kiwapitu konan pIne'&#8217; kimnototakwnan, ipi, kiwcI minkonan kmowIn shpumuk, ipi e'wi minokuk ke'ko e'tso mnokmuk, kmoshkIne'stakwnan kte'&#8217;inanIn i micum, ipi nciwe'nmo wun.</p> 
<p><A NAME="an_14:18">14:18</A>&nbsp;OtI cI i e'kianwInawat, kawa okikshkawan ni nIshInape'n e'ipwa minawat mikwe'wunIn.</p> 
<p><A NAME="an_14:19">14:19</A>&nbsp;Kipie'kcI shi anIt Cwiuk, kiw cupie'k E'ntiakuk ipi Ikoniumuk, okiwishte'pmawan ni nIshInape'n, ipi kasInwawat ni PanIn, okisakcowe'pnawan shiw kcI otanuk, kinpoak e'ne'nmawat.</p> 
<p><A NAME="an_14:20">14:20</A>&nbsp;NIshcI ki te'pwe'ie'ntukuk, kinipwik e'ciiInIt, kipsukwiwak, ipi kishie' shi kcIotanuk, icI wiapnInuk Te'piuk, kishI macik okiwice'wan Pe'ne'pe'sIn.</p> 
<p><A NAME="an_14:21">14:21</A>&nbsp;IcI pic, kakishkie'kwe'wat i mnoacimowun shi kcI otanuk, ipi mce'sh kaknomowawat minI kishIkiwe'k, Nayste'uk ipi Ikoniumuk, ipi shi E'ntiakuk.</p> 
<p><A NAME="an_14:22">14:22</A>&nbsp;E'wi shke'ntumoawat nite'pwe'ie'ntumnIncIn ocipamnInIn, ipi e'ikwamawat e'wi nishkI te'pwe'ie'ntumnIt, kuwaptamI nmce'sh ianmIswun, winmI pitike'ikon Kshe'mIne'te' otokumauwunuk.</p> 
<p><A NAME="an_14:23">14:23</A>&nbsp;IcI kakishonakwnawat Ke'kie'kwe'ncIn, ki caye'k te'pwe'ie'ntukuk, onukmuk, ipi kakishnumawat e'ki pwawisnawat okinume'kitumwawan ni Kshe'mIne'ton, kate'pwe'ie'nmawacIn.</p> 
<p><A NAME="an_14:24">14:24</A>&nbsp;IcI kakish cakshkumwat, shi Psitie'uk kipie'shie'k Pe'mpinie'uk.</p> 
<p><A NAME="an_14:25">14:25</A>&nbsp;IcI kakish mnoactumwat i kikitowun shi Pinke'uk, kipie'shie'k shi E'te'nie' uk:</p> 
<p><A NAME="an_14:26">14:26</A>&nbsp;Shiw cI kiwcI nashwuk, ipI E'ntiakuk, shiw ie'shi, katshI nume'kitotwa, Kshe'mIne'to oshuwe'ncIke'wun, osam, i mikce'wiwun katpIse'stowat.</p> 
<p><A NAME="an_14:27">14:27</A>&nbsp;Pic cI kapie'wat, ipi kakish maotIna wat ni te'pwe'ie'ntumnIncIn, okiwitmowawan cake'ko Kshe'mIne'ton kaocI kshIe'osuwat; ipi kashI te'pwe'ie'ntumnIt ni Me'ikIsnIncIn.</p> 
<p><A NAME="an_14:28">14:28</A>&nbsp;ShiwcI kInwe'sh okiwicawan ni te'pwe'ie'ntumnIncIn.</p> 
<p><A NAME="an_15:1">15:1</A>&nbsp;AnIt cI, nInwuk, kaocI piacuk Cwtie'uk, okiknomowawan, ni te'pwe'ie'ntumnIncIn, otI kikItwuk, KishpIn, i pwashI tpakwnIkoie'k, kashI we'psIt Mosus, coktake'skwisim.</p> 
<p><A NAME="an_15:2">15:2</A>&nbsp;IcI Pan, ipi Pe'ne'pe's, mce'sh okiInawa iakwne'tatwun okine'nmawan ni PanIn ipi Pe'ne'pe'sIn, ipi niw anIt pe'kansIn cIn, winwa, e'wishiawat shi Cinose'ne'muk, e'win natawawat ni nwakancIk, ipi nakanse'cIk; i natatwun.</p> 
<p><A NAME="an_15:3">15:3</A>&nbsp;Kanmupitse'wat cI oki, ni shokumakwan, ni te'pwe'ie'ntumnIcIn, okinmIshapshkanawa Pinisuk ipi Se'me'niuk, e'witmake'wat e'te'pwe'ie'ntumnIt, ni Me'ikIsnIncIn icI kikcI papine'ntumwun ni caye'k wikane'iwan.</p> 
<p><A NAME="an_15:4">15:4</A>&nbsp;IwcI kapiawat shi Cinose'ne'muk, oki pitkInkowan ni te'pwe'ie'ntumnIncIn ipi ni nwakancuk, ipi ni nakansIncIn, icI okiwitmowawan, cak ke'ko Kshe'mIne'to, kaocukshke'osowat.</p> 
<p><A NAME="an_15:5">15:5</A>&nbsp;AnIt cI ki Pe'nisiuk, kate'pwe'ie'ntukuk kipsukwik, ipi otI kikItwuk, o wunItsI e'wi tpakwnItwa, ipi e'winakitawe'ntumwat i Mosus otpakwnuke'wun. </p> 
<p><A NAME="an_15:6">15:6</A>&nbsp;IcI ki nwakancIk, ipi koe'siuk kimaoce'tik e'winaktuwe'ntumwat otI wanomkuk.</p> 
<p><A NAME="an_15:7">15:7</A>&nbsp;Pic, cI mce'shuk kaiakwne'tatwat, Pitu kipsukwi ipi otI okinan, NInituk, ipi nikane'ituk, kukuke'ntanawa pnowi, Kshe'mIne'to kiwwe'napmukonan nin, e'wi iactumwukwa i mnoacimowun ki Me'ikIscIk, ipi e'wite'pwe'ie'ntumwat.</p> 
<p><A NAME="an_15:8">15:8</A>&nbsp;Kshe'mIne'to ke' ke'ke'ntuk, ote'&#8216;iman, win witokowan, ipi okiminan, ni PanakwsIn cIn CipamIn, kinan kashuminkoikon.</p> 
<p><A NAME="an_15:9">15:9</A>&nbsp;Ipi co pkan okine'nmasin, ipi kinan, okipinakwtowan ni ote'&#8216;inIn, i e'te' pwe'ie'ntumwat.</p> 
<p><A NAME="an_15:10">15:10</A>&nbsp;We'kwnicI we'c kwcItIpe'nme'k Kshe'mIne'to, e'wipiskotne'k napkumwakIn shiw kwe'knawak, ki te'pwe'ie'n tukuk, co ninan nkote'iI nosnanuk tanake' ninan e'wi kshkItoiak e'wipmo&#8216;wtoiak.</p> 
<p><A NAME="an_15:11">15:11</A>&nbsp;NIshcI nte'pwe'ie'ntamIn, oshuwe'ncuke' wun, Te'pe'nke't, Cisus Knayst ninanke' nkuke'skonkomIn ke'cwa winwa.</p> 
<p><A NAME="an_15:12">15:12</A>&nbsp;IcI ki caye'k maoce'ticIk tokumkiik ipi okipsItwawan ni Pe'ne'pe'sIn, ipi PanIn, e'witmakwat, mataototmonIn ipi mamkate'ntumwunIn, Kshe'mIne'to kashI nishokmakwat, e'ciiInIt ni Me'ikIsnIncIn.</p> 
<p><A NAME="an_15:13">15:13</A>&nbsp;IcI kakish pwa ke'ko kItnIt Ce'ms okinkwe'twan, ipi otI kikIto, NInituk ipi nikane'ituk PsItwushuk.</p> 
<p><A NAME="an_15:14">15:14</A>&nbsp;SImiun kishwitmaknan, Kshe'mIne'to ne'tum kashI otIsat ni Me'ikIsnIncIn e'wi otI otapnat nIshInape'n iw tInoswunuk.</p> 
<p><A NAME="an_15:15">15:15</A>&nbsp;OtIsI ie'i nasap okikitonawa ki NakanacimocIk e'shpie'kate'k;</p> 
<p><A NAME="an_15:16">15:16</A>&nbsp;Kikish otI nomkuk minI nkupie'kiwe' ipi nkaoshIton minI e'tat Te'pIt, kapmukote'k; ipi nkukishton i kanshonacak, ipi nku&#8216;onakwsIton. </p> 
<p><A NAME="an_15:17">15:17</A>&nbsp;Ipi ki anIt nInwuk, e'wintone'wawat ni Kshe'mIne'to, ipi ki caye'k, Me'ikIscIk ntInoswun wawitkuk kItwak Kshe'mIne'to e'totkuk caye'k notI ke'ko.</p> 
<p><A NAME="an_15:18">15:18</A>&nbsp;Kshe'mIne'to okike'ntan caye'k niw omikce'wiwnIn e'kowe'pkiwuk.</p> 
<p><A NAME="an_15:19">15:19</A>&nbsp;Osam cI otI we'cshIte'aian, e'wipwam mkoshkacikwukon, ki Me'ikIscIk kakwe'knoitwacIk Kshe'mIne'ton.</p> 
<p><A NAME="an_15:20">15:20</A>&nbsp;NIshcI ktaonupie'mowamIn, e'wi pwa shiawat wansincIn, ni me'ntokasnIncIn ipi, waonIshkawun, ipi, Ke'pne'we'shkamkuk ipi mskwI.</p> 
<p><A NAME="an_15:21">15:21</A>&nbsp;Mosus ke' isha e'tsInuk kcI otanIn kiw anIt okimnwactmakon iw otpakwnuke'wun, wapcIkate' shi msInukInuk, nume'okumkok e'tso nume'kishkuk.</p> 
<p><A NAME="an_15:22">15:22</A>&nbsp;IcI ki nwakancIk, ipi nakanse'cIk, ipi caye'k ki te'pwe'ie'ntukuk okimnwe'ntumwuk e'winokanawat we'napcIkasnIt ni nInwun winwa mamwI, e'wishianIt E'ntiakuk, e'wiwice'wanIt, PanIn, ipi Pe'ne'pe'sIn, kotI, Cwte's, ke'iapI kashInkasot Pe'se'pe's, ipi Sayne's, kanikanse'cIk, nInwuk, shi mamwI wikane'iwan.</p> 
<p><A NAME="an_15:23">15:23</A>&nbsp;Okiw nIpie'anawan cI mIsInuknIn, otI kinIpie'ke'k, NwakancIk, ipi nakanse'cIk, ipi, wikane'iwan, onitaawan numkatwun ni wikane'iwan Me'ikIscIk shi e'icIk, E'ntiakuk ipi shi Sinie'uk, ipi Sinishie'uk;</p> 
<p><A NAME="an_15:24">15:24</A>&nbsp;Osam nkinotake'mIn, anIt ninan shotI kaocI maciwat kimkoshkasmukwak niw kikitonIn, kiwie'shtmakwak cipamwak otI e'kItwat, kinwa kItpakwnukom ipi kInaktIwe'ntawa i tpakwnuke'wun, coninan, i nkishI kie'kmasimIn.</p> 
<p><A NAME="an_15:25">15:25</A>&nbsp;We'we'nI nkine'ntamIn e'maoce'tiak, e'nkotuk, ntIshte'onInan, e'wi ipI kinwa shIn nokankIt, we'napcIkascuk, nInwuk, e'ciiIie'k, e'wiwice'wawat te'pankon Pe'ne'pe's, ipi Pan:</p> 
<p><A NAME="an_15:26">15:26</A>&nbsp;NInwuk, kaianmItowat opumatsiw nowan, otInoswunuk, Te'pe'nmukwie'kon Cisus Knayst, kaocI ishowe'psowat.</p> 
<p><A NAME="an_15:27">15:27</A>&nbsp;OtI ie'i we'c nokankIt Cwte's, ipi Sayne's, winwa, ke' ke'iapI kuwitmakwak nasap notI ke'ko shiw otoniwak.</p> 
<p><A NAME="an_15:28">15:28</A>&nbsp;We'we'nI, kine'ntum PanakwsIt Cipam ipi ninan, e'witotme'k notI ke'ko, tashI owunuk e'witomuk.</p> 
<p><A NAME="an_15:29">15:29</A>&nbsp;E'wi pwamicie'k, wias, kamintwa me'ntokascuk, ipi mskwiik ipi ke'ko kakpe'ne'we'shkamkuk, ipi pshukwat sowun, kishpIn notI pwatotme'k kumnototam We'we'nI ktIne'nmInmIn.</p> 
<p><A NAME="an_15:30">15:30</A>&nbsp;Pic, cI kapkItnItwa, kishie'k, shi E'ntiakuk, icI pic kamaosomawat ni maoce'tincIn ki mikwe'k, o mIsInukIn.</p> 
<p><A NAME="an_15:31">15:31</A>&nbsp;IcI kakishwaptumwat i mIsInukIn kimnowankoswuk, i kashu mnoacimonIt.</p> 
<p><A NAME="an_15:32">15:32</A>&nbsp;Osam cI, Cwte's, ipi Sayne's, nakanacimocuk winwa, okiakwamawan ni wikane'iwan, mce'sh kikitonIn, ipi okiwishkumawan.</p> 
<p><A NAME="an_15:33">15:33</A>&nbsp;IcI shi kakishiIwat, nomuk, we'we'nI okip kIte'nmukwan ni wikane'iwan, icI e'kishiawat ni nwakancuk.</p> 
<p><A NAME="an_15:34">15:34</A>&nbsp;Ki ianwI mnwe'ntuk Sayne's, shie'witat.</p> 
<p><A NAME="an_15:35">15:35</A>&nbsp;Pan ke'iapI, ipi Pe'ne'pe's, kiik shi E'ntiakuk e'kInomake'wat, ipi e'mnwactumwat okikitowun Kshe'mIne'to, ipi ki anIt pe'kanse'cIk, ke'winwa.</p> 
<p><A NAME="an_15:36">15:36</A>&nbsp;IcI kaonatsokwnuktInuk, Pan, otI okinan, Pe'ne'pe'sIn, Shi atan minI, ipi owawapmatan kikane'nanuk, shi e'tsuk, kcI otanIn, katshI, mInwactumwukon okikitowun Kshe'mIne'to; ipi e'wiwapmukon e'shwe'psuwat.</p> 
<p><A NAME="an_15:37">15:37</A>&nbsp;Pe'ne'pe's cI kine'ntum e'wi wice'wawat CanIn ke'iapI e'shnukasot Mak.</p> 
<p><A NAME="an_15:38">15:38</A>&nbsp;NIshcI Pan, cowunse'non kine'ntum e'wi wice'wawat, okinknancI shi Pe'mpinie'uk cocI okiwice'wasin, e'wi mikce'winIt.</p> 
<p><A NAME="an_15:39">15:39</A>&nbsp;CocI kimnwe'ntusik iwcI, kaocI papke'wat, icI Pe'ne'pe's, okiw i ce'wan MakIn SaypnIsuk cI ki kinashwuk.</p> 
<p><A NAME="an_15:40">15:40</A>&nbsp;IcI Pan, okiwe'napman, Sayne'sIn, icI kakish matmowawat, Kshe'mIne'to oshuwe'ncIke'wIn, ni wikane'iwan, kin mumacik.</p> 
<p><A NAME="an_15:41">15:41</A>&nbsp;IcI e'kishiat Sinie'uk, ipi Sinishie'uk, e'wishke'e'ntumoat ni te'pwe'ie'ntumnIncIn.</p> 
<p><A NAME="an_16:1">16:1</A>&nbsp;IwcI kapiat shi Te'piuk, ipi Ne'stiuk ipi pInI, nkot te'pwe'ie'ntuk shi kiiI Timotius kishInkaso, okiw okwIsmukon, nkot, Cwkwe', kate'pwe'ie'ntuk, nicI osIn Knik nInI.</p> 
<p><A NAME="an_16:2">16:2</A>&nbsp;We'we'nI okishumkon ni we'wikane'itIncIn ipI kaie'cuk Ne'stiuk, ipi Ikoniumuk.</p> 
<p><A NAME="an_16:3">16:3</A>&nbsp;Win, Pan, kine'ntum, e'wiwice'okot, ipi oki tpakwnan osam ni CwiIn shi kaiIncIn, osam, okike'nmawan caye'k, ni isIn e' Knik nInwunIt.</p> 
<p><A NAME="an_16:4">16:4</A>&nbsp;IwcI kanmIshiawat shi kcI otanIn okiminawan i tpakwnuke'wun e'wikowaptumwat, kaoshItowat ki nwakancIk ipi nakanse'cIk, shi e'icIk Cinose'ne'muk.</p> 
<p><A NAME="an_16:5">16:5</A>&nbsp;OtI cI kashI we'psuwat kite'pwe'ie'ntukuk, kiwishkIckate'ne', ote'pwe'ie'ntumwunwa wusimI cI, kimane'k, e'tso kishkuk.</p> 
<p><A NAME="an_16:6">16:6</A>&nbsp;Pic cI kacakshkumwat shi Pniciuk ipi shi e'kiwuk, Ke'ne'shiuk, okiknImakowan ni PanakwsIncIn CipamIn, e'wi mnwactumwat i kikitowIn shi E'shie'uk.</p> 
<p><A NAME="an_16:7">16:7</A>&nbsp;Kapiawat cI shi Maysiuk, Kine'ntumwuk, e'wishiawat, ipI Piti niuk, cocI okine'nmukwsiwan, ni CipamIn.</p> 
<p><A NAME="an_16:8">16:8</A>&nbsp;IwcI okikwe'pmosatanawa Maysiuk, icI kipie'shie'k, shi Tno e'suk.</p> 
<p><A NAME="an_16:9">16:9</A>&nbsp;Pan cI e'pkonianuk, kiapwI, nkot, e'nipwunIt Me'sitonie' nInwun, e'wish te'pmukot otI kikItwun; Me'sitonie'uk pie' shian; ipi pie' nishokmoshInak.</p> 
<p><A NAME="an_16:10">16:10</A>&nbsp;Kakish i napituk, kie'nup, ipI ki kwcI shie'k Me'sitonie'uk, we'we'nI e'ne'ntuk Kshe'mIne'to kintomkonan, e'wiiac tumwukon, i mnoacmowun.</p> 
<p><A NAME="an_16:11">16:11</A>&nbsp;IcI kawe'pshkaiak shi, Tnoe'suk, nkipie' shiamIn tpasI shi Samotne'shie'uk, icI wiapuk, shi NiapnIsuk.</p> 
<p><A NAME="an_16:12">16:12</A>&nbsp;NkiwcI shiamIn shi Pinipayuk, iw ie'i mamwI kcI otan shi Me'sitonie' kik, KaocI tpe'ncIkate'k shi cI nkiImIn shi kcI otanuk, onatsokwun.</p> 
<p><A NAME="an_16:13">16:13</A>&nbsp;IcI e'nume'kishkuk, nkisakamIn shi kcI otanuk, nkishiamIn, ciksIpik, katshI ntanumawat, icI nkicipitupmIn, ipi nki knonamIn kwe'k, shi kacipie'n tashiawat.</p> 
<p><A NAME="an_16:14">16:14</A>&nbsp;IwcI nkot kwe' Nite' kishInkaso tawe't mskwe'kIn kcI otanuk Taye'tayniuk kanume'kItowat Kshe'mIne'ton, nkipsItakwnan, Kshe'mIne'to kapaknumwat ote'&#8217;inIn iwcI kaocI psItuk, kakItnIt ni PanIn.</p> 
<p><A NAME="an_16:15">16:15</A>&nbsp;IwcI kakish kcI-tapie'nIt, ipi ni kawitke'macIn; nkiwishte'pmukwunan otI kikIto, kishpIn ne'nImIie'k e'te'pwe'ie'nmuk Kshe'mIne'to, pie'pitike'k, e'taian, ipi shiiuk; icI nkiwishte'pmukwunan.</p> 
<p><A NAME="an_16:16">16:16</A>&nbsp;IcI otI kanomkuk, e'wi we'pnumaiak nkot kikiak, packakwcIn mIne'tonakanacmonIt nkinkwe'shkakwnan, mce'sh ke'ko okikshkItwan te'pe'nmukwocIn iw onikanacimonIn.</p> 
<p><A NAME="an_16:17">16:17</A>&nbsp;Win okipmnashkawan PanIn ipi ninan, ipi kiwishkwe'we'kse' otI kikIto. KotI nInwuk MamwI shpumuk Kshe'mIne'to, opmitakaimIn, waptukoikon washu ke'skonkoikon.</p> 
<p><A NAME="an_16:18">16:18</A>&nbsp;IwcI mce'shkon katotuk, NIshcI Pan kikwinwune'ntum kikwe'knoi, ipi otI okinan, ni mIne'ton, Nin ktInIn shiw tInoswunuk Cisus Knayst, e'wi pie'sakumIn. IcI e'ki pie'sakuk, shi ie'i pic tpukIn.</p> 
<p><A NAME="an_16:19">16:19</A>&nbsp;IwcI ni pic, te'pe'nmukwocIn kawap tumwat kashI nkItowat, iw, ie'shkIcke' wat, okimshInawan ni PanIn ipi Sayne'sIn ipi okishonawan shi e'tshItatuk ni nakansIncIn.</p> 
<p><A NAME="an_16:20">16:20</A>&nbsp;Ipi oki shonawan e'ciiInIt tpakwnuke'onInwun otI kikItwuk, kotI nInwuk, e'ianwe' Cwiwawat, okIc, mkoshkacikanawa kIc otanan.</p> 
<p><A NAME="an_16:21">16:21</A>&nbsp;Ipi kuknomake'k watotmuk cokinan wunsInon e'wiwtapnumkon, tanake' e'winaktIwe'ntumkon, osam kinam NomIn nInwuk.</p> 
<p><A NAME="an_16:22">16:22</A>&nbsp;IwcI ki maoce'ticIk kipsukwik mamawI ipi ki tpakwnuke' nInwuk, oki na ni sikpIto nawan paskumwacIn ipi kishuwe'k e'wi we'we'pockasnIt;</p> 
<p><A NAME="an_16:23">16:23</A>&nbsp;IcI kakish we'we'potwawat mce'shuk, okipitike', wapnawan shi cupakotiw kumkok ipi okiwitmowawan ni e'kwapicuk, e'wi wike'kawapmanIt.</p> 
<p><A NAME="an_16:24">16:24</A>&nbsp;Iw winwa kakish witmotwa okikatwawan shi ianke' piciukwan, kupakotiwkumkok, ipi okiktapkuwawan shiw osItinuk.</p> 
<p><A NAME="an_16:25">16:25</A>&nbsp;IcI e'iaptI tpukuk Pan, ipi Sayne's ki nume'k, ipi kinkumwuk okiwinwanawan Kshe'mIne'ton, ipi ki shi kakpakwukasnIt, okinotakwan.</p> 
<p><A NAME="an_16:26">16:26</A>&nbsp;IcI kie'nup kikcI macshke', kI, ipi i ne'tmuskIn shi kpakwo tiw kumkok kinukshke', icI papuk, caye'k ni shkwate'me'n kinsakwshke'ton, ipi e'tshuwat otukpIckInwan kiapskoke'ne'.</p> 
<p><A NAME="an_16:27">16:27</A>&nbsp;IcI o e'kwapituk i kpakotiwkumuk e'tokit, ipi e'waptuk kpakotiw shkwate'mIn e'nsakwsInuk, okikicpIton i okishkowun, ipi takinsIto e'kine'nmat ni kie'pakwuukasnIncIn e'kiw shumnIt.</p> 
<p><A NAME="an_16:28">16:28</A>&nbsp;NIshcI Pan kiwishkowe' otI okinan, Ke'ko na&#8217;w totatsokIn; anwukshI caye'k shotI ntIimIn.</p> 
<p><A NAME="an_16:29">16:29</A>&nbsp;IcI e'kintotuk waskone'ncukIn, ipi kipie' pitike'se', ipi kinukshke' kipmukocIn e'nasmupnIt PanIn, ipi Sayne'sIn.</p> 
<p><A NAME="an_16:30">16:30</A>&nbsp;IcI e'ki pie'sakconat, ipi otI okinan Ke'knomake'ik, We'kwnonicI ke'totman e'wi ke'skwian?</p> 
<p><A NAME="an_16:31">16:31</A>&nbsp;OtI cI okinawan, Te'pwe'ie'num Te'pe'nke't Cisus Knayst, icI ke'cI ke'skwin, ipi ki e'icuk, e'tan.</p> 
<p><A NAME="an_16:32">16:32</A>&nbsp;IwcI e'kiiactumwawat iw kikitowun Kshe'mIne'to, ipi ni caye'k, kaie'ncIn shi e'tanIt.</p> 
<p><A NAME="an_16:33">16:33</A>&nbsp;IwcI e'kiw otapnat iw pic tpukIn e'pkonianuk, ipI e'kiksipie'nmoat kanuk inackasnIt, icI e'kikcItapie'nIt, ipi caye'k shi kaice'n, e'tat, kie'nup.</p> 
<p><A NAME="an_16:34">16:34</A>&nbsp;IwcI kapitike'nat shi e'tat, otituwan wamicnIt, e'nasmupnIt, ipi kimnowankose' e'te'pwe'ie'nmat Kshe'mIne'ton, ipi ni caye'k kaie'ncIn e'tat.</p> 
<p><A NAME="an_16:35">16:35</A>&nbsp;IwcI kawapne'nuk, tpakwnuke', nInwuk, okinokanawan ni okumasIn, otI kikItwuk; PkItnuk, kotI nInwuk.</p> 
<p><A NAME="an_16:36">16:36</A>&nbsp;IkI o e'kwaptuk, i kpakotiwkumuk, okiwitmowan ni PanIn, tpakwnuke' nInwuk, nokashwe't, e'wi pkItnukasie'k, Macik, ipi we'we'nI shiak.</p> 
<p><A NAME="an_16:37">16:37</A>&nbsp;Pan cI otI okinan, Ninan sI Nome'n nInwuk, ipi NkipsItie'konanukIni, e'cowapcIkate'k, e'pwa tpakwnuke'wat, ipi nki pitikwe'pe'nukinanuk, kpakotiwkumkok, nkom nIcI kimoc nwisakcI, katokwnanuk? we'we'nI coIn, winwa tpInwI kupie'k ipi nkIsakconukwinanuk.</p> 
<p><A NAME="an_16:38">16:38</A>&nbsp;IwcI kiw okumasuk, kawitmowawat ni tpakwnuke' onInwun, kakItnIt, kise'ksik kanotake'wat winwae', Nome'n wInwunIt.</p> 
<p><A NAME="an_16:39">16:39</A>&nbsp;IwcI e'kipiawat, ipi okiwishte'pmawan icI e'ki sakcocawat, ipi okinatowawan e'wi sakumnIt shi kcI otanuk.</p> 
<p><A NAME="an_16:40">16:40</A>&nbsp;IwcI e'kisakumwat shi kpakotiwkumkok, icI e'kipitike'wat shi e'tanIt Nitie'iIn icI kawapmawat ni wikane'iwan okinciwe'nmoawan, icI e'ki maciwat.</p> 
<p><A NAME="an_17:1">17:1</A>&nbsp;IwcI kanmI kwe'pmosatmowat E'mpoponisuk, ipi E'pononie'uk, kipie'shie'k shi Te'sinonie'uk shi kite'nI otInume'okumkomwa ki Cwiuk.</p> 
<p><A NAME="an_17:2">17:2</A>&nbsp;IwcI Pan, e'shcIke't okipitike'ntawan shi, ipi nsuk e'nume'kishkuk, okiwishte'pman shi Kshe'mIne'to ikikitonuk.</p> 
<p><A NAME="an_17:3">17:3</A>&nbsp;E'witmowat ipi we'we'nI e'iactumwat, nomkItne' Knayst e'wi kwtukitot, ipi, minI e'wipsukwit, e'kinpot, otI cI ie'o Cisus nin me'nwactumonkon oie'o Knayst.</p> 
<p><A NAME="an_17:4">17:4</A>&nbsp;IwcI anIt kite'pwe'ie'ntumwuk, ipi okiwitokwawan ni PanIn, ipi Sayne'sIn, ipi ke'cmaoce'ticIn, e'nmuancIn Knik nIshInape'k, ipi co kipke'ci shIiwusik, nakanse'cIk kwe'k.</p> 
<p><A NAME="an_17:5">17:5</A>&nbsp;KicI Cwiuk, kapwate'pwe'ie'ntukuk, kikshawe'ncuke'k, ipi okiwtapnawan anIt ke'kie'patsIncIn nInwun, mamwI kie'patsIncIn, ipi okimaotanawan, maoce'tincIn, ipi caye'k shi kcI-otanuk kiwishkwe'we'ksik, ipi okimikatmoawan e'tanIt Ce'sInIn, e'wi kwcIsakcoonawat e'wisho&#8217;tuwawat ni nIshInape'n.</p> 
<p><A NAME="an_17:6">17:6</A>&nbsp;IwcI shi kapwa mkuwawat, okiwtapnawan Ce'sInIn, ipi anIt wikane'inInIn, okisho&#8217;tuwawan, ni nakansIncIn shi kcI-otanuk otI kikItwuk, kotI, kakwe'npawe' pnukuk kI, win wake' shotI pie'k.</p> 
<p><A NAME="an_17:7">17:7</A>&nbsp;KotI Ce'sIn kapitike'nacIn, caye'k cI cototsik otpakwnuke'wun SIse'iIn, otI kItwuk, nkot, pkansI kcI okuma, nkot Cisus.</p> 
<p><A NAME="an_17:8">17:8</A>&nbsp;Ipi kimkoshkate'ntumwuk, ki nIshInape'k ipi nikansimwan shi kcI-otanuk, pic kanotmoat notI ke'ko.</p> 
<p><A NAME="an_17:9">17:9</A>&nbsp;IwcI kataswat, o Ce'sun ipi ki anIt, kipkItnukaswuk.</p> 
<p><A NAME="an_17:10">17:10</A>&nbsp;IwcI ni wikane'iwan, kie'nup, kinokana wan ni PanIn, ip Sayne'sIn kapkonianuk ipI Pinie'uk kapiawat kipitike'k shi otInume'okumkomwa ki Cwiuk.</p> 
<p><A NAME="an_17:11">17:11</A>&nbsp;KotI cI wusimI kipite'ntakwsik icI kikaicuk ipI Te'sinonike'uk, osam winwa kipsItanawa i kikitowIn, caye'k, anwaci ne'ntumwun, ipi okintowapitanawa Kshe'mIne'to okikitowun e'tso kishkuk, e'wike'ntumwat tanak notI ke'ko, e'wite'pwe'mkItnuk.</p> 
<p><A NAME="an_17:12">17:12</A>&nbsp;IwcI ie'i mce'sh kaocI te'pwe'ie'ntumwat ke'iapI nakanse'cIk knik kwe'k, ipi nInwuk co kipke'cishIiwusik.</p> 
<p><A NAME="an_17:13">17:13</A>&nbsp;Pic cI ki Cwiuk kaie'cuk Te'sinonike'uk kake'ntumwat Pan, e'mnwactuk Kshe'mIne'to kikitowIn, ipI Pinie'uk, kipie'k shi ke'iapI, ipi okiopwe'awan ni nIshInape'n.</p> 
<p><A NAME="an_17:14">17:14</A>&nbsp;IwcI kie'nup ni wikane'iwan okinokanawan PanIn, ke'cwa e'ki shiakasot shi kcu kamik, Sayne's cI ipi Timotius shi me'kwa kiik.</p> 
<p><A NAME="an_17:15">17:15</A>&nbsp;KiwcI kapmonacuk ni PanIn, kipie'na wan shi E'tinsuk, icI kakish witmakwat e'wiwitmowawat Sayne'sIn, ipi TimotiusIn kie'nup e'wipianIt shi e'ciIt, kinmamacik.</p> 
<p><A NAME="an_17:16">17:16</A>&nbsp;Me'kwacI Pan e'ie' pwi iat shi E'tinsuk ocipamIn okim mackakon, pic waptuk i kcI otan, caye'k e'pkItnItsowat me'nIto kat nIncIn.</p> 
<p><A NAME="an_17:17">17:17</A>&nbsp;IwcI otI, kaocI iakwne'twat, ni CwiIn shi otInume'okumkonmnuk, ipi ni e'nmaancIn, ipi shi e'tshItatuk e'tso kishkuk shiw kankwe'shkakwcIn.</p> 
<p><A NAME="an_17:18">17:18</A>&nbsp;IwcI anIt ne'pwakacIk nInwuk, kiw Ipkwnie'n ipi stoik nInwuk okiiakwne'takon. Ipi anIt, otI kikItwuk, WikwnicI otI ke'c, ntakakikitot, ke'kItot? anIt ke' pe'kanse'cIk, kikItwuk, ne'ntakwsI, we'ckie'kwe't ni me'matao sIncIn MIne'ton, osam kaocI kie'kwe't ni CisusIn, ipi psukwiwun kanpok.</p> 
<p><A NAME="an_17:19">17:19</A>&nbsp;IwcI e'kiw otapnawat, ipi okishonawan shi E'niopike'suk, otI cI kikItwuk; ConI otI ntake'ntusimIn, oshke'shIcke'wun, otI kin iactumIn.</p> 
<p><A NAME="an_17:20">17:20</A>&nbsp;Osam kin kpie'ton me'matawiak ke'ko ntokananuk; ie'i ntIne'ntamIn e'wike'ntumak notI ke'ko we'cnomkuk.</p> 
<p><A NAME="an_17:21">17:21</A>&nbsp;Osam caye'k ki E'tinsuk nInwuk, ipi pwake'ncIkascuk, shi kaie'cuk, coke'ko oki miktIsinawa, mtIno, e'wi witmake'wat tanake' e'wi psItmowat we'shkianuk, ke'ko.</p> 
<p><A NAME="an_17:22">17:22</A>&nbsp;IwcI Pan e'kinipwIt, shi na&#8217;wiukwan Me's kwutakik,, ipi otI kikito; E'tinsuktI nIn ituk, nmukan kinwa cake'ko, ktosam te'pwe'tanawa.</p> 
<p><A NAME="an_17:23">17:23</A>&nbsp;E'pmose'ian kiwapmInum, e'numaie'k, nkimkawa, e'tshI sku&#8217;umatuk, otI e'shuonIpie'kate'k, WIN KSHE'MINE'TO PWAKE'NTAKWSIT; otI ie'i e'pwa ke'ntume'k, ktInume'kitowawat, Win ke'iactmonum.</p> 
<p><A NAME="an_17:24">17:24</A>&nbsp;Kshe'mIne'to, kaoshItot kI, ipi cake'ko pic iukwan e'te'nuk, osam win o Te'pe'n tan shpumuk, ipi kI cowi te'si, wikwamuk, onIcima kaoshIcke'k.</p> 
<p><A NAME="an_17:25">17:25</A>&nbsp;Cowike', nInwuk onIciwan ocI nume'ktowasi, ke'cwa e'ntuwe'ntuk ke'ko, osam cak wIiI ominan pmatsuwun, ipi ne'mwun, ipi cake'ko.</p> 
<p><A NAME="an_17:26">17:26</A>&nbsp;Okowshian cak e'shumnIt nInwun, e'nkot nInwuk mskwI, shotI e'icIk caye'k kik, ipi kisha, kishne'ntum e'pwamshu piamkIt nuk pic, ipi wakopmatsInIt.</p> 
<p><A NAME="an_17:27">17:27</A>&nbsp;E'wi ntone'wawat Kshe'mIne'ton tanak, kinaktawe'nmawat ipi mkawawat; co anwI pnociIsi e'tshIikon.</p> 
<p><A NAME="an_17:28">17:28</A>&nbsp;Osam win we'cpmatse'ikon, ipi we'cmacnuwiIkon, ipi we'ciIikon kpmatsiwnunanIn, ke'cwa anIt kinwa ne'kumocIk kakItwat, ke'iapI ninan ntonicansumkonan.</p> 
<p><A NAME="an_17:29">17:29</A>&nbsp;OsomcI kinan e'wi nicansumkoikon Kshe'mIne'to, cosuktashite'asimIn, Kshe'mIne'to shInakwsI, ke'cwa osaw&#8217; shonia, tanake' shonia, tanake', SIn, kamiuk, u&#8217;koshuk, nInI, e'shkuke'ntuk.</p> 
<p><A NAME="an_17:30">17:30</A>&nbsp;Pic cI otI, pwake'ntumuk Kshe'mIne'to okicipikwe'tan, nIshcI nkom, otInan caye'k nInwun e'wikisate'ntusnIt.</p> 
<p><A NAME="an_17:31">17:31</A>&nbsp;Osam okishwshIston e'kishkiwuk shiw ke'ci tpakwnuk otI kI, shi npwakawunuk, niw nInwun, kawe'napmacIn, kashu witmoat, caye'k nIiwun, i e'kipsukwitnat, e'nponpIt.</p> 
<p><A NAME="an_17:32">17:32</A>&nbsp;IwcI kanotmoat i psukwiwun, e'npok anIt okinapto takon, ipi anIt otI ki kItwuk, minI kupsItonmIn otI katshItmIn.</p> 
<p><A NAME="an_17:33">17:33</A>&nbsp;IwcI Pan e'kinkInat e'kinmumacit.</p> 
<p><A NAME="an_17:34">17:34</A>&nbsp;NIshcI anIt nInwuk, okiwice'okon ipi kite'pwe'ie'ntumwuk, nkot-cI Tayonius E'niapikayt, nInI, ipi nkot kwe', Te'me'nIs, kishInkaso, ipi anIt pe'kanse'cIk.</p> 
<p><A NAME="an_18:1">18:1</A>&nbsp;IcI kakish otI nomkuk Pan kiwcI maci, shi E'tinsuk, ipi kipie'wak Kone'ntuk.</p> 
<p><A NAME="an_18:2">18:2</A>&nbsp;IwcI shi okimkawan nkot CwiIn E'kwine' kishInkaso katshInikIt shi Pantusuk mcupshuk kiwcupie' Ite'niuk, kipie'wice'wan wiwun, Pe'se'nie'n, osam Knatius kishowe' caye'k CwiIn e'wiwcImacinIt shi Nom; icI e'kipie'naskakwat.</p> 
<p><A NAME="an_18:3">18:3</A>&nbsp;OsamcI ke'win kiie'inInkie', shiw okiwitke'man, ipi kimikce'win, pukwoian wikwame'n e'oshItowat i kanInkie'wat.</p> 
<p><A NAME="an_18:4">18:4</A>&nbsp;Ipi kiknomake' shi nume'okumkok e'tso nume'kishkuk; okikie'kman, ni CwiIn ipi Knik nInwun.</p> 
<p><A NAME="an_18:5">18:5</A>&nbsp;Pic Sayne's ipi Timotius kaocupiawat Me'sitonie'uk, Pan cipamIn okiw pwe'shkakon, ipi we'we'nI okiwitmowan ni CwiIn o Cisus, win Knayst.</p> 
<p><A NAME="an_18:6">18:6</A>&nbsp;IwcI kanshke'nmawat, ipi kapicIkikitowat, okipapiwnanIn niw paskukIn ipi otI okinan, kinwa kmIskwimwa kupuksIn ktupiwak, nincI mpinakwIs nkom, cI nkIshia e'ci iIwat, Me'ikIscIk.</p> 
<p><A NAME="an_18:7">18:7</A>&nbsp;IwcI kanmumacit kinmupitike' nkot nInI wikwamnInIn, Custus, kishInkaso, win kanume'kitowat Kshe'mIne'ton, e'tat, pe'shoc kite'nI shi nume'okumkok.</p> 
<p><A NAME="an_18:8">18:8</A>&nbsp;IwcI KnIspus ke'k nikansIt shi nume'okumkok, kite'pwe'ie'nman Kshe'mIne'ton, ipi caye'k kaiInIt shi e'tat ipi mce'sh ki Kone'ntie'n nIshInape'k kspsItake'wat kite'pwe'ie'ntumwuk ipi ki kcItapie'nkaswuk.</p> 
<p><A NAME="an_18:9">18:9</A>&nbsp;IwcI Kshe'mIne'to e'pkonianuk okiknonan ni PanIn, otI kinaptum, Ke'ko kwtackIn, kikiton, ke'kowi co kikitokIn.</p> 
<p><A NAME="an_18:10">18:10</A>&nbsp;Nin ke'ce'in kuiI ipi cowIiI nInI ke'ko ktotakwsi, na&#8217;w e'wi totakwiIn osam mce'sh ntInIshInape'muk shotI ik kcI otanuk.</p> 
<p><A NAME="an_18:11">18:11</A>&nbsp;IwcI shi e'kiiIt nkot pon ipi nkot watso kisIs, e'kiknomowat, i Kshe'mIne'to kikitowun.</p> 
<p><A NAME="an_18:12">18:12</A>&nbsp;Pic Ke'nio e'ie' okumawut shi E'kie'uk icI ki Cwiuk, ki mamwI ne'ntumwuk kipie'msou&#8217;tik e'kiw otapnawat, ni PanIn, ipi okipie'nawan shi tpakwnuke' cipitupwunuk.</p> 
<p><A NAME="an_18:13">18:13</A>&nbsp;OtI kikItwuk otI nInI wishte'pman nInwun, e'winume'kitowanIt, Kshe'mIne'ton, e'shpwa tpakwnuke'ikon.</p> 
<p><A NAME="an_18:14">18:14</A>&nbsp;Pic cI Pan, wawe'pkakitot Ke'nio, otI okinan ni CwiIn, kishpIn otI ke'ko mianuk, tanake', kie'patsowun, O kinwa Cwituk, taowunIt, e'wpsItonkon.</p> 
<p><A NAME="an_18:15">18:15</A>&nbsp;NIshcI tanak ki kitonIn ipi noswunIn, ipi shi ktpakwnuke'onuwa, kinwa naktu we'ntumok, CoIn nin nkItpakwnIsin notI ke'ko.</p> 
<p><A NAME="an_18:16">18:16</A>&nbsp;IwcI e'kimiwnashkawat shi tpakwnuke' cipitupwunuk.</p> 
<p><A NAME="an_18:17">18:17</A>&nbsp;IwcI ki caye'k, Knikuk nInwuk kiwtapnawan Sostinis, ke'c nikansIt shi nume'okumkok, ipi okipsItie'wawan, shi tpakwnuke' cipitupwunuk, Ke'nio cI co oki tpate'n tusin notI ke'ko.</p> 
<p><A NAME="an_18:18">18:18</A>&nbsp;Pan cI, otI kashkish otI nomkItnuk kInwe'shi kiw, icI e'kinumkawat ni wikane'iIn, iwcI e'ki ocIposIt shiw e'kinashIt Sinie'uk, ipi okiwice'okon Pisinie', ipi E'kwine', okimoshwan otupinuk, shi SInkniuk, okiwawitma ke'.</p> 
<p><A NAME="an_18:19">18:19</A>&nbsp;Ipi kipie'wak shi Ipisus shi cI oki nkInan wincIie'k, kipitike'wak shi nume'okumkok, ipi okikie'kman ni CwiIn.</p> 
<p><A NAME="an_18:20">18:20</A>&nbsp;IcI shi e'wiiInIt, e'kinawat wusimI co okite'pwe'twasin.</p> 
<p><A NAME="an_18:21">18:21</A>&nbsp;OkinumkawancI otI okinan, ninsI we'we'nI, nkumicIn wikwtowun ipI waiuk, Cinose'ne'muk, nIshcI minI ne'iap kupie'naskonum kishpIn Kshe'mIne'to ne'ntuk IwcI shi e'kiwcI posIt, Ipisuswk.</p> 
<p><A NAME="an_18:22">18:22</A>&nbsp;IcI kakupat, shi Sisune'uk, ipi kawu kuke'nonat ni te'pwe'ie'ntumnIncIn, kishie' wak, E'ntiakuk.</p> 
<p><A NAME="an_18:23">18:23</A>&nbsp;IwcI shi kInwe'shishI kaiIt, kinmumaci, ipi kishie' cak, e'kiwuk, Kne'shiuk, ipi Pnicie'uk, iaianke', e'wishke'ntumoat caye'k ni te'pwe'ie'ntumnIncIn.</p> 
<p><A NAME="an_18:24">18:24</A>&nbsp;Ipi nkot Cu E'panus kishInkaso katshinikIt, shi E'ne'kse'nte'ne'uk ke'ckikitot nInI, ipi kawishkisIt shiw kikitonuk Kshe'mIne'to, kipie'shie' shi Ipisusuk.</p> 
<p><A NAME="an_18:25">18:25</A>&nbsp;OtI nInI kiknomowa shi otIne'ntumwunuk, Kshe'mIne'to; kiminwe'ose' shi ocipamuk, oki iactan, ipi kikInomake' pIne', e'ne'ntumnIt Kshe'mIne'ton, mtIno okike'ntan, CanIn okIctapie'nwe'wun.</p> 
<p><A NAME="an_18:26">18:26</A>&nbsp;IwcI e'we'p wishkuknonat shi nume'okumkok pic E'kwini ipi Pisine' kanotwawat okiw tapnawan ipi okikInomowawan, wusimI we'we'nI, e'ne'ntumnIt Kshe'mIne'ton.</p> 
<p><A NAME="an_18:27">18:27</A>&nbsp;IwcI e'kine'ntuk e'wishiat shi E'ke'ie'uk, wikane'iIn kiwnIpie'ke'k, e'wishte'pmanIt, ni te'pwe'ie'ntumnIncIn, e'wi mnototwanIt, pic ipI pianIt, okikcI nishokmowan ni te'pwe'ie'ntumnIt, shuwe'ncIke'wun.</p> 
<p><A NAME="an_18:28">18:28</A>&nbsp;Ipi okiwishkukie'kman ni CwiIn, ipi e'wapituat mIsInukInuk o Cisus oie'o Knayst.</p> 
<p><A NAME="an_19:1">19:1</A>&nbsp;OtI cI kanomkuk, E'panus, e'ie'iIt shi Koue'ntiuk, Pan kapmIcakshkuk, mpIne'iukwan shiw otukimwak kipie'wak shi Ipisusuk, okimkawan anIt shi te'pwe'ie'ntumnIncIn.</p> 
<p><A NAME="an_19:2">19:2</A>&nbsp;OtI cI okinan, KiwtuskowanI o PanakwsIt Cipam, e'ko te'pwe'ie'ntume'k? OtI cI okinawan co su tInankinotake'simIn e'wiiIt PanakwsIt Cipam.</p> 
<p><A NAME="an_19:3">19:3</A>&nbsp;IwcI otI okinan, We'kwni nukwe', kaocI cItapie'nkoie'k? OtI cI okinawan, CansI okIctapie'nwe'onuk; </p> 
<p><A NAME="an_19:4">19:4</A>&nbsp;OtI cI kikIto Pan, Can, we'we'nI kikcI tapie'nkowa shi kcItapie'nwe'onuk, e'kisate'ntumuk otI okinan, ni nIshInape'n, e'wi te'pwe'ie'nmanIt ni shkwe'iak wapie'tnIsnIncIn niw cI ie'ni Knayst CisusIn.</p> 
<p><A NAME="an_19:5">19:5</A>&nbsp;Pic cI kanotmoat otI, kikcItapie'nkaswuk shiw tInoswunuk Te'pe'nke't Cisus.</p> 
<p><A NAME="an_19:6">19:6</A>&nbsp;Pic cI Pan ka&#8217;tot niw onIce'n shi wiwunuk, PanakwsIt Cipam okipkIshnotakwan, ipi papkankishu kikitok, e'iacimoat.</p> 
<p><A NAME="an_19:7">19:7</A>&nbsp;MtatsoshItInish, ki caye'k nInwuk, kitshik.</p> 
<p><A NAME="an_19:8">19:8</A>&nbsp;IwcI e'kipitike't shi nume'okumkok, nso kisIs kiwishkukie'kwe', e'wishte'pmat, ipi e'tshItuk ni ke'ko shi otokumauwunuk Kshe'mIne'to.</p> 
<p><A NAME="an_19:9">19:9</A>&nbsp;Pic cI anIt kawishkite'awat, ipi kapwa te'pwe'ie'ntumnIt, nIshcI e'ki mcI tshItmoat iw ni maoce'tincIn, shiw kiwcImaci e'kinkInat, ipi e'kipapke'pnat ni te'pwe'ie'ntumnIncIn, ipi e'ki iakwne'twat e'tso kishkuk, shi Tayne'nusIn, e'tshI kno make'nIt.</p> 
<p><A NAME="an_19:10">19:10</A>&nbsp;IwsI otI pIne', katotuk nishpon, icI ki caye'k kaie'cuk shi E'shiuk, okinotanawa okikitowun Te'pe'nke't Cisus, ne'ne'ish Cwiuk ipi knikuk, nIshInape'k.</p> 
<p><A NAME="an_19:11">19:11</A>&nbsp;Kshe'mIne'to cI kimataonInkie', shiw onIcinuk ni PanIn.</p> 
<p><A NAME="an_19:12">19:12</A>&nbsp;Shi cI owiiwuk otocmacitwawan, ni iakwnokancIn moshwe'iIn, tanake', pe'kanuk kwu&#8217;wun, icI i otInapne'onawa ke'imacimkItnuk, ipi ni mIcImIne'nton kisakumwun shi wiuwuwak.</p> 
<p><A NAME="an_19:13">19:13</A>&nbsp;IcI anIt ki ke'ko pwapite'ntakwsIcIk Cwiuk, caskie'cuk, kine'ntumwuk, e'wintomawat, kakIshkwanIt, ni mIcIme'ton, e'wiwawinawat ni Te'pe'nke'ne't CisusIn, otI kikItwuk, ku WitmonmIn shi Cisusuk o Pan we'ckie'kwe't.</p> 
<p><A NAME="an_19:14">19:14</A>&nbsp;NonkcI kitshin okwIsIn Sipe'i, Cwi nInInI, ipi kanikansIt ni me'matmoncIn iw kanukmuksInIt.</p> 
<p><A NAME="an_19:15">19:15</A>&nbsp;IwcI o mIcIme'to okinkwe'twan ipi otI okinan Cisus sIie'k nkuke'nma, ipi Pan, nkuke'nma, nIshcI we'ninukcIkinwa?</p> 
<p><A NAME="an_19:16">19:16</A>&nbsp;IcI o nInI kakIshkwat, ni mIcIme'ton okikwashknotwan, ipi okinshiwuan, ipi okiwe'ctIn shiwan, icI shi kisakitInshumwuk shi wikwamuk, shashakIt, ipi kimiaksik.</p> 
<p><A NAME="an_19:17">19:17</A>&nbsp;OtI cI okike'ntanawa caye'k, ki Cwiuk ipi Knik, nIshInape'k, ke'iapu, katacuk shi Ipisusuk; ipi caye'k, kise'ksik icI otInoswun Te'pe'nke't Cisus, kiwinwackate'ne'.</p> 
<p><A NAME="an_19:18">19:18</A>&nbsp;Ipi mce'sh ki te'pwe'ie'ntukuk kipie'k, ipi oki iactanawa, ipi kiwaptawe'k, kanukmuksowat.</p> 
<p><A NAME="an_19:19">19:19</A>&nbsp;Mce'sh ke'iapI kiw mataototkuk, okipie' tonawan, mIsnukInwan, e'ki msocaksumwat e'nasmupnIt nInwun; ipi okiki tanawa e'pite'ntakwtInuk, nianomtInI tsuk mtatswak shonia.</p> 
<p><A NAME="an_19:20">19:20</A>&nbsp;Iw kashu kcI mace'knInuk Kshe'mIne'to okikitowun, ipi kinshiw awe'mkItnI.</p> 
<p><A NAME="an_19:21">19:21</A>&nbsp;IcI kakish nomkItnuk, Pan kishIte'&#8217;e'&#8217; shiw Cipamuk, kakish kwe'pmosatuk Me'sitonie'uk, ipi E'ke'iuk e'wshiat shi Cinose'ne'muk, otI kikIto shi kishie'ian ke'iapI nkowaptan Nom.</p> 
<p><A NAME="an_19:22">19:22</A>&nbsp;Okinokanan cI, ipI Me'sitoniuk, nish ni kapmitakwcIn, Timotius, ipi Ine'stus, nIshcI win shi kiuwak, nomuk; shi E'shie'uk.</p> 
<p><A NAME="an_19:23">19:23</A>&nbsp;IwcI i pic; okik cI cshItanawa i totmowun.</p> 
<p><A NAME="an_19:24">19:24</A>&nbsp;Osam nkot nInI KishInkaso Timitinus shwaniake't, kaoshItwat shonia mkukwe'n, ni Taye'niIn, okikshkIton mce'sh e'ki pie'twat ni, shonia mikce'winInwun.</p> 
<p><A NAME="an_19:25">19:25</A>&nbsp;Okimaosoman ni, shwaniake'ncIn, kashu ie'i mikce'winIt, otI okinan, Nikantuk, kuke'ntanawa, otI e'shmikce'wikon we'c tpInwe'ose'ikon.</p> 
<p><A NAME="an_19:26">19:26</A>&nbsp;Ke'iapukI kinwa kowaptanawa, ipi kinotanawa, comtIno, ipI Ipisusuk, kakake' shi caye'k E'shiie'uk, otI Pan, okiwishte'pman, ipi okikwe'knan mce'sh nIshInape'n, otI okinan Cowi ki Kshe'mIne'tok, winwa kaoshIckascuk onIcimak-e'iok.</p> 
<p><A NAME="an_19:27">19:27</A>&nbsp;Coike' otI mtIno, kmikce'wiwunInan, nie'sansInon, e'wi we'pnukate'k, iwkwshu ke' ke'iapI otInume'okumkom, kcImIne'to Taye'ne', e'wi shi ke'ncIkate'k, ipi i okIcne'ntakwsuwun, kupinacIkate' caye'k E'shie'uk, ipi kik, e'nume'kitakwcIn.</p> 
<p><A NAME="an_19:28">19:28</A>&nbsp;Pic cI otI kanotmowat; notI kItwunIn, kimoshkIne' nshkatsik, ipi kinotakwsik, otI kikItwuk, Ke'cpite'ntakwsIt, Taye'ne', te'pe'n mukot IpisusIn nIshInape'n.</p> 
<p><A NAME="an_19:29">19:29</A>&nbsp;Ipi i caye'k kcI otan, kimoshkIne' wishkwe'we'kIt, ipi kamIshInawat Ke'usIn, ipi, E'nistakusIn, Me'sitoni nInwuk, Pan kapmIwice'wacIn e'pamatsIt, kimso pitike'ptok shi ke'ko e'tshI waptuwe'k.</p> 
<p><A NAME="an_19:30">19:30</A>&nbsp;Pic cI Pan, e'wipitike'ntuwat, ni nIshInape'n ni te'pwe'ie'ntumnIncIn cokipkItnukwsin;</p> 
<p><A NAME="an_19:31">19:31</A>&nbsp;Ipi anIt kiwokumak, shiw E'shie'uk, ka wikanmacIn, kinokashwe'k, e'nawat e'wipwa kwcI pitike'nIt shi e'tshI ke'ko wapituwe'k.</p> 
<p><A NAME="an_19:32">19:32</A>&nbsp;AnIt ke' aiapIn kishInotakwsik, anIt ke' papkan, osam ki maoce'ticIk kiwishkwe' we'ksik, wusimI kimane'k, ki kapwa kuke'ntukuk kaocI maotoshnowat.</p> 
<p><A NAME="an_19:33">19:33</A>&nbsp;KicI Cwiuk, kipie'sakconawan E'nikse'nte'In, shi e'tshI maoce'tiwat, E'nikse'nte', cI okiiainInkawan, ni nIshInape'n ipi takiknotmatso.</p> 
<p><A NAME="an_19:34">19:34</A>&nbsp;IcI kake'nmawat, e' Cwi nInwunIt, caye'k kimsonotaksik, e'pite'ntakwuk nish tpukIn, KcIpite'ntakwsI Taye'ne', Te'pe'nmukot IpisusIn nIshInape'n.</p> 
<p><A NAME="an_19:35">19:35</A>&nbsp;Pic cI o we'npie'ke't shi otanuk katokmupat ni nIshInape'n, otI okinan tshI nInituk Ipisus, We'nice' nInI pwake'ntuk okIc otanmowa, ki IpsisusIn nIshInape'k, e'nume'kituwat ni kcI Taye'ne'In, ipi i we'npie'kate'k, kaocI pmukocuk, shi Cwpite'uk.</p> 
<p><A NAME="an_19:36">19:36</A>&nbsp;Osam cI notI, ke'ko co ke'ko tanIshIckate'snon tokum ktaium, ipi kie'nup ke'ko e'wi pwatotme'k.</p> 
<p><A NAME="an_19:37">19:37</A>&nbsp;Osam kote' kipie'nawak nInwuk, ktInie'me'okumkomwak, pwakmocuk, coke' otumcIcshumasiwan ni kimintomwan.</p> 
<p><A NAME="an_19:38">19:38</A>&nbsp;IwsI ie'i otI, kishpIn Timitius ipi ki mikce' winInwuk, ni pe'mwice'kocIn, ke'konInmawat wIiI nInwun, tpakwnuke'wun nsakwsun, ipi ik tpakwnuke' nInwuk, nocma winwa ke'tpakwnItwuk.</p> 
<p><A NAME="an_19:39">19:39</A>&nbsp;KishpIn cI e'k, ke'ko pe'kanuk witshItme'k, kiac cI kate', shi tpakwnuke'wunuk.</p> 
<p><A NAME="an_19:40">19:40</A>&nbsp;Osam knInie'sansImIn, e'witpakwnukoikon otI nkom e'kishkiwuk e'kiwishkwe'we'kuk co ke'ko kukItsimIn otI we'cmaoce'tikon.</p> 
<p><A NAME="an_19:41">19:41</A>&nbsp;IcI otI kakishkItot, okisakitInan ni maoce'tincIn.</p> 
<p><A NAME="an_20:1">20:1</A>&nbsp;IcI kakish wishkwe'we'kuk Pan okintoman ni te'pwe'ie'ntumnIncIn, ipi okinumkowan, icI e'kinmumacit e'wishiat Me'sitoniuk.</p> 
<p><A NAME="an_20:2">20:2</A>&nbsp;IcI kakish pe'nIcakshkuk, shi, ipi kapmI kcIwishte'pmat, kipie'shie' Knisuk;</p> 
<p><A NAME="an_20:3">20:3</A>&nbsp;ShicI kiiI nso kisIs. IcI ki Cwiuk e'kuwapmawat pic wanashnIt, shi Sinie'uk, kie'ntum e'wi shukiwe't, e'winmIshiat Me'sitoniuk.</p> 
<p><A NAME="an_20:4">20:4</A>&nbsp;IcI okishIwice'okon shi E'shie'uk, Sope'te' Pinie' nInI, ipi E'nIstakus ipi Sikuntus Te'sinoni nInwuk, ipi Ke'us ipi Timotius, Te'pie' nInwuk, ipi TaycIkus Topimus E'shie' nInwuk.</p> 
<p><A NAME="an_20:5">20:5</A>&nbsp;KotIcI kinmInikanik, nkipwikonanuk, shi Toe'suk.</p> 
<p><A NAME="an_20:6">20:6</A>&nbsp;Nkiw cI mace'iashmIn shi Pinipayuk kakishkishkiwuk, pwaopce'te'k pkwe'shkIn, icI kanianokwnukuk nkipie' otIsamIn shi Toe'suk shicI nkiiImIn nouktsokwun.</p> 
<p><A NAME="an_20:7">20:7</A>&nbsp;IcI ine'tum e'kishkwuk shi wik, pic ki te'pwe'ie'ntukuk, kamaoce'tiwat e'wi pikuptowat pkwe'shkIn, Pan, okikie'kman e'wshInwit, wapuk e'wimacit, icI oki knonan nash apitI tpukitInuk.</p> 
<p><A NAME="an_20:8">20:8</A>&nbsp;Ipi shi kimane'nI waskone'ncukInIn shi shpumuk wikwamuk, katshI maoce'tiwat.</p> 
<p><A NAME="an_20:9">20:9</A>&nbsp;IcI shi nkot, kicipitupI, e'cI wase'ckIn kate'nuk, oshkInwe' Iwtaykus kishInkaso kikcIn pe', icI Pan kInwe'sh e'kie'kwe't kipmukocIn e'ie'npat, nsuk e'pitokInIkate'k shi shpumuk kiwtukocIn, ipi kiw tapInukaso e'upot.</p> 
<p><A NAME="an_20:10">20:10</A>&nbsp;IcI Pan e'kinisasit, ipi wiwunuk kipukshIn, icI e'ki iakce'nat, otI cI kikIto; ke'ka mkoshkate'ntuke'k, opmatsiwun shi me'kwate'nI.</p> 
<p><A NAME="an_20:11">20:11</A>&nbsp;IcI minI kapie' kwutasit, ipi kapikupitot i pkwe'shkIn, ipi kawisnIt, ipi kIn we'sh kakakikitot nash e'wase'apnInuk, icI e'ki macit.</p> 
<p><A NAME="an_20:12">20:12</A>&nbsp;IcI okipie'nawan niw oshkInwe'n e'pmatsInIt, kikcI mciwe'nmokcI.</p> 
<p><A NAME="an_20:13">20:13</A>&nbsp;IcI ninan nkinikanimIn, e'ki shiaiak, napkwanuk, ipi nkinashmIn E'susuk, nkine'ntamIn shi e'wi otapnukIt, Pan iw kashumiImIt, kine'ntum win swipmose't.</p> 
<p><A NAME="an_20:14">20:14</A>&nbsp;IcI kankwe'shkwukIt, shi E'susuk nkipo samIn, ipi nkipiamIn shi Maytiniuk;</p> 
<p><A NAME="an_20:15">20:15</A>&nbsp;ShicI nkiwcI macimIn, nki nashmIn icI wiapuk nkikpamIn shi Kayasuk, icI minI wiapuk nkipiamIn shi Se'masuk nkiiImIn cI shi Tnociniumuk, icI minI iapuk nkipiamIn shi Minitiusuk.</p> 
<p><A NAME="an_20:16">20:16</A>&nbsp;Pan kine'ntum e'winashIt cikiiIkwan Ipisusuk, osam co kine'ntusi shi e'wiIt E'shie'uk, kiwe'witpIshke', shi e'wi te'piat shi Cinose'ne'muk, pic e'wiwikwtowut.</p> 
<p><A NAME="an_20:17">20:17</A>&nbsp;Minitusuk cI nokashwe' e'wishianIt ipI Ipisusuk, e'ntomat ni onikansimwan ki te'pwe'ie'ntukuk.</p> 
<p><A NAME="an_20:18">20:18</A>&nbsp;IcI kapiawat otI okinan, Kuke'ntanawa, pic e'wshkukishkuk, kapie'naskonkon shi E'shie'uk, kashuwe'psian, pIne', e'kowicInkon.</p> 
<p><A NAME="an_20:19">20:19</A>&nbsp;E'shpmitwuk Kshe'mIne'to e'pwakcIne'ntuman miia&#8217;w, ipi mce'sh moawun, ipi kwcItupe'ntuwun iw kaocI showe'psian e'kikawapmIwat ki Cwiuk.</p> 
<p><A NAME="an_20:20">20:20</A>&nbsp;Ipi kapwashu, ke'ko kiatmonkon, tao cI ke'koie'ie'k; kiwaptInum, ipi kiknomonum e'cI wapcIkate'k iaianke' wikwamuk.</p> 
<p><A NAME="an_20:21">20:21</A>&nbsp;E'kie'kmukwa ki Cwiuk, ipi ke'iapI ki Knik nIshInape'k, kisate'ntumwun e'wi ne'nmukon Kshe'mIne'to ipi e'wi te'pwe'ie'nmukon Te'pe'nmukwiukon Cisus Knayst.</p> 
<p><A NAME="an_20:22">20:22</A>&nbsp;Ipi nkom pInI, ntusha, tkopso ncipam shi Cinose'ne'muk, co nkuke'ntusin ke'shu we'psowane'n shi:</p> 
<p><A NAME="an_20:23">20:23</A>&nbsp;NIshcie'k PanakwsIt Cipam, witmake', shi e'tso kcI otanwuk, tkopsowunIn, ipi kwtukitowunIn ntupwiikon.</p> 
<p><A NAME="an_20:24">20:24</A>&nbsp;NIshcI co ke'ko notI mpupame'ntusin, coke' ke'ko npumatsuwun ntupite'ntusin, iw mtIno e'wipon mikce'wian mnowan kosian, ipi i pmitake'wun kamishIt, Te'pe'nke't Cisus e'wiwitmake'ian, omIn wacmonuk iw shuwe'ncIke'wun Kshe'mIne'to. </p> 
<p><A NAME="an_20:25">20:25</A>&nbsp;Ipi nkom pInI, nkuke'ntan kinwa caye'k kapmImnwactumonkon iw otoku mauwun Kshe'mIne'to, co minI kawapmIsim.</p> 
<p><A NAME="an_20:26">20:26</A>&nbsp;OtI cI ie'i, we'cotapinInkon, otI e'kishkiwuk e'wi ke'ntme'k, e'pinakwse'ian nInwuk omuskwimwan.</p> 
<p><A NAME="an_20:27">20:27</A>&nbsp;Co nkipontosin e'witmonkon caye'k Kshe'mIne'to otIne'ntumwun.</p> 
<p><A NAME="an_20:28">20:28</A>&nbsp;Ikwame'ntumok, kiiwuwa, ipi caye'k ki kumsawe', o PanakwsIt Cipam, kaoshukoie'k e'wikuwapme'k; e'wipmIshIme'k, te'pwe'ie'nmacuk, Kshe'mIne'ton win tpInwe' omIskwim kaocI kshkaacIn.</p> 
<p><A NAME="an_20:29">20:29</A>&nbsp;Osam otI nkuke'ntan, kikish mumacian, shake'ntakse'cIk moe'k, okupitike'ntawawan, cokuponikwasiwawan ni me'&#8217;sotincin.</p> 
<p><A NAME="an_20:30">20:30</A>&nbsp;Ke'iapI ke'kinwa tpInwe' nInwuk kupsukwik; kumcIkikitok, e'wi wikpInawat te'pwe'ie'ntumnIncIn.</p> 
<p><A NAME="an_20:31">20:31</A>&nbsp;IwsI ie'i otI, kuwapuk, ipi nakutuwe'n tmok, e'konsoponkuk, conki ponwitmoasik e'tshuwat e'tso pkoniak, ipi e'tso kishkuk, e'mwoian.</p> 
<p><A NAME="an_20:32">20:32</A>&nbsp;Ipi nkom nikane'ituk, nminakiiIwuwa Kshe'mIne'to, shi ntInume'onuk. ipi shi okikitonuk oshuwe'ncuke'onuk, ie'i takshkukoie'k, e'wipsukwitnukwie'k ipi e'wiminkoiak te'pe'ntukuk, e'ciiuwat ki caye'k panakwcIkascuk.</p> 
<p><A NAME="an_20:33">20:33</A>&nbsp;Co nItwe'ntumwasi wIiI nInI oshoniaum, tanake' osaw shoniaiIm tanake' otukwIn.</p> 
<p><A NAME="an_20:34">20:34</A>&nbsp;Kinwa, tpInwe', kuke'ntanawa, notI nIce'n, ne'twe'ntuman nkipmitakwnIn, ipi kiw kapmI wice'ocuk.</p> 
<p><A NAME="an_20:35">20:35</A>&nbsp;Cake'ko, kiwapte'&#8217;num, otI e'shu mikce'wik, washu nishokmoe'k ki ne'ninwuscuk, ipi e'wi naktIwe'ntumwe'k okikitonIn Te'pe'nke't Cisus, e'kikItot. wusimI shuwe'ntakwsowun, i e'wimikwak icI e'wiwtapnmuk.</p> 
<p><A NAME="an_20:36">20:36</A>&nbsp;Pic cI i kakish kItot kiIwucikwnIshIn ipi caye'k kiwic nume'&#8217;k.</p> 
<p><A NAME="an_20:37">20:37</A>&nbsp;IcI caye'k kikcumwik; ipi kipmukocnok, shiw kwe'knanuk, ni PanIn, ipi okiwce'mawan.</p> 
<p><A NAME="an_20:38">20:38</A>&nbsp;WusimI i kaocI kisate'ntumwat, i e'kikitnIt cominI kawapmIsim. IcI ipI napkwanuk e'kishuwic wawat.</p> 
<p><A NAME="an_21:1">21:1</A>&nbsp;OtIcI, kanomkuk, icI kankInkIt, ipi kawe'pshkaiak, tpasu nkishiamIn shi Ko-osuk icI wiapuk nkipiamIn Nots-uk, icI shi nkiwcI macimIn icI nkipiamIncI shi Pe'te'ne'uk.</p> 
<p><A NAME="an_21:2">21:2</A>&nbsp;IcI kamkumak napkwan, e'nasuk, ipI Pinisie'uk, nkiposmIn, ipi nkinmacimIn.</p> 
<p><A NAME="an_21:3">21:3</A>&nbsp;IcI kawaptumak, Saypnusuk, onum ciwnak nkishInkItamIn, ipi nkinashmIn shi Sinie'uk, ipi nkikpamIn shi Tayniuk, shi wie'shi wacukwasnaswat i napkwan.</p> 
<p><A NAME="an_21:4">21:4</A>&nbsp;NkimkowamIncIshi te'pwe'ie'ntukuk, nkiiImIn shi nouktsokwun, okinawan shiw Cipamwak ni PanIn, e'wipwa shi auIt shi Cinose'ne'muk.</p> 
<p><A NAME="an_21:5">21:5</A>&nbsp;Pic cI kate'psak notI e'kishkiwuk nkinmacimIn, ipi caye'k, nkiwice' okonanuk nike' owiuwan, ipi otupnoce'imowan, nash kanmIsakumak, shi kcI-otanuk, icI nkiuwucikwnIshnImIn shi cik kcukumik, ipi nkinumamIn.</p> 
<p><A NAME="an_21:6">21:6</A>&nbsp;Pic cI kakishnumkokIt, nkiposmIn shi napkwanuk, icI ke'winwa minI kikiwe'k.</p> 
<p><A NAME="an_21:7">21:7</A>&nbsp;KaocIpiaiak, cI shi Tayniuk nkipie' shiamIn shi Ptonimiusuk ipi nkinumkuwamIn kiwnikane'inanuk, ipi shi nkotkon nkiiImIn.</p> 
<p><A NAME="an_21:8">21:8</A>&nbsp;IcI iwiapuk ninan kapmI wice'okIt Pan, nkimacimIn, ipi nkipaimIk shi Sisinie'uk nkipitike'mIn e'tat Pinip, ke'kie'kwe't, win o nkot nouk ke'tshIcuk, ipi nkiwicamIn.</p> 
<p><A NAME="an_21:9">21:9</A>&nbsp;WincI o nInI kinie'win ote'nsIn ki kikiak win, kiiacimok.</p> 
<p><A NAME="an_21:10">21:10</A>&nbsp;Shice' nkiwmIn onatsokwIn kiwcI pie'wak Cwtie'uk, nkot Nakanacimot, E'ke'pus kishInkaso.</p> 
<p><A NAME="an_21:11">21:11</A>&nbsp;Pic kaotIsiImIt okiwtapnumwan okIcipsownInIn PanIn, icI e'kitkop tot, niw onIce'n ipi osIte'n, otI cI kikito; otIsI e'kitot, PanakwsIt Cipam i ke'totwawat ki Cwiuk okItkopnawan ni nInwun te'pe'ntumnIt otI kcipsowun, shi Cinose'ne'muk, ipi okupkItnumwawan wia&#8217;w shiw onIc inuk, ni Me'ikIsnIncIn.</p> 
<p><A NAME="an_21:12">21:12</A>&nbsp;Pic cI otI kanotmak notI, ne'ne'ish ninan, ipi ki shi kaie'cuk; nkiwishte'pmamIn e'wi pwashiat sho Cinose'ne'muk.</p> 
<p><A NAME="an_21:13">21:13</A>&nbsp;Pe'n cI otI okinan, TacI we'cmwoie'k ipi e'wi pkIshke'ntumo&#8217;ie'k? CoIn mtIno nkishe'wisi e'wi tkopsoian mtIno ke'iapIsuke' e'wi npoian ipI Cinose'ne'muk, win shiw otIuoswunuk Te'pe'nke't Cisus.</p> 
<p><A NAME="an_21:14">21:14</A>&nbsp;Pic cI kapwak shkumkIt nkiponmamIn otI nkikItmIn, OtIne'n tumwun Kshe'mIne'to knomkItne'.</p> 
<p><A NAME="an_21:15">21:15</A>&nbsp;IcI notI kakish kishkiwuk nkimacinamIn ntotapiananuk icI e'kishiaiak Ii Cinose'ne'muk.</p> 
<p><A NAME="an_21:16">21:16</A>&nbsp;Ipi anIt nkiwice'okonanuk, te'pwe'ie'ntukuk, shi sisine'uk, ipi nkot kipie'nawan, Me'nsun, Saypnus nInI, kowe'si te'pwe'ie'ntuk, win o e'wiwicukIt.</p> 
<p><A NAME="an_21:17">21:17</A>&nbsp;Pic cI kapiaiak shi Cinose'ne'muk nikane'inanuk, kinciwe'nmok e'kiwapme'ie'nIt.</p> 
<p><A NAME="an_21:18">21:18</A>&nbsp;IcI i wiapuk Pan, nkiwice'okonan, Ce'ms e'ciIt, ipi caye'k ki nakanse'cIk shi kiik.</p> 
<p><A NAME="an_21:19">21:19</A>&nbsp;IcI kakish numkaokIt, nkiwike' witmaknan, Kshe'mIne'ton kashu mwuntmakot, shi e'ciiInIt Me'ikIsnIncIn shiw okukie'kwe'wunuk.</p> 
<p><A NAME="an_21:20">21:20</A>&nbsp;Pic cI otI kanotmowat, okowinwanawan Kshe'mIne'ton, ipi otI, okinawan Kowapitan, nikane', tsuk mtatswak Cwiuk, te'pwe'ie'ntukuk, ipi caye'k pupame'ntanawa i tpakwnuke'wun.</p> 
<p><A NAME="an_21:21">21:21</A>&nbsp;Kinotake'ksI kin e'knomotwa, caye'k ki Cwiuk, wawiakshkuwacuk, ki me'ikIscIk, awinkInawat MosusIn otI kikIt awipwa tpakwnawat niw nicansawan e'wipwake' naksuwapitumwat ni ototmonuwan.</p> 
<p><A NAME="an_21:22">21:22</A>&nbsp;We'kwnicI otI, taocI nomkuk? ki nIshInape'k, kumaotoshnok, osam kInotake'k e'kipian.</p> 
<p><A NAME="an_21:23">21:23</A>&nbsp;OtI cI ie'i, ke'ocI totmIn, nie'w nInwuk shotI ntIiwamIn, kawawitmake'cuk.</p> 
<p><A NAME="an_21:24">21:24</A>&nbsp;OtapIn ki, ipi pinakwton kia'w ipi winwa, ipi tpI&#8217;In anIt ke'pite'n takwuk, iw ke'ocI moshmowat niw otupi wan, ipi caye'k e'wike'n. tumwat kashu notake'wat, i e'kikon coke'ko pite'ntakwsInon iw kaocI ke'ntumwat kwiuk e'shuwe'psin, ipi e'naktuwe'ntumIn, i tpakwnuke'wun.</p> 
<p><A NAME="an_21:25">21:25</A>&nbsp;Kiw cI wi Me'ikIscIk, te'pwe'ie'ntukuk nkiwnIpie'mowamIn ipi nkine'ntamIn e'wi pwa naktowe'ntumwat notI ke'ko, mtInoie'k, e'wikokatowat wiuwawa kamontwa ki mIntokasnIncIn, ipi mskwI, ipi ke'ko ke'pne'we'shkanuk, ipi pshukwatsowun.</p> 
<p><A NAME="an_21:26">21:26</A>&nbsp;IwcI Pan ki e'kiwtapnat ni nInwun icI wiapuk e'ki pinakwtot i wiia&#8217;w ipi ni icI e'kipitike'wat shi nume'okumkok, e'wiwaptowe'wat e'caksanuk nie'kishkiwuk shi pinakwItsowunuk, nashcI mikwe'wun, e'tshowat e'wimintwa.</p> 
<p><A NAME="an_21:27">21:27</A>&nbsp;Pic cI kaka e'nouk tsokwnuke'tInuk Ki Cwiuk, kaocI piacuk, E'shie'uk, kawapmawat shi nume'okumkok, okiwpwe'mawan ni nIshInape'n, icI e'kiw tapnawat.</p> 
<p><A NAME="an_21:28">21:28</A>&nbsp;Kinotakwsik, IsniIn tshI nInituk nishokmoshInak. OtI ie'i nInI, ke'knomowat caye'k nInwun, caknkoci e'winshke'nmanIt ni nIshInape'n ipi i tpakwnuke'wun, ipi otI nume'okumuk, ipi wusimI okipie' nan Knik, nIshInape'n ke'iapI shotI nume'okumkok, ipi okiw winakwton otI panakwuk nume'okumuk.</p> 
<p><A NAME="an_21:29">21:29</A>&nbsp;Osam kiwapmawan oshkIca, e'pmowice'wanIt shi kcI otanuk, TopimusIn, Ipisusuk nInI, okine'nmawan ni PanIn, e'kipitike'nanIt shi nume'okumkok.</p> 
<p><A NAME="an_21:30">21:30</A>&nbsp;IcI caye'kshi kcI otanuk, kimatIn, icI ki nIshInape'k, kimsowe'pik, ipi okiw tapnawan PanIn, ipi oki sakite'nawan shi nume'okumkok. IcI kie'nup e'ki kpakw&#8217;umwat ni shkwate'me'n.</p> 
<p><A NAME="an_21:31">21:31</A>&nbsp;Me'kwacI e'ie'tnInkowat e'winsawat kikitowun, kipie'twa okcI Kapte'nmowan ki shumaknIshuk, shi caye'k Cinose'ne'muk e'wishkwe'we'ktInuk.</p> 
<p><A NAME="an_21:32">21:32</A>&nbsp;Win kie'nup kimacinan, shumaknIshIn ipi kapte'nIn, icI ipI e'kipItowat. Pic cI ki kawapmawat ni kcI Kapte'nIn, ipi shumaknIshIn okipon psItie'wawan ni PanIn.</p> 
<p><A NAME="an_21:33">21:33</A>&nbsp;IcI o kcI Kapte'n pe'shoc kipie', ipi okiwtapnan kishuwe' e'witkopcIkasnIt nish piwapkwe'n, ipi kinatake', We'kwe'ntuk ni, ipi we'kwe'nshutuk katotmokwe'n. </p> 
<p><A NAME="an_21:34">21:34</A>&nbsp;AnIt cI, kako kikItwuk, anIt kI pkan kikItwuk, kiw maoce'ticIk, picI we'we'nI, e'pwake'ntuk, osam i e'wishkwe' we'ksInIt kishuwe', e'wishao&#8217;cukasnIt shi wakakInuk.</p> 
<p><A NAME="an_21:35">21:35</A>&nbsp;IcI kapiawat shi e'kwkwItasiwunukate'nuk okipmanukon ni shumakInIshIn osam e'puksukwtatwat ki nIshInape'k.</p> 
<p><A NAME="an_21:36">21:36</A>&nbsp;Osamki maoce'ticIk nIshInape'k oki pmnashkakon kinanotakwsik; Maciwnuk.</p> 
<p><A NAME="an_21:37">21:37</A>&nbsp;Pan cI o Wapitike'nIt shi wakakInuk, otI oki nan ni kcI Kapte'nIn, Kta pkIte'numnI e'wiknonan? wincI otI okinan, ktanI&#8217;kikItnI Knikuk e'shumwat?</p> 
<p><A NAME="an_21:38">21:38</A>&nbsp;ConI kin o Iciptuk nInI, otI e'pwamshu picak, kawishkwe'we'kitot, ipi nie'wuk mtat swak nInwun kashuonat shi na&#8217;wmtukwakik kanshowe'cuk.</p> 
<p><A NAME="an_21:39">21:39</A>&nbsp;Pan cI otI kikito; Nin sI Cwi nInI nkitshInik shi Tasusuk, kcI otanuk shi Sinishie'uk, e'kiwuk, ntoc pia e'cI pwa na&#8217;wne'ntakwuk kcI otan, kumumatmIn e'wipkIte'nmin e'wiknonkwa kotI nIshInape'k.</p> 
<p><A NAME="an_21:40">21:40</A>&nbsp;Pic cI kapkIte'&#8216;nmat, Pan kinipwI shi e'kwtasiwnukate'nuk, ipi okiaine'nkowan ni nIshInape'n, pic cI kakcItokmIte'nuk, okiknonan, Ipnoiun, e'shumnIt, OtI kikItwak.</p> 
<p><A NAME="an_22:1">22:1</A>&nbsp;NInituk, nikane'ituk, ipi Nose'ituk; psItumok, wanInkon e'winatmatsoian.</p> 
<p><A NAME="an_22:2">22:2</A>&nbsp;(Pic cI kanotwawat e'kikitonIt, e'shumnIt ni Ipnoiun, wusimI tokum kiik icI otI okinan;)</p> 
<p><A NAME="an_22:3">22:3</A>&nbsp;We'we'nI nin, Cw nInI, nkitshInik shi Tasusuk, kcI otanuk, shi Sinishie'uk e'kiwuk, nIshcI nkit shIkishuk, shotI kcI-otanuk, e'tIste'pIt Ke'me'niIn, ipi nkiknomako, omIno tpakwnuke'onuwa, kikosnanuk, ipi nkipmitwa Kshe'mIne'to ke'cwa kinwa e'totme'k nkom e'kishkiwuk.</p> 
<p><A NAME="an_22:4">22:4</A>&nbsp;Nkimiashtotwak, ipi nkinsak otI kashu te'pwe'ie'ntukuk, nkitkopInak, ipi nkipitike'nak kpakotiwkumkok nInwuk, ipi kwe'k.</p> 
<p><A NAME="an_22:5">22:5</A>&nbsp;Ipi ke'iapI ke'cme'matmot, nkuke'nmuk, ipi caye'k, kakitocIk, kinakanse'cIk, winwa ke'iapI, nkiminkok, ni msInukInIn e'wimacitwukwa ki nikane' iuk, ipi nkishia ipI Te'me'ske'suk e'wipie'nkwa, shi te'kopsocuk, Cinose'ne'muk e'wipsItie'kaswat.</p> 
<p><A NAME="an_22:6">22:6</A>&nbsp;OtIcI kanomkuk, me'kwa e'ie' ipI shiaian, ipi pe'shoc kanImItnIsian shi Te'me'skusuk, e'na&#8216;wkwe'k, kie'nup kikcIwase'ia ociiukwan shpumuk nkiwa wase'shkmakon kiwtayiukwan.</p> 
<p><A NAME="an_22:7">22:7</A>&nbsp;Ipi nkipmukocIn shi ne'kwukik; ipi nkinotan notakwsuwun, otIki kitomkIt, San, San, We'kwnicI we'cmiashtotwun?</p> 
<p><A NAME="an_22:8">22:8</A>&nbsp;OtI cI nkishInkwe'twa, We'nicI kin, Te'pe'nke'n? otI cI nkinuk, ninsI Cisus Ne'se'ni nInI, kin me'ashtotwin.</p> 
<p><A NAME="an_22:9">22:9</A>&nbsp;KicI kapmowice'okuk, we'we'nI okiw aptanawa e'wase'anuk, ipi kise'ksik, nIshcI cokinotwasiwawan nikaki noshcIn.</p> 
<p><A NAME="an_22:10">22:10</A>&nbsp;OtI cI nkikIt, We'kwnicI ke'totman Te'pe'nke'n, icI o Te'pe'nke't otI nkinuk Psukwin ipi shian Te'me'skusuk, shiw kwshI kuwitmako, cake'ko e'ne'nmukon waoshIton.</p> 
<p><A NAME="an_22:11">22:11</A>&nbsp;Pic cI kapwan apian e'pic iasikwe' sian i e'wase'iak, nkipmIskInkInkok, ki kapmowice'ocuk, nkipie'shia Te'me'skusuk.</p> 
<p><A NAME="an_22:12">22:12</A>&nbsp;Nkot E'ne'naye's, kwiuk nInI, shi tpakwnuk e'wunuk, caye'k ni CwiIn kamnotshumkot shi katancIn;</p> 
<p><A NAME="an_22:13">22:13</A>&nbsp;Nkipie' naskak, kinipwawak, ipi otI nkinuk, Nikane' San, n&#8216;I ntuwapIn icI pic i tpukIn, nkiwapma.</p> 
<p><A NAME="an_22:14">22:14</A>&nbsp;OtI cI nkinuk, O Kshe'mIne'tomwan ki kosnanuk, kiwe'napmuk e'wike'n tumIn iw tIne'ntumwun, ipi e'wi wapmIt o Nkot Kwiuk; ipi e'winotmIn iw kikitowun shiw tonik.</p> 
<p><A NAME="an_22:15">22:15</A>&nbsp;Kin ke'ocI kuke'ntumwat caye'knInwuk, caye'k, i kawaptumIn, ipi kanotmIn.</p> 
<p><A NAME="an_22:16">22:16</A>&nbsp;We'kwnicI nkom e'pwiton? Psukwin ipi kcItapie'nkason, e'wiksIiapawe'k kmiashsuwe'psiwnIn, nume'ki to&#8216;w Kshe'mIne'to shi tInoswunuk.</p> 
<p><A NAME="an_22:17">22:17</A>&nbsp;OtI cI kanomkuk, minI shi kapiaian Cinose'ne'muk e'ie' numaian shi nume'okumkok nkiapwa;</p> 
<p><A NAME="an_22:18">22:18</A>&nbsp;Ipi nkiwapma, otI nkinuk, Ke'npIsIn, ipi kie'nup sak-In shi Cinose'ne'muk, osamco, okIte'pwe'tsinawa, kukie'kwe'wun, e'shmiIn.</p> 
<p><A NAME="an_22:19">22:19</A>&nbsp;OtIcI nkikIt, Te'pe'nke'n, nkw ke'nmukok, e'kikpakwokwa, ipi e'ki psItie'kwa shi e'tsuk nume'okum kwe'n ki kate'pwe'ie'nmukwiIn.</p> 
<p><A NAME="an_22:20">22:20</A>&nbsp;Pic cI omuskwim kupmitakaiIm StipIn, kasikwe'pnukate'nuk, ninke'iapI shi nkinipow; ipi e'te'pwe'tman, iw o nupwun; ipi nkiknInmowak paskumwacIn kikansacuk.</p> 
<p><A NAME="an_22:21">22:21</A>&nbsp;OcI cI nkinuk, Nmumacin; knokanIn; pnoc, shi e'ce'iuwat ki Me'ikIscIk.</p> 
<p><A NAME="an_22:22">22:22</A>&nbsp;OkipsItwawancI, nashcI otI kakItnIt. kiwishkwe'we'ksik, ipi otI kikItwuk, Macinuk, otI e'shwe'psIt nInI, shotI kik; cosupite'ntakwsIsi e'wi pmatsIt.</p> 
<p><A NAME="an_22:23">22:23</A>&nbsp;E'ie' wishkwe'we'ksuwat ipi e'kiskonie' wat, ipi ne'kwukI shpumuk e'ie' puk itowat; </p> 
<p><A NAME="an_22:24">22:24</A>&nbsp;KcI kapte'n kishuwe' e'wipitikIckas nIt shi wakakInuk, ipi kishuwe' e'wipsItie'kasnIt, e'wiocIke'nmawat we'c i shumkot ni nIshInape'n.</p> 
<p><A NAME="an_22:25">22:25</A>&nbsp;Me'kwacI, e'ie' tkopnawat ni mishakIn tkopcIkInIn Pan; okinan, niw okuman cikiwukwan kanipwunIt inI ktIne'ntakwsum shi tpakwnuke'wunuk e'wipsItie'we'k, Nome'n, nInI e'pwamshI tpakwnIt.</p> 
<p><A NAME="an_22:26">22:26</A>&nbsp;Pic cI kanotwat o okuma kishie'wak ipi okiwitmowan ni kcI kapte'nIn otI okinan, ikwamsuk otI e'totme'k osam Nome'n nInI otI.</p> 
<p><A NAME="an_22:27">22:27</A>&nbsp;IcI kcI kapte'n kipie' ipi otI, okinan, WitmoshIn kinI Nome'nInI? OtI cI kikito e'&#8216;.</p> 
<p><A NAME="an_22:28">22:28</A>&nbsp;IcI o kcI kapte'n, okinkwe'twan, mce'sh shonia nkimikwe'-e'ki-kikishpIne'toian te'pe'ntuswun; Pan cI otI ki kIto ninkinik, e'tupe'ntusian.</p> 
<p><A NAME="an_22:29">22:29</A>&nbsp;Kie'nupcI okinknawan, kiw wak e'nmapninuk, ipi ke' o kcI kapte'n kise'kse', kake'nmat, win Nome'n nInwunIt, osam win okitkopnan.</p> 
<p><A NAME="an_22:30">22:30</A>&nbsp;IcI wiapnIwuk, e'wike'ntuk i e'nomkItnuk, e'mcItshumkot ni CwiIn, okiiapwan shi nIcinuk, ipi okinan ni ke'cmatmoncIn, ipi caye'k okikitonawan e'wipianIt, ipi okipie'niswunan, ni panIn, ipi okicipitupan e'nasmup wat.</p> 
<p><A NAME="an_23:1">23:1</A>&nbsp;IcI Pan kane'napmat, kikito nInwun, otI kikIto, NInituk, ipi nikane'ituk, e'kopie'pmatse'ian, pie'mnone'ntum, e'nasm upIt Kshe'mIne'to, nash otI e'kishkiwuk.</p> 
<p><A NAME="an_23:2">23:2</A>&nbsp;IcI o kcI me'matmot E'ne'naye's, okinan, nI kanipwunIt shi cikiiukwan, e'wiwe' pokwanIt shiw otoninuk.</p> 
<p><A NAME="an_23:3">23:3</A>&nbsp;PancI otI, okinan, Kshe'mIne'to kuwe'potak, kin, wapshkukasiIn, shinI we'c cipitupiIn, e'wi tpakwnin, shi tpakwnuke'wunuk ipi e'towe'n e'wi we'potakoian shi tpakwnuke'wunuk? e'shupwacIcke'k?</p> 
<p><A NAME="an_23:4">23:4</A>&nbsp;KicI kanipwucuk cikiiukwan, otI kikItwuk, kumiashknonanI Kshe'mIne'to, ke'cmatmukwocIn?</p> 
<p><A NAME="an_23:5">23:5</A>&nbsp;IcI Pan, otI kikIto, Conkuke'nmasi nikane'ituk win e'kcIme'matmot; osam otI nIpie'kate', Ke'ko, mcItshumakIn otokumamwan ki ktInIshInape'muk.</p> 
<p><A NAME="an_23:6">23:6</A>&nbsp;Pic cI Pan, kake'nmat ni anIt e' Se'cwsiwunIt ipi ni anIt e' Pe'ne'siwunIt, kikItwak shi e'kikitokiwnInuk, NInituk ipi nikane'ituk, NinsI Pe'ne'si, ipi Pe'ne'si ntokwIsmuk; pkose'ncIke'n, shi ipi minI psukwiwun kanpok, ie'i we'cntom koian, e'wishpakwnukoian.</p> 
<p><A NAME="an_23:7">23:7</A>&nbsp;Pic cI i kakItot, kipie'mkIt kikatwun ki Pe'ne'siuk, ipi Se'cwsiuk, ipi ki mas ce'ticIk, kipapkItik.</p> 
<p><A NAME="an_23:8">23:8</A>&nbsp;Osam ki Se'cwsiuk, kItwuk, Coin minI ke'ko psukwiwun kanpok, coi ki mshInwe'k, tanake', cipam, kicI ie'k Pe'nisiuk, te'pwe'tanawa ne'ne'ish.</p> 
<p><A NAME="an_23:9">23:9</A>&nbsp;IcI kikcI notakwsik, ipi ni we'npie'mowacuk ni Pe'nisiIn kipsukwik, ipi kikikatwat, otI kikItwuk, coke'ko nmukumoasimIn miashowe'psuwun, otI nInI, kishpInie'k mIne'to, tanake', mshInwe', kaknonkokwe'n, cokumikanasimIn Kshe'mIne'to; </p> 
<p><A NAME="an_23:10">23:10</A>&nbsp;IcI kapiamkuk, kcI kikatwun kcIkapte'n, e'kwsat ni PanIn, e'wipikupcIkasnIt; okinan ni shumaknIshIn, e'winisasinIt, ipi kitwe' e'wi otapna nIt, ipi e'wipie'nanIt shi wakakInuk.</p> 
<p><A NAME="an_23:11">23:11</A>&nbsp;WiapukcIs e'pkoniak, Kshe'mIne'to, okiwic kapwutwan, otI cI okinan, MInowankosIn Pan, osam nin kimnwacum, shi Cinose'ne'muk, iwke' ke'shu mnwacmin ke'iapI shi Nom.</p> 
<p><A NAME="an_23:12">23:12</A>&nbsp;Pic cI kakishkiw nInuk anIt ki Cwiuk kimsomaotoshnok; otI kikItwuk, &#8216;pnats iwnuk, nkIshiamIn, kishpIn pwansukIt Pan, e'pwamshu wisne'ak tanake', e'pwanshu mnukwe'iak.</p> 
<p><A NAME="an_23:13">23:13</A>&nbsp;WusimI cI nie'waptuk kitshik, otI kashuwitokwtatwat.</p> 
<p><A NAME="an_23:14">23:14</A>&nbsp;IcI okipie'naskawawan nkcI me'matmoncIn, ipi nakanse'cIk, kikItwuk, otI nkikItmIn, pnatsiwnunuk nkIshiamIn, kishpIn pwansukIt Pan, e'pwamshu wisne'iak,</p> 
<p><A NAME="an_23:15">23:15</A>&nbsp;IcI ie'i kin ipi i kikitowun, nokashwe'n e'wiwitmowIt kcI kapton, e'wipie'nawat wapuk, ke'cwa ke'ko e'wi ocInatowut, wusimI kwiuk e'wi iactukwia&#8216;w; icI ninan pe'shoc e'pwamshu piaiak, nkukishkumkIsmIn e'winsukIt.</p> 
<p><A NAME="an_23:16">23:16</A>&nbsp;Pi cI Pan, omIse'iIn okwIsnInIn, kanotwat e'wikuwapmanIt, kishie'wak, ipi kipitike' shi wakakInuk, icI e'kiwitmowat ni PanIn.</p> 
<p><A NAME="an_23:17">23:17</A>&nbsp;IcI Pan e'kintomat, nkot ni okuman ipi otI okinan, sha&#8216;onuk otI oshkInowe' e'ciwnIt ni kcI kapte'nIn; osam ke'ko wiwitmowan.</p> 
<p><A NAME="an_23:18">23:18</A>&nbsp;IcI e'kiwtapnat. ipi e'ki sha&#8216;onat, e'ciiInIt kcI kapte'nIn, ipi otI okinan, Pan ke'pa kwukasot, nkintomuk, ipi nkiwishte'pmuk e'wi pie'tonan otI oshkInwe', winke'ko kwishukunonuk.</p> 
<p><A NAME="an_23:19">23:19</A>&nbsp;IcI o kcI kapte'n okiskInke'nan, ipi cIciukwan kishie'kimoc, icI e'kinatawat We'kwnicI otI wawitmoiIn?</p> 
<p><A NAME="an_23:20">23:20</A>&nbsp;OtI cI kikIto, kisI Cwiuk, kikItwuk, e'winatakwiIn e'wipie'nIt Pan, wapuk, shi watshu kikitok, ke'cwa e'wi natawawat wusimI kwie'k ke'ko.</p> 
<p><A NAME="an_23:21">23:21</A>&nbsp;NIshkI ke'ko pamtawakIn, wusimI nie' waptuk tshik ki nInwuk e'kwapmacuk kIkakIcuk, pnatsowunuk nkishiamIn, kishpIn, pwansukIt conkuwisnIsimIn coke' nkumnukwe'simIn, ipi nkom otupwitonawa, e'wi wawitmotwa.</p> 
<p><A NAME="an_23:22">23:22</A>&nbsp;IcI o kcI Kapte'n okipkItnan, niw shkInwe'n e'wimacinIt; ipi okiikwaman ke'ko wIiI nInI witmowakIn, otI kapie'witmoiIn.</p> 
<p><A NAME="an_23:23">23:23</A>&nbsp;IcI e'kintomat nish kapte'nIn otIcI okinan oshInwiuk nishwak shumaknIshuk, e'wishiawat Sisine'uk, ipi nouksomtInI pe'momkocIk, ipi nishwak, shumakinIn me'mackonkuk, nsotpukIn kish iaptu tpukuk.</p> 
<p><A NAME="an_23:24">23:24</A>&nbsp;Ipi minuk ne'ktoshkshayIn, Pan, e'winumomkot, ipi mnopie'nuk e'ciiIt Piniks, NakansIncIn.</p> 
<p><A NAME="an_23:25">23:25</A>&nbsp;IcI e'kiwnIpie'uk msInukIn, otI cI kanIpie'uk;</p> 
<p><A NAME="an_23:26">23:26</A>&nbsp;Knatius Naysie's, okImonan, o ke'c, mIno NakansIt Piniks; otIne'nman mInowankoswan;</p> 
<p><A NAME="an_23:27">23:27</A>&nbsp;OtI nInI okiwtapnukon ni CwiIn, ipi otakinsukon, shumakInIshuk cI nkipie'wice'wak, icI nkike'skona mIn, kanotake'ian win Nome'n nIniwut.</p> 
<p><A NAME="an_23:28">23:28</A>&nbsp;OsamcI e'wike'ntuman, i kaocI mcItshumawat, nkisha&#8216;onashi e'tI kikitowat.</p> 
<p><A NAME="an_23:29">23:29</A>&nbsp;NIshcI nkimkan okimiashtshamawan, shiw tpakwnuke'onawak, cocowi ke'ko otInasiwan, taocI pite'ntakwtunuk onupwun, tanake' waocI kpakot.</p> 
<p><A NAME="an_23:30">23:30</A>&nbsp;Pic cI kawitmakoian ki Cwiuk, kashu kawapmawat ni nInwun, nkinokashwe' kie'nup, e'ciin, ipi nkiwitmoIsk ni kamiasht shumkocIn ipi e'wikItwat we'kwe'ntuk i we'cmiane'n mawage'n e'nasmupie'n. We'we'nI ktInkwunmIn.</p> 
<p><A NAME="an_23:31">23:31</A>&nbsp;IcI ki shumakInIshuk kishowe'psik kashumtwa e'kimacinawan PanIn, ipi oki pie'nawan, kapkonianuk shi E'ntipe'tnIsuk,</p> 
<p><A NAME="an_23:32">23:32</A>&nbsp;IcI kawapnInuk okinkInawan ni ne'nomkoncIn e'wiwice'wanIt icI, e'kikiwe'wat shi wakakInuk.</p> 
<p><A NAME="an_23:33">23:33</A>&nbsp;Winwa kapiawat shi Sisinie'uk ipi kami nawat msInukIn, ni NakansIncIn, okipie'nawan ke'iapI ni PanIn, e'nasmupnIt.</p> 
<p><A NAME="an_23:34">23:34</A>&nbsp;Pic cI o NakansIt, kawaptuk i msInukIn okinatawan, e'tnukie'nIt, pic kake'nmat, e' Sinishie' nInwunIt;</p> 
<p><A NAME="an_23:35">23:35</A>&nbsp;KupsIton okinan, pic piawat ke'winwa ki me'iashtshumkoinuk, icI kishowe' e'wikuwapcIkasnIt shi E'nut otpakwnuke'okumkomuk.</p> 
<p><A NAME="an_24:1">24:1</A>&nbsp;Kakish nianokwnuktInuk, E'ne'naye's, ke'cme'matmot okiwice'wan ni nakansIncIn, ipi nkot, kakikitot. TitunIs kishInkaso, kamcIcshumat PanIn e'nasmupnIt, ni NakansIncIn.</p> 
<p><A NAME="an_24:2">24:2</A>&nbsp;Pic cI kantomIt TitunIs, o kiwe'p mcIcshuman otI okinan, osam, kin, we'ckcI tokumie'iak, ipi, kIcmnototwak kote' nIshInape'k, e'mno kowapmItwa;</p> 
<p><A NAME="an_24:3">24:3</A>&nbsp;Nto tapnamIn pIne', ipi caye'k, nkoci ke'cmnoshuwe'psin Piniks, cak nmI noshIte'&#8216;e'&#8216;onInanIn.</p> 
<p><A NAME="an_24:4">24:4</A>&nbsp;Cowike' otI wusimI kInwe'sh e'wiknonan, kumumatmIn, e'wipsItwe'iak shi kmnoshuwe'psiwnuk o natso nkikitonInanIn.</p> 
<p><A NAME="an_24:5">24:5</A>&nbsp;Osam otI ukimkawamIn, pe'pamkoshkaswe't, nInI, ipi okimacan caye'k ni CwiIn, caye'k shotIkik, e'wi mkoshkacikwtat nIt, ipi pe'mnikansIt, shi Ne'se'ni nInwun.</p> 
<p><A NAME="an_24:6">24:6</A>&nbsp;Win ke'iapI kawinakwtot, i nume'okumuk nkiwtapnamIn, ipi ntaki tpakwnamIn shi ntpakwnuke'onunanuk;</p> 
<p><A NAME="an_24:7">24:7</A>&nbsp;NIshcI kcI kapte'n Naysius kipie'wak ipi nkimne'ukonan, shi nIcinanuk.</p> 
<p><A NAME="an_24:8">24:8</A>&nbsp;E'kikatonan, ni kamcIcshumkocIn e'wi pie' naskakwiIn, kin e'winInatowut ipi e'wi ke'ntumIn cak otI ke'ko we'cmcIc shumkIt.</p> 
<p><A NAME="an_24:9">24:9</A>&nbsp;Ipi ki Cwiuk ke'iapI kite'pwe'tatwuk otI kikIt-wuk otI we'we'nI e'nomkuk.</p> 
<p><A NAME="an_24:10">24:10</A>&nbsp;Pic cI kcI NakansIt kaianInkowat ni PanIn, e'wikikitonIt, o kinkwe'twan osam kuke'ntan, me'kwe'tsopon, kin ktupakwnak, kotI nIshInape'k, ie'i wusimI we'cmnwe'ntuman e'wi kikitotatsoian.</p> 
<p><A NAME="an_24:11">24:11</A>&nbsp;Osam otI ke'ocI nsItmIn mtatsoshItInish tsokwunukIt kakoshiaian shi Cinose'ne'muk, e'ki wunumaian.</p> 
<p><A NAME="an_24:12">24:12</A>&nbsp;Coke' nkimkakwsik shi nume'okumkok, e'wi e'iaiakwne'twuk wIiI nInI; coke' nkimacasik ki nIshInape'k, coke' shi nume'okumkok coke' shi kcI otanuk.</p> 
<p><A NAME="an_24:13">24:13</A>&nbsp;Coke' wIiI otamkawasiwawan e'wite'pwe'ta kwuat, i e'wi kItnIt, i kashuwe'pse'ian.</p> 
<p><A NAME="an_24:14">24:14</A>&nbsp;OtIcI, ie'k niactan winwa e'tmowat,ie'i mcItotmowun, iwsI e'shnume'kitowuk Okshe'mInitomwan, kinosuk, e'te'pwe'ie'ntuman cake'ko e'shunIpie' kate'k shi tpakwnuke'wunuk ipi ki Nakan acimocuk.</p> 
<p><A NAME="an_24:15">24:15</A>&nbsp;Nte'pwe'ie'nma Kshe'mIne'to, winwake' ke'iapI ote'pwe'ie'nmawan, e'wipsukwinIt kanponIt, ne'ne'ish ni ne'pwakancIn, ipi ke'kie'patsIncIm; </p> 
<p><A NAME="an_24:16">24:16</A>&nbsp;Iw otI pIne' e'shkwcIpmatse'ian, e'wipwamIcitotwuk, Kshe'mIne'to, e'nasmupIt, ipi nInwuk e'nasmupwat.</p> 
<p><A NAME="an_24:17">24:17</A>&nbsp;KakishcI mce'shtsoponkuk, nkipia e'wipie'twukwa, mnototatwun, ipi mikwe'wu nIn, ki, nicie'ishIshmoiuk.</p> 
<p><A NAME="an_24:18">24:18</A>&nbsp;Iw pic anIt Cwiuk nkimkat kaocI piacuk E'shie'uk&#8216; nkimkakok e'pinakwse'ian, shi nume'okumkok; coke' nkiwice'wasik, maoce'ticIk, coke' nkiopwe'asik.</p> 
<p><A NAME="an_24:19">24:19</A>&nbsp;Winwake' shotI takiik, e'nasmupiIn, ipi awikItwat, kishpIn ke'kone'n mawapIt.</p> 
<p><A NAME="an_24:20">24:20</A>&nbsp;Tanake' shotI e'icIk kuktwuk, kishpIn ke'ko mkumwowat nmIctotmowun e'ie' nipwoian e'nasmupwat okikito onuwak.</p> 
<p><A NAME="an_24:21">24:21</A>&nbsp;Iwie'k, mtIno nkot kikitowun, kakItian me'kwa e'wickapwutwukwa, E'kitshItuman i psukwiwun i kanpok, iw we'c tpakwnin otI e'kishkiwuk.</p> 
<p><A NAME="an_24:22">24:22</A>&nbsp;IcI kik Piniks kanotuk notI ke'ko, ipi wusimI e'nsItup e'nomkItnuk e'wipwikot, otI cI okinan, pama piat kcI kapte'n Naysius nkuke'ntan, wusimI e'nomkuk.</p> 
<p><A NAME="an_24:23">24:23</A>&nbsp;Okikatonan nkot Kapte'nIn e'wikuwapmanIt ni PanIn, e'ne'ntumnIt e'wishuwe'psunIt, ipi e'wipwaknaomowanIt ni e'nwe'manIt e'wipmitakot tanake', e'wipitkakot.</p> 
<p><A NAME="an_24:24">24:24</A>&nbsp;Ipi kakish onatso kwnukItInuk Piniks, okipie'wice'wan wiwun TnwsIne'In Cwkwe'; okintoman ni PanIn, ipi okipsItwan e'kim nwactumnIt, i te'pwe'ie'ntumwun shi KnaystIn.</p> 
<p><A NAME="an_24:25">24:25</A>&nbsp;Me'kwacI e'ie' knomowat i mnoshuwe'psiwun, kwiuk, pmatsowun, ipi tpakwnuke' kishuk piamkItnuk, Piniks kinukshke', ipi okinkwe'twan, otI okinan, Winmacin, nkom pama minI, we'npInuk, kIntomIn.</p> 
<p><A NAME="an_24:26">24:26</A>&nbsp;Kine'ntum ke'iapI shonia, e'wiminkot, ni PanIn, e'wiwcIpkItInat, iwcI ie'i kaocI ntomat nanakIc, e'wikInonat.</p> 
<p><A NAME="an_24:27">24:27</A>&nbsp;NIshcI kakish nishponkItnuk Posius Pe'stus okinapshkawan, PiniksIn, icI Pniks e'wi mnwe'ntumnIt, ni CwiIn, okinkInan ni PanIn, e'kupkasnIt.</p> 
<p><A NAME="an_25:1">25:1</A>&nbsp;Pic cI Pe'stus kapiat shi e'kiwuk; kansokwnuktInuk, kiwcI maci shi Sisine'uk e'kishiat Cinose'ne'muk.</p> 
<p><A NAME="an_25:2">25:2</A>&nbsp;IcI o ke'cmatmot, ipi otokmamwan ki Cwiuk, okiwitmowawan, e'kimia nacimawan ni PanIn ipi okima tmawan;</p> 
<p><A NAME="an_25:3">25:3</A>&nbsp;OkintawancI e'winokanat shi Cinose'ne'muk; e'kuwapmawat shi wapmIshianIt, e'winsawat.</p> 
<p><A NAME="an_25:4">25:4</A>&nbsp;NIshcI Pe'stus okinkwe'twan, otI okinan, Pan shi e'wikuwapcIkasnIt, Sisine'uk ipi win tpInwe' kie'nup ipI e'wishiat.</p> 
<p><A NAME="an_25:5">25:5</A>&nbsp;OtI cI kikIto nocima ki ke'kshkItocuk e'wishiawat, nkuwice'okok, ipi mIcIcshume'k otI nInI; kishpIn ke'ko shumiashuwe'psIt.</p> 
<p><A NAME="an_25:6">25:6</A>&nbsp;IcI kakishiIt shi wusimI mtatsokwun kishie'wak, shi Sisinie'uk, icI wiapuk kacipitupIt shi tpakwnuke' cipitupwunuk kishuwe' PanIn e'wipie'ckasnIt.</p> 
<p><A NAME="an_25:7">25:7</A>&nbsp;PcI kapiat ki Cwiuk kaocI piacuk shi Cinose'ne'muk, kinipwik kiwtayiukwan mce'shcI ke'ko kamcI kItwuk e'wipatamawat ni PanIn cocu okikshkupatama siwan;</p> 
<p><A NAME="an_25:8">25:8</A>&nbsp;Kinkwe'tmatso, otI kikIto, Cowika, me'iashto tmoasik, ki Cwiuk, otupakwnuke'onuwa coke' wi kashi, nume'okumkok, coke' wika me'iashtotwasi Sise'.</p> 
<p><A NAME="an_25:9">25:9</A>&nbsp;NIshcI Pe'stus, e'wimnwe'ntumnIt, ni CwiIn okinkwe'twan, PanIn ipi otI okinan, kIshianI, shi Cinose'ne'muk, ipi shi e'witpakwnukon, notI ke'ko e'nasmupian?</p> 
<p><A NAME="an_25:10">25:10</A>&nbsp;Pan cI otI ikinan, Nipo&#8217;w, shotI Sise' otupakwnuke' ocipitupwunuk shotI tatshI tpakwnukoian,, kicI Cwiuk, coke'ko nkishI, miashtotwasik kin we'we'nI anwI kuke'ntan.</p> 
<p><A NAME="an_25:11">25:11</A>&nbsp;KishpIn kamIcitotmoanIn, tanake' ke'ko katotmoanIn pite'ntakwuk npowIn, coin nshakwe'nimosi e'winpoian, KishpIn cI ke'ko otI pwanomkuk, we'c patamkoian, cowIiI nInI ntapkItinuk kwsi Sise' nkItIpakwnuk.</p> 
<p><A NAME="an_25:12">25:12</A>&nbsp;Pic cI Pe'stus, kakishknonat shi kikitonuk, okinkwe'twan, ipi otI okinan, KnItwe'nt anI Sise' e'witpakwnukwiIn&#8217; kishiasI Sise'.</p> 
<p><A NAME="an_25:13">25:13</A>&nbsp;IcI kakish onat sokwnuktInuk, kcI okuma, E'kIpe', ipi Pe'nIs, kipie'shie'k Sisine'uk, e'winumkawawat Pe'ste'sIn.</p> 
<p><A NAME="an_25:14">25:14</A>&nbsp;Shi cI kakishiuwat mce'shkon, Pe'ste's okiwitmoan ni kcI okuman, PanIn e'shwe'psInIt, otI nI okinan, ShotI nkot nInI Piniks okinkInan okik pakwan.</p> 
<p><A NAME="an_25:15">25:15</A>&nbsp;E'kiianshi Cinose'ne'muk ki kcI-me'matmocuk, ipi onikansimwan, ki Cwiuk, okimcIcshumawan ipi nkinatakok, ipi i tpakwnuke'wun e'wipatakonIt.</p> 
<p><A NAME="an_25:16">25:16</A>&nbsp;OtI cI nkinak, Cosuwi otI e'witotmowat ki Nome'n nInwuk, e'wipkIte'nma wat, wIiI nInwun e'winponIt, e'pwamshu win o me'cIcshnmIt, ni patamkocIn, e'witshItmoat, ipi e'wipkItnukasot e'wikikitotmatsot, i we'c mcIcshumIt.</p> 
<p><A NAME="an_25:17">25:17</A>&nbsp;IwsIie'i, shotI kapiawat, e'swapwitoian e'wiwapuk, nkicipitup shi tpakwnuke' cipitupwunuk, ipi nkinokashwe' o nInI e'wipie'nIt.</p> 
<p><A NAME="an_25:18">25:18</A>&nbsp;KapatamacIk kapsukwiwat coke'ko okishu patamasiwan, e'ne'nmukwapIn.</p> 
<p><A NAME="an_25:19">25:19</A>&nbsp;NIshcI kaocI miane'nmawat, mtIno winwa okukie'patsiwnuwa ipi nkot okitshumawan CisusIn, kanpopIt, win Pan we'we'nI kakitot; e'pmatsInIt.</p> 
<p><A NAME="an_25:20">25:20</A>&nbsp;Osam cI nkikwinwune'ntanIn notI natatwunIn, Nkinat tawa, tanak e'wi shiat, shi Cinose'ne'muk, ipi shi e'wi tshIt pakwnIt.</p> 
<p><A NAME="an_25:21">25:21</A>&nbsp;Pic cI Pan kakItot, AkustusIn, e'witpa kwnukot; nkishuwe' e'wi kuwapcIkasot nash e'wi sho&#8217;wcIkasot e'ciIt Sise'.</p> 
<p><A NAME="an_25:22">25:22</A>&nbsp;IcI E'knIpe' otI okinan ni Pe'ste'sIn Ninsuke' ke'iapI, ntapsItwa otI nInI. OtI cI okinan, WapuksI kupsItwa.</p> 
<p><A NAME="an_25:23">25:23</A>&nbsp;IcI kawapinInuk, pic E'knIpe' ipi Pe'nIs, kapiawat wickcImishatsonuwa, ipi kakish pitike'we't watshu psItake'wat okiwice'okowan ni kcI kapte'nIn, ipi nakanse'cIk nInwun shi kcI otanuk, Pe'ste'scI kashawe't, Pan kipie'ckaso.</p> 
<p><A NAME="an_25:24">25:24</A>&nbsp;IcI Pe'stus otI kikito, kcI okuma E'knIpe', ipi caye'k nInituk, shotI e'ie'k kuwapmawa; otI nInI caye'k ki maoce'ticuk Cwiuk, kaocI mkoshkacawat ipI Cinose'ne'muk, ipi ke'iapI shotI e'kItwat, cowunsInon wusimI e'wipmatsIt.</p> 
<p><A NAME="an_25:25">25:25</A>&nbsp;NIshcI pic ke'ko kapwamkumwuk, e'pite'ntakwuk npowun, ipi win onItwe'nman e'witpakwnukot ni AkustusIn, nkine'ntan, ipI e'wishaocIkasot.</p> 
<p><A NAME="an_25:26">25:26</A>&nbsp;Win coke'ko, e'pwe'mkItnuk, nmukmoasi taocI onupie'omouk, Te'pe'nmIt iwce' ie'i we'cpie'nuk, e'nasmupie'k ipi we'we'nI e'nasmupiIn kin okcI okuma E'knIpe' ipi kish tpakwnukasot; ke'ko ntaotnIn e'wiw onIpie'ke'ian.</p> 
<p><A NAME="an_25:27">25:27</A>&nbsp;CowunsInon ntIne'ntum, e'winitawe'k ke'pakwukasot, ipi e'pawitmatuk we'cmcItshumIt,</p> 
<p><A NAME="an_26:1">26:1</A>&nbsp;IcI E'knIpe' otI okinan, ni PanIn kpuki tIwkas e'wikikitotatson, icI Pan, e'ki shipnuke'not ipi e'kinkwe'tmatsot.</p> 
<p><A NAME="an_26:2">26:2</A>&nbsp;We'we'nI nte'ne'ntan nia&#8216;w kcI okuma E'knIpe', osam e'wi kikitotmatsoian otI e'kishkiwuk, e'nasmupiIn, e'witshItman cake'ko we'c mcItshumwat ki Cwiuk.</p> 
<p><A NAME="an_26:3">26:3</A>&nbsp;We'we'nI kin osam e'ke'nme'nan, kin e'ke'ntumIn caye'k, otIshcIke'onawa ipi nInatatwunwan, Winwaki Cwiuk, owsIie'i, kumumatmIn, we'we'nI e'wipsItwin.</p> 
<p><A NAME="an_26:4">26:4</A>&nbsp;Caye'k ki Cwiuk, nkuke'nmukok, e'shpmatse'ian, e'kopnoce'iuwe'ian, e'kiwitike'mkwa nic ie'ishIsmoiuk shi Cinose'ne'muk.</p> 
<p><A NAME="an_26:5">26:5</A>&nbsp;Kake'nmIcuk oshkIca, kishpIn witmaka wat, iw kakish we'we'nI, kwiuk e'tomuk shi ntInume'onunanuk, nkishu pmatIs Pe'nIsiuk.</p> 
<p><A NAME="an_26:6">26:6</A>&nbsp;IcI nkom nipo&#8216;w, ipi we'ctpakwnukasian osam e'te'pwe'ie'ntuman kawawitmoat Kshe'mIne'to KosnanIn.</p> 
<p><A NAME="an_26:7">26:7</A>&nbsp;Kinan mtatso shItInish, e'shumcuk, pIne' pmitwawan Kshe'mIne'ton, kakpe'kishIk ipi kakpe'tpuk, ne'ntumwuk e'wipiawat; osamce' i te'pwe'ie'ntumwun kcI okuma E'knIpe' i we'cpatamwat ki Cwiuk.</p> 
<p><A NAME="an_26:8">26:8</A>&nbsp;TacI shIna we'tshIte'an e'wipwakshkItot, Kshe'mIne'to, e'wipsukwitnat kanponcIn.</p> 
<p><A NAME="an_26:9">26:9</A>&nbsp;We'we'nI, nkine'ntus, e'witotman ke'komce'sh e'wimcItotmowuk otInoswun Cisus Ne'se'ni nInI.</p> 
<p><A NAME="an_26:10">26:10</A>&nbsp;Iw katotman ke'iapI shi Cinose'ne'muk ipi mce'sh te'pwe'ie'ntukuk nkikpakwak shi kpakotiwkumkok, kamishwat kshke' e'osuwun ki ke'cme'matmocuk, ipi pic kan sIckaswat, nkimcItshImak;</p> 
<p><A NAME="an_26:11">26:11</A>&nbsp;NkipsItie'wak, nanakIc e'tsuk nume'o kumkok, ipi nkiwishte'pmak e'wipcI&#8216;kikitowat, ipi e'kcInshke'nmukwa, nkikwtukak shi pwake'ntakwkIn kcI otanIn.</p> 
<p><A NAME="an_26:12">26:12</A>&nbsp;IwcI ie'i e'shiaian Te'me'skusuk; nkiiun kshke'e'osuwun ipi msInukInIn, nkiminkok kike'c me'matonocuk.</p> 
<p><A NAME="an_26:13">26:13</A>&nbsp;E'na&#8216;wkwe'kcI O kcI Okuma, e'ie'shiaian nkiwaptan wase'iak, kiwcIpie'mkIt shpumuk, wusimI kishu wase'ia icI o kisIs nkiwawase'shkmak kiwtayiukwan ipi ki kapmIwice'ocuk.</p> 
<p><A NAME="an_26:14">26:14</A>&nbsp;Pic cI caye'k kapmukocnak shi kik, nkinotan notakwsuwun e'knonkoian ipi otI kikitomkIt, shi Ipnwuk e'shumwat, San, San, We'kwnicI we'c mIcItotwin? SInukIt kin e'witkIshkwutwa kakaoshiuk.</p> 
<p><A NAME="an_26:15">26:15</A>&nbsp;IcI otI nkikIt We'nicI kin Te'pe'nke'n? IcI otI kikIto, NinsI Cisus me'iashtotwin.</p> 
<p><A NAME="an_26:16">26:16</A>&nbsp;NIshcI Psukwin, ipi, nipwun, osam otI we'cwapitue'nan otI nia&#8216;w e'wiwshe'nan e'wipmitwin, ipi e'wiwitmake'n notI ke'ko, kawaptImiInIn, ipi notI ke'ko ke'wapte'nan shi niiwuk.</p> 
<p><A NAME="an_26:17">26:17</A>&nbsp;Shi ktocke'skonIn ki nIshInape'k, ipi Me'ikIscIk shiwie'shi, nkom, e'shnokanan.</p> 
<p><A NAME="an_26:18">26:18</A>&nbsp;E'winsakwnumwutwa ni oshkishkowan ipi me'kwe' kiskupkonia, e'wikwe' knItwa shi e'wase'iak, ipi e'wimiwnumwutwa MIcImIne'to O wishkIswun, e'wimintwacI Kshe'mIne'to o wishkIswun, e'wimintwa e'wiwe'pnumwutwan i miashuwe'psiwnun, ipi kuminak, tpInwe'osuwun e'ciiInIt kaocI pinakwsowat e'te'pwe'ie'nmowat.</p> 
<p><A NAME="an_26:19">26:19</A>&nbsp;Kie'nupcI O kcI Okuma E'knIpe', nkite'pwe'tan wawaptuman, kaocIpiamkuk, shpumuk.</p> 
<p><A NAME="an_26:20">26:20</A>&nbsp;Ne'tum nkikikie'kumak kaie'cuk Te'me'skusuk, ipi shi Cinose'ne'&#8216;muk, ipi shi caye'k, Cwtie'uk, ipi pic ki Me'ikIscIk; e'wikisate'ntumwat, ipi e'wi kwe'knoitwawat Kshe'mIne'ton, ipi e'wishI mikce'wiwat e'wiwapitowe' wat, kisate'ntumwunwa.</p> 
<p><A NAME="an_26:21">26:21</A>&nbsp;OtI cI ie'i ki Cwiuk kaocI mshInwat shi nume'okumkok, ipi waocIn shuwapIt,</p> 
<p><A NAME="an_26:22">26:22</A>&nbsp;Kshe'mIne'to cI nkinishokmak, ntIi nash otI e'kishkiwuk, e'witmokwa, ne'ne'nish ke'c pite'ntakwse'cIk, ipi pwapite'ntakwse'cIk, nkikIt coike'ko, mtIno i Mosus, ipi Nakanacimocuk, kakItwat, e' ipiamkItnuk.</p> 
<p><A NAME="an_26:23">26:23</A>&nbsp;I Knayst, e'wikwtukitot, ipi win, ne'tum kie'psukwit, e'npopIt, ipi e'wiwapitaat wase'anuk ni nIshInape'n, ipi ni Me'ikIsnIncIn.</p> 
<p><A NAME="an_26:24">26:24</A>&nbsp;Me'kwacI ie'ie' knotmatsot, Pe'stus, kiwishkowe', ipi otI kikito, Pan, kowawunum, mce'sh ke'ko e'ke'ntumIn, we'conate'n tumIn.</p> 
<p><A NAME="an_26:25">26:25</A>&nbsp;NIshcI otI okinan, cosuwi ntonate'ntusi wusimI ke'cpite'ntakwsin Pe'stus, nIshcI e'kikitoian we'we'nI nkikIt ipi mnone'ntumwun.</p> 
<p><A NAME="an_26:26">26:26</A>&nbsp;Osam kcI okuma win okuke'ntanIn otI ke'ko, win e' nasmupIt ke'iapI we'c we'we'nI kikitoian, osam tIne'n tum, coi notI ke'ko kukItwasi co otI kitotsim e'wikwe'ak.</p> 
<p><A NAME="an_26:27">26:27</A>&nbsp;KcI o kuma E'knIpe' kte'pwe'twaknI ki Nakanacimocuk? Kuke'nmIn, e'te'pwe'ie'ntumIn,</p> 
<p><A NAME="an_26:28">26:28</A>&nbsp;IcI E'knIpe' otI okinan, ni PanIn, kaka kowishte'pum, e'wi KnaystnIniwian.</p> 
<p><A NAME="an_26:29">26:29</A>&nbsp;Pan cI otI kikIto, ape' ntIne'nma Kshe'mIne'to, co i kin mtIno, ke'iapI cpe'k noatuwuwat otI e'kishkiwuk, cowi kaka e'shwe'psoian, kwiuksI e'shwe'pse'ian, mtInoie'k notI tkopcIkInIn.</p> 
<p><A NAME="an_26:30">26:30</A>&nbsp;IwcI pic kakishkikitot kcI okuma kipsukwik, ipi o NakansIt, ipi Pe'nIs, ipi ki kawitpmacuk,</p> 
<p><A NAME="an_26:31">26:31</A>&nbsp;Pic cI nkoci kashIawat ki kInontok, otI kikItwuk, OtI nInI coke'ko, kitotsi taocI pite'ntakwte'nuk, npowun; tanake' we'c tkopsot.</p> 
<p><A NAME="an_26:32">26:32</A>&nbsp;IcI E'knIpe', otI okinan, ni Pe'ste'sIn OtI nInI taki pkItna, kishpIn, pwakItIpIt e'wi tpakwnukot Sase'In.</p> 
<p><A NAME="an_27:1">27:1</A>&nbsp;Pic cI katpowe'wat e'winashiak Ite'niuk okipkItnawan PanIn, ipi anIt pe'kansIncIn kie'pakwukascIk kiminawan nkot Cwnius, kishInkaso, kapte'n Akustus o shumakInIshimIn.</p> 
<p><A NAME="an_27:2">27:2</A>&nbsp;IcI kaposiakshi E'tne'maytium tshI napkwan, nkiwe'pshkamIn, nkine'ntamIn e'winashiak ci kiiukwan e'kokmukiak E'shie'uk nkot E'nIstakus Me'sitoni nInI kiw cupie', Te'sinonIke'uk nkipmI wice'okonan.</p> 
<p><A NAME="an_27:3">27:3</A>&nbsp;IcI wiapuk ukikpamIn, Saytunuk, icI Cwnius we'we'nI okitotwan ni PanIn, ipi okipkIte'nman, e'wi shi anIt, ni wikanIn, e'winwashmonIt,</p> 
<p><A NAME="an_27:4">27:4</A>&nbsp;Pic cI shi kaocI we'pshkaiak, ci kiiukwan Saypnusuk, nkipmInashmIn, Osam kimiananmIt.</p> 
<p><A NAME="an_27:5">27:5</A>&nbsp;Pic cI Katkumashiak shi kcIkumik Sinishiuk ipi Pe'mpinie'uk, nkipiamIn shi Mayniuk, kcI otanuk, Naysiuk.</p> 
<p><A NAME="an_27:6">27:6</A>&nbsp;Shi cI o kapte'n, E'nikse'nte'ne' tshI napkwan okimkan, Itinie'uk e'winasuk icI shi e'kipose'imIt.</p> 
<p><A NAME="an_27:7">27:7</A>&nbsp;Pic cI u&#8216;e'kapmashiak o natsokwun, kawantotamIn Snaytusuk, osam cI e'miananmuk nkinashmIn, ci kiuikwan Knituk e'nasmIte'k, Se'nmoniuk. </p> 
<p><A NAME="an_27:8">27:8</A>&nbsp;E'pwamshI kwe'pmosatmak nkiwtItamIn Mnokpe'onIn; e'shnukate'k, pe'shoc shi kcI otanuk Ne'sie'uk;</p> 
<p><A NAME="an_27:9">27:9</A>&nbsp;Pic cI kInwe'sh kaotumkumkIsuk, ipi pmashwun e'ni e'saniak, osami kikwe'pocItse' e'pwawisuuk, Pan oki ikwaman;</p> 
<p><A NAME="an_27:10">27:10</A>&nbsp;OtI okinan NInituk nIstowe'ntan, otI pmashwun, kInie'sania, ipi mce'sh pnactaswun, coi mtIno i postaswun ipi napkwan, kupumatsiwnInanIn ke'iapI.</p> 
<p><A NAME="an_27:11">27:11</A>&nbsp;Ke'iapI o kapte'n, okite'pwe'twan ni okiman ipi ni Te'pe'ntumnIt i napkwan, wusimI, ni icI kakItnIt ni PanIn.</p> 
<p><A NAME="an_27:12">27:12</A>&nbsp;Osam cI i kpe'wun, cowunsInon shi e'wiponshuk, kaka caye'k kine'ntumwuk shi e'wiwcI maciwat, tanakshkItowat, e'wishiawat Pinusuk, e'wishi ponshawat kpe'wunuk shi Knituk, e'cIte'k we'cpkIshmok.</p> 
<p><A NAME="an_27:13">27:13</A>&nbsp;Pic cI we'csha&#8216;onuuk n&#8216;e'ke'wtanumuk, kine'ntumwuk, e'wtItnumwat, kashu ntIwe'ntumwat kiwe'pshke'k, ipi ci kiiukwan Knituk kinashwuk; </p> 
<p><A NAME="an_27:14">27:14</A>&nbsp;NIshcI co kInwe'sh kikcInotIn e'kikwe'kanmuk Iwnoknaytun e'shnukate'k;</p> 
<p><A NAME="an_27:15">27:15</A>&nbsp;Pic cI i napikwan, we'pasuk, ipi e'pwa nipwimkuk ie'notuk; nkipkItnamIn;</p> 
<p><A NAME="an_27:16">27:16</A>&nbsp;Ci kiiukwan cI kapmie'iak mnIshe'iuk, Knatie', shInkate', nkikcI mikce'wimIn e'wi postoiak i ciman.</p> 
<p><A NAME="an_27:17">27:17</A>&nbsp;Pic cI kapostowat, e'wi nishokmotowat cI namiiukwan okitkopitonawa inapikwan, ipi e'kwutumwat, e'wipe'kwshInwat, pInItaokokik oki nispItonawan pmashwun, ipi nkiwe'pashmIn.</p> 
<p><A NAME="an_27:18">27:18</A>&nbsp;IkI e'kcI we'pokwiak, iw e'miananmuk; icI wiapuk, nkipukiatomIn i napikwan.</p> 
<p><A NAME="an_27:19">27:19</A>&nbsp;Kansokwnukuk, cI nki sakcowe'pnamIn e'iok, shi napikwanuk, tpInwe' nIcinanIn.</p> 
<p><A NAME="an_27:20">27:20</A>&nbsp;Pic cI onatsokwun e'pwanakwsIt kisIs, ke'iapukI nukok, ipi pIne' e'kcI notuk, caye'k nkine'ntamIn, e'wipnatse'ak.</p> 
<p><A NAME="an_27:21">27:21</A>&nbsp;NIshcI kInwe'sh e'pwawisnIwat ki nipwI Pan, me'kwe' nawe'nI, otI cI kikIto NInituk, kitakipsItwumsI, ipi co kitakiwce'we'pshkasim shi Knituk, cocu kitaki pinatsIsimIn, ipi ktaki nkIt&#8216;asimIn</p> 
<p><A NAME="an_27:22">27:22</A>&nbsp;Ipi nkom nkumumatmInum, e'wi mInwankosie'k, cowi wIiI nInI opmatsiwun kupnacasnInI, mtInoie'k i napikwan.</p> 
<p><A NAME="an_27:23">27:23</A>&nbsp;Osam nkom otI e'pkoniak, Kshe'mIne'to omIshIne'we'mIn, e'ciian kinipwI Win te'pe'nmIt, ipi win, pe'mitwuk.</p> 
<p><A NAME="an_27:24">27:24</A>&nbsp;OtI cI kikIto, ke'kokwtackIn Pan, kIsho&#8216;ocIkas, e'nasmupIt Sise', ipi pInI, Kshe'mIne'to kiminuk caye'k ki pe'mwitomcuk;</p> 
<p><A NAME="an_27:25">27:25</A>&nbsp;OtI cI ie'i NInituk mInowankosuk, nte'pwe'twa Kshe'mIne'to, iw ke'nomkuk kashu witmakoian.</p> 
<p><A NAME="an_27:26">27:26</A>&nbsp;NIshcI mInIshe'iuk kupukcIkasmIn.</p> 
<p><A NAME="an_27:27">27:27</A>&nbsp;Pic cI mtatso shItInie'w katsotpukuk; e'ie' onukumuk nInashiak shi E'tniuk, e'iaptI tpukitInuk, ki napikwan nInwuk, kine'ntumwuk, pe'shoc e'pie'tnIswat nkoci e'kiwnunuk.</p> 
<p><A NAME="an_27:28">27:28</A>&nbsp;IcI kikwtukie'ke'k; okimkanawacI nishwaptuktsonuk e'kwitmianuk; nakIcI kapmashwat okikwtukie'anawa minI okimkanawacI mtatso ctInianIn tsonuk e'kwitmianuk.</p> 
<p><A NAME="an_27:29">27:29</A>&nbsp;E'kwtumwacI tane'nashwuk me'kwe' sInik mpik okipukitonawan nie'w Piwapkwe'n, otakanuk ociiukwan, e'pwi towat e'wiwapnInuk;</p> 
<p><A NAME="an_27:30">27:30</A>&nbsp;IcI ki napkwan nInwuk e'pitkumkIswat e'winkItnIshtumwat, i napikwan, katowat i ciman, shi kcIkumik, e'wine'nmItwa e'wipu. kitowat, Piwapkwe'n shi nikan mukanuk,</p> 
<p><A NAME="an_27:31">27:31</A>&nbsp;Pan, cI otI okinan, ni kapte'nIn, ipi ni shumaknIshIn; KishpIn kotI pwaiuwat shi napikwanuk, coki take'skwisim.</p> 
<p><A NAME="an_27:32">27:32</A>&nbsp;IcI ki shumaknIshuk, oki kishkshanawan ni kate'apiIn, shi cimanuk, icI e'kiwe'pote'nuk.</p> 
<p><A NAME="an_27:33">27:33</A>&nbsp;IcI pic e'pie'tapuk, Pan oki mumatuman caye'k, e'wiwisnInIt, otI kikIto, otI e'ki shkiwuk mtatso shItnie'w tsokwun, e'ko pwitoie'k, ipi moshuk e'pwawisne'ie'k; ipi coke'ko kimitsinawa.</p> 
<p><A NAME="an_27:34">27:34</A>&nbsp;IwsI, ie'i, we'cmatmInkon, e'wiwisnIie'k, e'wiwcI mnopmatse'ie'k; co tIna nkot kinsIsiwa kuocI pmukote'snon, nkote'iI ktupiwak.</p> 
<p><A NAME="an_27:35">27:35</A>&nbsp;Pic cI i kakishkItot, okiwtapnan pkwe'shkIn, ipi okinume'kitowan Kshe'mIne'ton, e'nasmupnIt caye'k, icI kakish pikupitot kiwe'pwisnI.</p> 
<p><A NAME="an_27:36">27:36</A>&nbsp;IcI caye'k kimnowankoswuk, ipi wInwa ke'iapI, okiwtapnanawa anIt, micum.</p> 
<p><A NAME="an_27:37">27:37</A>&nbsp;ShicI caye'k kaie'iak shi napikwanuk, nishwak, ipi nouksomtInI shItInkotwatso, cipamuk; </p> 
<p><A NAME="an_27:38">27:38</A>&nbsp;IcI kakish te'psInie'wat, okipukiatonawa i napkwan, okipukitonawa i pkwe'shkIn, e'wpukomnanwuk shi kcIkumik.</p> 
<p><A NAME="an_27:39">27:39</A>&nbsp;Pic cI kawapnInuk, co kike'ntusinawa, i e'kiwnunuk, nIshcI okiwaptanawa nkot sipiwe', e'cikumkianuk, shi kine'ntumwuk, kishpInkshkItowat shi e'wikwitowat, i napikwan.</p> 
<p><A NAME="an_27:40">27:40</A>&nbsp;Pic cI kaotapnumwat ni Piwapkwe'n, okipkIte'ntanawa, wiuwawa, shi kcIkumik, ipi, okiapanawa i powI shiw otakanuk ipi okiw nakakwnanawa, kcI katasmowe'kIn shi we'c notnInuk, ipi kinashwuk cikpIe'k.</p> 
<p><A NAME="an_27:41">27:41</A>&nbsp;KipukitashwukcI shi nish kcukimiIn, e'matasuk, kipe'kwsun i napkwan, icI nikanmukan kimcImosIn ipi ke'iapcI wishkIsIn, icIie'k, otakanuk, kipikwIn e'kcImakashkak.</p> 
<p><A NAME="an_27:42">27:42</A>&nbsp;IwcI ki shumakInIshuk kine'ntumwuk e'winsawat ni kie'pakwu-ukasnIncIn, e'kwtumwat, e'wipmatkanIt, ipi e'wikiInkowat.</p> 
<p><A NAME="an_27:43">27:43</A>&nbsp;NIshcI o kapte'n, e'wishte'psIt e'wike'skonat ni PanIn, co okipkIte'nmasin i kane'ntumnIt, kishuwe'cI, ni ne'atkanIt, e'wipuksowat, shi kcukumik ne'tum, ipi e'wikwashnInIt:</p> 
<p><A NAME="an_27:44">27:44</A>&nbsp;Ipi kipe'kanse'cIk, AnIt cI ki psukakok, ipi anIt kaocI pikwshkanuk, i napikwan. IwcI kanomkuk, caye'k kikiItmok shi e'kiwnInuk.</p> 
<p><A NAME="an_28:1">28:1</A>&nbsp;IwcI kakiItmowat okike'ntanawa i mnIshe' e'shInkate'nuk Minayte'.</p> 
<p><A NAME="an_28:2">28:2</A>&nbsp;Ipi ki pkoc nIshInape'k, co pike'ci nkishI mnototakwsinanuk; okiwtItonaua, shkote', ipi e'tshIiak nkipitkInkonanuk, osam e'kmowuk, ipi e'ksIniak.</p> 
<p><A NAME="an_28:3">28:3</A>&nbsp;IwcI pic Pan kakish mamkInsukwe't, ipi kapkItnuk shi shkote'k kipie' ocI soikitota pwatacke't mIne'to shi shkote'k ipi okimcumnukon shiw one'cik.</p> 
<p><A NAME="an_28:4">28:4</A>&nbsp;IwcI pic ki pkoc nIshInape'k, kawapmawat ni mIcIpwatacke'ncIn, e'we'we'pkocnInIt, shiw onIcinIn; otI kikItwuk, we'we'nIsI otI nInI ne'shwe't, win, e'kiianwu kie'tuk shi kcIkumik, kwiukmnoshuwe'psowun co ne'ntakwsIsi e'wipmatsIt.</p> 
<p><A NAME="an_28:5">28:5</A>&nbsp;IwcI e'kipapiwe'pnat ni mIcIpwatacke'ncIn, shi shkote'k cocu ke'ko kitsi.</p> 
<p><A NAME="an_28:6">28:6</A>&nbsp;IwcI okiwapmawan, pic i e'wi mkwitmInIt, tanake' e'wipmukocnInIt, kie'nup e'winponIt, nIshcI kakish kInwe'sh wapmawat, ipi ke'ko e'pwa shuwe'psInIt, pkan okine'nmawan otI kikItwuk, Win sI o Kshe'mIne'to.</p> 
<p><A NAME="an_28:7">28:7</A>&nbsp;Shiw cI kitkomkIt tpInwe'osoonIn, katpe'ntuk, nakansIt nInI, shimnIshIiuk kashInkasot Pupnius nkiitp kInkonan, ipi shi nkiImIn nsokwun nki mnototakwnan.</p> 
<p><A NAME="an_28:8">28:8</A>&nbsp;OtI cI kanomkuk, Pupnius osIn shkIshIn e'iakwnokat e'psIsot, ipi e'mskwapiat, Pan okipitkawan, ipi kinume'&#8217; ipi okipkItnanIn, niw nIce'n shiwiwunuk, icI e'kine'se'at.</p> 
<p><A NAME="an_28:9">28:9</A>&nbsp;IwcI kakish itotuk pe'kanse'cuk ke'iapI, na'w kanapne'cuk, shi mnIshe'iuk kipie' naskawawan, icI e'kine'se'twan.</p> 
<p><A NAME="an_28:10">28:10</A>&nbsp;Nkimnototakwnanuk, pic cI wamaci ak; nkiminkonanuk ke'ko tsome'ne'siak.</p> 
<p><A NAME="an_28:11">28:11</A>&nbsp;IcI kakish nsokisIs nkiposmIn. E'ne'kse'nte'ne', tshI napkwan, shi mnIshe'iuk katshu ponshumkuk e'shkInwacIkate'k Ke'stIn, ipi Ponuks.</p> 
<p><A NAME="an_28:12">28:12</A>&nbsp;IcI kakupaiak shi Sayne'kusuk, nkinwashmomIn, shi nsokwun.</p> 
<p><A NAME="an_28:13">28:13</A>&nbsp;ShicI nkipie'ocImacimIn, nkipie' kiwtashnImIn nkipiamIncI Niciumuk, icI kakish nkot konkuk, e'sha&#8217;wnu, uk kiw tanmIt, icI wiapuk nkipiamInshi Piwtionayuk.</p> 
<p><A NAME="an_28:14">28:14</A>&nbsp;Shi nkimkawamIn nikane'inanuk, ipi nkintuwe'nmukwnanuk, nouktsokwun shi e'wIiIiak, icI e'ki shiaiak ociiukwan Nom e'shnukate'k.</p> 
<p><A NAME="an_28:15">28:15</A>&nbsp;Pic cI ki nikane'inanuk kanotake'wat shi kiw cI pie'k, nkipie'nkwe'shkaknanuk, shi E'piay Ponumuk ipi ni NswI na&#8217;w e'shiw okumkwe'n pic Pan kawapmat, we'we'nI okine'nman, Kshe'mIne'ton, ipi kiwishkIte'-e'.</p> 
<p><A NAME="an_28:16">28:16</A>&nbsp;Pic cI kapiaiak Nom-uk o kapte'n, okipkItnum wsn, ni ke'pakwuukasnIncIn, ni otI kapte'nmowan, ki e'kowapcuk, NIshcI win Pan kipkIte'nma nshuke' e'wiwicat ni shi shumaknIshIn kakuwapmukwcIn.</p> 
<p><A NAME="an_28:17">28:17</A>&nbsp;OtI cI kanomkuk kakish nsokwnukuk Pan kintoman ni otokumamwan ki Cwiuk, e'maosmomat pic cI kamaoce'tinIt, otI okinan, NInituk ipi nikane'ituk, e'kiianwI pwamcIt otwukwa ki nIshInape'k tanake' otIsh cIke'onuwa ki kosnanuk ke'iapI nkiwcIpkItnukas ke'pakwukasot shi Cinose'ne'muk, nkipkItnukas onIciwak ki Nome'n nInwuk.</p> 
<p><A NAME="an_28:18">28:18</A>&nbsp;Pic cI katpakwnawat, ntakipkItnukok osam co okimkIsinawa, taocI nshuwat.</p> 
<p><A NAME="an_28:19">28:19</A>&nbsp;NIshcI, pic ki Cwiuk, kamcI tshItmowat, iw kaocI kItian e'wi tpakwnIt Sise', cowi e'miane'nmukwa, ki nicie'ishIshmoiuk.</p> 
<p><A NAME="an_28:20">28:20</A>&nbsp;OtI cI ie'i we'cntomnukon, e'wiwapmInkon, ipi e'wiknontIikon, osam, i opukose'nmowun, IsniIn, otI we'ctkop soian iw piwapuk.</p> 
<p><A NAME="an_28:21">28:21</A>&nbsp;OtI cI okinawan, coke'wika msInukInIn nkiwcI otItnIsimIn, shi Cwtie'uk e'witshumkon, coke' wIiI ki nikane'inanuk kapiacuk, kimcItshum kosik.</p> 
<p><A NAME="an_28:22">28:22</A>&nbsp;NIshcI nkintuwe'ntamIn e'wi nota ke'iak e'ne'ntumIn otI e'shte'pwe'ie'ntumuk nkuke'ntamIn cak nkoci mcIcshIckate'.</p> 
<p><A NAME="an_28:23">28:23</A>&nbsp;Pic cI kakumowawat e'kishkiwnunuk mce'sh kipie'naskakon, e'citat, okiwitmowan, ipi okimnwactumwan i Kshe'mIne'to otokmauwun; okukatonan e'shumat CisusIn, shiw tpakwnuke'onuk Mosus, ipi ni NakanacimoncIn; kukishie'p nash e'nmupkonianuk.</p> 
<p><A NAME="an_28:24">28:24</A>&nbsp;AnIt cI ki okite'pwe'ie'ntanawa, i kashuknontwa; kicI anIt cokite'pwe'ie'ntusik.</p> 
<p><A NAME="an_28:25">28:25</A>&nbsp;Pic cI kapwamnone'ntawat kinmumacik kakish Pan, kikitot otI kikitowun, We'we'nI kikito, PanakwsIt Cipam, win Ise'us Nakanacimot kanat KosnanIn.</p> 
<p><A NAME="an_28:26">28:26</A>&nbsp;OtI kikIto, Shian; e'ciiuwat kote' nIshInape'k, ipi otI kInak; Notake'ie'k, knotake'm, cocu kInsItake'sim, ipi wapke'ie'k, kawapke'm, cokInsItwe'nke'sim.</p> 
<p><A NAME="an_28:27">28:27</A>&nbsp;KotIsI nIshInape'k, ote'&#8217;iwan, mukwitmomkItnI e'pic miante'nuk, oto&#8217;wkawan iapie'tsimkItInI, e'winotake'wat, ipi kie'pikwe'nwuk e'kwtumwat, e'wiwapke'wat, w&#8217;shkishkowan, ipi anInotake'k shiw to&#8217;wkawak, ipi ansItake'k shiw te'&#8217;iwak, icI taocI kwe'kapowat, icI tacI ne'se'ukwa.</p> 
<p><A NAME="an_28:28">28:28</A>&nbsp;Kuke'ntumok otI, oke'skonwe'wun Kshe'mIne'to, nitaak, ki Me'ikIscIk, ipi okInotanwa.</p> 
<p><A NAME="an_28:29">28:29</A>&nbsp;Pic cI kakishkItot notI, kikitonIn, ki Cwiuk kinmumacik, icI kikcI knontik winwa tpInwe'.</p> 
<p><A NAME="an_28:30">28:30</A>&nbsp;IcI Pan kite'wak tpInwe' ka&#8217;wuwe't wikwam shiw nishpon, ipi okipitke'nan, caye'k kapie'naskakwcIn.</p> 
<p><A NAME="an_28:31">28:31</A>&nbsp;E'mnwactuk, i Kshe'mIne'to otokmawun, ipi e'knomake't notI ke'ko, iacm umIt ni Te'pe'nke'nIt Cisus KnaystIn, caye'k iw wishke'ntumwun, cocu wIiI nInwun okiknumakwsin. </p> </BODY>
</HTML>
