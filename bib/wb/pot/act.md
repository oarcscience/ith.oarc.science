[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](mat) 

------------------------------------------------------------------------

### Potawatomi Bible: Acts

<span id="an_1:1">1:1</span> NKIWSHITON ne'tum msInukIn, O Tiapinus,
caye'k Cisus kaoshkawe'pwshItot, ipi e'ki kuknomake't.

<span id="an_1:2">1:2</span> Nash i e'kishkIwuk kaotapnukasot, shpumuk
kakishminat okukie'kwe'wunIn shi PanakwsIt Cipam, ni nwakanacIn
kaowe'napmacIn;

<span id="an_1:3">1:3</span> Nie'ni ke'iapI kawaptacIn wia’w e'pmatsIt
kakish kwtukitot shi mce'sh we'we'nI te'pwe'tatwunIn e'kiwapmukot
nie'waptuk tsokwun ipi e'kiactuk cake'ko Kshe'mIne'to otokumauwunuk:

<span id="an_1:4">1:4</span> Me'kwacI e'ie' maosomat okiwitmowan e'wipwa
shi ocI macinIt Cinose'ne'muk e'wi pwitowat Osma kowawituk, win kakitot
nin kaocI notake'ie'k.

<span id="an_1:5">1:5</span> Can we'we'nI ki kcItapie'nwe', mpik nIshcI
kinwa kukcItapie'nkom, shi panakwsIt Cipam e'pwamshI mce'shkonkuk.

<span id="an_1:6">1:6</span> IcI kamaoce'tiwat okinatawawan otI kikItwuk
Te'pe'nke'n ConI otI e'picak minI kuminasi Isne'iIn o kumauwun.

<span id="an_1:7">1:7</span> IcI otI okinan cosu wi kinwa e'wi
ke'ntume'k pic nikan wapiamkuk win osma katot shi owishkIswunuk.

<span id="an_1:8">1:8</span> KuotItnanawa wishkIswun ipi panakwsIt Cipam
kikishotIskoie'k, ipi nin kaocI witmake'm caye'k shi Cinose'ne'muk ipi
caye'k Cwtie'uk, ipi shi Se'me'ne'ok ipi shi mamwI pnocak shotI kik.

<span id="an_1:9">1:9</span> Pic cI kakish iactuk notI ke'ko me'kwa
e'ie' wapmawat kiwcI otapnIkaso shpumuk; ipi shi ankoton okipon
wapmawan.

<span id="an_1:10">1:10</span> Me'kwacI e'ie' kanapwat ipI shpumuk;
kanmIshianIt, pInI nish nInwun okiwicka pwutakwan kiwapshkianI
kapiskumwacIn.

<span id="an_1:11">1:11</span> OtI cI ke'iapI okikowan, Ke'nIni tshI
nInituk tacI we'cnipwoie'k shpumuk e'napie'k? OtI nasap Cisus, kaocI
otapnImakoie'k shpumuk; iw nasap ke'shI piat kashu wapme'k shpumuk kashu
shiat.

<span id="an_1:12">1:12</span> IcI Cinose'ne'muk kishu kiwe'k kiwcIpie'k
e'pkotnianuk AnIpIt kishInkate' e'nume'kishkuk e'picak shi
Cinose'ne'muk.

<span id="an_1:13">1:13</span> Pic cI kapitke'we't shpumuk kishie'k
wikwamuk kaci iuwat Pitu, ipi Ce'ms, ipi can ipi E'ntnu, Pinip, ipi
Tame's, Pe'toniu, ipi Me'to ‘Ce'ms kaokwIsmukot E'npiusIn, ipi Sayi mun
Sinotus, ipi Cwte's, wikane'iIn Ce'ms.

<span id="an_1:14">1:14</span> KotI caye'k pIne' kimsone'ntumwuk
akimimawat, ipi kimumatmok shi kiInkwe'n, ipi Me'ni kaokie'imat o Cisus
ipi niw wikane'iIn

<span id="an_1:15">1:15</span> IwcI notI e'kishkiwuk Pitu KinipwI
na‘iukwan ni ke'knomake'cuk (e'tshuwat cukI tInoswunwa kansoiwat
nkotwaktshik, ipi nishwaptuk) otI cI kikIto;

<span id="an_1:16">1:16</span> NInituk, ipi nikane'ituk, otI kikItowIn
taocI nomkuk e'wite'pwe'mkuk Te'pIt kaocI kItot ni PanakwsIncIn CipamIn
e'kiiacimat nikan ni Cwte'sIn, win kapmInikansIt e'kiwtapnawat CisusIn.

<span id="an_1:17">1:17</span> Win kiwictkokcIkaso ipi o kiwtItnan anIt
otI pmitake'wun

<span id="an_1:18">1:18</span> OtI nInI okikishpIne'ton ktukan iwtpu‘
ukoswun miashuwe'psiwun, ipi nikan kishI pmokocIn kitokce'shInce'
na‘iukwan icI caye'k picnI kisaktakwte'nI.

<span id="an_1:19">1:19</span> Ipi otI okikuke'ntanawa, caye'k ki
katacuk shi Cinose'ne'muk kikuke'ncIkate' i ktukan, e'shInkate'kw winwa
kwiuk e'shumwat E'sIntime' e'tmuk i ktukan mskwI.

<span id="an_1:20">1:20</span> Osam onIpie'kate' shi msInukIn Nkumwunuk,
Win e'tat kupe'pshukwsInI ipi cowIiI shi Ite'si, ipi i otukwapke'wun
pe'kansInIt okinapshkamakon.

<span id="an_1:21">1:21</span> OtI cI ie'i kotI nInwuk kapmuwice'okonuk,
pIne' Tope'nmukwiIkon Cisus e'ki pitike't, ipi e'kisakuk, shi
e'cIiIikon.

<span id="an_1:22">1:22</span> E'we'pkcItapie'nwe't Can nash i
e'kishkiwuk kaotapnmakoikon nkot okInapshkawan e'wi wicwitma ke'ikon
e'ki iapsishnInIt.

<span id="an_1:23">1:23</span> Okiwe'napmawan cI Nish Cosip kishInkaso
Pe'se'pe's ipi ke'iapI kashInkasot Custus, ipi Me'taye's.

<span id="an_1:24">1:24</span> IcI e'kinumawat, ipi otI kikItwuk; Kin
Te'pe'nke'n, kin ke'ke'ntumwutwa, caye'k nInwuk ote'‘iwan, knomoshInak
we'kwe'nshutuk kote' nkote'iI kaowe'napmItwa.

<span id="an_1:25">1:25</span> Win e'wi anIt pmitake't ipi NokantawIn
win o Cwte's kaocI pmukocIk iw omaia tuwe'psiwun, win e'wishiat tpInowe'
e'cIiIt.

<span id="an_1:26">1:26</span> IcI e'kitatiwat wincI Me'taye's kiw
tapnuk aso ipi kitkokcIkaso ni mtatso shItnkot nwakanmIcIn.

<span id="an_2:1">2:1</span> Pic e'kishkuk PIntikast wikwtowun
kaocItsak, caye'k kimsote'e'k kimaoce'‘tik mamwInkoci.

<span id="an_2:2">2:2</span> IcI ka‘w kiwcI pie'mkItnI notakwsIwun
shpumuk ke'cwa e'ki cI wishkanmuk, ipi kimosh kIne'se'nI caye'k shi
wikwamuk kacI cipitupwat.

<span id="an_2:3">2:3</span> Owaptanawa se'knInwaknIn ne'swakwianuk
ke'cwa shkote', ipi nankot e'tshowat kite'nI wiwuwak.

<span id="an_2:4">2:4</span> Ipi caye'k okimoshkIne'shkakwan ni PankwsIt
Cipam icI kiwe'pkakikitok pkan kinowe'k kashu minkowat OcipamIn.

<span id="an_2:5">2:5</span> Kite'kcI ipI CInose'ne'muk Cwiuk
me'noshuwe'pse'cuk nInwuk e'tsoshumowat shotI kik kiwcIpie'k mtunmuk
shpumuk.

<span id="an_2:6">2:6</span> IcI otI kanotmoat, pnoc kamaoce'ticutk
kipie'maoke'tik? ipi kimamkate'ntumwut os am e'tshIt nInI okinotwawan
e'kikitonIte'shumot.

<span id="an_2:7">2:7</span> Caye'kcI kimamkate'ntumwuk, ipi pkan
okine'mawan otIcI kishItwuk, PInI coe'I kotI caye'k kakitocuk Ke'nIni
nInwuk?

<span id="an_2:8">2:8</span> TInicI e'shnotwukon e'tshIt nInI, e'ki ie'i
nowe'ikon kashu nikiiIkon.

<span id="an_2:9">2:9</span> Pe'tie'nuk, ipi Mitiuk, ine'mituk ipi ki
e'tacuk shi MIsopote'miuk, ipi shi Cwtie'uk, Kpe'toshie'uk shi Pantusuk
ipi E'shie'uuk,

<span id="an_2:10">2:10</span> Pnicie'uk ipi shi e'kiwuk Nipie'uk ipi
ipI Sinie'nk ipi pwake'ntakwse'cuk kiw cupie'k Nom ipi Cwiuk ipi te'pwe'
twacIk.

<span id="an_2:11">2:11</span> E'nitniuk, ipi E'ne'pie'niuk knotwamIn
e'kikitowat e'shumie'kon o oimamkate'nta kwIwun Kshe'mIne'ton.

<span id="an_2:12">2:12</span> Ipi caye'k ki mamkate'ntumwuk ipi
kikwinwune'ntumwuk otIcI kishItwuk, we'kwnicI otI we'cnom Kuk?

<span id="an_2:13">2:13</span> AnItcI okinaptotwawan kItwuk, kotIsI
nInwuk Omoshkne'shkakwnawa wshkI shomnapo.

<span id="an_2:14">2:14</span> NIshcI Pitu akiwickapwutwan ni mtatso
shItnkot okiknonan otI okinan; kinwa e'tshI nIniwie'k Cwtie'uk, ipi
caye'k kinwa, e'taie'k Cinose'ne'muk otI kuke'ntmok, ipi psItumok notI
nkikitoonIn,

<span id="an_2:15">2:15</span> Cowi kotI kiwIshkwe'pie'sik i e'ne'nme'k
o samkIni nsotpukIn e'kwokishkiwuk.

<span id="an_2:16">2:16</span> OtIsi ie'i katuk nakanacimot Cowun;

<span id="an_2:17">2:17</span> OtI ke'nomkuk pic wishkwakishkiwuk kItwak
Kshe'mIne'to NkIsikna ncipam kwIciukwan caye'k wias, ipi kokwIswak, ipi
kitansu’wak knikanacimok, ipi ktoshInunwe'mwak kukwsaptumwuk ipi
ktukwe'simawak oke'iapwatanawa iapwe'wunIn.

<span id="an_2:18">2:18</span> Ipi npumitakaimuk, ipi ntupa’nkwe'imuk
nkIsiknumwak ncipamIn niw e'kishkiwuk icI knikanacimok.

<span id="an_2:19">2:19</span> Ipi nkuwaptuwe' mamkate'ntumwunIn shi
shpumuk kishkok, ipi mataoshuwe'psuwun shotI kik namiukwan, mskwI, ipi
shkote', ipi ke'c pkwe'ne'k.

<span id="an_2:20">2:20</span> Ipi kisIs kukiskupkoniawapkIse', ipi
tpukisIs kumskwiwe' e'pwamshupiamkuk i kcIkishIk, ipi omiuk kukishkom
Kshe'mIne'to.

<span id="an_2:21">2:21</span> KnomkItcI we'kwe'ntuk ke'wawitmowakwe'n
otInoswun Kshe'mIne'to kuke'skona.

<span id="an_2:22">2:22</span> Isne'iuk e'tshI nIniwie'k psItmok notI
kikitonIn Cisus Ne'sInI nInI kamnonwe'kot Kshe'mIne'to kamataototuk, ipi
mamkate'ntumwunIn, ipi mataoshuwe'psuwunIn win Kshe'mIne'to katotuk shi
wiwunuk me'kwe' nawe'nI kinwa ke'iapI kuke'ntanawa.

<span id="an_2:23">2:23</span> Win kapkItnukasot kane'nmat ipi nikan
kashuke'nmat Kshe'mIne'to, kinwa kautapne'k ipi kmIconIciwan kiskakwawa
ipi kinsawa.

<span id="an_2:24">2:24</span> Win Kshe'mIne'to kapsukwitmat
kaiapskopitot, i wis ke'ntumwun shi upomuk, o samco otakshkumac konkosin
shiw.

<span id="an_2:25">2:25</span> Osam Te'pIt otI kItwak e'ki iacimot,
nikan nkiwapma Kshe'mIne'to pIne'’ e'nasmupian shiuwak nte'pniw nak,
e'wi pwamatpe'ian.

<span id="an_2:26">2:26</span> IwcI ie'i nte'’ kimnowankosimkIt ipi
nse'knInwakIn kinciwe'nmomkIt wusimI ke'iapI ntuwiasum kInwashmomkIt shi
pkose'nmowunuk.

<span id="an_2:27">2:27</span> Osam kin, cokInkinasi ncipam shi
namkumuk, coke'kin kIne'nmasi panakwsIt Nkot e'wiwaptuk mpIshknInwun.

<span id="an_2:28">2:28</span> KikInomowasha pmatse'ian kin
kumoshkIne'sto’w papine'nmowun shi ktIshnakwsiwunuk.

<span id="an_2:29">2:29</span> NInituk ipi nikane'ituk nocima we'we'nI
kuknonum e'witshumuk, o osma Te'pIt iw e'kinpot, ipi e'kinkokasot, ipi i
ocipe'okumuk e'ci iIikon te'nI otI e'kishkiwuk.

<span id="an_2:30">2:30</span> Osam win e'iacimot ipi e'ke'ntuk
Kshe'mIne'ton e'kie'tnamukot niw nicansun shiw otowiasmuk okaocI
psukwitnan ni KnaystIn e'wi cipitupnIt shiw cipitupwunuk.

<span id="an_2:31">2:31</span> Win nikane'kiwaptuk okitshItomowan
e'wiapsishnInIt ni KnaystIn nike', ocipamIn, cokinkIc kasin shi namkumuk
coke'i otowiasum co kiwaptusin mpIshknInwun.

<span id="an_2:32">2:32</span> OtI Cisus Kshe'mIne'to kapsukwitnat ie'i
kinan caye'k watmake'ikon.

<span id="an_2:33">2:33</span> Iw ie'i ote'pniwnanuk Kshe'mIne'ton
kapsukwitnukot ipi kaminkoni osIn kawawitmakot ni panakwsIncIn CipamIn
kanitawe't iw nkom waptume'k ipi nwatme'k.

<span id="an_2:34">2:34</span> Osam Te'pIt comshu shpumuk shiIsi nIshcI.
win tpInwe' kIto, Te'pe'nke't okinan ni Te'pe'n mukwian, cipitupIn shotI
nte'pniwnak.

<span id="an_2:35">2:35</span> Nash kiw shu ukwa me'iane'nmukwiIn
e'wipIste'piIn.

<span id="an_2:36">2:36</span> OtI cI ie'i caye'k otu wikwamwa Isne'iIn
we'we'nI okuke'ntana Kshe'mIne'to okiwshuan oie'o Cisus kinwa
kaskakwoe'k ne'ne'ish Te'pe'nke't ipi Knayst.

<span id="an_2:37">2:37</span> Pic cI otI kanotmoat kiptukte'e'shke'k
ipi otI okinawan ni PituIn, ipi ni anIt nwakanmIcIn NInituk ipi
nikane'ituk we'kwnicI ke'totmukon.

<span id="an_2:38">2:38</span> OtI cI Pitu okinan kisate'ntmok, ipi
kcItapie'nkasok e'tshIie'k shiw tInoswunuk Cisus Knayst e'wi
we'pnakoie'k ni kmIiashuwe'psiwnawan icI kuminkom i mikwe'wun o
panakwsIt Cipam.

<span id="an_2:39">2:39</span> Osam i wawitmake'wun, kuwawitmakom, ipi
ki ktupInoce'imowak ipi ki caye'k pnoc e'icIk; ke'iapI tso Te'pe'nke't
Kshe'mIne'tomnan ke'ntomakwe'n.

<span id="an_2:40">2:40</span> Ipi mce'sh pe'kankInkItwunIn, kiwitmake',
ipi kikie'kwe', otI kikIto, kiskontIsok, shiw ki me'iashuwe'pse'cIk
pmats cIk.

<span id="an_2:41">2:41</span> Pic cI i kanciwe'nmocuk e'kiwtapnumwawat,
iw kikitowun, kikcItapie'nkaswuk icI i e'kishkiwuk, nsuk mtatswak knIpIc
kitshik.

<span id="an_2:42">2:42</span> IcI kitotmok we'we'nI i nwakancuk
ote'pwe'ie'ntumwunwa, ipi tpantuwun, ipi e'kipikupitowat pkwe'shkIn ipi
e'numawat.

<span id="an_2:43">2:43</span> Ipi se'ksowun, okiwtuskonawa e'tshuwat
cipamwan, ipi mce'sh mamkate'ntumwunIn, ipi mataototmonIn kitotmok ki
nwakancuk.

<span id="an_2:44">2:44</span> Ipi caye'k ki te'pwe'ie'ntukuk mamwI
kiik; otIpInoe'wsiwnawa mamawI okitupe'ne'ntanawa.

<span id="an_2:45">2:45</span> Ipi kitawe'k otIpnoe'usiwnawan, ipi
otInkackInwan, icI e'ki swe'nmowawat, caye'k nInwun kashumne'snIt cak
nInwun.

<span id="an_2:46">2:46</span> Ipi pIne'‘ e'tso kishkItnuk
e'kimsone'ntumwuk shi kcI nume'okumkok ipi okipikupitonawa pkwe'shkIn,
e'tsunuk wikwame'n ipi okimicnawa micum shi mnowankoswunuk, ipi
kinkotnInI ote'‘iwa.

<span id="an_2:47">2:47</span> E'winwanawat Kshe'mIne'ton, ipi
e'mnonwe'awat caye'k nIshInape'n, ipi Kshe'mIne'to okiianke'san ni
te'pwe'ie'ntumnIcIn e'tsokiskItnuk; ki wake'skonkascuk.

<span id="an_3:1">3:1</span> IcI Pitu ipi Can, kiwice'twuk shpumuk
kcI-nume'okumkok shaktso tpukIn e'pite'ntakwuk, pic wanumak.

<span id="an_3:2">3:2</span> IwcI ukot nInI e'konikIt co kinupmose'si
kipmaocIkaso; okisawan e'tso kishkuk e'cI shkwate'mkate'nuk
kcI-nume'okumuk e'shnukate'k Ke'cwunuk; e'wintotmowawat mikwe'wunIn
nipatike'nIt shi kcI-nume'okumkok.

<span id="an_3:3">3:3</span> E'wapmatcI Pitu, ipi CanIn e'nmupitike'nut
kcI-nume'okumkok okintotmowan mikwe'wun.

<span id="an_3:4">3:4</span> Pitu cI okikanapman, ipi Can kItwak,
WapmIshnak;

<span id="an_3:5">3:5</span> IwcI okinaksowapman e'pkose'nmat
ke'koe'wiminkot.

<span id="an_3:6">3:6</span> Pitu cI kIto; Lonia ipi osaw shonia,
cointe'isin; nIshcI e'toian kuminIn, Otnoswunuk, Cisus Knayst, Ne'se'nIt
nInI, psukwin, ipi pmose'n.

<span id="an_3:7">3:7</span> IwcI e'kiskInce'nat ote'pniciwnuk ipi
okipsukwitnan iwcI papuk niwsIte'n ipi okate'n kiwishksimkItnI.

<span id="an_3:8">3:8</span> IwcI e'kipsukwit kinipwI, ipi kipmose', ipi
e'nmowice'wat shi kcI-nume'okumkok, e'nmupmose't, ipi
e'nmukwakwaskwse'ot, ipi e'uwinwanat Kshe'mIne'ton.

<span id="an_3:9">3:9</span> Ipi caye'k ki nIshInape'k oki wapmawan
e'pmose'nIt, ipi e'uwinwananIt Kshe'mIne'ton.

<span id="an_3:10">3:10</span> Okikike'nmawancI e'ki cipitupnIt shi ke'c
wuntInuk shkwate'muk kcI-nume'okumkok icI kimoshkne'shkakwnawa
kimamkate'ntumwun ipi okimamkate'nmawan kashu shuwe'ntakwsInIt.

<span id="an_3:11">3:11</span> IwcI o pwanupmose't nInI kane'se'e't
okimackonan PituIn ipi CanIn, caye'k ki cIshInape'k ki pItok e'ciInIt
shkwate'muk e'shnukate'k Sanuman, otIshkwate'mwun kcImamkate'ntumwan.

<span id="an_3:12">3:12</span> IwcI pic Pitu kawaptuk, okiknonan ni
nIshInape'n, Kinwa isne'iuk nInwuk, we'kw nicI we'cmamkate'ntume'k otI
ipi we'kwni, we'ckanapmiak, ke'cwa ninan te'pinak nwishkIsiwnInan
tanke', nmInoshuwe'psiw nInan kaocIkshkukIt otI nInI e'wipmose't.

<span id="an_3:13">3:13</span> Okshe'mIne'tomIn. E'pe'ne'e'm, ipi Aysik,
ipi Ce'kap, ipi okshe'mIne'tomwan kosnanuk oki kcI pite'nman okwIsIm
CisusIn kinwa kapkIte'n me'k, ipi kaian we'nme'k e'nasmupIt Payne't, pic
kawishte'pwe't e'wipkItnat.

<span id="an_3:14">3:14</span> NIshcI kianwe'nmawa panakwsIt, Nkot ipi
me'noshuwe'psIt, iwcI kintuwe'nmawa e'wipkIte'ntmakoie'k.

<span id="an_3:15">3:15</span> Okanshuwe't kintonawa okuma pmatsowun
Kshe'mInato kapsukwItnuk shi npoonuk ninan iwe'cwitmake'iak

<span id="an_3:16">3:16</span> Ipi otInoswunuk, ote'pwe'ie'ntumwIn shiw
otInoswunuk, kaocI oshe'It otI nInI e'wishkIsIt kowapmawa ipi
kuke'ntanaw we'we'nI ote'pwe'ie'ntumwun shiw tInosunuk we'cminIt otI
kwiuk we'cne'se'e't e'nasmupie'k kinwa caye'k.

<span id="an_3:17">3:17</span> Ipi nkom nikane'ituk, Nin kuke'ntan,
ke'ko e'pwakuke'ntume'k iw, kaocItotme'k katotmowat ke'ki ktokmamwak.

<span id="an_3:18">3:18</span> NIshcI notI cIie'k Kshe'mIne'to nikan
kashu knomowat ni caye'k NakanacmoncIn, ni KnaystIn e'wikwutuke'ntumnIt,
iwsI kanomkItnuk.

<span id="an_3:19">3:19</span> Kisate'ntumok, ipi kwe'knoik
tanakmIcshuwe'psiwnawan ktakasipie'makom, pic piamkuk e'wshkinakwutot
e'nasmupIt Kshe'mIne'to.

<span id="an_3:20">3:20</span> Cisus KnaystIn, okupie'nokanan ke'isha
kashupie'wawitmakoie'k.

<span id="an_3:21">3:21</span> Kishuk win, ke'otapnukot nash kiwcItsunuk
cake'ko, win Kshe'mIne'to, kashI kikitot shiw toninuk caye'k
panakwsIncIn Nakan acimoncIn nash e'kowe'pkiwuk

<span id="an_3:22">3:22</span> Mosis we'we'nI okinan nosnanIn Nakan
acimot Kshe'mIne'to Se'pe'nmukwie'k, kupsukwit namakwa kikane'iwak
ke'cwa nin, winsu kupsItwawa cake'ko, we'kwe'ntuk ke'koie'k.

<span id="an_3:23">3:23</span> KnomkItcI we'kwe'ntuk cipam
ke'pwapsItwakwe'n ni nakanacimocIn win kupinatsI me'kwe' nIshnape'kI.

<span id="an_3:24">3:24</span> Ipi caye'k we'piacimocuk Se'mwInIn ipi ki
ke'naktone'wacuk e'tshowat kakItwat winwake' okinikan iactanawa notI
e'kishkiwuk.

<span id="an_3:25">3:25</span> KinwasI ktonicansumkowak Nakan acimocuk,
ipi wawitmatwun, Kshe'mIne'to kawawitmowat kosnanIn okinan E'pIne'e'mIn,
ipi knicansuk caye'k noe'twun shotI kik kIshwe'ntakwsik.

<span id="an_3:26">3:26</span> Kshe'mIne'to kapsukwitnat okwIsIn
CisusIn, okinokanan kinwa ne'tum e'wishwe'nmukwie'k, e'wiwe'pnumakwie'k
kmiashuwe'psiwnawan.

<span id="an_4:1">4:1</span> Me'kwe'cI e'ie'knonawat ni nIshInape'n
me'matmoncIn ipi Kapte'n shi kcI-nume'okumkok ipi Se'cwsiuk, oki
pie'naskakwan.

<span id="an_4:2">4:2</span> Kikisate'ntumwuk e'ki knomowanIt ni
nIshInape'n, ipi e'kie'kwe'nIt, i e'wionIshkanIt, ni ne'poncIn shi
CisusIn.

<span id="an_4:3">4:3</span> OkimshunawancI, ipi okikpakwawan nash
wiapnInuk osam e'nmupkonianuk.

<span id="an_4:4">4:4</span> NIshcI mce'sh okite'pwe'takwan, kanotakwat
nianuk mtatswak nInwuk kitshik kate'pwe'takwat.

<span id="an_4:5">4:5</span> KanomkukcI wiapuk kiw nakanse'cuk, ipi
otukwe'simowan, ipi we'npie'makwcIn.

<span id="an_4:6">4:6</span> Ipi E'ne's ke'cmatmot, ipi Ke'Ipe's ipi
Can, ipi E'nukse'ntu, ipi e'tshowat e'nwe'mawacIn ni ke'cmatmonIt
kimaoce'tik shi Cinose'ne'muk.

<span id="an_4:7">4:7</span> IwcI na‘wiukwan kacipitupawat okinatowawan.
We'kwnicI kshke'osuwun tanakI we'ni otInoswunuk otI kaocItotme'k.

<span id="an_4:8">4:8</span> IwcI Pitu e'moshkIne'shkakot, PanakwsIncIn
CipamIn, otI okinan, kinwa nakane'nmukwie'k nIshInape'k, ipi
e'kwe'simukwie'k ki isne'iun

<span id="an_4:9">4:9</span> KishpIn nkom e'kishkiwuk natakoik,
we'cmnototwut, otI pwanu‘pmose't otI nInI, kaocI ne'se't?

<span id="an_4:10">4:10</span> Kuke'ntanawa kinwa caye'k, ipi caye'k
nIshInape'k shi isne'iuk, shiw tInoswunuk Cisus Knayst Ne'se'ni nInI
kaskakowe'k Kshe'mIne'to kapsukwitnat e'kinponIt, winsI otI nInI
we'cnipwIt e'ne'se't e'nasmupie'k.

<span id="an_4:11">4:11</span> OtIsI ie'i sIn, kawe'pne'me'k
we'ske'ie'k, iw sI ie'i ne'tmIsuk shi e'wikwe'ak.

<span id="an_4:12">4:12</span> Coke' pe'kanuk ke'skonwe'wun otItosin
cowi pe'kanuk noswun namiukwun kishkok minasik ninwuk ke'ocI
ke'skonkoikon.

<span id="an_4:13">4:13</span> IwcI kawaptumwawat i onikansiunawa ni
PituIn ipi CanIn, e'ke'nmawat ke'ko e'pwake'ntumnIt okimamkate'nmawan
ipi okinaktowe'nmawan e'kipmowice'wanIt ni CisusIn.

<span id="an_4:14">4:14</span> Ipi e'wapmawat, ni nInwun, kane'se'mIt
e'wickapwItakwat coke'ko okinasiwan.

<span id="an_4:15">4:15</span> PicI kamace'nashkawawat shi e'tshI
kikitowat okitshItanawa winwa.

<span id="an_4:16">4:16</span> OtI kItwuk,TInicI ke'totwukon kotI nInwuk
we'we'ne'se' mataonokie'wun kitotmok ke'iapI caye'k waptanawa e'tacuk
shi Cinose'ne'muk, coce' ktanIiakwne'tsimIn.

<span id="an_4:17">4:17</span> E'pwamshI cI kuke'ntumwat nIshInape'k
kuikwamamIn, e'wipwa kinonawat wIiI nInwun shi i noswunuk.

<span id="an_4:18">4:18</span> IwcI e'kintomawat ipi okinawan ke'ko
e'wipwakItnIt, ipi e'wipwakukinomake'nIt shiw tInoswunuk CisusIn.

<span id="an_4:19">4:19</span> IwcI Pitu ipi Can, okinkwe'twawan otI
okinawan, Nakitowe'ntmok kinwa wusIme'nI kau‘wunIt e'wiwaptuk
Kshe'mIne'to e'wipsItoukon kinwa wusimI icI Kshe'mIne'to.

<span id="an_4:20">4:20</span> CosI ntakshkItosimIn e'wipwatshItmak notI
ke'ko kawaptmak ipi kanotmak.

<span id="an_4:21">4:21</span> IwcI wusimI kaikwamawat okipkItnawan
e'pwamkumwat ke'ko e'wiwcI mcI totwawat osam e'kwsawat ni nIshInape'n,
caye'k nInwuk okiwinwanawan Kshe'mIne'to i katotmInIt.

<span id="an_4:22">4:22</span> WusimI nie'waptuk kitsoponkIsI onInI
kamataone'se'It.

<span id="an_4:23">4:23</span> IwcI kapkItnItwa kishie'k e'tnukie'wat
ipi kiactanawa caye'k, kakowat, ni ke'cmatmoncIn, ipi ke'ctaose'cuk.

<span id="an_4:24">4:24</span> IwcI i kanotmowat, mamawI okiwawinawan
Kshe'mIne'ton, otI kItwuk Te'pe'nke'n Kin Kshe'mIne'to, KawshIton
kishuk, ipi kI, ipi kcIkum, ipi caye'k pic iukwan e'te'k.

<span id="an_4:25">4:25</span> Kin kpumitakam Te'pIt otonik kikIto,
TacIki me'ikIscIk, kaocInshkatsowat, ipi ki nIshInape'k kaocI shIte'awat
ke'ko me'ante'nuk?

<span id="an_4:26">4:26</span> We'kimaocIk shotI kik, kipsukwik ipi
nakanse'cuk kimaoce'tik e'nshke'nmawat Te'pe'nke'ncIn, ipi
e'nshke'nmawat, Win KnaystIn.

<span id="an_4:27">4:27</span> We'we'ne' te'pwe'wIn kinshke'nmawan ni
panakwsIncIn, knicansun CisusIn kin kawe'napmIt, E'nut ipi Pantus
Payne't ipi ki Me'ikIscIk, ipi ki nIshInape'mIn isne'iun kaocI
maotoshnowat.

<span id="an_4:28">4:28</span> E'witotwe'k we'kwe'ntuk knIciwan ipi
ktIshte'e'wnowan, kane'nme'k e'pwamshI i totwe'k.

<span id="an_4:29">4:29</span> Ipi nkom Te'pe'nke'n waptumo‘u kote'
ome'iushtakwsonowa, ipi mish kupumitakaimuk, e'wiwishkIte'awat
e'witshItmowat i kukikitowIn.

<span id="an_4:30">4:30</span> E'wishipnIce'niIn, e'wine'se'we'n, ipi
me'matawiak, ipi mamkate'ntumwunIn e'wiwcI wshItok shiw, tInoswunuk
panakwsIt knicanIs Cisus.

<span id="an_4:31">4:31</span> IwcI kakishnumawat shi cace'iIwat,
kiunukshke'nI; katshI maoce'tiwat, ipi caye'k, okimoshkIne'shkakwan,
panakwsIncIn cipam kiwishkItIe'kcI e'kitshItmowat okikitowun
Kshe'mIne'to.

<span id="an_4:32">4:32</span> IwcI kimaoce'ticuk cate'pwe'twacuk kin
kot nInI ote'‘iwa ipi kinkotwin cipamwan, coke' wIiI ke'ko okishItsin i
te'pe'ntuk, win e'iIt, okimsotpe'ntanawa cake'ko.

<span id="an_4:33">4:33</span> KcI wishkIswun cIki, nwakancIk,
kikukInomake'k i Te'pe'nke't Cisus kiwonIshke' e'npopIt; icI kcI
shuwe'ncuke'wun caye'k okiInawa.

<span id="an_4:34">4:34</span> Coke' wIiI e'tshowat kintowe'nkuke'si
e'tshowat katpe'ntukuk otukimwa tanake' e'tawacIn kitawe'k, ipi,
kipie'tonawa kapite'ntakwtunuk, ni katawe'wacIn.

<span id="an_4:35">4:35</span> IwcI mcIiakwan okitonawan e'nasmup nIt ni
nwakancIk osItiwak, icI e'kimatu‘mwat e'tshowat nInwuk,
e'shntawe'ntumwat.

<span id="an_4:36">4:36</span> Ipi Cosis ki nwakancIk kashuwawinItke'
Pe'ne'pe's, e'iauke'notmuk, We'kwIsmukot mnowaukoswun, Nipayt nInI ipi
e'tnukie't Saypusuk..

<span id="an_4:37">4:37</span> OkiIn, kI kitawe'cI, ipi okipie'ton i
shonia, icI e'kipie'pkItnumwat ni nwakaucIk e'tshIste'pnIt.

<span id="an_5:1">5:1</span> NIshcI nkot nInI E'ne'naye's kishInkaso
mamwI Se'payne' wiwun kitawe'k otInpnowe'wsiwnawa.

<span id="an_5:2">5:2</span> IwcI i e'kiiuwat i anIt kapite'ntakwte'nuk
ke'iapI ni wiwun okike'ntan icI i anIt e'kipie'tot, ipi okipkItnumwan ni
nwakancIk osItinuk.

<span id="an_5:3">5:3</span> OtI cI Pitu okinan E'ne'naye's, TacI
mcImIne'to kashI moshkIne'sat kte'‘ik e'wikInwush ke'nIt panakwsIt
cipam, ipi e'kiwtapnumIn, anIt i kapite'ntakwuk i kI?

<span id="an_5:4">5:4</span> Shi e'ie'te'k conI kin, kitpe'ntusin, ipi
katawe'n conI ktakinI‘ wishkInsin TacI otI kaocI shIte'an shi kte'‘ik
cosuwi kuknosh kumasik nInwuk Kshe'mIne'toie'k kuknoshkumu.

<span id="an_5:5">5:5</span> IwcI E'ne'naye's e'notuk notI kikitonIn
kipmukocIn, ipi okipkItnan ocipamIn icI kik cIse'ksik caye'k ki kanotkuk
notI.

<span id="an_5:6">5:6</span> IwcI ki oshkInowe'k e'kipsukwiwat ipi
okiwiwe'knawan icI e'kisakconawat icI e'kinkowawat.

<span id="an_5:7">5:7</span> NsotpukIncI e'pite'ntakwuk wiwun e'pwake'n
tuk kanomkItnuk kipie' pitike'.

<span id="an_5:8">5:8</span> PitucI otI okinan WitmoshIn iwnItso
kanukite'k i kI? otIcI okinan e'‘ iwsI kanukite'k.

<span id="an_5:9">5:9</span> Pitu cI otI okinan, TInicI
e'shwitokwtatie'k e'wikwcite'pe'nme'k ocipamIn Te'pe'nke't PInI
osItiwanki kawInkowacuk knape'mIn cik shkwate'muk ke'iapI kin
ksakconukok.

<span id="an_5:10">5:10</span> IwcI e'kipmukocuk kie'nup shiw osItik cI
okipkItnan ocipamIn, icI ki oshkInowe'k kipie' pitike'k, ipi okimkawawan
e'nponIt icI ke'win e'kisakconawat okiwunkowawan cik iukwan onape'mun

<span id="an_5:11">5:11</span> KikcI saksikcI caye'k ki te'pwe'ie'ntukuk
ipi e'tshuwat kanotkuk notI.

<span id="an_5:12">5:12</span> IwcI ki nwakancuk shi onIciwak kinInkie'k
mce'sh mataototmowun ipi mamkate'ntumwun me'kwe' nIshInape'ke', (ipi
caye'k mamawI kiikikshi sanamun otI shkwate'muk.)

<span id="an_5:13">5:13</span> KicI pe'kanse'cIk cowIiI nInI
okiwitokwasiwan kicI nIshInape'k okikcI winwankowan.

<span id="an_5:14">5:14</span> WusimIcI okite'pwe'twawan Kshe'mIne'ton
patie'n wucuik nInwuk ipi kwe'k.

<span id="an_5:15">5:15</span> IwcI kaocI pie'nawat iakwnokancIn shiw
otan mie'uwuk, ipi mpaknuk okishkIshmawan te'pnak e'wikIckakshkumakwat
anIt ni PituIn e'ie'pmose'nIt.

<span id="an_5:16">5:16</span> Kipie' ocI sakumwuk maoce'ticIk shi kcI
otanIn, kiw tayiukwan Cinose'ne'muk e'pie'nawat iakwnokancIn, ipi ni
McIme'ton e'kIshkwancIn, icI caye'k kine'se'k.

<span id="an_5:17">5:17</span> IwcI e'kipsukwit kcI me'matmot ipi ni
caye'k watokakwcIn Se'cwsiIn kimoshkIne' nshkatsikcI.

<span id="an_5:18">5:18</span> IwcI e'kimackonawat ni nwakancIn icI
e'kikpakwawat kpakwotiwkumkok.

<span id="an_5:19">5:19</span> Kshe'mIne'to cI omIshIne'we'mIn
e'pkonianuk okipie'n sakwnan kpakotiukumuk shkwate'me'n icI e'kipie'
sakcowunat ipi otI okinan.

<span id="an_5:20">5:20</span> Shiak ipi wunipwuk shi kcI-nume'okumkok
ipi witmouk ki nIshInape'k i caye'k kikitonIn otI pmatsowun.

<span id="an_5:21">5:21</span> IwcI pic kanotmoat i kipitike'k shi
kcInume'okumkok kukishie'p, ipi kiknomake't kcI me'matmot kipie' ipi ni
kapie' wice'okot okintoman e'wikikitowat ipi caye'k okIctaos simwan
Isne'iIn OnicansIn ipi kinokashwe' shi kpakotiwkumkok e'wi pie'ckasnIt.

<span id="an_5:22">5:22</span> NIshcI okumuk kapiawat ipi kapwa mkuwawat
shi kpakotiwkumkok kikiwe'k ipi kiwitmake'k.

<span id="an_5:23">5:23</span> OtI kItwuk we'we'nI nkimkamIn i
kpakotiwkumuk e'wike'kpak wukate'k ipi ki e'kwapicuk sakciukwan
shkwate'muk e'nipwowat nIshcI kansakwne'mak cowIiI nInI nkimkawasimIn
shi pituk.

<span id="an_5:24">5:24</span> IwcI pic kanotmoat kcI me'matmot ipi
Kapte'n shi kcI-nume'okumkok, ipi me'matmo cuk kikwInwune'ntumwuk
we'kwe'ntuk otI we'cnomkItIkwe'n.

<span id="an_5:25">5:25</span> IwcI nkot okipie'witmakwe'n otI kikIto
PInI kiw nInwuk kakpakwe'k shi kpakotiw kumkoki ni pwik shi
kcI-nume'okumkok ipi o kuknomowawan no nIshInape'n.

<span id="an_5:26">5:26</span> IwcI e'kishiawat Kapte'n,ipi ki okumac
tokumci okinanawan osam okikwsawan ni nIshInape'n e'wisInokwat.

<span id="an_5:27">5:27</span> IwcI kapie'nawat okicipitupawan
e'nasmupwat shi kikitonuk icI o kcI me'matmot okinatawan.

<span id="an_5:28">5:28</span> OtI okinan, ConI kiikwamIsnonmIn
e'wipwe'knomake'ie'k shi noswunuk icI pInI kimoshkIne'stonawa shi
Cinose'ne'muk, i kukie'kwe'wunawa ktne'ntanawacI e'wipie'twuiak o nInI
muskwim.

<span id="an_5:29">5:29</span> IwcI Pitu, ipi kipe'kanse'cIk nwakancIk
kinkwe'twawan, otI okinawan Kshe'mIne'to sI wusimI nta‘te'pwe'twamIn,
icI nInwuk.

<span id="an_5:30">5:30</span> Kosnanuk okshe'mIne'tomwan okipsukwitnan
CisusIn kinwa kanse'k ipi kakone'k mtukok.

<span id="an_5:31">5:31</span> Win Kshe'mIne'to, kapsukwitnat
ote'pnIciwnak e'wi okumaonIt, ipi ke'skonwe'nIt e'wiminat
kisate'ntumwun, ni Isne'In; ipi pone'ntumwun miashuwe'psiwnIn.

<span id="an_5:32">5:32</span> Win sI ninan we'c knomake'iak notI ke'ko,
ipi winke' PanakwsIt Cipam, Win Kshe'mIne'to kaminat ni te'pwe'takwcIn.

<span id="an_5:33">5:33</span> IwcI i kanotmowat ki
okiptukite'e'shkakwnawan ipi okitshImawan taocInsawat.

<span id="an_5:34">5:34</span> IwcI nkot ki nipwI shi atshI kikitowat
Pe'ne'si nInI shInkaso ke'me'niIn ke'knomake't i tpakwnuke'wun,
okicInme'nukon caye'k ni nIshInape'n, e'wisakcocIkasnIt ni nwakancIk
kishowe' nomuk.

<span id="an_5:35">5:35</span> OtIcI okinan, kinwa isne'iIn, nInwuk
ikwame'ntumok kiiwawa, otI watotwe'k kotI nInwuk.

<span id="an_5:36">5:36</span> E'pwamshI notI e'kishkiwuk kipsukwiwak
Tiwtie's kiwinwantIso e'kcI pite'ntakwsIt, nie'waktso nInwun
okiwitokwawan kansIckasnIt ipi caye'k kikate'pwe'twacIk kiswe'shke'k
cocI ke'ko, kipite'ntakwse'sik.

<span id="an_5:37">5:37</span> IwcI minI kipsukwi Cwte's Ke'ne'ni nInI,
shi e'kishkiwuk, i maocIcke'wun, ipi mce'sh nIshInape'n kipmnashkakon
winke' ke'iapI kipnatsI, ipi caye'k, tso kate'pwe'takot kiswe'shke'n.

<span id="an_5:38">5:38</span> OtI nkom ktInum ponikwouk kotI nInwuk ipi
ponmuk kipIn otI kiktowun tanake' mikce'wiwInInwuk, ocupiamkuk coke'ko
ke'nomkIscon.

<span id="an_5:39">5:39</span> Kshe'mIne'tok kishpIn ocupiamkuk
cokitapinactosinawa kcumiuk ke'iapI ktamkakom, e'mikane'k Kshe'mIne'to.

<span id="an_5:40">5:40</span> Kite'pwe'twawancI, icI kantomawat ni
nwakancIk, icI kapsItie'wawat okinawan e'wipwa kikitowat shiw tInoswunuk
CisusIn icI e'kipkItnawat.

<span id="an_5:41">5:41</span> IwcI shi kiw nmamacik shiw e'tshi ki
kitokiwnunuk, nmumnowankoswuk i e'pite'ntakwse'wat, e'wiwcI kwtukitowat,
otInoswunuk CisusIn.

<span id="an_5:42">5:42</span> IwcI e'tso kishkuk shiw kcI-nume'okumkok
ipi e'tsuk wikwaman cokipon kInomake'sik, ipi kipon kie'kwe'sik, shiw
tInoswunuk Cisus KnaystIn.

<span id="an_6:1">6:1</span> IwcI e'kishkiwuk, pic, ki wusimI katshuwat
kite'pwe'ie'ntukuk, kipsukwimkItnI mcIkikitowun ki Knishie'nuk okinawan
ni ipiniwiIn osam ni oshikamwan, e'kipwapame'ntakwsInIt shi e'tso
kishkuk pmitake'wun.

<span id="an_6:2">6:2</span> IcIki mtatsoshItnish, okintomawan ni
maoce'tincIn ni te'pwe'ie'ntumnIncIn e'ciuwat otI cI okinawan, Co su wi
wunsmon e'winkItmokon Kshe'mIne'to okikitowun icI. e'wipmitmukon,
topwunIn.

<span id="an_6:3">6:3</span> OtIcI ie'i, nikane'ituk, we'napmuk kin
mamawI nouktso nInwuk me'nwacIkascIk moashkne'shkakwcuk PanakwsIncIn
Cipam, ipi npwakawun, e'wi otI, miktumwat mikce'wiwun.

<span id="an_6:4">6:4</span> NIshcI win ninan nkumikwe'mIn niwunanIn
moshuk e'winumaiak ipi e'wipmitmak i kikitowun.

<span id="an_6:5">6:5</span> IcI i kItwun okimnwe'ntanawa ki caye'k
maoce'ticuk ipi e'kiwe'napmawat StipnIn, nInI moashkne'sanuk
te'pwe'intumwun, ipi ni PanakwsIucIn CipamIn, ipi PInip Pnokonus ipi
Nayke'na, ipi Taymun ipi Piminus ipi NIkone's te'pwe'ie'ntuk shi
E'ntiakuk.

<span id="an_6:6">6:6</span> Ni wie'ni kaciptupawacIn anasmupnIt ni
nwakaumIcIn, pic kanumawat niw nIciwan okitonawan shi wiwunuk.

<span id="an_6:7">6:7</span> IcI i Kshe'mIne'to okikitowun wusimI
kimaue'nI, ipi katshawat, kite'pwe'ie'ntukuk wusimI kitshik, shi
Cinose'ne'muk, ipi ke'cmaoce'ticuk kime'matmocuk, kite'pwe'tanawa i
te'pwe'ie'ntumwun.

<span id="an_6:8">6:8</span> IcI StipnIn e'moshkIne'shkakot i
te'pwe'ie'ntumwun ipi wishkIswun kitotum, kcI-mas kate'ntumwunIn, ipi
mataonInkie'onIn shi e'kiiInIt ni nIshInape'n.

<span id="an_6:9">6:9</span> Pic, cI kipsukwik anIt shi nume'okumkok, iw
kashInkate'k otInume'okumkomwa ki, Nipintin nInwuk, ipi sayniniuk ipi
E'ne'kse'nte'niuk, ipi ki kaie'cuk Sinishie'iuk, ipi E'shie'iuk
okiakwne'twawan ni StipnIn.

<span id="an_6:10">6:10</span> Cocu okikshkItosinawa, e'winkwe'tmoawat
iw ne'pwakawun, ipi i cipam iw kaocIkikitot.

<span id="an_6:11">6:11</span> OkinokanawancI, nInwun e'wikItnIt
nkinotwamIn otI, e'pcIknonat ni MosusIn, ipi ni Kshe'mIne'ton.

<span id="an_6:12">6:12</span> IcI e'ki opwe'awat, ni nIshInape'n ipi ni
onikansimwan, ipi ki we'npie'ke'cuk, icI e'kipie'naskawawat, ipi
okimshInawan icI e'kipitkInawat shi e'tshu, kikitokiw nInwuk.

<span id="an_6:13">6:13</span> Ipi okipie'nawan, waknoshkacmacIk otI
kikItwuk, otI nInI co ponkikitosi e'pcItshItuk otI panakwuk nume'okumuk,
ipi i tpakwnuke'wun.

<span id="an_6:14">6:14</span> Osam nkinotwamIn e'kItot otI Cisus
Ne'se'ni NIn nI okupnacton otI nume'okumuk, ipi oke'iacton iw
otIshcIke'wun Mosus kamiukoikon.

<span id="an_6:15">6:15</span> Ipi ki caye'k, kacipitupcuk, shi e'tshI
kikitokiwuk kan okinapmawan, okiwapmawan shiw shkishkonuk e'shInakwsInIt
ke'cwa, mshInwe'n.

<span id="an_7:1">7:1</span> IwcI otI kikito kcI me'matmot, inI notI
e'nomkuk?

<span id="an_7:2">7:2</span> OtIcI kikito NInituk ipi nikane'ituk ipi
nostuk psItwushuk Kshe'mIne'to ome'nwankoswunuk; okiwaptaan wi‘ow Kosnan
E'pe'ne'e'mIn e'ie'iIt shi Misopote'mi e'pwamshe'tat shi Ke'ne'nuk.

<span id="an_7:3">7:3</span> OtI cI okinan ocI macin shi e'tnukie'n, ipi
e'tshI nowe'tasiIn, icI shian ke'knomonan, ksh.

<span id="an_7:4">7:4</span> IwcI shi kapie'ocI sakuk otukimwak shi
Ke'ntie'nuk nIshInape'n ipi kite'wak shi Ke'ne'nk ici shi kanponIt ni
osIn okipie'shonan shotI nkom e'cI tayie'k.

<span id="an_7:5">7:5</span> Co cI ke'ko kiminasin tpInwe'osuwun cotIna
wacI pInkit nIshcI kiwawitmowan e'wiminat tpInwe'osuwun ipi ni nicansIn
wapie'pmatsInIt e'pwamshI onicansut.

<span id="an_7:6">7:6</span> OtIcI Kshe'mIne'to okishIknonan niw
nicansIn e'witanIt Me'ikIsnIncIn otukimwak ipi e'wi miashtotwumIt, ipi
e'wikwtukumIt nie'wak tsopon.

<span id="an_7:7">7:7</span> KicI nIshInape'k ke'otokianawat nkItpakwnak
Kshe'mIne'to okinan icI kupie'macik ipi nkupmitakok shotI e'ciIuwat.

<span id="an_7:8">7:8</span> OkiminancI wawitmatwun shiw tpakwn
uke'wunuk. Ipi E'pne'e'm kiwosmukon ayse'k icI kitpakwnan ka
shwatsokwnuktunuk ipi ayse'k kiw osmukon Ce'kap ipi Ce'kapIn kiwosmukon
mtatso shItnish Osma.

<span id="an_7:9">7:9</span> NIshcI osmak e'nshke'nmawat kitawe'k
CosipIn shi Iciptuk nIshcI Kshe'mIne'to okiwice'wan;

<span id="an_7:10">7:10</span> E'kikwtukste'nIt cI okike'skonan, ipi
okiminan mnoshuwe'psuwun ipi mpwa kawun e'nasmupnIt Pe'noiIn okuma shi
iciptuk, icI e'kiwshuat e'wi nikane'ntakwse'nIt caye'k shi iciptuk ipi
caye'k i e'tat.

<span id="an_7:11">7:11</span> IwcI kipie'mkIt kcI-pkIte'wun caye'k
e'kiwuk iciptuk ipi Ke'ne'nine'k ipi kcI kwtuke'ntumwun, ipi kosnanuk
cokimkIsinawa waocI pmatsowat.

<span id="an_7:12">7:12</span> NIshcI Ce'kap kanotake't e'pInIt shi
ntamnIn ipI Iciptuk okinokanan ne'tum kosnanun.

<span id="an_7:13">7:13</span> IwcI nishuk kashiawat Cosip wikane' iIn
okikuke'nmukon ipi Pe'no okikuke'nman Cosip e'nwe'mancIn.

<span id="an_7:14">7:14</span> Cosip cI kinokashwe' ipi okintoman ni
osIn Ce'kapIn ipi caye'k ni e'nwe'macIn nouksomtIne' shItnianIn kitshik.

<span id="an_7:15">7:15</span> IwcI Ce'kap kishie'wak Iciptuk ipi shi
kitpIne'’ kosnanuke'.

<span id="an_7:16">7:16</span> IpI cI kishocukaswuk shi Saykumuk ipi shi
kinkokaswuk cipe'okumkok E'pne'e'm kakishpnItwacIn e'kiminat shonia ni
We'kwIsmukwacIn E'maiIn kaosmat SaykumIn.

<span id="an_7:17">7:17</span> IwcI pic ci kiukwan e'piamkuk
Kshe'mIne'to kawawitmowat ni E'pne'e'mIn ki mnokwuk, ipi kimane'k
nIshInape'k shi Iciptuk.

<span id="an_7:18">7:18</span> Nash pe'kansIt kapsukwit kcI-okuma
kapwake'nmat ni CosipIn.

<span id="an_7:19">7:19</span> Win okiwie'shan e'nwe'nkonuk ipi okim
iashtotwan kosnanIn iwkaocI we'pnawat otoshknicansowan e'wipwa
pmatsInIt.

<span id="an_7:20">7:20</span> Iwpic Mosus kinikwakak cowunsut ipi
kitshI ka‘owe'pcIkaso shi osIn e'tanIt nso kisIs.

<span id="an_7:21">7:21</span> Pic cI kasakcowe'pnukasot, Pe'no otansIn
okiwtapnan ipi kikishkInmatso e'wi okwIsmat.

<span id="an_7:22">7:22</span> Mosus caye'k okike'ntumwan onupwa
kawunInIn. Ini Iciptuk nInwun ipi kiwish kIsI shi okikitonuk, ipi
otInkumkIswunuk.

<span id="an_7:23">7:23</span> PicI kwiiIn nie'waptuk katsoponkIsIt
kishIte'‘e' e'wiwI mpwacat; ni wikane'iIn kaonicansumkowacIn ni
Isne'iIn.

<span id="an_7:24">7:24</span> IwcI nkot e'wapmat e'miashtotwumIt ipi
okiwickapwItwan ke'ko e'wipwato twumIt ni me'iashtotwumIt icI e'kinsat
ni Iciptuk nInI.

<span id="an_7:25">7:25</span> Okine'nmancI ni wikane'iIn e'ke'nmanIt ni
Kshe'mIne'ton win one'cik e'wi ocI pkItnukasasat cocI okike'ntusInawa.

<span id="an_7:26">7:26</span> WiiapnInuk cI okiwaptan wiiow‘ me'kwa
e'kikatwat, icI okine'nman e'wi mnototatnIt minI otIcI okinan PInI
ktowikane'itum We'kwnicI we'c miashtotatie'k.

<span id="an_7:27">7:27</span> IwcI o kamiashtotwat ni nkot okikatokon
otIcI okinan We'nicI kaoshuuk e'wikawapme'iak ipi e'witpakwne'iak.

<span id="an_7:28">7:28</span> KInshInI ke'cwa katotwIt o iciptuk nInI
onako?

<span id="an_7:29">7:29</span> Pic cI otI kanotuk Mosus kiwshumo cocI
kike'ntakwse'si shi Mitie'nuk e'kiwuk shi katshI osmukot nish okwIsun.

<span id="an_7:30">7:30</span> IwcI nie'waptuk tsopon katpIsak
Kshe'mIne'ton omIshIne'we'mIn okiwaptu‘ukon wiiow‘ shi na‘wmtukwakik
e'pkotniak Sayne'e'iuk shi e'pskone'nuk mtukosuk.

<span id="an_7:31">7:31</span> PicI Mosus kawaptuk okimamkasaptan
kawapituk icI pe'shoc e'pie'naskuk e'wiwapituk okiwtuskon Kshe'mIne'to
okikitowun.

<span id="an_7:32">7:32</span> OtI kikitwun Nin koswak okshe'mIne'tomwan
ipi E'pIne'e'm okshe'mIne'tomIn, ipi ayse'k okshe'mIne'tomIn ipi Ce'kap
okshe'mIne'tomIn; icI Mosus kinukshke' ipi okikwtan e'wiwaptuk.

<span id="an_7:33">7:33</span> IwcI Kshe'mIne'to otI okinan we'pnIn ni
kmuksInIn osam shi e'ci nipwin pinakwut, ne'kwuk kI.

<span id="an_7:34">7:34</span> Nkiwapitan, Nkiwapitan okwutke'ntumwwnwa
ntInIshInape'muk e'icuk shi Iciptuk ipi nkinotmowak omumatwe'onuwa, i
we'c pie' ni sasiian e'wi pkItnukwa piancI ke'nokanIn shi Iciptuk.

<span id="an_7:35">7:35</span> OtI ie'o Mosus kaiakwne'twacIn okinawan
We'nici kaoshauk e'wikawapme'ie'k, ipi e'wi shpakwne'iak otI ie'o
Kshe'mIne'to kanokanacIn e'wikowapmat, ipi e'wisakconawe'nIt onIcinuk ni
mIshInwe'n kawotuskocIn shi e'pskone'nuk mtukosuk.

<span id="an_7:36">7:36</span> Kakish waptaat mamkate'ntumwunIn ipi
kInwatIntumwunIn shi Iciptuk ipi shi msko kcukumik ipi no‘umtukwakik
nie'waptuk tsopon oki sakicawunan.

<span id="an_7:37">7:37</span> OtI ie'o Mosus kanat nicansIn isne'iIn
kikane'iwak Kshe'mIne'to Te'pe'nmukwuie'k okuocI psukwitnamakwa Nakan
acimot ke'cwa nin WinsI kupsItwawa.

<span id="an_7:38">7:38</span> OtIsI ie'o kawitokwacIn te'pwe'take'ncIn
shi no‘wmtukwakik ke'iapwke'ni mshInwe'n kaknonkocIn, shi e'pkotnianuk
Saynie'uk ipi ke'iapI kosnanuk kaotapnukuk, kakuk kikitowun e'wi min
koikon.

<span id="an_7:39">7:39</span> Niwie'ni kosnanuk kapwa te'pwe'twawacIn
nkociie'k ikishI katwawan ipi shi kishIte'‘e'k ote'‘iwak e'wi kiwe'wat
minI Iciptuk.

<span id="an_7:40">7:40</span> Okinawan ni E'nunIn oshItwushnak
Me'ntokascIk e'winmInikaniwat, Win otI Mosus kapie' ocI sakconIimIt shi
e'kiwuk Iciptuk coukuke'nmasimIn e'ciIt.

<span id="an_7:41">7:41</span> IwcI ni e'kishkiwuk okiwshaawan pshukisun
icI e'kiciknumwawat mikwe'wun ni me'ntokasnIncIn kimnawankoswukcI kashI
mikce'wiwat tpInwe' winwa onIciwan.

<span id="an_7:42">7:42</span> IwcI Kshe'mIne'to e'kinkInat ipi
okipkIte'nman e'winume'ktuwanIt ni maoce'tincIn shpumuk e'npie'kate'k
shiw omusnIkInwak ki Nakanacimocuk, O kinwa wikwamuk isne'iIn
kipie'tnumwumnI ne'scIk we'siuk ipi mikwe'wunIn niawapituk tsopon shi
no‘wmtukwa kik?

<span id="an_7:43">7:43</span> We'we'nI kiwtapnanawa pukwoian wikwam i
Monak ipi otInukomIn kmIntomwa Nimpin me'ntokas cuk kaoshIe'k e'wi
nume'kitawe'k, ipi kumacinum wushinowuc Pe'pe'nunak;

<span id="an_7:44">7:44</span> Kosnanuk okiiI nawa i pukwoian wikwam
ke'ke'ncukate'nuk shi no‘wmtukwakik kashukumowat kiwitmoan MosusIn i
e'wishI oshItonIt kashuwapitukupIn,

<span id="an_7:45">7:45</span> Ke'iapI ki Kosnanuk shkwe'iak kapiacuk
okipie'nawan CisusIn shi otukimnInuk Me'ikIscIk niwie'ni Kshe'mIne'to
kamace'nashkawacIn masmukapwunIt kosnanIn nash otukishki muk Te'pIt.

<span id="an_7:46">7:46</span> Winwa kamnototakwat Kshe'mIne'ton ipi
okinuwe'ntanawa wikwam e'wimkumwawat Ce'kap okshe'mIne'tomIn.

<span id="an_7:47">7:47</span> NIshcI Sane'mun okiwshItwan wikwam.

<span id="an_7:48">7:48</span> NIshcI Mamoshpe'ntakwsIt wikwamuk
we'shcIkate' nuk cote'si e'shkItot Nakanacimot.

<span id="an_7:49">7:49</span> Spumuk sI i; Ntuptie'pwun, ipi kI ntupsIt
e'pwun, TInicI e'shnakwuk wikwam ke'oshItwin? KItwak Kshe'mIne'to
tanake' tInipi tatshI nwashmoian?

<span id="an_7:50">7:50</span> ConI nIce'n nkiiosinIn notI caye'k
e'kiwshItoian?

<span id="an_7:51">7:51</span> Kinwa capcukwiiuwaie'k ipi washkIte'aie'k
ipi kito‘kawan kinwa pIne', knIshke'nmawa o PanakwsIt Cipam
koswakatotmowapItiw ke'kinwa e'totme'k.

<span id="an_7:52">7:52</span> TIninukcIki Nakanacimocuk kapwa kwtukawat
kikoswak? ipi okinsawan ni kaknoma kwacIn nikan e'pwamshupianIt ni Nkot
Ne'pwakat kinwa kawie'she'k, ipi kanshuwe'ie'k.

<span id="an_7:53">7:53</span> MishInwe'k kiminkowak i tpakwnuke'wun
cocu kiwtapnIsinawa.

<span id="an_7:54">7:54</span> Pic cI otI kanotmoat notI
kiptIkte'e'shke'k ipi okiwmtwe'iapte'twawan.

<span id="an_7:55">7:55</span> NIshcI win e'moshkIne'shkakot ni
PanakwsIncIn CipamIn; shpumuk kankinapI okiwaptan Kshe'mIne'to
ome'nwankoswun, ipi CisusIn e'nipwunIt shi ote'pnIciwnak Kshe'mIne'ton.

<span id="an_7:56">7:56</span> Ipi otI kikito PInI nowapitan shpumuk
e'nsakshkak, ipi We'kwIsmIt NInwun e'nipwut ote'pnIciwnak Kshe'mIne'ton.

<span id="an_7:57">7:57</span> IwcI kiwishkowe'k, ipi oki kpakwanawan
ota‘wkawan okimsomwunawan.

<span id="an_7:58">7:58</span> Ipi kisakciwe'pnawan shi kcI otanuk icI
e'kisInwawat kicI kapatamacuk okikiskanawan paskumwacIn, ipi okitonawan
e'tshIste'pnIt nkot shkInowe' San, kishInkaso.

<span id="an_7:59">7:59</span> IwcI e'kisInwawat ni StipnIn okiwawinan
Kshe'mIne'ton ipi otI kItwak, Te'pe'nke'n Cisus otapIn ncipam.

<span id="an_7:60">7:60</span> IwcI e'kiowucikwnIkapwut, ipi kiwishkowe'
e'kinumat Te'pe'ke'nke'n ke'ko nkot ne'nmakIn otI e'shmiashtotmoat icI
kakishkItot, iw kashukwoukw‘shuk.

<span id="an_8:1">8:1</span> Ipi San kiwitokaso e'nsumut. IwcI pic kikcI
miashtotwak ki te'pwe'ie'ntukuk kaie'cuk shi Cinose'ne'muk, ipi caye'k
kiswe'shke'k caye'k e'nkokwkwkumkiak Cwtie'uk, ipi Se'me'ne'iuk,
mtInoie'ki e'nkacuk.

<span id="an_8:2">8:2</span> IwcI ke'cmno shuwe'pse'cIk nInwuk
okimacinawan StipInIn e'winkowawat, ipi okikcImao‘mawan.

<span id="an_8:3">8:3</span> San cI, okinshonacan, ni
te'pwe'ie'ntumnIcIn, e'pmupitke't, e'tsunuk wikwame'n, e'saktItacmat
nInwun ipi kwe'n, e'pitke'we'pnat, kupakwotiwkumkok.

<span id="an_8:4">8:4</span> Osam cI otI kaswe'shkawat kishie'k, cak
nkoci e'pmukie'kwe'wat.

<span id="an_8:5">8:5</span> IwcI pic Pinip, kiniscowe', kcI otanuk shi
Se'me'ne'uk, ipi okimnwactumwan KnaystIn.

<span id="an_8:6">8:6</span> Ipi ki nIshInape'k oki mamwe' te'pwe'twawan
ni PinipIn, kakItnIt e'psItwawat ipi e'wapmawat, kashumataototmInIt.

<span id="an_8:7">8:7</span> WansIncIn mIne'ton kakukIshkwanIt,
kiwishkowe'n e'pie'sakumnIt ipi mce'sh kaie'cuk nie'psowun ipi
kapwanIupmose'cuk, okine'se'an.

<span id="an_8:8">8:8</span> KikcI pakine'nmok, shi kcI-otanuk.

<span id="an_8:9">8:9</span> NIshcI nkot nInI Sayiman kishInkaso, pic i
e'pwamshI piamkItnuk, shi otanuk, okikie'patsian ni nIshInape'n shi
Se'me'niuk e'witmowat win e'kcIpite'ntakwsIt.

<span id="an_8:10">8:10</span> Caype'ksI okipsItwawan cak wIiI otI
kikItwuk otIsI nInI, ote'ion, owishkIswun Kshe'mIne'to.

<span id="an_8:11">8:11</span> WinsI okipsItwawan osam kInowe'i
okikie'patsian, i mIne'to si kaswunIn.

<span id="an_8:12">8:12</span> Pic cI, te'pwe'twawat ni PinipIn
e'mnwactumnIt i ke'ko otokumauwun Kshe'mIne'to ipi shi otInoswunuk Cisus
Knayst, oki kcItapie'nan nInwun ipi kwe'n.

<span id="an_8:13">8:13</span> Winke' Sayman okite'pwe'twan picI
kakcItapie'nIt kiiuwak shi e'cIiInIt PinipIn ipi okimamkate'ntum
e'waptuk ni mataototmonIn ipi kInwace'ke'onIn katotmInIt.

<span id="an_8:14">8:14</span> Nwakancuk kikaie'cuk Cinose'ne'muk,
kanotake'wat e'psItmowat okiktowIn Kshe'mIan ne'to shi Same'niuk
okishInokanawan shi PituIn ipi CanIn.

<span id="an_8:15">8:15</span> Winwa kapiawat okinume'kItumwatwan e'wi
ke'win wa minmIt PanakwsIncIn CipamIn.

<span id="an_8:16">8:16</span> E'pwamshIcI pkIshnotakwat, mtInoki ka
kcItapie'ntwa shiw tInoswunuk Te'pe'nke't Cisus.

<span id="an_8:17">8:17</span> IwcI wiuwawak okitaknIcamawan iwcI winwa
kashuotuskowat ni PanokwsIncIn CipamIn.

<span id="an_8:18">8:18</span> Pic cI Sayme'n kawapmat ni nwakancIn
te'pnak e'taknuwe'nIt i e'otIskowat panakwsIncIn Cipam okiwawitmowan
shonia.

<span id="an_8:19">8:19</span> OtIcI okinan mishuke'nin otI
kshkI-e'osuwun, ninke' we'kwe'ntuk ke'taknuk, win kaotIskon PanakwsIt
Cipam.

<span id="an_8:20">8:20</span> NIshcI Pitu okinan, Nocma i kshoniaium
kukInshonatIs, osam kine'ntum Kshe'mIne'to omikwe'wun kuocI kshkItom
shonia.

<span id="an_8:21">8:21</span> Cosukin, ktpe'ntusin, otI mikce'wiwun
osam i kte'’ comnosInon e'waptuk Kshe'mIne'to.

<span id="an_8:22">8:22</span> Kisate'ntum otI kmIiashuwe'psiwun, ipi
nume'kito’w Kshe'mIne'to kIne'pIc e'shte'an shi kte'’ik
kitapone'ntumako.

<span id="an_8:23">8:23</span> Nowapitan kine'in shi wisup ke'iwiskuk
ipi shi tkopcukunuk miashwe'psiwunuk.

<span id="an_8:24">8:24</span> IwcI Sayiman e'kinkwe'twat ipi otI
okinan, Kin ne'me'kito’w moshIn; Kshe'mIne'to e'wipwa ke'ko nomkuk notI
ke'ko kashu wawitmoiIn.

<span id="an_8:25">8:25</span> IwcI winwa kakish mnowactumwawat
okikitowun Kshe'mIne'to kikiwe'k Cinose'nInuk icI okimnwactanawa i
mnowacimowIn shi otane'sun ki Se'me'ne' nInwuk.

<span id="an_8:26">8:26</span> IcI Kshe'mIne'to mIshIne'we'mIn,
okiknonan PinipIn otI okinan, Psukwin ipi shian we'c shawunu‘uk iw
mie'w’ we'tsuk Cinose'ne'muk ipi Ke'se'uk now’mtukwakik.

<span id="an_8:27">8:27</span> IwcI e'kipsukwit ipi e'kimacit icI pInI,
Itiopi nInI nkot iwnuk, ke'cpite'ntakwsIt katpe'nmukot Ke'nte'se'n
otokumakwe'mwan, Itiopi nIuwuk, win kakuwaptumwacIn caye'k
otIpInoe'wsiwnInIn, ipi kishiakpIn Cinose'ne'muk e'kiwunumat.

<span id="an_8:28">8:28</span> E'pie'kiwe't kipie'ciptupI, shiw
ototapianuk, owuptanomusnukIn Ise'usIn Nakanacimot.

<span id="an_8:29">8:29</span> IwcI cipam okinan ni pinipIn, Shian
pe'shoc ipi wice'o oaI otapian.

<span id="an_8:30">8:30</span> IcI Pinip e'kipItot ipI, ipi okipsItwan
e'waptumnIt i musInukIn, Ise'us Nakanacimot otI cI okinan, kinIstotanI
otI waptumIn?

<span id="an_8:31">8:31</span> OtI cI okinan, TInicI ke'shI kuke'ntuman,
kishpIn wIiI nInI, pwake'noomowat, icI e'kintomat ni PinipIn,
e'wipie'kwutasinIt, ipi e'wiwitpumkot.

<span id="an_8:32">8:32</span> ShiwcI kacuwaptuk i msInukIn otI ie'i
kiskapie'na ke'cwa mantane'sh, watshInsIc kasat, ipi ke'cwa mantanshe's,
co okInonasin mowashkocIn iwsI kashupwapakitone'not.

<span id="an_8:33">8:33</span> E'ie' tpIse'nmIt cokipkIte'ntumwasi
mnototatwun, We'nicI ke'wawitmakot iw iaianke' pmatsowun osam iw
opmatsowun kiw cIotapnukate'nI shotI kik.

<span id="an_8:34">8:34</span> IwcI o iwnuk kinkwe'twan, ipi okinan, ni
ni PinipIn, WitmoshIn We'nicI, e'nacIn o Nakanacimot? WinI tpInwe'
tanake' pe'kansIt nInI?

<span id="an_8:35">8:35</span> IwcI Pinip e'kinsakwunuk i oton, ipi
okiwe'pkukinomowan i musInukIn ipi ikimnwactumwan ni CisusIn.

<span id="an_8:36">8:36</span> IwcI e'ie'nme'ie'wat shi mie'wuk,
okiwtItanawa mpish, icI o iw’nuk kikIto WapitIn otIsI mpish, We'kwnicI
ke'pwaocI kIcitapie'nkasian.

<span id="an_8:37">8:37</span> Pinip cI otI okinan, Caye'ksI kte'ik,
kishpIn te'pwe'ie'ntumIn iwsI ke'nomkuk, icI e'kinkwe'twat ipi otI
kikIto. Nin te'pwe'ie'ntum Cisus Knayst, otokwIsmukon Kshe'mIne'ton.

<span id="an_8:38">8:38</span> IwcI tokum ikinipwaat ni otapianIn, icI
e'kiniscowe'wat ne'ne'ish e'kipkopie'wat shi mpik, Pinip ipi Iwnuk icI
e'kikcItapie'nat.

<span id="an_8:39">8:39</span> IwcI kakish pie'kwashnowat shi mpik,
Kshe'mIne'to CipamIn, okiwtapnan ni PinipIn, icI o iwnuk cominI
okiwapmasin, icI e'kinmumacit kinmI mInowankosI.

<span id="an_8:40">8:40</span> Pinip cI kimkukaso, shi E'sotusuk icI
e'nmIshapshkuk, kinImI kie'kwe' caye'k shi kcI otanuk, nashkapiat shi
sisne'iuk.

<span id="an_9:1">9:1</span> IwcI San me'kwa moshuk mcIkikito
e'nshke'nmat ni ke'knomowacIn Te'pe'nke't kishie'wak ni kcI me'matmonIt.

<span id="an_9:2">9:2</span> IwcI e'kintotmowat musInukInIn, shi
nume'okumkok, ipi Te'me'skusuk, kishpIn wIiI mkuwat i e'shwe'psIncIn,
tanak nInwun tanake' kwe'n, e'wipie'nat ipi e'witkopnat shi
Cinose'ne'muk.

<span id="an_9:3">9:3</span> E'nmupiskat kipie'wak ci kiiIkwan,
Te'me'skIsuk kukaw’ wiiwuk kiwtayiukwan kiwawasnote'nI wase'anuk,
kiwcIpie'mkItnI shpumuk

<span id="an_9:4">9:4</span> IwcI kipmukocIn kik ipi kinotan kiki towun,
otI kikItomkIt San, San, We'kwnicI we'c kwtuk, in?

<span id="an_9:5">9:5</span> OtI cI okinan We'nicI kin, Te'pe'nke'n?
Te'pe'nke't cI otI okinan. Nin sI Cisus, kin me'iashtotwin kcIsnukIt sn
kin e'witkIshkwutwa kakawshiiuk.

<span id="an_9:6">9:6</span> IwcI e'ie'nukshkat ipi e'‘ie'nmamkate'ntuk,
otI kikito, Te'pe'nke'n, We'kwnicI e'ne'nmin e'wishowe'pse'an?
Te'pe'nke't cI otI okinan, Psukwin ipi shian kcI otanuk, shiw cI
kuwitmako watotmIn.

<span id="an_9:7">9:7</span> Kiw cI nInwuk kap mI wice'wacuk kinipwik co
kinI kikitosik e'notmowat i kikitowun wIiIcI kInwun e'pwawapmawat.

<span id="an_9:8">9:8</span> San cI shi kiwcI psukwi shi kik, icI
kantuwapIt co wIiI nInwun, okiwapmasin, okipmIskInke'nawan icI
e'kishonawat shi Te'me'skusuk

<span id="an_9:9">9:9</span> Nsokishuk cI co kine'ntuwapsi, coke',
kiwisnIsi, ipi co kimnukwe'si.

<span id="an_9:10">9:10</span> . Si Te'me'skusuk nkot kiuwak ke'knomowut
E'ne'naye's, kishInkaso, Kshe'mIne'to otI okinan, kinaptum E'ne'nayus,
otIcI kikito, PInI Te'pe'nke'n shotI ntIi’I.

<span id="an_9:11">9:11</span> Kshe'mIne'to cI otI, okinan, Psukwin ipi
shian, shi otanmie'wuk TapasI e'shnukate'k, ipi natake'n shiw Cwte's
e'tat nkot e'shmnukasot San, Tasus nInI, PInI win nume'wak!

<span id="an_9:12">9:12</span> Win kinaptum e'wapmat, nkot nInI
E'ne'naye's., e'shnukasot, e'pie'pitike'nIt, ipi okituwan onIce'n shi
wiIuwuk e'wintawapnIt.

<span id="an_9:13">9:13</span> IwcI E'ne'naye's okinan, Te'pe'nke'n
nkinotwak mce'sh, otI nInI mce'sh me'iante'nuk, e'kiwat tapwe'ie'ntukuk
shi Cinose'ne'muk.

<span id="an_9:14">9:14</span> Ipi shotI kshke'osuwun minkon ni
kcIme'matmoncIn, e'wi tkopnat caye't ke'wawitkuk ktInoswunuk.

<span id="an_9:15">9:15</span> NIshcI Te'pe'nke't otI okinan, Mumacin,
Win kawe'uapmuk, e'wi pe'naotot, ntInoswIn e'nasmupnIt ni Me'ikIscIk ipi
kcI okumak ipi Isne'iIn nicansIn.

<span id="an_9:16">9:16</span> Nkawapta’a, tso ke'ko ke'ocI wiske'ntuk i
ntInoswun.

<span id="an_9:17">9:17</span> IwcI E'ne'naye's kin mumacit kinmupitike'
shi wikwamuk icI e'kitot, one'ce'n shi wiiwInuk otIcI okinan, Nikane'
San Te'pe'nke't ie'i ipite'ntakwsIt Cisus, kawaptu’kon wia’w e'pic
pie'shian shotI, nokanuk, e'wiocI ntawapian, ipi e'wi moshkIne'shkakwiIn
PanakwsIt Cipam.

<span id="an_9:18">9:18</span> Kie'nup kipmukote'ne' shiw shkishkok
ke'cwa onu’ke'iuk icI e'ki ntawapit kie'nup, ipi kipsukwi icI
e'kikcItapie'nIt.

<span id="an_9:19">9:19</span> IwcI kawisnIt, kiwishkukine' icI San,
okiwitokwan, ke'knomoncIn onatsokwIn, shi kaie'ncIn Te'me'skusuk.

<span id="an_9:20">9:20</span> Ipi kie'nup okimInwaciman KnaystIn shiw
nume'okumkok win e'okwIsmukot Kshe'mIne'ton.

<span id="an_9:21">9:21</span> KicI caye'k kanotwacuk kimamkate'ntumwuk,
ipi otI kikItwuk, ConI wi otI kanshonacat ni kawawitmInIt otI Noswun,
shi Cinose'ne'muk, ipi shotI we'c piat e'witkopnat ipi e'wisha’otuwat ni
kcI me'matmoncIn?

<span id="an_9:22">9:22</span> NIshcI San wusimI kiwishkIsI ipi,
kimamkate'nmukon ni CiwiIn shiw Te'me'skusuk kaie'ncIn kie'tnam kikIto
owiie'o Knayst.

<span id="an_9:23">9:23</span> IwcI kakish mce'ish tsokwnuktInuk
katpIsanuk ki Ciwiuk okitshumawan e'winsawat.

<span id="an_9:24">9:24</span> IwcI e'kuwapmukot, okikInman o San Ipi
okikuwaptanawa ni shkwatame'n e'kishkiwuk, ipi e'pkoniak, e'winsawat.

<span id="an_9:25">9:25</span> IwcIci te'pwe'ie'ntukuk okimacinawan
e'ie' pkonianuk ipi kokpInaknuk okisawan icI osakiiukwan e'ki
pkIsapie'nawat.

<span id="an_9:26">9:26</span> IwcI San kapiat, shi Cinose'ne'muk,
okiwikwcIton, e'wiwitokwat ni te'pwaie'ntumnIt nIshkI caye'k okikwsawan
ipi co kite'pwe'twasiwan winke' e'te'pwie'ntuk.

<span id="an_9:27">9:27</span> NIshcI Pe'ne'pe's, kimacinan, ipi
okisha’onan iciiInIt ni nwakancIk, ipi kiwitmowan kashu wapmat ni
Kshe'mIne'ton kanmupiskat; ipi e'kiknonat ipi kashu kie'kwe'nIt shi
Te'me'skusuk otInoswunuk CisusIn.

<span id="an_9:28">9:28</span> Ipi shiw okiwican e'pitke'wat, ipi
e'sakumwat, shi Cinose'ne'muk.

<span id="an_9:29">9:29</span> KiwishkItakwsI e'kie'kwe't shiw
tInoswunuk Te'pe'nke't Cisus, okiwikwce'an ni Knik nInwun nIshcI
okikwce'nsukon.

<span id="an_9:30">9:30</span> IwcI ni wikane'iIn kake'ntumnIt
okipie'nawan shi SisInie'uk, ipi okinokanawan ipI Tasusuk.

<span id="an_9:31">9:31</span> Pic cI ki maoce'ticuk te'pwe'ie'ntukuk,
kinwashmok, caye'k Cwtie'uk ipi Ke'nIniuk, ipi Se'me'ne'iuk, ipi
kiknomowak, ipi pmose'k shi okwutacwunuk, Te'pe'nke't, ipi shi
omInwankoswunuk PanakwsIt ocipam wusimI cI kitshik.

<span id="an_9:32">9:32</span> OtI cI kanomkuk, Pitu kapmIshiat cak
onukumuk, okipie' naskawan, ke'ni te'pwe'ie'ntukuk katacuk shi NItie'uk.

<span id="an_9:33">9:33</span> Shi okimkawan nkot nInwun Inie's
kishInke'so, nouktso pon kishkIshIn onupaknuk kiakwnoke' i nie'psowun.

<span id="an_9:34">9:34</span> Pitu cI okinan Inie's Cisus Knayst,
ktosh‘uk e'wine'se'n, Psukwin mnoston knupakIn, icI e'kipsukwit kie'nup.

<span id="an_9:35">9:35</span> KicI caye'k katacuk shi NItie'uk, ipi
Se'nunuk kiwapmawan icI e'kikwe'knoitwawat Kshe'mIne'ton.

<span id="an_9:36">9:36</span> Cape'uk cI kite'wak nkot te'pwe'ie'ntuk
kishInkaso Te'payte' i e'anke'notmuk, Takus, e'ktok otI kwe'
kimoshkne'se'nI we'onItnuk mikce'wiwun ipi katotuk mnototake'onIn.

<span id="an_9:37">9:37</span> OtI cI kanomkuk shiw e'kishkiwuk
kiakwnoke' icI e'kinpot kakishksipie'nawat okishkIshmawan, shpumuk
wikwamuk.

<span id="an_9:38">9:38</span> Osam cI NItie' ki pe'shocaiIn shi Capiuk
icI ki te'pwe'ie'ntukuk kanotake'wat ni PituIn shi e'iInIt okinokanawan
nish nInwun e'ntomawat kie'nup shi e'wipie' shianIt.

<span id="an_9:39">9:39</span> IwcI Pitu e'kipsukit e'kiwice'wat pic cI
kapiawat okisho‘nawan shi shpumuk wikwamuk ipi caye'k, ki shakaocIk
okiwickapwutakon e'mwuwat, ipi e'wapitu‘kot ni piskumwaknIn, ipi
kwawo‘nIn Takus kaoshItot me'kwa e'ie'pmatsIt.

<span id="an_9:40">9:40</span> NIshcI Pitu caye'k okisaktInan icI e'ki
owucikwnukapowIt, ipi kinume'‘ ipi okikwe'knoi shi wiwunuk, otI kikIto,
Te'payte', Psukwin, icI e'kipaknuk, niw oshkishkwe'n, icI kawapmat ni
PituIn, kicipitupI.

<span id="an_9:41">9:41</span> IwcI e'ki minat niw nIce'n icI e'ki
psukwitnat pic cI kantomat ni te'pwe'ie'ntumnIncIn ipi shakaocIk kiminan
e'pmatsInIt.

<span id="an_9:42">9:42</span> Caye'k cI shi kikuke'ncukate' shi Cape'uk
mce'sh cI kite'pwe'twawan Kshe'mIne'ton.

<span id="an_9:43">9:43</span> OtI cI kanomkuk, okiwican me'kwe'tsokwun,
shi Cape'uk, nkot Sayimun we'she'knIke't..

<span id="an_10:1">10:1</span> Nkot nInI kiuwak Sisine'uk, Kuninius
kishInkaso, Kapte'nmowan ki shuma knIshuk, e'shnukascuk Ayte'niun
nkotwe'nI.

<span id="an_10:2">10:2</span> Ke'cnumat nInI, ipi nkot, kakwsat
Kshe'mIne'to, ipi caye'k, e'tsoke't, kaminat mce'sh, mikwe' onIn ni
nIshInape'n; ipi pIne', e'nume'ktawat Kshe'mIne'ton.

<span id="an_10:3">10:3</span> Kshe'mIne'to, omIshIne'we'mIn owaptuan,
kinap tum, we'we'ne', shaktso tpukIn, shi e'kishkiwuk, e'pie'naskakot,
ipi otI otukon, Kuninius.

<span id="an_10:4">10:4</span> IcI kantowapIt, kikwtacI, ipI otI kikIto,
We'konicI Te'pe'nke'n? OtIcI okikon, ni ktInume'onIn, ipi kimikwe'onIn
shpumuk, pie'mkIt e'winaktIwe'nmukwiIn e'nasmupIt Kshe'mIne'to.

<span id="an_10:5">10:5</span> Nkom nokash nInwuk e'wishiawat Capie'uk
ipi ntom nkot Sayimun ke'iapI e'shnukasot Pitu;

<span id="an_10:6">10:6</span> Witke'man nkot Sayimun we'she'knIke't ci
kcukimik, e'tat e'te'nuk, win kawitmak, wanukmuksin.

<span id="an_10:7">10:7</span> IcI o mshInwe', kakinonat KuninusIn, kan
mamacit, nish okintoman, nish opmitakaimIn, ipi te'pwe'ie'ntuk
shumakunIsh, ni pIne' kapmitakwcIn.

<span id="an_10:8">10:8</span> IwcI pic caye'k kakish witmoat,
okinokanan ipI Cape'uk.

<span id="an_10:9">10:9</span> IwcI, wiapuk pe'shoc e'nmIiuwat shi kcI
otanuk, nkotwatso tpukIn e'pite'ntakwute'nuk Pitu, kishie' kwItpuk
e'winumat.

<span id="an_10:10">10:10</span> KikcI pkIte', ipi takiwisnI, me'kwace'
e'iI oshIstowat, kiapwe'.

<span id="an_10:11">10:11</span> IcI e'kiwapituk kishIk, e'nsakshkanuk,
ipi nkot tnacke'wun, e'piamkItnuk e'ciIt ke'cwa, kcI wapoian
e'tkopte'nuk shi nie'wuk, e'shkwe'ie'knuwuk, e'pie'nisnukate'nuk shotI
kik.

<span id="an_10:12">10:12</span> Shi cI pic iukwan, caye'k e'shnakwsawat
nie'okata cuk, we'siuk, shotI kik, ipi pkocwe'siuk, ipi pe'pa
mote'shkuk, ipi pe'pamsacuk.

<span id="an_10:13">10:13</span> IcI notakwsuwun okiwtuskon Psukwin
Pitu; nta‘we'n, ipi wisnIn.

<span id="an_10:14">10:14</span> Pitu, cI otI kikito, Coin Te'pe'nke'n
Cowi wika ke'ko nkimitsin, ke'ko me'anuk tanake' wanakwuk.

<span id="an_10:15">10:15</span> OnotwancI minI owIiI e'kikitonIt, iwni
nishuk, Iw Kshe'mIne'to, kapinakwtot, ke'ko winakwut, kItkIn.

<span id="an_10:16">10:16</span> Nsuk otI kitotam, tnacke'wuncI ne'iap,
minI kiwtapnukate' shiw shpumuk.

<span id="an_10:17">10:17</span> Me'kwacI Pitu e'ie'kwinwune'ntuk i
wio‘w we'kwe'ntuk otI napitumwun, i kanaptuk, ke'nomkuk, pInI ki nInwuk
Kuninius, kanokanacIn kinatake'k Sayimun e'tat ipi kinipwik shkwate'muk.

<span id="an_10:18">10:18</span> Ipi kinatake'k tanak shi Sayimun
e'shwawinIt Pitu shi e'wiiInIt.

<span id="an_10:19">10:19</span> Me'kwacI Pitu e'ie' nakituwe'ntuk
Cipam, otI okikon, pInI nswI nInwuk knItwapmukok.

<span id="an_10:20">10:20</span> Psukwin ipi nisasin, icI kowice'wak,
ke'kokwinwune'ntukIn, nin kwshI ntInkanak.

<span id="an_10:21">10:21</span> IcI Pitu e'kishiat ni nInwun, Kuninius
kanokanacIn otI cI okinan, pInI, NinkwshI ne'twapmIie'k, We'kwnicI otI
we'cpiaie'k.

<span id="an_10:22">10:22</span> OtI cI kikItwuk, Kuninius nkot kapte'n
ne'pwakat nInI, ipi, kwe'sat, Kshe'mIne'ton, ipi me'notshumkot caye'k ni
CwiIn, Kshe'mIne'to, okinokanan panakwsIncIn omIshInwe'n okikan
e'wintomkon, e'wishian e'tat e'wipsItuk kikitounIn.

<span id="an_10:23">10:23</span> IwcI e'kintomat e'wipitke'nIt shinI
kiik icI wiapnInuk, Pitu okinmawice'wan, ipi anIt wikane'iIn,
kiwcIpie'k, Cape'uk okinmI wice'o kon.

<span id="an_10:24">10:24</span> IwcI owiapnInuk, kanmIiuwat shi
SIsinie'uk, Kuninus okipwian, kakish maosomat ni e'nwe'macIn, ipi
te'panacIn wikanIn.

<span id="an_10:25">10:25</span> IcI Pitu e'ie'pi e'pitke't, Kuninus
okinkwe'shkwan ipi kipmukocIn mcIiukwan asItinuk, ipi okinume'ktuwan.

<span id="an_10:26">10:26</span> NIshce' Pitu okipsukwitnan, otI cI
okinan, Nipwun, ninkwshIke', nInI, ke'iapI.

<span id="an_10:27">10:27</span> IwcI e'pic kInonat, kinmupitke', icI
okimkawan shi mce'sh, e'maoce'tinIt.

<span id="an_10:28">10:28</span> OtIcI okinan kuke'ntanawasI, cowunsInon
nInI e' Cwiwut, e'wiwitokwat tanake' e'wipie'shiat ni pkan,
e'shumnIncIn, nIshcI Kshe'mIne'to nkiwapitu’uk e'wipwa, wIiI nInI
shInkanuk me'anuk, tanake' wanakwuk.

<span id="an_10:29">10:29</span> IwcI ie'i, we'cpie' naskonan, co ke'ko
ukikItsi pic kantomiIn knatoncI nkom, We'kwnicIwe'c ntomiIn?

<span id="an_10:30">10:30</span> IwcI Kuninus otI kikIto, shiI
nie'okonkIt, coin nkiwisnIsi nash otI tpukIn, icI shaktso tpukIn
e'pite'ntakwuk, nkinuma shi e'taian, ipi pInI, nInI, e'nasmupian kinipwI
kiwaste'ne', paskukIn.

<span id="an_10:31">10:31</span> OtI cI kikIto Kuninius kitInume'owun
kinotam ipi kmikwe'onIn omikwe'ncIkate', e'nasmupIt Kshe'mIne'to.

<span id="an_10:32">10:32</span> Nokashwe'n ipI Cape'uk, ipi ntom,
Sayimun e'shnukasat Pitu shiw iuwak owikwamuk nkot Saymun
we'she'knIke't, cikcukumik, win kipiat kawitmak.

<span id="an_10:33">10:33</span> Kie'nup, nkinokashwe' e'wi ntomkon,
kimnototum cI e'pian, nkom shotI caye'k nte'imIn, e'nasmupIt
Kshe'mIne'to, e'wipsItumak, cake'ko kashu wamitmakwiIn Kshe'mIne'to.

<span id="an_10:34">10:34</span> IwcI Pitu kapaktone'not, ipi otI
kikIto, We'we'ne' nkuke'nma Kshe'mIne'to, co wIiI wusimI, otupite'nmasi.

<span id="an_10:35">10:35</span> E'tsoshumowat win kwe'sat, ipi
mnototuk, nie'ni we'tapnacIn.

<span id="an_10:36">10:36</span> Kikitowun, Kshe'mIne'to kanitaat, ni
Isniun nicansun, omInwacimowun, o Cisus Knayst; Win mamwI Te'pe'nke't.

<span id="an_10:37">10:37</span> I kikitowun kuke'ntanawa kawawickate'k,
cak iukwanuk Cwtie'uk, ipi kiw cupie'mkIt Ke'ne'niuk, iw Can
kakie'kwe't, kakishcI tapie'n we't.

<span id="an_10:38">10:38</span> Kshe'mIne'to kashu siknumwat ni CisusIn
Ne'se'ni nInI, ni PanakwsIncIn, OcipamIn ipi i kshke'osuwun,
winkipashie' we'onItnuk, e'kipmInukmuksIt, ipi e'kine'se'at caye'k ni
kaktukukwacIn ni mcImIne'ton; osam Kshe'mIne'to kipmawice'wan.

<span id="an_10:39">10:39</span> Ninan nkuke'ntamIn, caye'k notI ke'ko
katotuk, shotI otukiwak Ciwiuk, ipi shi Cinose'ne'muk ni wie'ni
kansawacIn ipi kakonawat, mtukok.

<span id="an_10:40">10:40</span> Win Kshe'mIne'to kansokwnuktunuk
kapsukwitnat, ipi kiwaptu‘we' wiwunuk;

<span id="an_10:41">10:41</span> Coin nish caye'k nIshInape'n, mtIno ki
ke'ke'nmacIk kauwe'napmacIn, Kshe'mIne'to ninan, kawitopmukIt, ipi
kawicmnukwe'mkIt kakish psukwit e'kinpopIt.

<span id="an_10:42">10:42</span> Ninanki nkikatonkonan, e'wikie'kmukIt,
ipi e'wiwitmokIt ki nIshInape'k, win e'ki we'napmukot Kshe'mIne'ton
e'witpakwnat, ni pe'matsIncIn, ipi ne'poncIn.

<span id="an_10:43">10:43</span> Win kaminat caye'k iacimoncIn, e'wi
iacimonIt, shiw tInoswunuk we'kwe'ntuk ke'twe'pwe'ie'ntuk kupone'ntumwa
ni muiashuwe'psiwnIn.

<span id="an_10:44">10:44</span> Me'kwacI Pitu e'ie' kakikitot,
PanakwsIt Ocipam okipkIshnotakwan caye'k, ki kapsItkuk i kikitowun.

<span id="an_10:45">10:45</span> KiwcI winwakaka‘otashmocuk
kate'pwe'ie'ntukuk kimamkate'ntumwuk, tso kapie' wice'wacuk, ni PituIn
osam kie'winwa ki Me'ikIscIk, ke'iapI, kisiknumwak i mikwe'wun
PanakwsInIt Cipam.

<span id="an_10:46">10:46</span> Osam kinotwawan, e'miukshumnIt ipi
e'winwanawat Kshe'mIne'ton, PitucI otI kikito.

<span id="an_10:47">10:47</span> WIiInI nInI takIto compish, ke'iosImIn
kote' e'wi kcItapie'ntwa, kamincuk ni PanakwsInIt Cipam ke'cwa ninan.

<span id="an_10:48">10:48</span> OkukatonancI e'wi kcItapie'nkasnIt shiw
tInoswunuk Kshe'mIne'to; okiwishte'pmawancI e'wi iInIt o nat sokwun.

<span id="an_11:1">11:1</span> IwcI ki nwakancuk, ipi wikane'iIn kaicuk
shi Cwtie'uk kanotake'wat, ni Me'ikIsnIncIn winwake' e'kipsItmowat
Kshe'mIne'to kikitowun.

<span id="an_11:2">11:2</span> IwcI Pitu kapiat shi Cinose'ne'muk, kiw
cI kate'pwe'tkuk, (CiwiIn winwa ka kaotashmocuk) otupakwnuke'owunwa
okinshkuknonawan-

<span id="an_11:3">11:3</span> OtI cI okinawan; kipitikawak, ki nInwuk
(me'ikIscIk) pwa kaotashcuk ipi kiwitopmak.

<span id="an_11:4">11:4</span> Pitu cI we'we'ni okiwitmowan e'wshkuwe'p
nomkItnuk, ipi oki iactumwan, otI okinan.

<span id="an_11:5">11:5</span> Shi nkiiI kcIotanuk Cape'uk, nkinuma icI
nkiapwa nkiwapitancI, kanaptman nkot tnacke'wun kipie'nisashke'mkIt
ke'cwa kcI wapoian kiwcI nisnukate' shi shpumuk nie'wuk,
e'wikwe'ie'knIwuk icI nkipie' naskakon.

<span id="an_11:6">11:6</span> IcI kawaptuman nkinaktowe'ntan, ipi
nkiwapmak ne'ie' ostacuk we'siuk, ipi pkoc we'siuk shotI kik, ipi
pe'pamote'shkuk ipi pe'pamsacuk.

<span id="an_11:7">11:7</span> Ipi nkinotan notakwsuwun otI ktomkIt
Psukwin Pitu, nta‘we'n, ipi wisnIn.

<span id="an_11:8">11:8</span> NIshcI otI nkikIt, Coin Te'pe'nke'n; coin
ke'ko me'anuk tanake', wanakwuk wika ntIshkumosi.

<span id="an_11:9">11:9</span> NIshcI minI notakwsuwun, nkiwcI,
nkwe'takon shiw shpumuk iw Kshe'mIne'to kapinakwtot ke'ko wanakwuk
shInkatkIn.

<span id="an_11:10">11:10</span> IwcI otI nsuk kinomkIt icI caye'k, minI
ki opashke'mkIt ipI shpumuk.

<span id="an_11:11">11:11</span> IwcI pInI kie'nup shi kiik nswI nInwuk,
kishashikiik, wIkwamuk, kaciiian e'kipie' icI ntomwat, shi Sisine'uk.

<span id="an_11:12">11:12</span> IwcI o Cipam, nkiwitmak e'wiwice'okwa
e'wipwa ianwe'ntuman; wusimI kI nkotwatso nikane'uk, nkiwice'okok, icI
e'kinmupitike'iak o nInI e'tat.

<span id="an_11:13">11:13</span> Ipi nkiwitmaknan kashuwapmat mshInwe'n
shi e'tat e'nipwunIt, ipi otI kikItwun nokashI nInwuk, ipI Cape'uk, ipi
ntom Sayimun, e'shnuk asot ke' Pitu;

<span id="an_11:14">11:14</span> Win kuwitmak kikitonIn ke'ocI,
ke'skonkoie'k kin, ipi caye'k ktowikwamuk, e'icuk;

<span id="an_11:15">11:15</span> Pic cI e'we'pkInonkwa PanakwsIt Cipam
okipkIshnotakwan ke'cwa kinan, e'wshkI shuwe'pse'ikon.

<span id="an_11:16">11:16</span> IwcI pic kimikwe'ntan okikitowun,
Kshe'mIne'to iw e'kikItpIt Can we'we'ni kikcItapie'nwe' shi mpishuk,
nIshcI kinwa kukcItapie'nkasom shi PanakwsIt Cipam.

<span id="an_11:17">11:17</span> Osam win Kshe'mIne'to e'kiminat i kashu
minkoikon, kinan, kate'pwe'twukon, Te'pe'nke't Cisus Knayst, we'kwnicI
nin, takshkItoian, e'wiwtumu‘k Kshe'mIne'to.

<span id="an_11:18">11:18</span> IcI otI kanotmoat, coke'kokikItsik, ipi
o kiwinwanawan, Kshe'mIne'ton, otI kikItwuk, Kshe'mIne'to nukwuke' ni
Me'ikIsnIncIn, okiminan kisate'ntumwun shi pmatsowunuk.

<span id="an_11:19">11:19</span> Kiw cI kaswe'shkacuk, onukmuk, osam
e'kimiashtotwut StipIn, kipmI shishie'k shi Pinusuk, ipi Saypusuk ipi
E'ntiakuk, e'pmumnwactumwat i kikitowun; cowi wIiI mtIno ni CwiIn.

<span id="an_11:20">11:20</span> IwcI anIt Saypusuk nInwuk, ipi Saynin
nInwuk, kapiawat shi E'ntiakuk okikinonawan Kniksh nInwuk, Te'pe'nke't
Cisus kukie'kwe'wun.

<span id="an_11:21">11:21</span> Kshe'mIne'to cI okshke'osuwun,
okiwice'okonawa, mce'shcI okite'pwe'twawan, ipi okikwe'knIwitwawan
Kshe'mIne'ton.

<span id="an_11:22">11:22</span> KicI te'pwe'ie'ntukuk, shi
Cinose'ne'muk kanotmoat notI ke'ko, okinokanawan Pe'ne'pe'sIn,
e'wishianIt, shi E'ntiakuk.

<span id="an_11:23">11:23</span> Win kapiat, ipi kawaptuk,
oshuwe'ncuke'wun Kshe'mIne'to, kinciwe'nmo, ipi okiakwaman caye'k,
e'wiwishkIte'anIt ipi, e'wiwickapwutwawot ni Kshe'mIne'ton.

<span id="an_11:24">11:24</span> Osam kimnoshuwe'pse' nInI, ipi
okimoshkIne'shkakon ni PanakwsIn Cipam, ipi te'pwe'ie'ntumwun, mce'sh cI
nIshInape'k kitkwaknoik Kshe'mIne'ton.

<span id="an_11:25">11:25</span> IcI kinmamaci Pe'ne'pe's e'shiat
Tasusuk, e'wuntuwapmat Sanun;

<span id="an_11:26">11:26</span> IwcI kamkawat okipie'nan shi, E'ntiakuk
otI kanomkuk, nkot pon, kimaoce'tik ki te'pwe'ie'ntukuk, ipi
okiknomowawan mce'sh nIshInape'n, ipi ki ke'knomocuk, Knayst nIshInape'k
kishInkasok, ne'tum shi E'ntiakuk.

<span id="an_11:27">11:27</span> IwcI notI e'kishkiwuk Nakan acimocuk
kiw cupie'k, Cinose'ne'muk, kipie'shie'k E'ntiakuk.

<span id="an_11:28">11:28</span> Nkot cI ki nipwI E'kipus, kishInkaso,
kiwitmake' shi cipamuk, e'wikcI, pkIte'kiwnunuk, caye'k, shotI kik, iw
kashuwe'puk, otukishkimuk Knatius Sise'.

<span id="an_11:29">11:29</span> Pic cI ki te'pwe'ie'ntukuk, e'tshowat
washukshkItIt kine'ntumwuk, e'wi nishokomowawat ni wikane'iwan, katanIt
Cwtie'uk.

<span id="an_11:30">11:30</span> Iw katotmowat, ipi okinitaawan ni
nakane'ntakwsIncIn, Pe'ne'pe's, ipi San, onIcinuk.

<span id="an_12:1">12:1</span> Pic cI otI, E'nat kcI okuma,
kishipnuke'no e'wi miashtotwat anIt te'pwe'ie'ntIncIn.

<span id="an_12:2">12:2</span> Ce'msIncI okinsan wikane'iIn Can okion i
kishkowun.

<span id="an_12:3">12:3</span> OsamcI e'wapmat ni CwiIn i e'mnwe'ntumnIt
kishIte'’e'’, ke'ni e'wiwtapnat ni PituIn pic cI ni e'kishkiwuk,
pwaopce'te'k pkwe'shkIn.

<span id="an_12:4">12:4</span> IwcI kaotapnat okikpakwoan,
okikuwaptumoan ni mtotsoshItInkotwatso, shumaknIshIn, e'wikawapmanIt,
kine'ntumwak kikishkwe'pmose'mkuk wikwtowun, e'wi sakcowunat,
e'nasmupnIt ni nIshInape'n.

<span id="an_12:5">12:5</span> IwcI Pitu kaocI kpakot, kiwcI
te'pwe'ie'ntukuk, pIne', okinume'ktuwawan Kshe'mIne'ton win, i kaocI
shuwe'psInIt.

<span id="an_12:6">12:6</span> IwcI i e'pkonianuk, E'nut, wasakconapIt
Pitu kinpe'wak, na’iukwan nish shumaknIshIn, nish cI piwapikwe'n tkopso
ipi ki e'kwapcIk cikshkwate'm oki kowaptanawa i kpakwotiwkumuk.

<span id="an_12:7">12:7</span> PInI, Kshe'mIne'to omIshInwe'mIn, kipie'n
e'ciiIt ipi kiwasnote'ne' shi kpakwotiwkumkok, ipi okipkuman ni PituiIn
wiwunuk, ipi okipsukwitnan, ipi otI okinan Psukwin, icI ni piwapkwe'n
kipmukote'ne', katkopsot shiw onIcik.

<span id="an_12:8">12:8</span> IwcI omIshwe'n otI okinan, kicipnItson
ipi tkopton kmuksInIn, iwcI katotuk; ipi otI okinan, piskIn
kpiskumwakIn, ipi pmnashkoshIn.

<span id="an_12:9">12:9</span> IwcI e'kisakuk, ipi kipmnashkawan,
cokike'ntusin e'te'pwe'wunuk katotmInIt, ni mIshInwe'n, nIsh niapwa
kishIte'’e'’;

<span id="an_12:10">12:10</span> IwcI kakwe'pmosanawat, ni ne'tum,
e'kwapnIt ipi ni ianke' kowapnIt; kipie'kshi piwapko shkwate'muk e'suk,
shi kcI otanuk, nIshcI nshukI kinsakwshke'ne' icI e'kinmIsakumwat, icI
kakwe'pmosatmowat, nkot otan mie'o, ipi kie'nupcI omshInwe' okinkInan.

<span id="an_12:11">12:11</span> Pic cI Pitu kake'ntuk, otI kikIto, Nkom
nkuke'ntan, we'we'nI Kshe'mIne'to omIshIne'we'mIn e'kinokanat, ipi nia’w
okiktusknIce'pnan ni E'nutIn, ipi ki caye'k Cwiuk, kane'nmawat.

<span id="an_12:12">12:12</span> IwcI kakishnaktawe'ntuk iw kipie'wak
e'tanIt Me'niIn, okie'iIn Can, e'shnukasotke' Mak, shi mce'I kimaoce'tik
e'numawat.

<span id="an_12:13">12:13</span> Me'kwacI Pitu e'ie'papakakwuk, shi
shkwate'muk, kikiak, kipie' psIcto, kishInkaso Note'.

<span id="an_12:14">12:14</span> IwcI kansItowat ni PituiIn, cokin
nsakwnIsin i shkwate'm,, e'pic nciwe'nmot, kipitke'pto ipi kiwitmake'
PituiIn, sakci ukwan e'nipwunIt shkwate'muk.

<span id="an_12:15">12:15</span> OtI cI okinawan, kawawunum; kiwish
te'pwe'cI, i e'nomkItnuk. OtI cI kikItwuk omIshInwe'mIn sIni.

<span id="an_12:16">12:16</span> NIshcI Pitu pIne', Kipapakakwu’uke',
icI kakishnsakwnumwat i shkwate'm, ipi kawapmawat kimamkate'ntumwuk.

<span id="an_12:17">12:17</span> Oki iaine'nkawan e'wipwa ke'ko kItnIt
okiwitmowan kashu sakcowunukot ni Kshe'mIne'ton shi kpakwotiwkumkok ipi
otI okinan wuwitmo otI, Ce'ms ipi ki kikane'nanuk. IwcI e'kinmamacit
pkan koci kishie'.

<span id="an_12:18">12:18</span> IwcI kawapnInuk, kinatatwuk
kishumaknIshuk e'ciiInIt PutuiIn.

<span id="an_12:19">12:19</span> Pic cI E'nut, kantowapmat ipi
kakwintawapmat okitpakwnan ni e'kwapnIncIn ipi kishowe' e'wi nsIckasnIt.
KiwcI nmamaci shi Cwtie'uk, e'kishiat isinie'uk; icI shi e'kiIt.

<span id="an_12:20">12:20</span> E'nut okikcInshke'nman, ni kaiInIt ipI
Tayniuk ipi Saytunuk, nIshcI kipie' msou’tik e'ciiInIt icI kawikanmawat
Pne'stiIn kcI okuma, opumitakaimIn, okintotanawa, noe'twun osam iw
otukimwa, kiw tInke'k shi kcI okuma otukimuk.

<span id="an_12:21">12:21</span> E'nut cI e'kikito kishkItnuk,
okipiskanIn kcI okuma otikwame'iIn, ipi shi kicipitupI ocipitupwunuk,
icI kika kikito.

<span id="an_12:22">12:22</span> IwcI ki nIshInape'k kinotakwsik, otI
kikItwuk, Kshe'mIne'to otI okikitowun, cowi nInI.

<span id="an_12:23">12:23</span> Ipi kie'nup cI, Kshe'mIne'to
omIshInowe'mIn, okiwe'potwan osam co, okiminasin Kshe'mIne'to
winwacke'wun; mIne'tose'iIn cI okimokon, icI e'kipkItnat ocipamIn.

<span id="an_12:24">12:24</span> Kshe'mIne'to cI kikitowun, kikishkInI,
ipi kimane'nI.

<span id="an_12:25">12:25</span> IwcI Pane'pas, spi San, kiwcI kiwe'k
shi Cinose'ne'muk, kakish knomake'wat, okinmumacinawan, CanIn;
kashInkasotke', Mak.

<span id="an_13:1">13:1</span> Te'pwe'ie'ntukuk cIshi, anIt kiik,
E'ntiakuk nakanacimocuk, ipi ke'knomake'cuk Pe'ne'pe's, ipi Simiun
kashInkasotke' Nayku, ipi Nwsius, Saynin, nInI, ipi Me'ne'in kapie'wic,
kishkIcIn ni E'nutIn, okumas, ipi San.

<span id="an_13:2">13:2</span> E'ie'cI pmitwawat, ni Te'pe'nke'ncIn ipi
e'pwawisnawat, PanakwsIt Cipam otI okikowan, papke'ptoshuk, Pe'ne'pe's
ipi San, i mikice'wiwum kaocI ntomkwa.

<span id="an_13:3">13:3</span> IwcI pic kapwa wisnawat,ipi
kakishnumawat, ipi katawawat niw nIciwan shi wiwunuk, okinokanawan.

<span id="an_13:4">13:4</span> PanakwsIt Cipam, okinokankowan kishie'k,
shi Sinwshiuk icI shi kiwcI macik kinashwuk shi Saypnusuk.

<span id="an_13:5">13:5</span> Ipi shi kaiIwat Sine'musuk,
okimnwactanawa okikitowun Kshe'mIne'to, otInume'o kumkomwak ki Cwiuk.
CanIn kie'ni, ke'iapI okinishokmakwan.

<span id="an_13:6">13:6</span> IwcI kanmIt kumshkumwat i mnIshI kishie'k
Pe'posuk okimkawawan nkot me'ntokasnIt, iacimokasot, Cwi nInI, pacisus
kishInkaso.

<span id="an_13:7">13:7</span> Win okiwitokwan, okinasIn, shi
e'tnukie'wat Sinicius, Panus, ne'pwakat nInI, okintoman Pe'ne'pe'sIn,
ipi SanIn, e'ntowe'ntuk e'wipsItuk i okikitowun Kshe'mIne'to.

<span id="an_13:8">13:8</span> NIshcI Inimus, mIntosikasot, (i ie'i
e'shnukasot e'ianke'notmuk) okiwikwce'an, e'wi te'pwe'takot ni okumasIn,
i te'pwe'tatwun.

<span id="an_13:9">13:9</span> IwcI San, ke'iapukI e'shnukasot Pan,
e'moshkIne'shkakot, PanakwsIncIn, Cipam, kancI okinapman;

<span id="an_13:10">13:10</span> IcI otI okinan, O! moashkIne'shkakwiIn
caye'k, wie'shtowun ipi caye'k, me'anuk, we'nicansumkon mIcImIne'to,
me'iane'ntumIn caye'k me'noshuwe'psowun, ConI kuponiksim Kshe'mIne'to
omInoshuwe'psiwun?

<span id="an_13:11">13:11</span> Ipi nkom pInI; one'ce'n Kshe'mIne'to
oshIton shi kiiwuk, ipi ku’kie'pikwa, co kuwapmasi kisIs nomuk. IiI
kie'nup kipuksInI shiw shkishkok wunsiwu’n, ipi kiskupkoniawapwun, icI
e'ki pantawapmat owIiI wapmIskIncInkot.

<span id="an_13:12">13:12</span> IwcI okumas pic kawapituk kashotwumIt
kite'pwe'ie'ntum osam, okimamkate'ntum, okuknomake'wun Kshe'mIne'ton.

<span id="an_13:13">13:13</span> Pic cI Pan, ipi ni kapmIwice'wacIn
kawe'pshkawat shi Pe'posuk, kipie'shie'k PInke'uk, shi Pe'mpinie'uk, icI
Can, shi kacInkInat kikiwe' Cinose'ne'muk.

<span id="an_13:14">13:14</span> PInke'uk, cI kaocI maciwat, kishie'k
E'ntiakuk shi Psitie'uk, ipi kipitike'k shi nume'okumkok, icI
e'kicipitupwat; e'nume'kishkItnuk.

<span id="an_13:15">13:15</span> IcI i tpakwnuke'wun, ipi nakanacimocuk,
kakish wapcIkate'k, shi msInukInuk, e'kwaptukuk i nume'okumuk
okintomawan, ipi otI okinawan, NInituk, ipi nikane'ituk, KishpIn ke'ko
kikitowun, wikie'kme'k, kotI nIshInape'k, ktakikitom.

<span id="an_13:16">13:16</span> IcI pan, e'kipsukwit, ipi
okiiaine'nkowan, otI okinan, NInwuk shi IsniIn, ipi kinwa, kwe'se'k
Kshe'mIne'to; psItmok.

<span id="an_13:17">13:17</span> O Kshe'mIne'tomwan kotI nIshInape'k,
shi IsniIn, okiwe'napman kosnanIn, ipi okipsukwitnan ni nIshInape'n,
winwa cokike'ntakwsusik, e'kitawat shi e'kiwuk Iciptuk, ipi
wishkInkaonuk shiw o kipie' ocusakcowunan.

<span id="an_13:18">13:18</span> Pic cI nie'wapituk tsopon;
okipkIte'ntumwan iw tIshwe'psiwnawan shi na’wmtukwakik.

<span id="an_13:19">13:19</span> IwcI kakish pnacat, nouktso e'shnmnIn
e'kiwuk shi Ke'ne'e'n, okimatan iw tukimnInIn e'ki tatiwat.

<span id="an_13:20">13:20</span> IcI kakish, icI showe'psIt okiminan
tpakwnuke' onInwun nie'wak, ipi niano mtInI tso pon nash Se'mnwIn
nakanacimot.

<span id="an_13:21">13:21</span> IcI i kakish, showe'psIt,
okintuwe'nmawan okuman, ocI Kshe'mIne'to okiminan SanIn we'kwIsmukot,
E'Ish Pe'nce'mIn kashIcmot nInI nie'wapituk tsopon;

<span id="an_13:22">13:22</span> IcI ni kaotapnat minI nkot
okipsukwitnumwan, Te'pItIn e'wi otokumamwat, win Kshe'mIne'to kaiacimat
otI kikIto, Nkimkowa Te'pIt we'kwIsmukot Ce'siIn, nInI tpInwe' nin nte'’
we'te'it win, ke'kshkItot, kaye'k, ntIne'ntumwun.

<span id="an_13:23">13:23</span> OtI nInI onicansIn, Kshe'mIne'to win
kashowawitmake't e'wipsukwitnumwat ni Isni In ke'skonwe'ncIn CisusIn.

<span id="an_13:24">13:24</span> Pic Can, kawe'pkie'kwe't e'pwamshI
pianIt; kcItapie'nwe'wun i kisate'ntumwun; kicaye'k nIshInape'k;
Isne'iIn.

<span id="an_13:25">13:25</span> IcI me'kwa Can, e'ie', kie'kwe't, otI
okinan we'nicI nin e'ne'nmie'k? coin win nte'isi, nIshcI, pInI, nkot
pe'kanksIt shkwe'iak, pie'tne'sI win omuksInIn, shiw osItik cointupite'
ntakwsIsi, e'wiapskoptuwuk.

<span id="an_13:26">13:26</span> NInituk, ipi nikane'ituk we'nican
sunkoie'k, E'pe'ne'e'm, ipi we'kwe'ntuk kwe'sakwe'n, Kshe'mIne'ton,
kinwasI i kikitowIn otI ke'skonwe'wun knitakom.

<span id="an_13:27">13:27</span> Kikatacuk shi Cinose'ne'muk; ipi
onikansimwan, osam cokike'nmasiwan, coke' okinsItowasiwan ni
NakanacimoncIn e'tso nume'kishkuk, kaiactmuk okite'pwe'tonawa i e'ki
pkIte'nmawak.

<span id="an_13:28">13:28</span> Pic cI kapwamkumwat, ke'ko
e'wiwcIne'nIt, ke'iapI okintuwe'nmawan Payne'tIn e'winsIc kasnIt.

<span id="an_13:29">13:29</span> Pic cI kacaktpIse'stowat, caye'k i
e'shonupie'kasot shi msInuknuk okiwcI nisnawan, shi mtukok icI
e'kishkIshmawst shi cipe'’okumkok.

<span id="an_13:30">13:30</span> NIshcI Kshe'mIne'to minI okipsukwitnan
e'nponpIt.

<span id="an_13:31">13:31</span> Mce'sh kon kiwapmukon kapie'ocI
wice'kocIn shi Ke'nIniuk, kipie'shie'k Cinose'ne'muk, winwaki
ke'iacimukot ni nIshInape'n.

<span id="an_13:32">13:32</span> KuwitmonmIn mciwe'nmowun i witmatwun,
kashIwawitmotwa kikosnanuk.

<span id="an_13:33">13:33</span> Kshe'mIne'to sI win nasap,
okitpIstaknan kinan we'nicansumkoikom iw e'ki psukwit nat, minI ni
CisusIn, iwke'shI e'npie'kate'k, shi nish Nkumwunuk Kin we'kwIsme'nan,
otI e'kishkiwuk, kiw, osum.

<span id="an_13:34">13:34</span> Ipi i e'kipsukwitnat i e'nponpIt, cowi
minI e'wipkIshkIne'not, otI kikIto kuminIn we'we'ne' oshuwe'ncuke'wun
Te'pIt.

<span id="an_13:35">13:35</span> I ie'i otI osam, minI we'ckito mkuk
pe'kanuk nkumwIn, co minI kne'nmasi pan nakwsIt Nkot e'wiwaptuk
pkIshknInwun.

<span id="an_13:36">13:36</span> Te'pIt cI kakish pmitwat niw
wicpmatsiIn kane'nmukot Kshe'mIne'to, kinpe', ki wic nkokaso niosIn, ipi
kinpIsh kinpIshknIno.

<span id="an_13:37">13:37</span> Wincie'ko, Kshe'mIne'to kapisukwitnat
minI co okiwaptusin mpIshknInwun.

<span id="an_13:38">13:38</span> I ie'i ke'ocI kuke'ntusme'k nInituk,
ipi nikane'itnk, Win otI nInI we'c kie'kmukoie'k, i e'wi we'pnukate'k
miashuwe'psiwnIn

<span id="an_13:39">13:39</span> Ipi win caye'k ki te'pwe'ie'ntukuk,
pkIte'ntumwak cake'ko; iw tpakwnuke'wun Mosus tapwa pkIte'ntumake't.

<span id="an_13:40">13:40</span> Naktuwe'ntmok, osam otI ktanI
otIskonawa kashu kikitowat ki Nakanacimocuk.

<span id="an_13:41">13:41</span> PInI, shake'nke'ie'k, ipi
mamkate'nkie'k, ipi knIshnatsum; osam nin nmikce'wi mikice'wiwun, shi
ktuki, shkimwak mikce'wiwun, co kite'pwe'ie'ntusinawa; nInI ianwI
witmakwie'k.

<span id="an_13:42">13:42</span> KicI Cwiuk, kanmI sakumwat, shi
nume'okumkok, ki me'mataose'cIk, okiwishte'pmawan e'wi kie'kmukwat ni
kikitonIn, minI nume'kishkItnuk.

<span id="an_13:43">13:43</span> IcI ki pic maoce'ticIk, kanmumaciwat
Cwiuk, kimane'k ipi e'nmaa cuk, kakwe'knoicuk, okipmInashkawawan PanIn,
ipi Pe'ne'pe'sIn, e'knonkowat, oki ikwamukwan, e'wi ikwamtonIt
Kshe'mIne'to oshuwe'ncke'wun.

<span id="an_13:44">13:44</span> IcI minI e'nume'kishkuk kaka, caye'k
e'icIk shi kcI otanuk; kimaoce'tik e'wip sItmowat, Kshe'mIne'to
okikitowun.

<span id="an_13:45">13:45</span> NIshcI pic Kawapmawat ki Cwiuk ni
maoce'tincIn, kimoshkIne'se'nI miane'ncke'wun, ipi okipapshItanawa notI
kaiactuk Pan, okiakwne'twawan ipi pcI- kikitok.

<span id="an_13:46">13:46</span> IcI Pan, ipi Pe'ne'pe's kiwishkukwuk,
ipi otI kikItwuk, kiw wunItsI Kshe'mIne'to okikitowun, kinwa ne'tum;
e'wi iactumakoie'k, osamcI nkoci e'ne'nme'k, ipi e'waptuwuie'k kiiuwawa
e'pwa pite'ntakwsie'k e'wiiIiIie'k kakuke' pmatsowun pInI naskawa mIn,
ki Me' i kIs cIk.

<span id="an_13:47">13:47</span> OtIsI ie'i Kshe'mIne'to nkikatonkonan,
otI kikIto; kukicipitupe'num e'wiwase'shkmoe'k ki me'mataose'cIk, kinwa
kuke'skontuwe'wun e'wishiamkuk e'kokiwuk.

<span id="an_13:48">13:48</span> IcI ki Me'ikiscIk, kanotmoat otI
kinciwe'nmok, ipi okiwin watanawa Kshe'mIne'to okikitowun ipi cI tso
kawe'napme'cIk, ika kukie' pmatsowun kite'pwe'ie'ntumwuk.

<span id="an_13:49">13:49</span> Ipi i Kshe'mIne'to okikitowun,
kimnwacIkate' caye'k shi katnukie'wat.

<span id="an_13:50">13:50</span> NIshcI ki Cwiuk, otopwe'mawan ni
e'nmaancIn, nakansIncIn kwe'n ipi ni nakansincIn nInwun, shi kcI-otanuk,
ipi oki miash totwawan PanIn, ipi Pe'ne'pe'sIn, ipi oki miwnashkawawan,
shi e'tnukie'wat.

<span id="an_13:51">13:51</span> Oki papiwshkumakwan, i ne'kwukI, shiw
osItiwak icI kipie'k shi Ikoniumuk.

<span id="an_13:52">13:52</span> Ipi ki ke'knomocuk;
kimoshkIne'shkaknawa mciwe'nmowun, ipi ni PanakwsIncIn Cipam.

<span id="an_14:1">14:1</span> IcI kanomkuk shi Ikoniumuk, ne'ne'ish kin
mIwice'twuk e'kipitike'wat, shiwtIn une'okum komwak ki Cwiuk ipi
kikitok, icI ki ke'cmaoce'ticuk ne'ne'ish ki Cwiuk, ipi ki ke'iapI Knik
nIshInape'k, ki te'pwe'ie'ntumwuk.

<span id="an_14:2">14:2</span> NishcI ki kapwa te'pwe'ie'ntukuk Cwiuk
oki wpwe'mawan ni Me'ikIsnIncIn icI okimiane'nmawan ni wikane'iwan.

<span id="an_14:3">14:3</span> IwcI ie'i shi kInwe'sh kaocIiuwat kiwish
kI kikitok shi Kshe'mIne'to otImoswunuk kimikwe' cI shkIe'osuwun iw
kikitowun oshuwe'ncIke'wun, okiminankI kInwacIke'onIn, ipi
mamkate'ntumwunIn e'winuk kmuksInIt.

<span id="an_14:4">14:4</span> NIshcI kimaoce'ticIk shi kcI otanuk
okipapkantonawa wiwa’wa’, anIt okiwitokwawan, ni CwiIn, anIt cI ki
okiwitokwawan ni nwakanme'cIn.

<span id="an_14:5">14:5</span> Pic cI ki Me'ikIscIk, ipi ki Cwiuk, ipi
niw onikansimwan, pic e'wi miashtotwawat, ipi e'wi sInwawat.

<span id="an_14:6">14:6</span> Okike'ntanawa icI e'ki nInshumwat shi
Nayste'uk ipi Te'piuk, kcI otanuk shi Ne'koniumuk, ipi shi e'kiwuk kiw
tayiukwan.

<span id="an_14:7">14:7</span> Shi cI kikie'kwe'k i mnoacimowun.

<span id="an_14:8">14:8</span> ShicI nkot nkot nInI kicipitupI, shi
Nayste'uk kimiakikate', co kinI pmose'si e'konikIt.

<span id="an_14:9">14:9</span> Win okinotwan PanIn e'kikitonIt, win kan
okinapman, ipi e'ke'nmat e'te'pwe'ie'ntumnIt e'wine'se'nIt;

<span id="an_14:10">14:10</span> OtI kikIto kiwishkowe', Nipokapwun shi
ksItik. IcI e'kikwasksoot, ipi e'kipmose't.

<span id="an_14:11">14:11</span> Pic cI ki nIshInape'k kawaptumwat Pan
katotmInIt, Kiwishkwe'we'ksik, e'shumnIt ni Naykonie' nInwuk, ipi otI
kikItwuk, Te'pe'nke'cuk, pie'nisasitakwnanuk e'shnakwsawat nInwuk.

<span id="an_14:12">14:12</span> OkishInkanawan cI Pe'ne'pe'sIn CwpitI,
ipi PanIn, Me'kwnius, osam win nakan kakitot.

<span id="an_14:13">14:13</span> IcI CwpitI omumatke'mcIn, win
e'nasmupIt shiw okIcotanwak, okipie'nawan psukwun, ipi wawaskone'toiIn,
shi shkwate'muk, ipi otaki wic pitakimiman mikwe'wunIn ni nIshInape'n.

<span id="an_14:14">14:14</span> IcI ki nwakancIk, Pe'ne'pe's ipi Pan,
kanotmowat i okinanisikpItonawa ni paskumwacIn, ipi kipItok me'kwe'
nIshInape'kI, kinotakwsik.

<span id="an_14:15">14:15</span> Ipi otI kikItwuk, We'kwnicI otI
we'ctotme'k, NinansIke' ntIniwmIn e'shwe'psie'k kinwa ipi kukie' kmInmIn
otI e'wi ponikme'k otI pe'shkwacak, icI e'wi kwe'knoitwe'k kakuke'
pmatsIt Kshe'mIne'to kaoshItot kishuk, ipi kI ipi kcIkum, ipi cake'ko
piciukwane'te'k.

<span id="an_14:16">14:16</span> Winke' isha kapkIte'nmat caye'k
e'shumnIt e'shte'anIt e'wishowe'psInIt.

<span id="an_14:17">14:17</span> Ke'iapI cI otI kiwapitu konan pIne'’
kimnototakwnan, ipi, kiwcI minkonan kmowIn shpumuk, ipi e'wi minokuk
ke'ko e'tso mnokmuk, kmoshkIne'stakwnan kte'’inanIn i micum, ipi
nciwe'nmo wun.

<span id="an_14:18">14:18</span> OtI cI i e'kianwInawat, kawa
okikshkawan ni nIshInape'n e'ipwa minawat mikwe'wunIn.

<span id="an_14:19">14:19</span> Kipie'kcI shi anIt Cwiuk, kiw cupie'k
E'ntiakuk ipi Ikoniumuk, okiwishte'pmawan ni nIshInape'n, ipi kasInwawat
ni PanIn, okisakcowe'pnawan shiw kcI otanuk, kinpoak e'ne'nmawat.

<span id="an_14:20">14:20</span> NIshcI ki te'pwe'ie'ntukuk, kinipwik
e'ciiInIt, kipsukwiwak, ipi kishie' shi kcIotanuk, icI wiapnInuk
Te'piuk, kishI macik okiwice'wan Pe'ne'pe'sIn.

<span id="an_14:21">14:21</span> IcI pic, kakishkie'kwe'wat i
mnoacimowun shi kcI otanuk, ipi mce'sh kaknomowawat minI kishIkiwe'k,
Nayste'uk ipi Ikoniumuk, ipi shi E'ntiakuk.

<span id="an_14:22">14:22</span> E'wi shke'ntumoawat
nite'pwe'ie'ntumnIncIn ocipamnInIn, ipi e'ikwamawat e'wi nishkI
te'pwe'ie'ntumnIt, kuwaptamI nmce'sh ianmIswun, winmI pitike'ikon
Kshe'mIne'te' otokumauwunuk.

<span id="an_14:23">14:23</span> IcI kakishonakwnawat Ke'kie'kwe'ncIn,
ki caye'k te'pwe'ie'ntukuk, onukmuk, ipi kakishnumawat e'ki pwawisnawat
okinume'kitumwawan ni Kshe'mIne'ton, kate'pwe'ie'nmawacIn.

<span id="an_14:24">14:24</span> IcI kakish cakshkumwat, shi Psitie'uk
kipie'shie'k Pe'mpinie'uk.

<span id="an_14:25">14:25</span> IcI kakish mnoactumwat i kikitowun shi
Pinke'uk, kipie'shie'k shi E'te'nie' uk:

<span id="an_14:26">14:26</span> Shiw cI kiwcI nashwuk, ipI E'ntiakuk,
shiw ie'shi, katshI nume'kitotwa, Kshe'mIne'to oshuwe'ncIke'wun, osam, i
mikce'wiwun katpIse'stowat.

<span id="an_14:27">14:27</span> Pic cI kapie'wat, ipi kakish maotIna
wat ni te'pwe'ie'ntumnIncIn, okiwitmowawan cake'ko Kshe'mIne'ton kaocI
kshIe'osuwat; ipi kashI te'pwe'ie'ntumnIt ni Me'ikIsnIncIn.

<span id="an_14:28">14:28</span> ShiwcI kInwe'sh okiwicawan ni
te'pwe'ie'ntumnIncIn.

<span id="an_15:1">15:1</span> AnIt cI, nInwuk, kaocI piacuk Cwtie'uk,
okiknomowawan, ni te'pwe'ie'ntumnIncIn, otI kikItwuk, KishpIn, i pwashI
tpakwnIkoie'k, kashI we'psIt Mosus, coktake'skwisim.

<span id="an_15:2">15:2</span> IcI Pan, ipi Pe'ne'pe's, mce'sh okiInawa
iakwne'tatwun okine'nmawan ni PanIn ipi Pe'ne'pe'sIn, ipi niw anIt
pe'kansIn cIn, winwa, e'wishiawat shi Cinose'ne'muk, e'win natawawat ni
nwakancIk, ipi nakanse'cIk; i natatwun.

<span id="an_15:3">15:3</span> Kanmupitse'wat cI oki, ni shokumakwan, ni
te'pwe'ie'ntumnIcIn, okinmIshapshkanawa Pinisuk ipi Se'me'niuk,
e'witmake'wat e'te'pwe'ie'ntumnIt, ni Me'ikIsnIncIn icI kikcI
papine'ntumwun ni caye'k wikane'iwan.

<span id="an_15:4">15:4</span> IwcI kapiawat shi Cinose'ne'muk, oki
pitkInkowan ni te'pwe'ie'ntumnIncIn ipi ni nwakancuk, ipi ni
nakansIncIn, icI okiwitmowawan, cak ke'ko Kshe'mIne'to,
kaocukshke'osowat.

<span id="an_15:5">15:5</span> AnIt cI ki Pe'nisiuk, kate'pwe'ie'ntukuk
kipsukwik, ipi otI kikItwuk, o wunItsI e'wi tpakwnItwa, ipi
e'winakitawe'ntumwat i Mosus otpakwnuke'wun.

<span id="an_15:6">15:6</span> IcI ki nwakancIk, ipi koe'siuk
kimaoce'tik e'winaktuwe'ntumwat otI wanomkuk.

<span id="an_15:7">15:7</span> Pic, cI mce'shuk kaiakwne'tatwat, Pitu
kipsukwi ipi otI okinan, NInituk, ipi nikane'ituk, kukuke'ntanawa pnowi,
Kshe'mIne'to kiwwe'napmukonan nin, e'wi iactumwukwa i mnoacimowun ki
Me'ikIscIk, ipi e'wite'pwe'ie'ntumwat.

<span id="an_15:8">15:8</span> Kshe'mIne'to ke' ke'ke'ntuk, ote'‘iman,
win witokowan, ipi okiminan, ni PanakwsIn cIn CipamIn, kinan
kashuminkoikon.

<span id="an_15:9">15:9</span> Ipi co pkan okine'nmasin, ipi kinan,
okipinakwtowan ni ote'‘inIn, i e'te' pwe'ie'ntumwat.

<span id="an_15:10">15:10</span> We'kwnicI we'c kwcItIpe'nme'k
Kshe'mIne'to, e'wipiskotne'k napkumwakIn shiw kwe'knawak, ki te'pwe'ie'n
tukuk, co ninan nkote'iI nosnanuk tanake' ninan e'wi kshkItoiak
e'wipmo‘wtoiak.

<span id="an_15:11">15:11</span> NIshcI nte'pwe'ie'ntamIn, oshuwe'ncuke'
wun, Te'pe'nke't, Cisus Knayst ninanke' nkuke'skonkomIn ke'cwa winwa.

<span id="an_15:12">15:12</span> IcI ki caye'k maoce'ticIk tokumkiik ipi
okipsItwawan ni Pe'ne'pe'sIn, ipi PanIn, e'witmakwat, mataototmonIn ipi
mamkate'ntumwunIn, Kshe'mIne'to kashI nishokmakwat, e'ciiInIt ni
Me'ikIsnIncIn.

<span id="an_15:13">15:13</span> IcI kakish pwa ke'ko kItnIt Ce'ms
okinkwe'twan, ipi otI kikIto, NInituk ipi nikane'ituk PsItwushuk.

<span id="an_15:14">15:14</span> SImiun kishwitmaknan, Kshe'mIne'to
ne'tum kashI otIsat ni Me'ikIsnIncIn e'wi otI otapnat nIshInape'n iw
tInoswunuk.

<span id="an_15:15">15:15</span> OtIsI ie'i nasap okikitonawa ki
NakanacimocIk e'shpie'kate'k;

<span id="an_15:16">15:16</span> Kikish otI nomkuk minI nkupie'kiwe' ipi
nkaoshIton minI e'tat Te'pIt, kapmukote'k; ipi nkukishton i kanshonacak,
ipi nku‘onakwsIton.

<span id="an_15:17">15:17</span> Ipi ki anIt nInwuk, e'wintone'wawat ni
Kshe'mIne'to, ipi ki caye'k, Me'ikIscIk ntInoswun wawitkuk kItwak
Kshe'mIne'to e'totkuk caye'k notI ke'ko.

<span id="an_15:18">15:18</span> Kshe'mIne'to okike'ntan caye'k niw
omikce'wiwnIn e'kowe'pkiwuk.

<span id="an_15:19">15:19</span> Osam cI otI we'cshIte'aian, e'wipwam
mkoshkacikwukon, ki Me'ikIscIk kakwe'knoitwacIk Kshe'mIne'ton.

<span id="an_15:20">15:20</span> NIshcI ktaonupie'mowamIn, e'wi pwa
shiawat wansincIn, ni me'ntokasnIncIn ipi, waonIshkawun, ipi,
Ke'pne'we'shkamkuk ipi mskwI.

<span id="an_15:21">15:21</span> Mosus ke' isha e'tsInuk kcI otanIn kiw
anIt okimnwactmakon iw otpakwnuke'wun, wapcIkate' shi msInukInuk,
nume'okumkok e'tso nume'kishkuk.

<span id="an_15:22">15:22</span> IcI ki nwakancIk, ipi nakanse'cIk, ipi
caye'k ki te'pwe'ie'ntukuk okimnwe'ntumwuk e'winokanawat we'napcIkasnIt
ni nInwun winwa mamwI, e'wishianIt E'ntiakuk, e'wiwice'wanIt, PanIn, ipi
Pe'ne'pe'sIn, kotI, Cwte's, ke'iapI kashInkasot Pe'se'pe's, ipi Sayne's,
kanikanse'cIk, nInwuk, shi mamwI wikane'iwan.

<span id="an_15:23">15:23</span> Okiw nIpie'anawan cI mIsInuknIn, otI
kinIpie'ke'k, NwakancIk, ipi nakanse'cIk, ipi, wikane'iwan, onitaawan
numkatwun ni wikane'iwan Me'ikIscIk shi e'icIk, E'ntiakuk ipi shi
Sinie'uk, ipi Sinishie'uk;

<span id="an_15:24">15:24</span> Osam nkinotake'mIn, anIt ninan shotI
kaocI maciwat kimkoshkasmukwak niw kikitonIn, kiwie'shtmakwak cipamwak
otI e'kItwat, kinwa kItpakwnukom ipi kInaktIwe'ntawa i tpakwnuke'wun,
coninan, i nkishI kie'kmasimIn.

<span id="an_15:25">15:25</span> We'we'nI nkine'ntamIn e'maoce'tiak,
e'nkotuk, ntIshte'onInan, e'wi ipI kinwa shIn nokankIt, we'napcIkascuk,
nInwuk, e'ciiIie'k, e'wiwice'wawat te'pankon Pe'ne'pe's, ipi Pan:

<span id="an_15:26">15:26</span> NInwuk, kaianmItowat opumatsiw nowan,
otInoswunuk, Te'pe'nmukwie'kon Cisus Knayst, kaocI ishowe'psowat.

<span id="an_15:27">15:27</span> OtI ie'i we'c nokankIt Cwte's, ipi
Sayne's, winwa, ke' ke'iapI kuwitmakwak nasap notI ke'ko shiw otoniwak.

<span id="an_15:28">15:28</span> We'we'nI, kine'ntum PanakwsIt Cipam ipi
ninan, e'witotme'k notI ke'ko, tashI owunuk e'witomuk.

<span id="an_15:29">15:29</span> E'wi pwamicie'k, wias, kamintwa
me'ntokascuk, ipi mskwiik ipi ke'ko kakpe'ne'we'shkamkuk, ipi pshukwat
sowun, kishpIn notI pwatotme'k kumnototam We'we'nI ktIne'nmInmIn.

<span id="an_15:30">15:30</span> Pic, cI kapkItnItwa, kishie'k, shi
E'ntiakuk, icI pic kamaosomawat ni maoce'tincIn ki mikwe'k, o mIsInukIn.

<span id="an_15:31">15:31</span> IcI kakishwaptumwat i mIsInukIn
kimnowankoswuk, i kashu mnoacimonIt.

<span id="an_15:32">15:32</span> Osam cI, Cwte's, ipi Sayne's,
nakanacimocuk winwa, okiakwamawan ni wikane'iwan, mce'sh kikitonIn, ipi
okiwishkumawan.

<span id="an_15:33">15:33</span> IcI shi kakishiIwat, nomuk, we'we'nI
okip kIte'nmukwan ni wikane'iwan, icI e'kishiawat ni nwakancuk.

<span id="an_15:34">15:34</span> Ki ianwI mnwe'ntuk Sayne's, shie'witat.

<span id="an_15:35">15:35</span> Pan ke'iapI, ipi Pe'ne'pe's, kiik shi
E'ntiakuk e'kInomake'wat, ipi e'mnwactumwat okikitowun Kshe'mIne'to, ipi
ki anIt pe'kanse'cIk, ke'winwa.

<span id="an_15:36">15:36</span> IcI kaonatsokwnuktInuk, Pan, otI
okinan, Pe'ne'pe'sIn, Shi atan minI, ipi owawapmatan kikane'nanuk, shi
e'tsuk, kcI otanIn, katshI, mInwactumwukon okikitowun Kshe'mIne'to; ipi
e'wiwapmukon e'shwe'psuwat.

<span id="an_15:37">15:37</span> Pe'ne'pe's cI kine'ntum e'wi wice'wawat
CanIn ke'iapI e'shnukasot Mak.

<span id="an_15:38">15:38</span> NIshcI Pan, cowunse'non kine'ntum e'wi
wice'wawat, okinknancI shi Pe'mpinie'uk cocI okiwice'wasin, e'wi
mikce'winIt.

<span id="an_15:39">15:39</span> CocI kimnwe'ntusik iwcI, kaocI
papke'wat, icI Pe'ne'pe's, okiw i ce'wan MakIn SaypnIsuk cI ki
kinashwuk.

<span id="an_15:40">15:40</span> IcI Pan, okiwe'napman, Sayne'sIn, icI
kakish matmowawat, Kshe'mIne'to oshuwe'ncIke'wIn, ni wikane'iwan, kin
mumacik.

<span id="an_15:41">15:41</span> IcI e'kishiat Sinie'uk, ipi
Sinishie'uk, e'wishke'e'ntumoat ni te'pwe'ie'ntumnIncIn.

<span id="an_16:1">16:1</span> IwcI kapiat shi Te'piuk, ipi Ne'stiuk ipi
pInI, nkot te'pwe'ie'ntuk shi kiiI Timotius kishInkaso, okiw okwIsmukon,
nkot, Cwkwe', kate'pwe'ie'ntuk, nicI osIn Knik nInI.

<span id="an_16:2">16:2</span> We'we'nI okishumkon ni we'wikane'itIncIn
ipI kaie'cuk Ne'stiuk, ipi Ikoniumuk.

<span id="an_16:3">16:3</span> Win, Pan, kine'ntum, e'wiwice'okot, ipi
oki tpakwnan osam ni CwiIn shi kaiIncIn, osam, okike'nmawan caye'k, ni
isIn e' Knik nInwunIt.

<span id="an_16:4">16:4</span> IwcI kanmIshiawat shi kcI otanIn
okiminawan i tpakwnuke'wun e'wikowaptumwat, kaoshItowat ki nwakancIk ipi
nakanse'cIk, shi e'icIk Cinose'ne'muk.

<span id="an_16:5">16:5</span> OtI cI kashI we'psuwat
kite'pwe'ie'ntukuk, kiwishkIckate'ne', ote'pwe'ie'ntumwunwa wusimI cI,
kimane'k, e'tso kishkuk.

<span id="an_16:6">16:6</span> Pic cI kacakshkumwat shi Pniciuk ipi shi
e'kiwuk, Ke'ne'shiuk, okiknImakowan ni PanakwsIncIn CipamIn, e'wi
mnwactumwat i kikitowIn shi E'shie'uk.

<span id="an_16:7">16:7</span> Kapiawat cI shi Maysiuk, Kine'ntumwuk,
e'wishiawat, ipI Piti niuk, cocI okine'nmukwsiwan, ni CipamIn.

<span id="an_16:8">16:8</span> IwcI okikwe'pmosatanawa Maysiuk, icI
kipie'shie'k, shi Tno e'suk.

<span id="an_16:9">16:9</span> Pan cI e'pkonianuk, kiapwI, nkot,
e'nipwunIt Me'sitonie' nInwun, e'wish te'pmukot otI kikItwun;
Me'sitonie'uk pie' shian; ipi pie' nishokmoshInak.

<span id="an_16:10">16:10</span> Kakish i napituk, kie'nup, ipI ki kwcI
shie'k Me'sitonie'uk, we'we'nI e'ne'ntuk Kshe'mIne'to kintomkonan,
e'wiiac tumwukon, i mnoacmowun.

<span id="an_16:11">16:11</span> IcI kawe'pshkaiak shi, Tnoe'suk,
nkipie' shiamIn tpasI shi Samotne'shie'uk, icI wiapuk, shi NiapnIsuk.

<span id="an_16:12">16:12</span> NkiwcI shiamIn shi Pinipayuk, iw ie'i
mamwI kcI otan shi Me'sitonie' kik, KaocI tpe'ncIkate'k shi cI nkiImIn
shi kcI otanuk, onatsokwun.

<span id="an_16:13">16:13</span> IcI e'nume'kishkuk, nkisakamIn shi kcI
otanuk, nkishiamIn, ciksIpik, katshI ntanumawat, icI nkicipitupmIn, ipi
nki knonamIn kwe'k, shi kacipie'n tashiawat.

<span id="an_16:14">16:14</span> IwcI nkot kwe' Nite' kishInkaso tawe't
mskwe'kIn kcI otanuk Taye'tayniuk kanume'kItowat Kshe'mIne'ton,
nkipsItakwnan, Kshe'mIne'to kapaknumwat ote'’inIn iwcI kaocI psItuk,
kakItnIt ni PanIn.

<span id="an_16:15">16:15</span> IwcI kakish kcI-tapie'nIt, ipi ni
kawitke'macIn; nkiwishte'pmukwunan otI kikIto, kishpIn ne'nImIie'k
e'te'pwe'ie'nmuk Kshe'mIne'to, pie'pitike'k, e'taian, ipi shiiuk; icI
nkiwishte'pmukwunan.

<span id="an_16:16">16:16</span> IcI otI kanomkuk, e'wi we'pnumaiak nkot
kikiak, packakwcIn mIne'tonakanacmonIt nkinkwe'shkakwnan, mce'sh ke'ko
okikshkItwan te'pe'nmukwocIn iw onikanacimonIn.

<span id="an_16:17">16:17</span> Win okipmnashkawan PanIn ipi ninan, ipi
kiwishkwe'we'kse' otI kikIto. KotI nInwuk MamwI shpumuk Kshe'mIne'to,
opmitakaimIn, waptukoikon washu ke'skonkoikon.

<span id="an_16:18">16:18</span> IwcI mce'shkon katotuk, NIshcI Pan
kikwinwune'ntum kikwe'knoi, ipi otI okinan, ni mIne'ton, Nin ktInIn shiw
tInoswunuk Cisus Knayst, e'wi pie'sakumIn. IcI e'ki pie'sakuk, shi ie'i
pic tpukIn.

<span id="an_16:19">16:19</span> IwcI ni pic, te'pe'nmukwocIn kawap
tumwat kashI nkItowat, iw, ie'shkIcke' wat, okimshInawan ni PanIn ipi
Sayne'sIn ipi okishonawan shi e'tshItatuk ni nakansIncIn.

<span id="an_16:20">16:20</span> Ipi oki shonawan e'ciiInIt
tpakwnuke'onInwun otI kikItwuk, kotI nInwuk, e'ianwe' Cwiwawat, okIc,
mkoshkacikanawa kIc otanan.

<span id="an_16:21">16:21</span> Ipi kuknomake'k watotmuk cokinan
wunsInon e'wiwtapnumkon, tanake' e'winaktIwe'ntumkon, osam kinam NomIn
nInwuk.

<span id="an_16:22">16:22</span> IwcI ki maoce'ticIk kipsukwik mamawI
ipi ki tpakwnuke' nInwuk, oki na ni sikpIto nawan paskumwacIn ipi
kishuwe'k e'wi we'we'pockasnIt;

<span id="an_16:23">16:23</span> IcI kakish we'we'potwawat mce'shuk,
okipitike', wapnawan shi cupakotiw kumkok ipi okiwitmowawan ni
e'kwapicuk, e'wi wike'kawapmanIt.

<span id="an_16:24">16:24</span> Iw winwa kakish witmotwa okikatwawan
shi ianke' piciukwan, kupakotiwkumkok, ipi okiktapkuwawan shiw osItinuk.

<span id="an_16:25">16:25</span> IcI e'iaptI tpukuk Pan, ipi Sayne's ki
nume'k, ipi kinkumwuk okiwinwanawan Kshe'mIne'ton, ipi ki shi
kakpakwukasnIt, okinotakwan.

<span id="an_16:26">16:26</span> IcI kie'nup kikcI macshke', kI, ipi i
ne'tmuskIn shi kpakwo tiw kumkok kinukshke', icI papuk, caye'k ni
shkwate'me'n kinsakwshke'ton, ipi e'tshuwat otukpIckInwan kiapskoke'ne'.

<span id="an_16:27">16:27</span> IcI o e'kwapituk i kpakotiwkumuk
e'tokit, ipi e'waptuk kpakotiw shkwate'mIn e'nsakwsInuk, okikicpIton i
okishkowun, ipi takinsIto e'kine'nmat ni kie'pakwuukasnIncIn e'kiw
shumnIt.

<span id="an_16:28">16:28</span> NIshcI Pan kiwishkowe' otI okinan,
Ke'ko na’w totatsokIn; anwukshI caye'k shotI ntIimIn.

<span id="an_16:29">16:29</span> IcI e'kintotuk waskone'ncukIn, ipi
kipie' pitike'se', ipi kinukshke' kipmukocIn e'nasmupnIt PanIn, ipi
Sayne'sIn.

<span id="an_16:30">16:30</span> IcI e'ki pie'sakconat, ipi otI okinan
Ke'knomake'ik, We'kwnonicI ke'totman e'wi ke'skwian?

<span id="an_16:31">16:31</span> OtI cI okinawan, Te'pwe'ie'num
Te'pe'nke't Cisus Knayst, icI ke'cI ke'skwin, ipi ki e'icuk, e'tan.

<span id="an_16:32">16:32</span> IwcI e'kiiactumwawat iw kikitowun
Kshe'mIne'to, ipi ni caye'k, kaie'ncIn shi e'tanIt.

<span id="an_16:33">16:33</span> IwcI e'kiw otapnat iw pic tpukIn
e'pkonianuk, ipI e'kiksipie'nmoat kanuk inackasnIt, icI
e'kikcItapie'nIt, ipi caye'k shi kaice'n, e'tat, kie'nup.

<span id="an_16:34">16:34</span> IwcI kapitike'nat shi e'tat, otituwan
wamicnIt, e'nasmupnIt, ipi kimnowankose' e'te'pwe'ie'nmat Kshe'mIne'ton,
ipi ni caye'k kaie'ncIn e'tat.

<span id="an_16:35">16:35</span> IwcI kawapne'nuk, tpakwnuke', nInwuk,
okinokanawan ni okumasIn, otI kikItwuk; PkItnuk, kotI nInwuk.

<span id="an_16:36">16:36</span> IkI o e'kwaptuk, i kpakotiwkumuk,
okiwitmowan ni PanIn, tpakwnuke' nInwuk, nokashwe't, e'wi pkItnukasie'k,
Macik, ipi we'we'nI shiak.

<span id="an_16:37">16:37</span> Pan cI otI okinan, Ninan sI Nome'n
nInwuk, ipi NkipsItie'konanukIni, e'cowapcIkate'k, e'pwa tpakwnuke'wat,
ipi nki pitikwe'pe'nukinanuk, kpakotiwkumkok, nkom nIcI kimoc nwisakcI,
katokwnanuk? we'we'nI coIn, winwa tpInwI kupie'k ipi nkIsakconukwinanuk.

<span id="an_16:38">16:38</span> IwcI kiw okumasuk, kawitmowawat ni
tpakwnuke' onInwun, kakItnIt, kise'ksik kanotake'wat winwae', Nome'n
wInwunIt.

<span id="an_16:39">16:39</span> IwcI e'kipiawat, ipi okiwishte'pmawan
icI e'ki sakcocawat, ipi okinatowawan e'wi sakumnIt shi kcI otanuk.

<span id="an_16:40">16:40</span> IwcI e'kisakumwat shi kpakotiwkumkok,
icI e'kipitike'wat shi e'tanIt Nitie'iIn icI kawapmawat ni wikane'iwan
okinciwe'nmoawan, icI e'ki maciwat.

<span id="an_17:1">17:1</span> IwcI kanmI kwe'pmosatmowat E'mpoponisuk,
ipi E'pononie'uk, kipie'shie'k shi Te'sinonie'uk shi kite'nI
otInume'okumkomwa ki Cwiuk.

<span id="an_17:2">17:2</span> IwcI Pan, e'shcIke't okipitike'ntawan
shi, ipi nsuk e'nume'kishkuk, okiwishte'pman shi Kshe'mIne'to
ikikitonuk.

<span id="an_17:3">17:3</span> E'witmowat ipi we'we'nI e'iactumwat,
nomkItne' Knayst e'wi kwtukitot, ipi, minI e'wipsukwit, e'kinpot, otI cI
ie'o Cisus nin me'nwactumonkon oie'o Knayst.

<span id="an_17:4">17:4</span> IwcI anIt kite'pwe'ie'ntumwuk, ipi
okiwitokwawan ni PanIn, ipi Sayne'sIn, ipi ke'cmaoce'ticIn, e'nmuancIn
Knik nIshInape'k, ipi co kipke'ci shIiwusik, nakanse'cIk kwe'k.

<span id="an_17:5">17:5</span> KicI Cwiuk, kapwate'pwe'ie'ntukuk,
kikshawe'ncuke'k, ipi okiwtapnawan anIt ke'kie'patsIncIn nInwun, mamwI
kie'patsIncIn, ipi okimaotanawan, maoce'tincIn, ipi caye'k shi
kcI-otanuk kiwishkwe'we'ksik, ipi okimikatmoawan e'tanIt Ce'sInIn, e'wi
kwcIsakcoonawat e'wisho’tuwawat ni nIshInape'n.

<span id="an_17:6">17:6</span> IwcI shi kapwa mkuwawat, okiwtapnawan
Ce'sInIn, ipi anIt wikane'inInIn, okisho’tuwawan, ni nakansIncIn shi
kcI-otanuk otI kikItwuk, kotI, kakwe'npawe' pnukuk kI, win wake' shotI
pie'k.

<span id="an_17:7">17:7</span> KotI Ce'sIn kapitike'nacIn, caye'k cI
cototsik otpakwnuke'wun SIse'iIn, otI kItwuk, nkot, pkansI kcI okuma,
nkot Cisus.

<span id="an_17:8">17:8</span> Ipi kimkoshkate'ntumwuk, ki nIshInape'k
ipi nikansimwan shi kcI-otanuk, pic kanotmoat notI ke'ko.

<span id="an_17:9">17:9</span> IwcI kataswat, o Ce'sun ipi ki anIt,
kipkItnukaswuk.

<span id="an_17:10">17:10</span> IwcI ni wikane'iwan, kie'nup, kinokana
wan ni PanIn, ip Sayne'sIn kapkonianuk ipI Pinie'uk kapiawat kipitike'k
shi otInume'okumkomwa ki Cwiuk.

<span id="an_17:11">17:11</span> KotI cI wusimI kipite'ntakwsik icI
kikaicuk ipI Te'sinonike'uk, osam winwa kipsItanawa i kikitowIn, caye'k,
anwaci ne'ntumwun, ipi okintowapitanawa Kshe'mIne'to okikitowun e'tso
kishkuk, e'wike'ntumwat tanak notI ke'ko, e'wite'pwe'mkItnuk.

<span id="an_17:12">17:12</span> IwcI ie'i mce'sh kaocI
te'pwe'ie'ntumwat ke'iapI nakanse'cIk knik kwe'k, ipi nInwuk co
kipke'cishIiwusik.

<span id="an_17:13">17:13</span> Pic cI ki Cwiuk kaie'cuk Te'sinonike'uk
kake'ntumwat Pan, e'mnwactuk Kshe'mIne'to kikitowIn, ipI Pinie'uk,
kipie'k shi ke'iapI, ipi okiopwe'awan ni nIshInape'n.

<span id="an_17:14">17:14</span> IwcI kie'nup ni wikane'iwan
okinokanawan PanIn, ke'cwa e'ki shiakasot shi kcu kamik, Sayne's cI ipi
Timotius shi me'kwa kiik.

<span id="an_17:15">17:15</span> KiwcI kapmonacuk ni PanIn, kipie'na wan
shi E'tinsuk, icI kakish witmakwat e'wiwitmowawat Sayne'sIn, ipi
TimotiusIn kie'nup e'wipianIt shi e'ciIt, kinmamacik.

<span id="an_17:16">17:16</span> Me'kwacI Pan e'ie' pwi iat shi E'tinsuk
ocipamIn okim mackakon, pic waptuk i kcI otan, caye'k e'pkItnItsowat
me'nIto kat nIncIn.

<span id="an_17:17">17:17</span> IwcI otI, kaocI iakwne'twat, ni CwiIn
shi otInume'okumkonmnuk, ipi ni e'nmaancIn, ipi shi e'tshItatuk e'tso
kishkuk shiw kankwe'shkakwcIn.

<span id="an_17:18">17:18</span> IwcI anIt ne'pwakacIk nInwuk, kiw
Ipkwnie'n ipi stoik nInwuk okiiakwne'takon. Ipi anIt, otI kikItwuk,
WikwnicI otI ke'c, ntakakikitot, ke'kItot? anIt ke' pe'kanse'cIk,
kikItwuk, ne'ntakwsI, we'ckie'kwe't ni me'matao sIncIn MIne'ton, osam
kaocI kie'kwe't ni CisusIn, ipi psukwiwun kanpok.

<span id="an_17:19">17:19</span> IwcI e'kiw otapnawat, ipi okishonawan
shi E'niopike'suk, otI cI kikItwuk; ConI otI ntake'ntusimIn,
oshke'shIcke'wun, otI kin iactumIn.

<span id="an_17:20">17:20</span> Osam kin kpie'ton me'matawiak ke'ko
ntokananuk; ie'i ntIne'ntamIn e'wike'ntumak notI ke'ko we'cnomkuk.

<span id="an_17:21">17:21</span> Osam caye'k ki E'tinsuk nInwuk, ipi
pwake'ncIkascuk, shi kaie'cuk, coke'ko oki miktIsinawa, mtIno, e'wi
witmake'wat tanake' e'wi psItmowat we'shkianuk, ke'ko.

<span id="an_17:22">17:22</span> IwcI Pan e'kinipwIt, shi na’wiukwan
Me's kwutakik,, ipi otI kikito; E'tinsuktI nIn ituk, nmukan kinwa
cake'ko, ktosam te'pwe'tanawa.

<span id="an_17:23">17:23</span> E'pmose'ian kiwapmInum, e'numaie'k,
nkimkawa, e'tshI sku’umatuk, otI e'shuonIpie'kate'k, WIN KSHE'MINE'TO
PWAKE'NTAKWSIT; otI ie'i e'pwa ke'ntume'k, ktInume'kitowawat, Win
ke'iactmonum.

<span id="an_17:24">17:24</span> Kshe'mIne'to, kaoshItot kI, ipi cake'ko
pic iukwan e'te'nuk, osam win o Te'pe'n tan shpumuk, ipi kI cowi te'si,
wikwamuk, onIcima kaoshIcke'k.

<span id="an_17:25">17:25</span> Cowike', nInwuk onIciwan ocI
nume'ktowasi, ke'cwa e'ntuwe'ntuk ke'ko, osam cak wIiI ominan pmatsuwun,
ipi ne'mwun, ipi cake'ko.

<span id="an_17:26">17:26</span> Okowshian cak e'shumnIt nInwun, e'nkot
nInwuk mskwI, shotI e'icIk caye'k kik, ipi kisha, kishne'ntum e'pwamshu
piamkIt nuk pic, ipi wakopmatsInIt.

<span id="an_17:27">17:27</span> E'wi ntone'wawat Kshe'mIne'ton tanak,
kinaktawe'nmawat ipi mkawawat; co anwI pnociIsi e'tshIikon.

<span id="an_17:28">17:28</span> Osam win we'cpmatse'ikon, ipi
we'cmacnuwiIkon, ipi we'ciIikon kpmatsiwnunanIn, ke'cwa anIt kinwa
ne'kumocIk kakItwat, ke'iapI ninan ntonicansumkonan.

<span id="an_17:29">17:29</span> OsomcI kinan e'wi nicansumkoikon
Kshe'mIne'to, cosuktashite'asimIn, Kshe'mIne'to shInakwsI, ke'cwa osaw’
shonia, tanake' shonia, tanake', SIn, kamiuk, u’koshuk, nInI,
e'shkuke'ntuk.

<span id="an_17:30">17:30</span> Pic cI otI, pwake'ntumuk Kshe'mIne'to
okicipikwe'tan, nIshcI nkom, otInan caye'k nInwun e'wikisate'ntusnIt.

<span id="an_17:31">17:31</span> Osam okishwshIston e'kishkiwuk shiw
ke'ci tpakwnuk otI kI, shi npwakawunuk, niw nInwun, kawe'napmacIn, kashu
witmoat, caye'k nIiwun, i e'kipsukwitnat, e'nponpIt.

<span id="an_17:32">17:32</span> IwcI kanotmoat i psukwiwun, e'npok anIt
okinapto takon, ipi anIt otI ki kItwuk, minI kupsItonmIn otI katshItmIn.

<span id="an_17:33">17:33</span> IwcI Pan e'kinkInat e'kinmumacit.

<span id="an_17:34">17:34</span> NIshcI anIt nInwuk, okiwice'okon ipi
kite'pwe'ie'ntumwuk, nkot-cI Tayonius E'niapikayt, nInI, ipi nkot kwe',
Te'me'nIs, kishInkaso, ipi anIt pe'kanse'cIk.

<span id="an_18:1">18:1</span> IcI kakish otI nomkuk Pan kiwcI maci, shi
E'tinsuk, ipi kipie'wak Kone'ntuk.

<span id="an_18:2">18:2</span> IwcI shi okimkawan nkot CwiIn E'kwine'
kishInkaso katshInikIt shi Pantusuk mcupshuk kiwcupie' Ite'niuk,
kipie'wice'wan wiwun, Pe'se'nie'n, osam Knatius kishowe' caye'k CwiIn
e'wiwcImacinIt shi Nom; icI e'kipie'naskakwat.

<span id="an_18:3">18:3</span> OsamcI ke'win kiie'inInkie', shiw
okiwitke'man, ipi kimikce'win, pukwoian wikwame'n e'oshItowat i
kanInkie'wat.

<span id="an_18:4">18:4</span> Ipi kiknomake' shi nume'okumkok e'tso
nume'kishkuk; okikie'kman, ni CwiIn ipi Knik nInwun.

<span id="an_18:5">18:5</span> Pic Sayne's ipi Timotius kaocupiawat
Me'sitonie'uk, Pan cipamIn okiw pwe'shkakon, ipi we'we'nI okiwitmowan ni
CwiIn o Cisus, win Knayst.

<span id="an_18:6">18:6</span> IwcI kanshke'nmawat, ipi kapicIkikitowat,
okipapiwnanIn niw paskukIn ipi otI okinan, kinwa kmIskwimwa kupuksIn
ktupiwak, nincI mpinakwIs nkom, cI nkIshia e'ci iIwat, Me'ikIscIk.

<span id="an_18:7">18:7</span> IwcI kanmumacit kinmupitike' nkot nInI
wikwamnInIn, Custus, kishInkaso, win kanume'kitowat Kshe'mIne'ton,
e'tat, pe'shoc kite'nI shi nume'okumkok.

<span id="an_18:8">18:8</span> IwcI KnIspus ke'k nikansIt shi
nume'okumkok, kite'pwe'ie'nman Kshe'mIne'ton, ipi caye'k kaiInIt shi
e'tat ipi mce'sh ki Kone'ntie'n nIshInape'k kspsItake'wat
kite'pwe'ie'ntumwuk ipi ki kcItapie'nkaswuk.

<span id="an_18:9">18:9</span> IwcI Kshe'mIne'to e'pkonianuk okiknonan
ni PanIn, otI kinaptum, Ke'ko kwtackIn, kikiton, ke'kowi co kikitokIn.

<span id="an_18:10">18:10</span> Nin ke'ce'in kuiI ipi cowIiI nInI ke'ko
ktotakwsi, na’w e'wi totakwiIn osam mce'sh ntInIshInape'muk shotI ik kcI
otanuk.

<span id="an_18:11">18:11</span> IwcI shi e'kiiIt nkot pon ipi nkot
watso kisIs, e'kiknomowat, i Kshe'mIne'to kikitowun.

<span id="an_18:12">18:12</span> Pic Ke'nio e'ie' okumawut shi E'kie'uk
icI ki Cwiuk, ki mamwI ne'ntumwuk kipie'msou’tik e'kiw otapnawat, ni
PanIn, ipi okipie'nawan shi tpakwnuke' cipitupwunuk.

<span id="an_18:13">18:13</span> OtI kikItwuk otI nInI wishte'pman
nInwun, e'winume'kitowanIt, Kshe'mIne'ton, e'shpwa tpakwnuke'ikon.

<span id="an_18:14">18:14</span> Pic cI Pan, wawe'pkakitot Ke'nio, otI
okinan ni CwiIn, kishpIn otI ke'ko mianuk, tanake', kie'patsowun, O
kinwa Cwituk, taowunIt, e'wpsItonkon.

<span id="an_18:15">18:15</span> NIshcI tanak ki kitonIn ipi noswunIn,
ipi shi ktpakwnuke'onuwa, kinwa naktu we'ntumok, CoIn nin nkItpakwnIsin
notI ke'ko.

<span id="an_18:16">18:16</span> IwcI e'kimiwnashkawat shi tpakwnuke'
cipitupwunuk.

<span id="an_18:17">18:17</span> IwcI ki caye'k, Knikuk nInwuk
kiwtapnawan Sostinis, ke'c nikansIt shi nume'okumkok, ipi
okipsItie'wawan, shi tpakwnuke' cipitupwunuk, Ke'nio cI co oki tpate'n
tusin notI ke'ko.

<span id="an_18:18">18:18</span> Pan cI, otI kashkish otI nomkItnuk
kInwe'shi kiw, icI e'kinumkawat ni wikane'iIn, iwcI e'ki ocIposIt shiw
e'kinashIt Sinie'uk, ipi okiwice'okon Pisinie', ipi E'kwine', okimoshwan
otupinuk, shi SInkniuk, okiwawitma ke'.

<span id="an_18:19">18:19</span> Ipi kipie'wak shi Ipisus shi cI oki
nkInan wincIie'k, kipitike'wak shi nume'okumkok, ipi okikie'kman ni
CwiIn.

<span id="an_18:20">18:20</span> IcI shi e'wiiInIt, e'kinawat wusimI co
okite'pwe'twasin.

<span id="an_18:21">18:21</span> OkinumkawancI otI okinan, ninsI
we'we'nI, nkumicIn wikwtowun ipI waiuk, Cinose'ne'muk, nIshcI minI
ne'iap kupie'naskonum kishpIn Kshe'mIne'to ne'ntuk IwcI shi e'kiwcI
posIt, Ipisuswk.

<span id="an_18:22">18:22</span> IcI kakupat, shi Sisune'uk, ipi kawu
kuke'nonat ni te'pwe'ie'ntumnIncIn, kishie' wak, E'ntiakuk.

<span id="an_18:23">18:23</span> IwcI shi kInwe'shishI kaiIt, kinmumaci,
ipi kishie' cak, e'kiwuk, Kne'shiuk, ipi Pnicie'uk, iaianke',
e'wishke'ntumoat caye'k ni te'pwe'ie'ntumnIncIn.

<span id="an_18:24">18:24</span> Ipi nkot Cu E'panus kishInkaso
katshinikIt, shi E'ne'kse'nte'ne'uk ke'ckikitot nInI, ipi kawishkisIt
shiw kikitonuk Kshe'mIne'to, kipie'shie' shi Ipisusuk.

<span id="an_18:25">18:25</span> OtI nInI kiknomowa shi otIne'ntumwunuk,
Kshe'mIne'to; kiminwe'ose' shi ocipamuk, oki iactan, ipi kikInomake'
pIne', e'ne'ntumnIt Kshe'mIne'ton, mtIno okike'ntan, CanIn
okIctapie'nwe'wun.

<span id="an_18:26">18:26</span> IwcI e'we'p wishkuknonat shi
nume'okumkok pic E'kwini ipi Pisine' kanotwawat okiw tapnawan ipi
okikInomowawan, wusimI we'we'nI, e'ne'ntumnIt Kshe'mIne'ton.

<span id="an_18:27">18:27</span> IwcI e'kine'ntuk e'wishiat shi
E'ke'ie'uk, wikane'iIn kiwnIpie'ke'k, e'wishte'pmanIt, ni
te'pwe'ie'ntumnIncIn, e'wi mnototwanIt, pic ipI pianIt, okikcI
nishokmowan ni te'pwe'ie'ntumnIt, shuwe'ncIke'wun.

<span id="an_18:28">18:28</span> Ipi okiwishkukie'kman ni CwiIn, ipi
e'wapituat mIsInukInuk o Cisus oie'o Knayst.

<span id="an_19:1">19:1</span> OtI cI kanomkuk, E'panus, e'ie'iIt shi
Koue'ntiuk, Pan kapmIcakshkuk, mpIne'iukwan shiw otukimwak kipie'wak shi
Ipisusuk, okimkawan anIt shi te'pwe'ie'ntumnIncIn.

<span id="an_19:2">19:2</span> OtI cI okinan, KiwtuskowanI o PanakwsIt
Cipam, e'ko te'pwe'ie'ntume'k? OtI cI okinawan co su tInankinotake'simIn
e'wiiIt PanakwsIt Cipam.

<span id="an_19:3">19:3</span> IwcI otI okinan, We'kwni nukwe', kaocI
cItapie'nkoie'k? OtI cI okinawan, CansI okIctapie'nwe'onuk;

<span id="an_19:4">19:4</span> OtI cI kikIto Pan, Can, we'we'nI kikcI
tapie'nkowa shi kcItapie'nwe'onuk, e'kisate'ntumuk otI okinan, ni
nIshInape'n, e'wi te'pwe'ie'nmanIt ni shkwe'iak wapie'tnIsnIncIn niw cI
ie'ni Knayst CisusIn.

<span id="an_19:5">19:5</span> Pic cI kanotmoat otI, kikcItapie'nkaswuk
shiw tInoswunuk Te'pe'nke't Cisus.

<span id="an_19:6">19:6</span> Pic cI Pan ka’tot niw onIce'n shi
wiwunuk, PanakwsIt Cipam okipkIshnotakwan, ipi papkankishu kikitok,
e'iacimoat.

<span id="an_19:7">19:7</span> MtatsoshItInish, ki caye'k nInwuk,
kitshik.

<span id="an_19:8">19:8</span> IwcI e'kipitike't shi nume'okumkok, nso
kisIs kiwishkukie'kwe', e'wishte'pmat, ipi e'tshItuk ni ke'ko shi
otokumauwunuk Kshe'mIne'to.

<span id="an_19:9">19:9</span> Pic cI anIt kawishkite'awat, ipi kapwa
te'pwe'ie'ntumnIt, nIshcI e'ki mcI tshItmoat iw ni maoce'tincIn, shiw
kiwcImaci e'kinkInat, ipi e'kipapke'pnat ni te'pwe'ie'ntumnIncIn, ipi
e'ki iakwne'twat e'tso kishkuk, shi Tayne'nusIn, e'tshI kno make'nIt.

<span id="an_19:10">19:10</span> IwsI otI pIne', katotuk nishpon, icI ki
caye'k kaie'cuk shi E'shiuk, okinotanawa okikitowun Te'pe'nke't Cisus,
ne'ne'ish Cwiuk ipi knikuk, nIshInape'k.

<span id="an_19:11">19:11</span> Kshe'mIne'to cI kimataonInkie', shiw
onIcinuk ni PanIn.

<span id="an_19:12">19:12</span> Shi cI owiiwuk otocmacitwawan, ni
iakwnokancIn moshwe'iIn, tanake', pe'kanuk kwu’wun, icI i otInapne'onawa
ke'imacimkItnuk, ipi ni mIcImIne'nton kisakumwun shi wiuwuwak.

<span id="an_19:13">19:13</span> IcI anIt ki ke'ko pwapite'ntakwsIcIk
Cwiuk, caskie'cuk, kine'ntumwuk, e'wintomawat, kakIshkwanIt, ni
mIcIme'ton, e'wiwawinawat ni Te'pe'nke'ne't CisusIn, otI kikItwuk, ku
WitmonmIn shi Cisusuk o Pan we'ckie'kwe't.

<span id="an_19:14">19:14</span> NonkcI kitshin okwIsIn Sipe'i, Cwi
nInInI, ipi kanikansIt ni me'matmoncIn iw kanukmuksInIt.

<span id="an_19:15">19:15</span> IwcI o mIcIme'to okinkwe'twan ipi otI
okinan Cisus sIie'k nkuke'nma, ipi Pan, nkuke'nma, nIshcI
we'ninukcIkinwa?

<span id="an_19:16">19:16</span> IcI o nInI kakIshkwat, ni mIcIme'ton
okikwashknotwan, ipi okinshiwuan, ipi okiwe'ctIn shiwan, icI shi
kisakitInshumwuk shi wikwamuk, shashakIt, ipi kimiaksik.

<span id="an_19:17">19:17</span> OtI cI okike'ntanawa caye'k, ki Cwiuk
ipi Knik, nIshInape'k, ke'iapu, katacuk shi Ipisusuk; ipi caye'k,
kise'ksik icI otInoswun Te'pe'nke't Cisus, kiwinwackate'ne'.

<span id="an_19:18">19:18</span> Ipi mce'sh ki te'pwe'ie'ntukuk kipie'k,
ipi oki iactanawa, ipi kiwaptawe'k, kanukmuksowat.

<span id="an_19:19">19:19</span> Mce'sh ke'iapI kiw mataototkuk, okipie'
tonawan, mIsnukInwan, e'ki msocaksumwat e'nasmupnIt nInwun; ipi okiki
tanawa e'pite'ntakwtInuk, nianomtInI tsuk mtatswak shonia.

<span id="an_19:20">19:20</span> Iw kashu kcI mace'knInuk Kshe'mIne'to
okikitowun, ipi kinshiw awe'mkItnI.

<span id="an_19:21">19:21</span> IcI kakish nomkItnuk, Pan kishIte'’e'’
shiw Cipamuk, kakish kwe'pmosatuk Me'sitonie'uk, ipi E'ke'iuk e'wshiat
shi Cinose'ne'muk, otI kikIto shi kishie'ian ke'iapI nkowaptan Nom.

<span id="an_19:22">19:22</span> Okinokanan cI, ipI Me'sitoniuk, nish ni
kapmitakwcIn, Timotius, ipi Ine'stus, nIshcI win shi kiuwak, nomuk; shi
E'shie'uk.

<span id="an_19:23">19:23</span> IwcI i pic; okik cI cshItanawa i
totmowun.

<span id="an_19:24">19:24</span> Osam nkot nInI KishInkaso Timitinus
shwaniake't, kaoshItwat shonia mkukwe'n, ni Taye'niIn, okikshkIton
mce'sh e'ki pie'twat ni, shonia mikce'winInwun.

<span id="an_19:25">19:25</span> Okimaosoman ni, shwaniake'ncIn, kashu
ie'i mikce'winIt, otI okinan, Nikantuk, kuke'ntanawa, otI
e'shmikce'wikon we'c tpInwe'ose'ikon.

<span id="an_19:26">19:26</span> Ke'iapukI kinwa kowaptanawa, ipi
kinotanawa, comtIno, ipI Ipisusuk, kakake' shi caye'k E'shiie'uk, otI
Pan, okiwishte'pman, ipi okikwe'knan mce'sh nIshInape'n, otI okinan Cowi
ki Kshe'mIne'tok, winwa kaoshIckascuk onIcimak-e'iok.

<span id="an_19:27">19:27</span> Coike' otI mtIno, kmikce'wiwunInan,
nie'sansInon, e'wi we'pnukate'k, iwkwshu ke' ke'iapI otInume'okumkom,
kcImIne'to Taye'ne', e'wi shi ke'ncIkate'k, ipi i okIcne'ntakwsuwun,
kupinacIkate' caye'k E'shie'uk, ipi kik, e'nume'kitakwcIn.

<span id="an_19:28">19:28</span> Pic cI otI kanotmowat; notI kItwunIn,
kimoshkIne' nshkatsik, ipi kinotakwsik, otI kikItwuk, Ke'cpite'ntakwsIt,
Taye'ne', te'pe'n mukot IpisusIn nIshInape'n.

<span id="an_19:29">19:29</span> Ipi i caye'k kcI otan, kimoshkIne'
wishkwe'we'kIt, ipi kamIshInawat Ke'usIn, ipi, E'nistakusIn, Me'sitoni
nInwuk, Pan kapmIwice'wacIn e'pamatsIt, kimso pitike'ptok shi ke'ko
e'tshI waptuwe'k.

<span id="an_19:30">19:30</span> Pic cI Pan, e'wipitike'ntuwat, ni
nIshInape'n ni te'pwe'ie'ntumnIncIn cokipkItnukwsin;

<span id="an_19:31">19:31</span> Ipi anIt kiwokumak, shiw E'shie'uk, ka
wikanmacIn, kinokashwe'k, e'nawat e'wipwa kwcI pitike'nIt shi e'tshI
ke'ko wapituwe'k.

<span id="an_19:32">19:32</span> AnIt ke' aiapIn kishInotakwsik, anIt
ke' papkan, osam ki maoce'ticIk kiwishkwe' we'ksik, wusimI kimane'k, ki
kapwa kuke'ntukuk kaocI maotoshnowat.

<span id="an_19:33">19:33</span> KicI Cwiuk, kipie'sakconawan
E'nikse'nte'In, shi e'tshI maoce'tiwat, E'nikse'nte', cI okiiainInkawan,
ni nIshInape'n ipi takiknotmatso.

<span id="an_19:34">19:34</span> IcI kake'nmawat, e' Cwi nInwunIt,
caye'k kimsonotaksik, e'pite'ntakwuk nish tpukIn, KcIpite'ntakwsI
Taye'ne', Te'pe'nmukot IpisusIn nIshInape'n.

<span id="an_19:35">19:35</span> Pic cI o we'npie'ke't shi otanuk
katokmupat ni nIshInape'n, otI okinan tshI nInituk Ipisus, We'nice' nInI
pwake'ntuk okIc otanmowa, ki IpsisusIn nIshInape'k, e'nume'kituwat ni
kcI Taye'ne'In, ipi i we'npie'kate'k, kaocI pmukocuk, shi Cwpite'uk.

<span id="an_19:36">19:36</span> Osam cI notI, ke'ko co ke'ko
tanIshIckate'snon tokum ktaium, ipi kie'nup ke'ko e'wi pwatotme'k.

<span id="an_19:37">19:37</span> Osam kote' kipie'nawak nInwuk,
ktInie'me'okumkomwak, pwakmocuk, coke' otumcIcshumasiwan ni kimintomwan.

<span id="an_19:38">19:38</span> IwsI ie'i otI, kishpIn Timitius ipi ki
mikce' winInwuk, ni pe'mwice'kocIn, ke'konInmawat wIiI nInwun,
tpakwnuke'wun nsakwsun, ipi ik tpakwnuke' nInwuk, nocma winwa
ke'tpakwnItwuk.

<span id="an_19:39">19:39</span> KishpIn cI e'k, ke'ko pe'kanuk
witshItme'k, kiac cI kate', shi tpakwnuke'wunuk.

<span id="an_19:40">19:40</span> Osam knInie'sansImIn, e'witpakwnukoikon
otI nkom e'kishkiwuk e'kiwishkwe'we'kuk co ke'ko kukItsimIn otI
we'cmaoce'tikon.

<span id="an_19:41">19:41</span> IcI otI kakishkItot, okisakitInan ni
maoce'tincIn.

<span id="an_20:1">20:1</span> IcI kakish wishkwe'we'kuk Pan okintoman
ni te'pwe'ie'ntumnIncIn, ipi okinumkowan, icI e'kinmumacit e'wishiat
Me'sitoniuk.

<span id="an_20:2">20:2</span> IcI kakish pe'nIcakshkuk, shi, ipi kapmI
kcIwishte'pmat, kipie'shie' Knisuk;

<span id="an_20:3">20:3</span> ShicI kiiI nso kisIs. IcI ki Cwiuk
e'kuwapmawat pic wanashnIt, shi Sinie'uk, kie'ntum e'wi shukiwe't,
e'winmIshiat Me'sitoniuk.

<span id="an_20:4">20:4</span> IcI okishIwice'okon shi E'shie'uk,
Sope'te' Pinie' nInI, ipi E'nIstakus ipi Sikuntus Te'sinoni nInwuk, ipi
Ke'us ipi Timotius, Te'pie' nInwuk, ipi TaycIkus Topimus E'shie' nInwuk.

<span id="an_20:5">20:5</span> KotIcI kinmInikanik, nkipwikonanuk, shi
Toe'suk.

<span id="an_20:6">20:6</span> Nkiw cI mace'iashmIn shi Pinipayuk
kakishkishkiwuk, pwaopce'te'k pkwe'shkIn, icI kanianokwnukuk nkipie'
otIsamIn shi Toe'suk shicI nkiiImIn nouktsokwun.

<span id="an_20:7">20:7</span> IcI ine'tum e'kishkwuk shi wik, pic ki
te'pwe'ie'ntukuk, kamaoce'tiwat e'wi pikuptowat pkwe'shkIn, Pan,
okikie'kman e'wshInwit, wapuk e'wimacit, icI oki knonan nash apitI
tpukitInuk.

<span id="an_20:8">20:8</span> Ipi shi kimane'nI waskone'ncukInIn shi
shpumuk wikwamuk, katshI maoce'tiwat.

<span id="an_20:9">20:9</span> IcI shi nkot, kicipitupI, e'cI wase'ckIn
kate'nuk, oshkInwe' Iwtaykus kishInkaso kikcIn pe', icI Pan kInwe'sh
e'kie'kwe't kipmukocIn e'ie'npat, nsuk e'pitokInIkate'k shi shpumuk
kiwtukocIn, ipi kiw tapInukaso e'upot.

<span id="an_20:10">20:10</span> IcI Pan e'kinisasit, ipi wiwunuk
kipukshIn, icI e'ki iakce'nat, otI cI kikIto; ke'ka mkoshkate'ntuke'k,
opmatsiwun shi me'kwate'nI.

<span id="an_20:11">20:11</span> IcI minI kapie' kwutasit, ipi
kapikupitot i pkwe'shkIn, ipi kawisnIt, ipi kIn we'sh kakakikitot nash
e'wase'apnInuk, icI e'ki macit.

<span id="an_20:12">20:12</span> IcI okipie'nawan niw oshkInwe'n
e'pmatsInIt, kikcI mciwe'nmokcI.

<span id="an_20:13">20:13</span> IcI ninan nkinikanimIn, e'ki shiaiak,
napkwanuk, ipi nkinashmIn E'susuk, nkine'ntamIn shi e'wi otapnukIt, Pan
iw kashumiImIt, kine'ntum win swipmose't.

<span id="an_20:14">20:14</span> IcI kankwe'shkwukIt, shi E'susuk nkipo
samIn, ipi nkipiamIn shi Maytiniuk;

<span id="an_20:15">20:15</span> ShicI nkiwcI macimIn, nki nashmIn icI
wiapuk nkikpamIn shi Kayasuk, icI minI wiapuk nkipiamIn shi Se'masuk
nkiiImIn cI shi Tnociniumuk, icI minI iapuk nkipiamIn shi Minitiusuk.

<span id="an_20:16">20:16</span> Pan kine'ntum e'winashIt cikiiIkwan
Ipisusuk, osam co kine'ntusi shi e'wiIt E'shie'uk, kiwe'witpIshke', shi
e'wi te'piat shi Cinose'ne'muk, pic e'wiwikwtowut.

<span id="an_20:17">20:17</span> Minitusuk cI nokashwe' e'wishianIt ipI
Ipisusuk, e'ntomat ni onikansimwan ki te'pwe'ie'ntukuk.

<span id="an_20:18">20:18</span> IcI kapiawat otI okinan, Kuke'ntanawa,
pic e'wshkukishkuk, kapie'naskonkon shi E'shie'uk, kashuwe'psian, pIne',
e'kowicInkon.

<span id="an_20:19">20:19</span> E'shpmitwuk Kshe'mIne'to
e'pwakcIne'ntuman miia’w, ipi mce'sh moawun, ipi kwcItupe'ntuwun iw
kaocI showe'psian e'kikawapmIwat ki Cwiuk.

<span id="an_20:20">20:20</span> Ipi kapwashu, ke'ko kiatmonkon, tao cI
ke'koie'ie'k; kiwaptInum, ipi kiknomonum e'cI wapcIkate'k iaianke'
wikwamuk.

<span id="an_20:21">20:21</span> E'kie'kmukwa ki Cwiuk, ipi ke'iapI ki
Knik nIshInape'k, kisate'ntumwun e'wi ne'nmukon Kshe'mIne'to ipi e'wi
te'pwe'ie'nmukon Te'pe'nmukwiukon Cisus Knayst.

<span id="an_20:22">20:22</span> Ipi nkom pInI, ntusha, tkopso ncipam
shi Cinose'ne'muk, co nkuke'ntusin ke'shu we'psowane'n shi:

<span id="an_20:23">20:23</span> NIshcie'k PanakwsIt Cipam, witmake',
shi e'tso kcI otanwuk, tkopsowunIn, ipi kwtukitowunIn ntupwiikon.

<span id="an_20:24">20:24</span> NIshcI co ke'ko notI mpupame'ntusin,
coke' ke'ko npumatsuwun ntupite'ntusin, iw mtIno e'wipon mikce'wian
mnowan kosian, ipi i pmitake'wun kamishIt, Te'pe'nke't Cisus
e'wiwitmake'ian, omIn wacmonuk iw shuwe'ncIke'wun Kshe'mIne'to.

<span id="an_20:25">20:25</span> Ipi nkom pInI, nkuke'ntan kinwa caye'k
kapmImnwactumonkon iw otoku mauwun Kshe'mIne'to, co minI kawapmIsim.

<span id="an_20:26">20:26</span> OtI cI ie'i, we'cotapinInkon, otI
e'kishkiwuk e'wi ke'ntme'k, e'pinakwse'ian nInwuk omuskwimwan.

<span id="an_20:27">20:27</span> Co nkipontosin e'witmonkon caye'k
Kshe'mIne'to otIne'ntumwun.

<span id="an_20:28">20:28</span> Ikwame'ntumok, kiiwuwa, ipi caye'k ki
kumsawe', o PanakwsIt Cipam, kaoshukoie'k e'wikuwapme'k; e'wipmIshIme'k,
te'pwe'ie'nmacuk, Kshe'mIne'ton win tpInwe' omIskwim kaocI kshkaacIn.

<span id="an_20:29">20:29</span> Osam otI nkuke'ntan, kikish mumacian,
shake'ntakse'cIk moe'k, okupitike'ntawawan, cokuponikwasiwawan ni
me'’sotincin.

<span id="an_20:30">20:30</span> Ke'iapI ke'kinwa tpInwe' nInwuk
kupsukwik; kumcIkikitok, e'wi wikpInawat te'pwe'ie'ntumnIncIn.

<span id="an_20:31">20:31</span> IwsI ie'i otI, kuwapuk, ipi nakutuwe'n
tmok, e'konsoponkuk, conki ponwitmoasik e'tshuwat e'tso pkoniak, ipi
e'tso kishkuk, e'mwoian.

<span id="an_20:32">20:32</span> Ipi nkom nikane'ituk, nminakiiIwuwa
Kshe'mIne'to, shi ntInume'onuk. ipi shi okikitonuk oshuwe'ncuke'onuk,
ie'i takshkukoie'k, e'wipsukwitnukwie'k ipi e'wiminkoiak te'pe'ntukuk,
e'ciiuwat ki caye'k panakwcIkascuk.

<span id="an_20:33">20:33</span> Co nItwe'ntumwasi wIiI nInI oshoniaum,
tanake' osaw shoniaiIm tanake' otukwIn.

<span id="an_20:34">20:34</span> Kinwa, tpInwe', kuke'ntanawa, notI
nIce'n, ne'twe'ntuman nkipmitakwnIn, ipi kiw kapmI wice'ocuk.

<span id="an_20:35">20:35</span> Cake'ko, kiwapte'’num, otI e'shu
mikce'wik, washu nishokmoe'k ki ne'ninwuscuk, ipi e'wi naktIwe'ntumwe'k
okikitonIn Te'pe'nke't Cisus, e'kikItot. wusimI shuwe'ntakwsowun, i
e'wimikwak icI e'wiwtapnmuk.

<span id="an_20:36">20:36</span> Pic cI i kakish kItot kiIwucikwnIshIn
ipi caye'k kiwic nume'’k.

<span id="an_20:37">20:37</span> IcI caye'k kikcumwik; ipi kipmukocnok,
shiw kwe'knanuk, ni PanIn, ipi okiwce'mawan.

<span id="an_20:38">20:38</span> WusimI i kaocI kisate'ntumwat, i
e'kikitnIt cominI kawapmIsim. IcI ipI napkwanuk e'kishuwic wawat.

<span id="an_21:1">21:1</span> OtIcI, kanomkuk, icI kankInkIt, ipi
kawe'pshkaiak, tpasu nkishiamIn shi Ko-osuk icI wiapuk nkipiamIn
Nots-uk, icI shi nkiwcI macimIn icI nkipiamIncI shi Pe'te'ne'uk.

<span id="an_21:2">21:2</span> IcI kamkumak napkwan, e'nasuk, ipI
Pinisie'uk, nkiposmIn, ipi nkinmacimIn.

<span id="an_21:3">21:3</span> IcI kawaptumak, Saypnusuk, onum ciwnak
nkishInkItamIn, ipi nkinashmIn shi Sinie'uk, ipi nkikpamIn shi Tayniuk,
shi wie'shi wacukwasnaswat i napkwan.

<span id="an_21:4">21:4</span> NkimkowamIncIshi te'pwe'ie'ntukuk,
nkiiImIn shi nouktsokwun, okinawan shiw Cipamwak ni PanIn, e'wipwa shi
auIt shi Cinose'ne'muk.

<span id="an_21:5">21:5</span> Pic cI kate'psak notI e'kishkiwuk
nkinmacimIn, ipi caye'k, nkiwice' okonanuk nike' owiuwan, ipi
otupnoce'imowan, nash kanmIsakumak, shi kcI-otanuk, icI
nkiuwucikwnIshnImIn shi cik kcukumik, ipi nkinumamIn.

<span id="an_21:6">21:6</span> Pic cI kakishnumkokIt, nkiposmIn shi
napkwanuk, icI ke'winwa minI kikiwe'k.

<span id="an_21:7">21:7</span> KaocIpiaiak, cI shi Tayniuk nkipie'
shiamIn shi Ptonimiusuk ipi nkinumkuwamIn kiwnikane'inanuk, ipi shi
nkotkon nkiiImIn.

<span id="an_21:8">21:8</span> IcI iwiapuk ninan kapmI wice'okIt Pan,
nkimacimIn, ipi nkipaimIk shi Sisinie'uk nkipitike'mIn e'tat Pinip,
ke'kie'kwe't, win o nkot nouk ke'tshIcuk, ipi nkiwicamIn.

<span id="an_21:9">21:9</span> WincI o nInI kinie'win ote'nsIn ki kikiak
win, kiiacimok.

<span id="an_21:10">21:10</span> Shice' nkiwmIn onatsokwIn kiwcI pie'wak
Cwtie'uk, nkot Nakanacimot, E'ke'pus kishInkaso.

<span id="an_21:11">21:11</span> Pic kaotIsiImIt okiwtapnumwan
okIcipsownInIn PanIn, icI e'kitkop tot, niw onIce'n ipi osIte'n, otI cI
kikito; otIsI e'kitot, PanakwsIt Cipam i ke'totwawat ki Cwiuk
okItkopnawan ni nInwun te'pe'ntumnIt otI kcipsowun, shi Cinose'ne'muk,
ipi okupkItnumwawan wia’w shiw onIc inuk, ni Me'ikIsnIncIn.

<span id="an_21:12">21:12</span> Pic cI otI kanotmak notI, ne'ne'ish
ninan, ipi ki shi kaie'cuk; nkiwishte'pmamIn e'wi pwashiat sho
Cinose'ne'muk.

<span id="an_21:13">21:13</span> Pe'n cI otI okinan, TacI we'cmwoie'k
ipi e'wi pkIshke'ntumo’ie'k? CoIn mtIno nkishe'wisi e'wi tkopsoian mtIno
ke'iapIsuke' e'wi npoian ipI Cinose'ne'muk, win shiw otIuoswunuk
Te'pe'nke't Cisus.

<span id="an_21:14">21:14</span> Pic cI kapwak shkumkIt nkiponmamIn otI
nkikItmIn, OtIne'n tumwun Kshe'mIne'to knomkItne'.

<span id="an_21:15">21:15</span> IcI notI kakish kishkiwuk nkimacinamIn
ntotapiananuk icI e'kishiaiak Ii Cinose'ne'muk.

<span id="an_21:16">21:16</span> Ipi anIt nkiwice'okonanuk,
te'pwe'ie'ntukuk, shi sisine'uk, ipi nkot kipie'nawan, Me'nsun, Saypnus
nInI, kowe'si te'pwe'ie'ntuk, win o e'wiwicukIt.

<span id="an_21:17">21:17</span> Pic cI kapiaiak shi Cinose'ne'muk
nikane'inanuk, kinciwe'nmok e'kiwapme'ie'nIt.

<span id="an_21:18">21:18</span> IcI i wiapuk Pan, nkiwice'okonan, Ce'ms
e'ciIt, ipi caye'k ki nakanse'cIk shi kiik.

<span id="an_21:19">21:19</span> IcI kakish numkaokIt, nkiwike'
witmaknan, Kshe'mIne'ton kashu mwuntmakot, shi e'ciiInIt Me'ikIsnIncIn
shiw okukie'kwe'wunuk.

<span id="an_21:20">21:20</span> Pic cI otI kanotmowat, okowinwanawan
Kshe'mIne'ton, ipi otI, okinawan Kowapitan, nikane', tsuk mtatswak
Cwiuk, te'pwe'ie'ntukuk, ipi caye'k pupame'ntanawa i tpakwnuke'wun.

<span id="an_21:21">21:21</span> Kinotake'ksI kin e'knomotwa, caye'k ki
Cwiuk, wawiakshkuwacuk, ki me'ikIscIk, awinkInawat MosusIn otI kikIt
awipwa tpakwnawat niw nicansawan e'wipwake' naksuwapitumwat ni
ototmonuwan.

<span id="an_21:22">21:22</span> We'kwnicI otI, taocI nomkuk? ki
nIshInape'k, kumaotoshnok, osam kInotake'k e'kipian.

<span id="an_21:23">21:23</span> OtI cI ie'i, ke'ocI totmIn, nie'w
nInwuk shotI ntIiwamIn, kawawitmake'cuk.

<span id="an_21:24">21:24</span> OtapIn ki, ipi pinakwton kia'w ipi
winwa, ipi tpI’In anIt ke'pite'n takwuk, iw ke'ocI moshmowat niw otupi
wan, ipi caye'k e'wike'n. tumwat kashu notake'wat, i e'kikon coke'ko
pite'ntakwsInon iw kaocI ke'ntumwat kwiuk e'shuwe'psin, ipi
e'naktuwe'ntumIn, i tpakwnuke'wun.

<span id="an_21:25">21:25</span> Kiw cI wi Me'ikIscIk, te'pwe'ie'ntukuk
nkiwnIpie'mowamIn ipi nkine'ntamIn e'wi pwa naktowe'ntumwat notI ke'ko,
mtInoie'k, e'wikokatowat wiuwawa kamontwa ki mIntokasnIncIn, ipi mskwI,
ipi ke'ko ke'pne'we'shkanuk, ipi pshukwatsowun.

<span id="an_21:26">21:26</span> IwcI Pan ki e'kiwtapnat ni nInwun icI
wiapuk e'ki pinakwtot i wiia’w ipi ni icI e'kipitike'wat shi
nume'okumkok, e'wiwaptowe'wat e'caksanuk nie'kishkiwuk shi
pinakwItsowunuk, nashcI mikwe'wun, e'tshowat e'wimintwa.

<span id="an_21:27">21:27</span> Pic cI kaka e'nouk tsokwnuke'tInuk Ki
Cwiuk, kaocI piacuk, E'shie'uk, kawapmawat shi nume'okumkok,
okiwpwe'mawan ni nIshInape'n, icI e'kiw tapnawat.

<span id="an_21:28">21:28</span> Kinotakwsik, IsniIn tshI nInituk
nishokmoshInak. OtI ie'i nInI, ke'knomowat caye'k nInwun, caknkoci
e'winshke'nmanIt ni nIshInape'n ipi i tpakwnuke'wun, ipi otI
nume'okumuk, ipi wusimI okipie' nan Knik, nIshInape'n ke'iapI shotI
nume'okumkok, ipi okiw winakwton otI panakwuk nume'okumuk.

<span id="an_21:29">21:29</span> Osam kiwapmawan oshkIca,
e'pmowice'wanIt shi kcI otanuk, TopimusIn, Ipisusuk nInI, okine'nmawan
ni PanIn, e'kipitike'nanIt shi nume'okumkok.

<span id="an_21:30">21:30</span> IcI caye'kshi kcI otanuk, kimatIn, icI
ki nIshInape'k, kimsowe'pik, ipi okiw tapnawan PanIn, ipi oki
sakite'nawan shi nume'okumkok. IcI kie'nup e'ki kpakw’umwat ni
shkwate'me'n.

<span id="an_21:31">21:31</span> Me'kwacI e'ie'tnInkowat e'winsawat
kikitowun, kipie'twa okcI Kapte'nmowan ki shumaknIshuk, shi caye'k
Cinose'ne'muk e'wishkwe'we'ktInuk.

<span id="an_21:32">21:32</span> Win kie'nup kimacinan, shumaknIshIn ipi
kapte'nIn, icI ipI e'kipItowat. Pic cI ki kawapmawat ni kcI Kapte'nIn,
ipi shumaknIshIn okipon psItie'wawan ni PanIn.

<span id="an_21:33">21:33</span> IcI o kcI Kapte'n pe'shoc kipie', ipi
okiwtapnan kishuwe' e'witkopcIkasnIt nish piwapkwe'n, ipi kinatake',
We'kwe'ntuk ni, ipi we'kwe'nshutuk katotmokwe'n.

<span id="an_21:34">21:34</span> AnIt cI, kako kikItwuk, anIt kI pkan
kikItwuk, kiw maoce'ticIk, picI we'we'nI, e'pwake'ntuk, osam i
e'wishkwe' we'ksInIt kishuwe', e'wishao’cukasnIt shi wakakInuk.

<span id="an_21:35">21:35</span> IcI kapiawat shi
e'kwkwItasiwunukate'nuk okipmanukon ni shumakInIshIn osam
e'puksukwtatwat ki nIshInape'k.

<span id="an_21:36">21:36</span> Osamki maoce'ticIk nIshInape'k oki
pmnashkakon kinanotakwsik; Maciwnuk.

<span id="an_21:37">21:37</span> Pan cI o Wapitike'nIt shi wakakInuk,
otI oki nan ni kcI Kapte'nIn, Kta pkIte'numnI e'wiknonan? wincI otI
okinan, ktanI’kikItnI Knikuk e'shumwat?

<span id="an_21:38">21:38</span> ConI kin o Iciptuk nInI, otI e'pwamshu
picak, kawishkwe'we'kitot, ipi nie'wuk mtat swak nInwun kashuonat shi
na’wmtukwakik kanshowe'cuk.

<span id="an_21:39">21:39</span> Pan cI otI kikito; Nin sI Cwi nInI
nkitshInik shi Tasusuk, kcI otanuk shi Sinishie'uk, e'kiwuk, ntoc pia
e'cI pwa na’wne'ntakwuk kcI otan, kumumatmIn e'wipkIte'nmin e'wiknonkwa
kotI nIshInape'k.

<span id="an_21:40">21:40</span> Pic cI kapkIte'‘nmat, Pan kinipwI shi
e'kwtasiwnukate'nuk, ipi okiaine'nkowan ni nIshInape'n, pic cI
kakcItokmIte'nuk, okiknonan, Ipnoiun, e'shumnIt, OtI kikItwak.

<span id="an_22:1">22:1</span> NInituk, nikane'ituk, ipi Nose'ituk;
psItumok, wanInkon e'winatmatsoian.

<span id="an_22:2">22:2</span> (Pic cI kanotwawat e'kikitonIt, e'shumnIt
ni Ipnoiun, wusimI tokum kiik icI otI okinan;)

<span id="an_22:3">22:3</span> We'we'nI nin, Cw nInI, nkitshInik shi
Tasusuk, kcI otanuk, shi Sinishie'uk e'kiwuk, nIshcI nkit shIkishuk,
shotI kcI-otanuk, e'tIste'pIt Ke'me'niIn, ipi nkiknomako, omIno
tpakwnuke'onuwa, kikosnanuk, ipi nkipmitwa Kshe'mIne'to ke'cwa kinwa
e'totme'k nkom e'kishkiwuk.

<span id="an_22:4">22:4</span> Nkimiashtotwak, ipi nkinsak otI kashu
te'pwe'ie'ntukuk, nkitkopInak, ipi nkipitike'nak kpakotiwkumkok nInwuk,
ipi kwe'k.

<span id="an_22:5">22:5</span> Ipi ke'iapI ke'cme'matmot, nkuke'nmuk,
ipi caye'k, kakitocIk, kinakanse'cIk, winwa ke'iapI, nkiminkok, ni
msInukInIn e'wimacitwukwa ki nikane' iuk, ipi nkishia ipI Te'me'ske'suk
e'wipie'nkwa, shi te'kopsocuk, Cinose'ne'muk e'wipsItie'kaswat.

<span id="an_22:6">22:6</span> OtIcI kanomkuk, me'kwa e'ie' ipI shiaian,
ipi pe'shoc kanImItnIsian shi Te'me'skusuk, e'na‘wkwe'k, kie'nup
kikcIwase'ia ociiukwan shpumuk nkiwa wase'shkmakon kiwtayiukwan.

<span id="an_22:7">22:7</span> Ipi nkipmukocIn shi ne'kwukik; ipi
nkinotan notakwsuwun, otIki kitomkIt, San, San, We'kwnicI
we'cmiashtotwun?

<span id="an_22:8">22:8</span> OtI cI nkishInkwe'twa, We'nicI kin,
Te'pe'nke'n? otI cI nkinuk, ninsI Cisus Ne'se'ni nInI, kin me'ashtotwin.

<span id="an_22:9">22:9</span> KicI kapmowice'okuk, we'we'nI okiw
aptanawa e'wase'anuk, ipi kise'ksik, nIshcI cokinotwasiwawan nikaki
noshcIn.

<span id="an_22:10">22:10</span> OtI cI nkikIt, We'kwnicI ke'totman
Te'pe'nke'n, icI o Te'pe'nke't otI nkinuk Psukwin ipi shian
Te'me'skusuk, shiw kwshI kuwitmako, cake'ko e'ne'nmukon waoshIton.

<span id="an_22:11">22:11</span> Pic cI kapwan apian e'pic iasikwe' sian
i e'wase'iak, nkipmIskInkInkok, ki kapmowice'ocuk, nkipie'shia
Te'me'skusuk.

<span id="an_22:12">22:12</span> Nkot E'ne'naye's, kwiuk nInI, shi
tpakwnuk e'wunuk, caye'k ni CwiIn kamnotshumkot shi katancIn;

<span id="an_22:13">22:13</span> Nkipie' naskak, kinipwawak, ipi otI
nkinuk, Nikane' San, n‘I ntuwapIn icI pic i tpukIn, nkiwapma.

<span id="an_22:14">22:14</span> OtI cI nkinuk, O Kshe'mIne'tomwan ki
kosnanuk, kiwe'napmuk e'wike'n tumIn iw tIne'ntumwun, ipi e'wi wapmIt o
Nkot Kwiuk; ipi e'winotmIn iw kikitowun shiw tonik.

<span id="an_22:15">22:15</span> Kin ke'ocI kuke'ntumwat caye'knInwuk,
caye'k, i kawaptumIn, ipi kanotmIn.

<span id="an_22:16">22:16</span> We'kwnicI nkom e'pwiton? Psukwin ipi
kcItapie'nkason, e'wiksIiapawe'k kmiashsuwe'psiwnIn, nume'ki to‘w
Kshe'mIne'to shi tInoswunuk.

<span id="an_22:17">22:17</span> OtI cI kanomkuk, minI shi kapiaian
Cinose'ne'muk e'ie' numaian shi nume'okumkok nkiapwa;

<span id="an_22:18">22:18</span> Ipi nkiwapma, otI nkinuk, Ke'npIsIn,
ipi kie'nup sak-In shi Cinose'ne'muk, osamco, okIte'pwe'tsinawa,
kukie'kwe'wun, e'shmiIn.

<span id="an_22:19">22:19</span> OtIcI nkikIt, Te'pe'nke'n, nkw
ke'nmukok, e'kikpakwokwa, ipi e'ki psItie'kwa shi e'tsuk nume'okum kwe'n
ki kate'pwe'ie'nmukwiIn.

<span id="an_22:20">22:20</span> Pic cI omuskwim kupmitakaiIm StipIn,
kasikwe'pnukate'nuk, ninke'iapI shi nkinipow; ipi e'te'pwe'tman, iw o
nupwun; ipi nkiknInmowak paskumwacIn kikansacuk.

<span id="an_22:21">22:21</span> OcI cI nkinuk, Nmumacin; knokanIn;
pnoc, shi e'ce'iuwat ki Me'ikIscIk.

<span id="an_22:22">22:22</span> OkipsItwawancI, nashcI otI kakItnIt.
kiwishkwe'we'ksik, ipi otI kikItwuk, Macinuk, otI e'shwe'psIt nInI,
shotI kik; cosupite'ntakwsIsi e'wi pmatsIt.

<span id="an_22:23">22:23</span> E'ie' wishkwe'we'ksuwat ipi e'kiskonie'
wat, ipi ne'kwukI shpumuk e'ie' puk itowat;

<span id="an_22:24">22:24</span> KcI kapte'n kishuwe' e'wipitikIckas nIt
shi wakakInuk, ipi kishuwe' e'wipsItie'kasnIt, e'wiocIke'nmawat we'c i
shumkot ni nIshInape'n.

<span id="an_22:25">22:25</span> Me'kwacI, e'ie' tkopnawat ni mishakIn
tkopcIkInIn Pan; okinan, niw okuman cikiwukwan kanipwunIt inI
ktIne'ntakwsum shi tpakwnuke'wunuk e'wipsItie'we'k, Nome'n, nInI
e'pwamshI tpakwnIt.

<span id="an_22:26">22:26</span> Pic cI kanotwat o okuma kishie'wak ipi
okiwitmowan ni kcI kapte'nIn otI okinan, ikwamsuk otI e'totme'k osam
Nome'n nInI otI.

<span id="an_22:27">22:27</span> IcI kcI kapte'n kipie' ipi otI, okinan,
WitmoshIn kinI Nome'nInI? OtI cI kikito e'‘.

<span id="an_22:28">22:28</span> IcI o kcI kapte'n, okinkwe'twan, mce'sh
shonia nkimikwe'-e'ki-kikishpIne'toian te'pe'ntuswun; Pan cI otI ki kIto
ninkinik, e'tupe'ntusian.

<span id="an_22:29">22:29</span> Kie'nupcI okinknawan, kiw wak
e'nmapninuk, ipi ke' o kcI kapte'n kise'kse', kake'nmat, win Nome'n
nInwunIt, osam win okitkopnan.

<span id="an_22:30">22:30</span> IcI wiapnIwuk, e'wike'ntuk i
e'nomkItnuk, e'mcItshumkot ni CwiIn, okiiapwan shi nIcinuk, ipi okinan
ni ke'cmatmoncIn, ipi caye'k okikitonawan e'wipianIt, ipi
okipie'niswunan, ni panIn, ipi okicipitupan e'nasmup wat.

<span id="an_23:1">23:1</span> IcI Pan kane'napmat, kikito nInwun, otI
kikIto, NInituk, ipi nikane'ituk, e'kopie'pmatse'ian, pie'mnone'ntum,
e'nasm upIt Kshe'mIne'to, nash otI e'kishkiwuk.

<span id="an_23:2">23:2</span> IcI o kcI me'matmot E'ne'naye's, okinan,
nI kanipwunIt shi cikiiukwan, e'wiwe' pokwanIt shiw otoninuk.

<span id="an_23:3">23:3</span> PancI otI, okinan, Kshe'mIne'to
kuwe'potak, kin, wapshkukasiIn, shinI we'c cipitupiIn, e'wi tpakwnin,
shi tpakwnuke'wunuk ipi e'towe'n e'wi we'potakoian shi tpakwnuke'wunuk?
e'shupwacIcke'k?

<span id="an_23:4">23:4</span> KicI kanipwucuk cikiiukwan, otI kikItwuk,
kumiashknonanI Kshe'mIne'to, ke'cmatmukwocIn?

<span id="an_23:5">23:5</span> IcI Pan, otI kikIto, Conkuke'nmasi
nikane'ituk win e'kcIme'matmot; osam otI nIpie'kate', Ke'ko,
mcItshumakIn otokumamwan ki ktInIshInape'muk.

<span id="an_23:6">23:6</span> Pic cI Pan, kake'nmat ni anIt e'
Se'cwsiwunIt ipi ni anIt e' Pe'ne'siwunIt, kikItwak shi
e'kikitokiwnInuk, NInituk ipi nikane'ituk, NinsI Pe'ne'si, ipi Pe'ne'si
ntokwIsmuk; pkose'ncIke'n, shi ipi minI psukwiwun kanpok, ie'i we'cntom
koian, e'wishpakwnukoian.

<span id="an_23:7">23:7</span> Pic cI i kakItot, kipie'mkIt kikatwun ki
Pe'ne'siuk, ipi Se'cwsiuk, ipi ki mas ce'ticIk, kipapkItik.

<span id="an_23:8">23:8</span> Osam ki Se'cwsiuk, kItwuk, Coin minI
ke'ko psukwiwun kanpok, coi ki mshInwe'k, tanake', cipam, kicI ie'k
Pe'nisiuk, te'pwe'tanawa ne'ne'ish.

<span id="an_23:9">23:9</span> IcI kikcI notakwsik, ipi ni
we'npie'mowacuk ni Pe'nisiIn kipsukwik, ipi kikikatwat, otI kikItwuk,
coke'ko nmukumoasimIn miashowe'psuwun, otI nInI, kishpInie'k mIne'to,
tanake', mshInwe', kaknonkokwe'n, cokumikanasimIn Kshe'mIne'to;

<span id="an_23:10">23:10</span> IcI kapiamkuk, kcI kikatwun kcIkapte'n,
e'kwsat ni PanIn, e'wipikupcIkasnIt; okinan ni shumaknIshIn,
e'winisasinIt, ipi kitwe' e'wi otapna nIt, ipi e'wipie'nanIt shi
wakakInuk.

<span id="an_23:11">23:11</span> WiapukcIs e'pkoniak, Kshe'mIne'to,
okiwic kapwutwan, otI cI okinan, MInowankosIn Pan, osam nin kimnwacum,
shi Cinose'ne'muk, iwke' ke'shu mnwacmin ke'iapI shi Nom.

<span id="an_23:12">23:12</span> Pic cI kakishkiw nInuk anIt ki Cwiuk
kimsomaotoshnok; otI kikItwuk, ‘pnats iwnuk, nkIshiamIn, kishpIn
pwansukIt Pan, e'pwamshu wisne'ak tanake', e'pwanshu mnukwe'iak.

<span id="an_23:13">23:13</span> WusimI cI nie'waptuk kitshik, otI
kashuwitokwtatwat.

<span id="an_23:14">23:14</span> IcI okipie'naskawawan nkcI
me'matmoncIn, ipi nakanse'cIk, kikItwuk, otI nkikItmIn, pnatsiwnunuk
nkIshiamIn, kishpIn pwansukIt Pan, e'pwamshu wisne'iak,

<span id="an_23:15">23:15</span> IcI ie'i kin ipi i kikitowun,
nokashwe'n e'wiwitmowIt kcI kapton, e'wipie'nawat wapuk, ke'cwa ke'ko
e'wi ocInatowut, wusimI kwiuk e'wi iactukwia‘w; icI ninan pe'shoc
e'pwamshu piaiak, nkukishkumkIsmIn e'winsukIt.

<span id="an_23:16">23:16</span> Pi cI Pan, omIse'iIn okwIsnInIn,
kanotwat e'wikuwapmanIt, kishie'wak, ipi kipitike' shi wakakInuk, icI
e'kiwitmowat ni PanIn.

<span id="an_23:17">23:17</span> IcI Pan e'kintomat, nkot ni okuman ipi
otI okinan, sha‘onuk otI oshkInowe' e'ciwnIt ni kcI kapte'nIn; osam
ke'ko wiwitmowan.

<span id="an_23:18">23:18</span> IcI e'kiwtapnat. ipi e'ki sha‘onat,
e'ciiInIt kcI kapte'nIn, ipi otI okinan, Pan ke'pa kwukasot, nkintomuk,
ipi nkiwishte'pmuk e'wi pie'tonan otI oshkInwe', winke'ko kwishukunonuk.

<span id="an_23:19">23:19</span> IcI o kcI kapte'n okiskInke'nan, ipi
cIciukwan kishie'kimoc, icI e'kinatawat We'kwnicI otI wawitmoiIn?

<span id="an_23:20">23:20</span> OtI cI kikIto, kisI Cwiuk, kikItwuk,
e'winatakwiIn e'wipie'nIt Pan, wapuk, shi watshu kikitok, ke'cwa e'wi
natawawat wusimI kwie'k ke'ko.

<span id="an_23:21">23:21</span> NIshkI ke'ko pamtawakIn, wusimI nie'
waptuk tshik ki nInwuk e'kwapmacuk kIkakIcuk, pnatsowunuk nkishiamIn,
kishpIn, pwansukIt conkuwisnIsimIn coke' nkumnukwe'simIn, ipi nkom
otupwitonawa, e'wi wawitmotwa.

<span id="an_23:22">23:22</span> IcI o kcI Kapte'n okipkItnan, niw
shkInwe'n e'wimacinIt; ipi okiikwaman ke'ko wIiI nInI witmowakIn, otI
kapie'witmoiIn.

<span id="an_23:23">23:23</span> IcI e'kintomat nish kapte'nIn otIcI
okinan oshInwiuk nishwak shumaknIshuk, e'wishiawat Sisine'uk, ipi
nouksomtInI pe'momkocIk, ipi nishwak, shumakinIn me'mackonkuk, nsotpukIn
kish iaptu tpukuk.

<span id="an_23:24">23:24</span> Ipi minuk ne'ktoshkshayIn, Pan,
e'winumomkot, ipi mnopie'nuk e'ciiIt Piniks, NakansIncIn.

<span id="an_23:25">23:25</span> IcI e'kiwnIpie'uk msInukIn, otI cI
kanIpie'uk;

<span id="an_23:26">23:26</span> Knatius Naysie's, okImonan, o ke'c,
mIno NakansIt Piniks; otIne'nman mInowankoswan;

<span id="an_23:27">23:27</span> OtI nInI okiwtapnukon ni CwiIn, ipi
otakinsukon, shumakInIshuk cI nkipie'wice'wak, icI nkike'skona mIn,
kanotake'ian win Nome'n nIniwut.

<span id="an_23:28">23:28</span> OsamcI e'wike'ntuman, i kaocI
mcItshumawat, nkisha‘onashi e'tI kikitowat.

<span id="an_23:29">23:29</span> NIshcI nkimkan okimiashtshamawan, shiw
tpakwnuke'onawak, cocowi ke'ko otInasiwan, taocI pite'ntakwtunuk
onupwun, tanake' waocI kpakot.

<span id="an_23:30">23:30</span> Pic cI kawitmakoian ki Cwiuk, kashu
kawapmawat ni nInwun, nkinokashwe' kie'nup, e'ciin, ipi nkiwitmoIsk ni
kamiasht shumkocIn ipi e'wikItwat we'kwe'ntuk i we'cmiane'n mawage'n
e'nasmupie'n. We'we'nI ktInkwunmIn.

<span id="an_23:31">23:31</span> IcI ki shumakInIshuk kishowe'psik
kashumtwa e'kimacinawan PanIn, ipi oki pie'nawan, kapkonianuk shi
E'ntipe'tnIsuk,

<span id="an_23:32">23:32</span> IcI kawapnInuk okinkInawan ni
ne'nomkoncIn e'wiwice'wanIt icI, e'kikiwe'wat shi wakakInuk.

<span id="an_23:33">23:33</span> Winwa kapiawat shi Sisinie'uk ipi kami
nawat msInukIn, ni NakansIncIn, okipie'nawan ke'iapI ni PanIn,
e'nasmupnIt.

<span id="an_23:34">23:34</span> Pic cI o NakansIt, kawaptuk i msInukIn
okinatawan, e'tnukie'nIt, pic kake'nmat, e' Sinishie' nInwunIt;

<span id="an_23:35">23:35</span> KupsIton okinan, pic piawat ke'winwa ki
me'iashtshumkoinuk, icI kishowe' e'wikuwapcIkasnIt shi E'nut
otpakwnuke'okumkomuk.

<span id="an_24:1">24:1</span> Kakish nianokwnuktInuk, E'ne'naye's,
ke'cme'matmot okiwice'wan ni nakansIncIn, ipi nkot, kakikitot. TitunIs
kishInkaso, kamcIcshumat PanIn e'nasmupnIt, ni NakansIncIn.

<span id="an_24:2">24:2</span> Pic cI kantomIt TitunIs, o kiwe'p
mcIcshuman otI okinan, osam, kin, we'ckcI tokumie'iak, ipi, kIcmnototwak
kote' nIshInape'k, e'mno kowapmItwa;

<span id="an_24:3">24:3</span> Nto tapnamIn pIne', ipi caye'k, nkoci
ke'cmnoshuwe'psin Piniks, cak nmI noshIte'‘e'‘onInanIn.

<span id="an_24:4">24:4</span> Cowike' otI wusimI kInwe'sh e'wiknonan,
kumumatmIn, e'wipsItwe'iak shi kmnoshuwe'psiwnuk o natso nkikitonInanIn.

<span id="an_24:5">24:5</span> Osam otI ukimkawamIn, pe'pamkoshkaswe't,
nInI, ipi okimacan caye'k ni CwiIn, caye'k shotIkik, e'wi mkoshkacikwtat
nIt, ipi pe'mnikansIt, shi Ne'se'ni nInwun.

<span id="an_24:6">24:6</span> Win ke'iapI kawinakwtot, i nume'okumuk
nkiwtapnamIn, ipi ntaki tpakwnamIn shi ntpakwnuke'onunanuk;

<span id="an_24:7">24:7</span> NIshcI kcI kapte'n Naysius kipie'wak ipi
nkimne'ukonan, shi nIcinanuk.

<span id="an_24:8">24:8</span> E'kikatonan, ni kamcIcshumkocIn e'wi pie'
naskakwiIn, kin e'winInatowut ipi e'wi ke'ntumIn cak otI ke'ko we'cmcIc
shumkIt.

<span id="an_24:9">24:9</span> Ipi ki Cwiuk ke'iapI kite'pwe'tatwuk otI
kikIt-wuk otI we'we'nI e'nomkuk.

<span id="an_24:10">24:10</span> Pic cI kcI NakansIt kaianInkowat ni
PanIn, e'wikikitonIt, o kinkwe'twan osam kuke'ntan, me'kwe'tsopon, kin
ktupakwnak, kotI nIshInape'k, ie'i wusimI we'cmnwe'ntuman e'wi
kikitotatsoian.

<span id="an_24:11">24:11</span> Osam otI ke'ocI nsItmIn mtatsoshItInish
tsokwunukIt kakoshiaian shi Cinose'ne'muk, e'ki wunumaian.

<span id="an_24:12">24:12</span> Coke' nkimkakwsik shi nume'okumkok,
e'wi e'iaiakwne'twuk wIiI nInI; coke' nkimacasik ki nIshInape'k, coke'
shi nume'okumkok coke' shi kcI otanuk.

<span id="an_24:13">24:13</span> Coke' wIiI otamkawasiwawan
e'wite'pwe'ta kwuat, i e'wi kItnIt, i kashuwe'pse'ian.

<span id="an_24:14">24:14</span> OtIcI, ie'k niactan winwa e'tmowat,ie'i
mcItotmowun, iwsI e'shnume'kitowuk Okshe'mInitomwan, kinosuk,
e'te'pwe'ie'ntuman cake'ko e'shunIpie' kate'k shi tpakwnuke'wunuk ipi ki
Nakan acimocuk.

<span id="an_24:15">24:15</span> Nte'pwe'ie'nma Kshe'mIne'to, winwake'
ke'iapI ote'pwe'ie'nmawan, e'wipsukwinIt kanponIt, ne'ne'ish ni
ne'pwakancIn, ipi ke'kie'patsIncIm;

<span id="an_24:16">24:16</span> Iw otI pIne' e'shkwcIpmatse'ian,
e'wipwamIcitotwuk, Kshe'mIne'to, e'nasmupIt, ipi nInwuk e'nasmupwat.

<span id="an_24:17">24:17</span> KakishcI mce'shtsoponkuk, nkipia
e'wipie'twukwa, mnototatwun, ipi mikwe'wu nIn, ki, nicie'ishIshmoiuk.

<span id="an_24:18">24:18</span> Iw pic anIt Cwiuk nkimkat kaocI piacuk
E'shie'uk‘ nkimkakok e'pinakwse'ian, shi nume'okumkok; coke'
nkiwice'wasik, maoce'ticIk, coke' nkiopwe'asik.

<span id="an_24:19">24:19</span> Winwake' shotI takiik, e'nasmupiIn, ipi
awikItwat, kishpIn ke'kone'n mawapIt.

<span id="an_24:20">24:20</span> Tanake' shotI e'icIk kuktwuk, kishpIn
ke'ko mkumwowat nmIctotmowun e'ie' nipwoian e'nasmupwat okikito onuwak.

<span id="an_24:21">24:21</span> Iwie'k, mtIno nkot kikitowun, kakItian
me'kwa e'wickapwutwukwa, E'kitshItuman i psukwiwun i kanpok, iw we'c
tpakwnin otI e'kishkiwuk.

<span id="an_24:22">24:22</span> IcI kik Piniks kanotuk notI ke'ko, ipi
wusimI e'nsItup e'nomkItnuk e'wipwikot, otI cI okinan, pama piat kcI
kapte'n Naysius nkuke'ntan, wusimI e'nomkuk.

<span id="an_24:23">24:23</span> Okikatonan nkot Kapte'nIn
e'wikuwapmanIt ni PanIn, e'ne'ntumnIt e'wishuwe'psunIt, ipi
e'wipwaknaomowanIt ni e'nwe'manIt e'wipmitakot tanake', e'wipitkakot.

<span id="an_24:24">24:24</span> Ipi kakish onatso kwnukItInuk Piniks,
okipie'wice'wan wiwun TnwsIne'In Cwkwe'; okintoman ni PanIn, ipi
okipsItwan e'kim nwactumnIt, i te'pwe'ie'ntumwun shi KnaystIn.

<span id="an_24:25">24:25</span> Me'kwacI e'ie' knomowat i
mnoshuwe'psiwun, kwiuk, pmatsowun, ipi tpakwnuke' kishuk piamkItnuk,
Piniks kinukshke', ipi okinkwe'twan, otI okinan, Winmacin, nkom pama
minI, we'npInuk, kIntomIn.

<span id="an_24:26">24:26</span> Kine'ntum ke'iapI shonia, e'wiminkot,
ni PanIn, e'wiwcIpkItInat, iwcI ie'i kaocI ntomat nanakIc, e'wikInonat.

<span id="an_24:27">24:27</span> NIshcI kakish nishponkItnuk Posius
Pe'stus okinapshkawan, PiniksIn, icI Pniks e'wi mnwe'ntumnIt, ni CwiIn,
okinkInan ni PanIn, e'kupkasnIt.

<span id="an_25:1">25:1</span> Pic cI Pe'stus kapiat shi e'kiwuk;
kansokwnuktInuk, kiwcI maci shi Sisine'uk e'kishiat Cinose'ne'muk.

<span id="an_25:2">25:2</span> IcI o ke'cmatmot, ipi otokmamwan ki
Cwiuk, okiwitmowawan, e'kimia nacimawan ni PanIn ipi okima tmawan;

<span id="an_25:3">25:3</span> OkintawancI e'winokanat shi
Cinose'ne'muk; e'kuwapmawat shi wapmIshianIt, e'winsawat.

<span id="an_25:4">25:4</span> NIshcI Pe'stus okinkwe'twan, otI okinan,
Pan shi e'wikuwapcIkasnIt, Sisine'uk ipi win tpInwe' kie'nup ipI
e'wishiat.

<span id="an_25:5">25:5</span> OtI cI kikIto nocima ki ke'kshkItocuk
e'wishiawat, nkuwice'okok, ipi mIcIcshume'k otI nInI; kishpIn ke'ko
shumiashuwe'psIt.

<span id="an_25:6">25:6</span> IcI kakishiIt shi wusimI mtatsokwun
kishie'wak, shi Sisinie'uk, icI wiapuk kacipitupIt shi tpakwnuke'
cipitupwunuk kishuwe' PanIn e'wipie'ckasnIt.

<span id="an_25:7">25:7</span> PcI kapiat ki Cwiuk kaocI piacuk shi
Cinose'ne'muk, kinipwik kiwtayiukwan mce'shcI ke'ko kamcI kItwuk
e'wipatamawat ni PanIn cocu okikshkupatama siwan;

<span id="an_25:8">25:8</span> Kinkwe'tmatso, otI kikIto, Cowika,
me'iashto tmoasik, ki Cwiuk, otupakwnuke'onuwa coke' wi kashi,
nume'okumkok, coke' wika me'iashtotwasi Sise'.

<span id="an_25:9">25:9</span> NIshcI Pe'stus, e'wimnwe'ntumnIt, ni
CwiIn okinkwe'twan, PanIn ipi otI okinan, kIshianI, shi Cinose'ne'muk,
ipi shi e'witpakwnukon, notI ke'ko e'nasmupian?

<span id="an_25:10">25:10</span> Pan cI otI ikinan, Nipo’w, shotI Sise'
otupakwnuke' ocipitupwunuk shotI tatshI tpakwnukoian,, kicI Cwiuk,
coke'ko nkishI, miashtotwasik kin we'we'nI anwI kuke'ntan.

<span id="an_25:11">25:11</span> KishpIn kamIcitotmoanIn, tanake' ke'ko
katotmoanIn pite'ntakwuk npowIn, coin nshakwe'nimosi e'winpoian, KishpIn
cI ke'ko otI pwanomkuk, we'c patamkoian, cowIiI nInI ntapkItinuk kwsi
Sise' nkItIpakwnuk.

<span id="an_25:12">25:12</span> Pic cI Pe'stus, kakishknonat shi
kikitonuk, okinkwe'twan, ipi otI okinan, KnItwe'nt anI Sise'
e'witpakwnukwiIn’ kishiasI Sise'.

<span id="an_25:13">25:13</span> IcI kakish onat sokwnuktInuk, kcI
okuma, E'kIpe', ipi Pe'nIs, kipie'shie'k Sisine'uk, e'winumkawawat
Pe'ste'sIn.

<span id="an_25:14">25:14</span> Shi cI kakishiuwat mce'shkon, Pe'ste's
okiwitmoan ni kcI okuman, PanIn e'shwe'psInIt, otI nI okinan, ShotI nkot
nInI Piniks okinkInan okik pakwan.

<span id="an_25:15">25:15</span> E'kiianshi Cinose'ne'muk ki
kcI-me'matmocuk, ipi onikansimwan, ki Cwiuk, okimcIcshumawan ipi
nkinatakok, ipi i tpakwnuke'wun e'wipatakonIt.

<span id="an_25:16">25:16</span> OtI cI nkinak, Cosuwi otI e'witotmowat
ki Nome'n nInwuk, e'wipkIte'nma wat, wIiI nInwun e'winponIt, e'pwamshu
win o me'cIcshnmIt, ni patamkocIn, e'witshItmoat, ipi e'wipkItnukasot
e'wikikitotmatsot, i we'c mcIcshumIt.

<span id="an_25:17">25:17</span> IwsIie'i, shotI kapiawat, e'swapwitoian
e'wiwapuk, nkicipitup shi tpakwnuke' cipitupwunuk, ipi nkinokashwe' o
nInI e'wipie'nIt.

<span id="an_25:18">25:18</span> KapatamacIk kapsukwiwat coke'ko okishu
patamasiwan, e'ne'nmukwapIn.

<span id="an_25:19">25:19</span> NIshcI kaocI miane'nmawat, mtIno winwa
okukie'patsiwnuwa ipi nkot okitshumawan CisusIn, kanpopIt, win Pan
we'we'nI kakitot; e'pmatsInIt.

<span id="an_25:20">25:20</span> Osam cI nkikwinwune'ntanIn notI
natatwunIn, Nkinat tawa, tanak e'wi shiat, shi Cinose'ne'muk, ipi shi
e'wi tshIt pakwnIt.

<span id="an_25:21">25:21</span> Pic cI Pan kakItot, AkustusIn, e'witpa
kwnukot; nkishuwe' e'wi kuwapcIkasot nash e'wi sho’wcIkasot e'ciIt
Sise'.

<span id="an_25:22">25:22</span> IcI E'knIpe' otI okinan ni Pe'ste'sIn
Ninsuke' ke'iapI, ntapsItwa otI nInI. OtI cI okinan, WapuksI kupsItwa.

<span id="an_25:23">25:23</span> IcI kawapinInuk, pic E'knIpe' ipi
Pe'nIs, kapiawat wickcImishatsonuwa, ipi kakish pitike'we't watshu
psItake'wat okiwice'okowan ni kcI kapte'nIn, ipi nakanse'cIk nInwun shi
kcI otanuk, Pe'ste'scI kashawe't, Pan kipie'ckaso.

<span id="an_25:24">25:24</span> IcI Pe'stus otI kikito, kcI okuma
E'knIpe', ipi caye'k nInituk, shotI e'ie'k kuwapmawa; otI nInI caye'k ki
maoce'ticuk Cwiuk, kaocI mkoshkacawat ipI Cinose'ne'muk, ipi ke'iapI
shotI e'kItwat, cowunsInon wusimI e'wipmatsIt.

<span id="an_25:25">25:25</span> NIshcI pic ke'ko kapwamkumwuk,
e'pite'ntakwuk npowun, ipi win onItwe'nman e'witpakwnukot ni AkustusIn,
nkine'ntan, ipI e'wishaocIkasot.

<span id="an_25:26">25:26</span> Win coke'ko, e'pwe'mkItnuk, nmukmoasi
taocI onupie'omouk, Te'pe'nmIt iwce' ie'i we'cpie'nuk, e'nasmupie'k ipi
we'we'nI e'nasmupiIn kin okcI okuma E'knIpe' ipi kish tpakwnukasot;
ke'ko ntaotnIn e'wiw onIpie'ke'ian.

<span id="an_25:27">25:27</span> CowunsInon ntIne'ntum, e'winitawe'k
ke'pakwukasot, ipi e'pawitmatuk we'cmcItshumIt,

<span id="an_26:1">26:1</span> IcI E'knIpe' otI okinan, ni PanIn kpuki
tIwkas e'wikikitotatson, icI Pan, e'ki shipnuke'not ipi
e'kinkwe'tmatsot.

<span id="an_26:2">26:2</span> We'we'nI nte'ne'ntan nia‘w kcI okuma
E'knIpe', osam e'wi kikitotmatsoian otI e'kishkiwuk, e'nasmupiIn,
e'witshItman cake'ko we'c mcItshumwat ki Cwiuk.

<span id="an_26:3">26:3</span> We'we'nI kin osam e'ke'nme'nan, kin
e'ke'ntumIn caye'k, otIshcIke'onawa ipi nInatatwunwan, Winwaki Cwiuk,
owsIie'i, kumumatmIn, we'we'nI e'wipsItwin.

<span id="an_26:4">26:4</span> Caye'k ki Cwiuk, nkuke'nmukok,
e'shpmatse'ian, e'kopnoce'iuwe'ian, e'kiwitike'mkwa nic ie'ishIsmoiuk
shi Cinose'ne'muk.

<span id="an_26:5">26:5</span> Kake'nmIcuk oshkIca, kishpIn witmaka wat,
iw kakish we'we'nI, kwiuk e'tomuk shi ntInume'onunanuk, nkishu pmatIs
Pe'nIsiuk.

<span id="an_26:6">26:6</span> IcI nkom nipo‘w, ipi we'ctpakwnukasian
osam e'te'pwe'ie'ntuman kawawitmoat Kshe'mIne'to KosnanIn.

<span id="an_26:7">26:7</span> Kinan mtatso shItInish, e'shumcuk, pIne'
pmitwawan Kshe'mIne'ton, kakpe'kishIk ipi kakpe'tpuk, ne'ntumwuk
e'wipiawat; osamce' i te'pwe'ie'ntumwun kcI okuma E'knIpe' i
we'cpatamwat ki Cwiuk.

<span id="an_26:8">26:8</span> TacI shIna we'tshIte'an e'wipwakshkItot,
Kshe'mIne'to, e'wipsukwitnat kanponcIn.

<span id="an_26:9">26:9</span> We'we'nI, nkine'ntus, e'witotman
ke'komce'sh e'wimcItotmowuk otInoswun Cisus Ne'se'ni nInI.

<span id="an_26:10">26:10</span> Iw katotman ke'iapI shi Cinose'ne'muk
ipi mce'sh te'pwe'ie'ntukuk nkikpakwak shi kpakotiwkumkok, kamishwat
kshke' e'osuwun ki ke'cme'matmocuk, ipi pic kan sIckaswat,
nkimcItshImak;

<span id="an_26:11">26:11</span> NkipsItie'wak, nanakIc e'tsuk nume'o
kumkok, ipi nkiwishte'pmak e'wipcI‘kikitowat, ipi e'kcInshke'nmukwa,
nkikwtukak shi pwake'ntakwkIn kcI otanIn.

<span id="an_26:12">26:12</span> IwcI ie'i e'shiaian Te'me'skusuk;
nkiiun kshke'e'osuwun ipi msInukInIn, nkiminkok kike'c me'matonocuk.

<span id="an_26:13">26:13</span> E'na‘wkwe'kcI O kcI Okuma, e'ie'shiaian
nkiwaptan wase'iak, kiwcIpie'mkIt shpumuk, wusimI kishu wase'ia icI o
kisIs nkiwawase'shkmak kiwtayiukwan ipi ki kapmIwice'ocuk.

<span id="an_26:14">26:14</span> Pic cI caye'k kapmukocnak shi kik,
nkinotan notakwsuwun e'knonkoian ipi otI kikitomkIt, shi Ipnwuk
e'shumwat, San, San, We'kwnicI we'c mIcItotwin? SInukIt kin
e'witkIshkwutwa kakaoshiuk.

<span id="an_26:15">26:15</span> IcI otI nkikIt We'nicI kin Te'pe'nke'n?
IcI otI kikIto, NinsI Cisus me'iashtotwin.

<span id="an_26:16">26:16</span> NIshcI Psukwin, ipi, nipwun, osam otI
we'cwapitue'nan otI nia‘w e'wiwshe'nan e'wipmitwin, ipi e'wiwitmake'n
notI ke'ko, kawaptImiInIn, ipi notI ke'ko ke'wapte'nan shi niiwuk.

<span id="an_26:17">26:17</span> Shi ktocke'skonIn ki nIshInape'k, ipi
Me'ikIscIk shiwie'shi, nkom, e'shnokanan.

<span id="an_26:18">26:18</span> E'winsakwnumwutwa ni oshkishkowan ipi
me'kwe' kiskupkonia, e'wikwe' knItwa shi e'wase'iak, ipi e'wimiwnumwutwa
MIcImIne'to O wishkIswun, e'wimintwacI Kshe'mIne'to o wishkIswun,
e'wimintwa e'wiwe'pnumwutwan i miashuwe'psiwnun, ipi kuminak,
tpInwe'osuwun e'ciiInIt kaocI pinakwsowat e'te'pwe'ie'nmowat.

<span id="an_26:19">26:19</span> Kie'nupcI O kcI Okuma E'knIpe',
nkite'pwe'tan wawaptuman, kaocIpiamkuk, shpumuk.

<span id="an_26:20">26:20</span> Ne'tum nkikikie'kumak kaie'cuk
Te'me'skusuk, ipi shi Cinose'ne'‘muk, ipi shi caye'k, Cwtie'uk, ipi pic
ki Me'ikIscIk; e'wikisate'ntumwat, ipi e'wi kwe'knoitwawat
Kshe'mIne'ton, ipi e'wishI mikce'wiwat e'wiwapitowe' wat,
kisate'ntumwunwa.

<span id="an_26:21">26:21</span> OtI cI ie'i ki Cwiuk kaocI mshInwat shi
nume'okumkok, ipi waocIn shuwapIt,

<span id="an_26:22">26:22</span> Kshe'mIne'to cI nkinishokmak, ntIi nash
otI e'kishkiwuk, e'witmokwa, ne'ne'nish ke'c pite'ntakwse'cIk, ipi
pwapite'ntakwse'cIk, nkikIt coike'ko, mtIno i Mosus, ipi Nakanacimocuk,
kakItwat, e' ipiamkItnuk.

<span id="an_26:23">26:23</span> I Knayst, e'wikwtukitot, ipi win,
ne'tum kie'psukwit, e'npopIt, ipi e'wiwapitaat wase'anuk ni nIshInape'n,
ipi ni Me'ikIsnIncIn.

<span id="an_26:24">26:24</span> Me'kwacI ie'ie' knotmatsot, Pe'stus,
kiwishkowe', ipi otI kikito, Pan, kowawunum, mce'sh ke'ko e'ke'ntumIn,
we'conate'n tumIn.

<span id="an_26:25">26:25</span> NIshcI otI okinan, cosuwi ntonate'ntusi
wusimI ke'cpite'ntakwsin Pe'stus, nIshcI e'kikitoian we'we'nI nkikIt ipi
mnone'ntumwun.

<span id="an_26:26">26:26</span> Osam kcI okuma win okuke'ntanIn otI
ke'ko, win e' nasmupIt ke'iapI we'c we'we'nI kikitoian, osam tIne'n tum,
coi notI ke'ko kukItwasi co otI kitotsim e'wikwe'ak.

<span id="an_26:27">26:27</span> KcI o kuma E'knIpe' kte'pwe'twaknI ki
Nakanacimocuk? Kuke'nmIn, e'te'pwe'ie'ntumIn,

<span id="an_26:28">26:28</span> IcI E'knIpe' otI okinan, ni PanIn, kaka
kowishte'pum, e'wi KnaystnIniwian.

<span id="an_26:29">26:29</span> Pan cI otI kikIto, ape' ntIne'nma
Kshe'mIne'to, co i kin mtIno, ke'iapI cpe'k noatuwuwat otI e'kishkiwuk,
cowi kaka e'shwe'psoian, kwiuksI e'shwe'pse'ian, mtInoie'k notI
tkopcIkInIn.

<span id="an_26:30">26:30</span> IwcI pic kakishkikitot kcI okuma
kipsukwik, ipi o NakansIt, ipi Pe'nIs, ipi ki kawitpmacuk,

<span id="an_26:31">26:31</span> Pic cI nkoci kashIawat ki kInontok, otI
kikItwuk, OtI nInI coke'ko, kitotsi taocI pite'ntakwte'nuk, npowun;
tanake' we'c tkopsot.

<span id="an_26:32">26:32</span> IcI E'knIpe', otI okinan, ni Pe'ste'sIn
OtI nInI taki pkItna, kishpIn, pwakItIpIt e'wi tpakwnukot Sase'In.

<span id="an_27:1">27:1</span> Pic cI katpowe'wat e'winashiak Ite'niuk
okipkItnawan PanIn, ipi anIt pe'kansIncIn kie'pakwukascIk kiminawan nkot
Cwnius, kishInkaso, kapte'n Akustus o shumakInIshimIn.

<span id="an_27:2">27:2</span> IcI kaposiakshi E'tne'maytium tshI
napkwan, nkiwe'pshkamIn, nkine'ntamIn e'winashiak ci kiiukwan
e'kokmukiak E'shie'uk nkot E'nIstakus Me'sitoni nInI kiw cupie',
Te'sinonIke'uk nkipmI wice'okonan.

<span id="an_27:3">27:3</span> IcI wiapuk ukikpamIn, Saytunuk, icI
Cwnius we'we'nI okitotwan ni PanIn, ipi okipkIte'nman, e'wi shi anIt, ni
wikanIn, e'winwashmonIt,

<span id="an_27:4">27:4</span> Pic cI shi kaocI we'pshkaiak, ci kiiukwan
Saypnusuk, nkipmInashmIn, Osam kimiananmIt.

<span id="an_27:5">27:5</span> Pic cI Katkumashiak shi kcIkumik
Sinishiuk ipi Pe'mpinie'uk, nkipiamIn shi Mayniuk, kcI otanuk, Naysiuk.

<span id="an_27:6">27:6</span> Shi cI o kapte'n, E'nikse'nte'ne' tshI
napkwan okimkan, Itinie'uk e'winasuk icI shi e'kipose'imIt.

<span id="an_27:7">27:7</span> Pic cI u‘e'kapmashiak o natsokwun,
kawantotamIn Snaytusuk, osam cI e'miananmuk nkinashmIn, ci kiuikwan
Knituk e'nasmIte'k, Se'nmoniuk.

<span id="an_27:8">27:8</span> E'pwamshI kwe'pmosatmak nkiwtItamIn
Mnokpe'onIn; e'shnukate'k, pe'shoc shi kcI otanuk Ne'sie'uk;

<span id="an_27:9">27:9</span> Pic cI kInwe'sh kaotumkumkIsuk, ipi
pmashwun e'ni e'saniak, osami kikwe'pocItse' e'pwawisuuk, Pan oki
ikwaman;

<span id="an_27:10">27:10</span> OtI okinan NInituk nIstowe'ntan, otI
pmashwun, kInie'sania, ipi mce'sh pnactaswun, coi mtIno i postaswun ipi
napkwan, kupumatsiwnInanIn ke'iapI.

<span id="an_27:11">27:11</span> Ke'iapI o kapte'n, okite'pwe'twan ni
okiman ipi ni Te'pe'ntumnIt i napkwan, wusimI, ni icI kakItnIt ni PanIn.

<span id="an_27:12">27:12</span> Osam cI i kpe'wun, cowunsInon shi
e'wiponshuk, kaka caye'k kine'ntumwuk shi e'wiwcI maciwat,
tanakshkItowat, e'wishiawat Pinusuk, e'wishi ponshawat kpe'wunuk shi
Knituk, e'cIte'k we'cpkIshmok.

<span id="an_27:13">27:13</span> Pic cI we'csha‘onuuk n‘e'ke'wtanumuk,
kine'ntumwuk, e'wtItnumwat, kashu ntIwe'ntumwat kiwe'pshke'k, ipi ci
kiiukwan Knituk kinashwuk;

<span id="an_27:14">27:14</span> NIshcI co kInwe'sh kikcInotIn
e'kikwe'kanmuk Iwnoknaytun e'shnukate'k;

<span id="an_27:15">27:15</span> Pic cI i napikwan, we'pasuk, ipi e'pwa
nipwimkuk ie'notuk; nkipkItnamIn;

<span id="an_27:16">27:16</span> Ci kiiukwan cI kapmie'iak mnIshe'iuk,
Knatie', shInkate', nkikcI mikce'wimIn e'wi postoiak i ciman.

<span id="an_27:17">27:17</span> Pic cI kapostowat, e'wi nishokmotowat
cI namiiukwan okitkopitonawa inapikwan, ipi e'kwutumwat,
e'wipe'kwshInwat, pInItaokokik oki nispItonawan pmashwun, ipi
nkiwe'pashmIn.

<span id="an_27:18">27:18</span> IkI e'kcI we'pokwiak, iw e'miananmuk;
icI wiapuk, nkipukiatomIn i napikwan.

<span id="an_27:19">27:19</span> Kansokwnukuk, cI nki sakcowe'pnamIn
e'iok, shi napikwanuk, tpInwe' nIcinanIn.

<span id="an_27:20">27:20</span> Pic cI onatsokwun e'pwanakwsIt kisIs,
ke'iapukI nukok, ipi pIne' e'kcI notuk, caye'k nkine'ntamIn,
e'wipnatse'ak.

<span id="an_27:21">27:21</span> NIshcI kInwe'sh e'pwawisnIwat ki nipwI
Pan, me'kwe' nawe'nI, otI cI kikIto NInituk, kitakipsItwumsI, ipi co
kitakiwce'we'pshkasim shi Knituk, cocu kitaki pinatsIsimIn, ipi ktaki
nkIt‘asimIn

<span id="an_27:22">27:22</span> Ipi nkom nkumumatmInum, e'wi
mInwankosie'k, cowi wIiI nInI opmatsiwun kupnacasnInI, mtInoie'k i
napikwan.

<span id="an_27:23">27:23</span> Osam nkom otI e'pkoniak, Kshe'mIne'to
omIshIne'we'mIn, e'ciian kinipwI Win te'pe'nmIt, ipi win, pe'mitwuk.

<span id="an_27:24">27:24</span> OtI cI kikIto, ke'kokwtackIn Pan,
kIsho‘ocIkas, e'nasmupIt Sise', ipi pInI, Kshe'mIne'to kiminuk caye'k ki
pe'mwitomcuk;

<span id="an_27:25">27:25</span> OtI cI ie'i NInituk mInowankosuk,
nte'pwe'twa Kshe'mIne'to, iw ke'nomkuk kashu witmakoian.

<span id="an_27:26">27:26</span> NIshcI mInIshe'iuk kupukcIkasmIn.

<span id="an_27:27">27:27</span> Pic cI mtatso shItInie'w katsotpukuk;
e'ie' onukumuk nInashiak shi E'tniuk, e'iaptI tpukitInuk, ki napikwan
nInwuk, kine'ntumwuk, pe'shoc e'pie'tnIswat nkoci e'kiwnunuk.

<span id="an_27:28">27:28</span> IcI kikwtukie'ke'k; okimkanawacI
nishwaptuktsonuk e'kwitmianuk; nakIcI kapmashwat okikwtukie'anawa minI
okimkanawacI mtatso ctInianIn tsonuk e'kwitmianuk.

<span id="an_27:29">27:29</span> E'kwtumwacI tane'nashwuk me'kwe' sInik
mpik okipukitonawan nie'w Piwapkwe'n, otakanuk ociiukwan, e'pwi towat
e'wiwapnInuk;

<span id="an_27:30">27:30</span> IcI ki napkwan nInwuk e'pitkumkIswat
e'winkItnIshtumwat, i napikwan, katowat i ciman, shi kcIkumik,
e'wine'nmItwa e'wipu. kitowat, Piwapkwe'n shi nikan mukanuk,

<span id="an_27:31">27:31</span> Pan, cI otI okinan, ni kapte'nIn, ipi
ni shumaknIshIn; KishpIn kotI pwaiuwat shi napikwanuk, coki
take'skwisim.

<span id="an_27:32">27:32</span> IcI ki shumaknIshuk, oki kishkshanawan
ni kate'apiIn, shi cimanuk, icI e'kiwe'pote'nuk.

<span id="an_27:33">27:33</span> IcI pic e'pie'tapuk, Pan oki mumatuman
caye'k, e'wiwisnInIt, otI kikIto, otI e'ki shkiwuk mtatso shItnie'w
tsokwun, e'ko pwitoie'k, ipi moshuk e'pwawisne'ie'k; ipi coke'ko
kimitsinawa.

<span id="an_27:34">27:34</span> IwsI, ie'i, we'cmatmInkon,
e'wiwisnIie'k, e'wiwcI mnopmatse'ie'k; co tIna nkot kinsIsiwa kuocI
pmukote'snon, nkote'iI ktupiwak.

<span id="an_27:35">27:35</span> Pic cI i kakishkItot, okiwtapnan
pkwe'shkIn, ipi okinume'kitowan Kshe'mIne'ton, e'nasmupnIt caye'k, icI
kakish pikupitot kiwe'pwisnI.

<span id="an_27:36">27:36</span> IcI caye'k kimnowankoswuk, ipi wInwa
ke'iapI, okiwtapnanawa anIt, micum.

<span id="an_27:37">27:37</span> ShicI caye'k kaie'iak shi napikwanuk,
nishwak, ipi nouksomtInI shItInkotwatso, cipamuk;

<span id="an_27:38">27:38</span> IcI kakish te'psInie'wat,
okipukiatonawa i napkwan, okipukitonawa i pkwe'shkIn, e'wpukomnanwuk shi
kcIkumik.

<span id="an_27:39">27:39</span> Pic cI kawapnInuk, co kike'ntusinawa, i
e'kiwnunuk, nIshcI okiwaptanawa nkot sipiwe', e'cikumkianuk, shi
kine'ntumwuk, kishpInkshkItowat shi e'wikwitowat, i napikwan.

<span id="an_27:40">27:40</span> Pic cI kaotapnumwat ni Piwapkwe'n,
okipkIte'ntanawa, wiuwawa, shi kcIkumik, ipi, okiapanawa i powI shiw
otakanuk ipi okiw nakakwnanawa, kcI katasmowe'kIn shi we'c notnInuk, ipi
kinashwuk cikpIe'k.

<span id="an_27:41">27:41</span> KipukitashwukcI shi nish kcukimiIn,
e'matasuk, kipe'kwsun i napkwan, icI nikanmukan kimcImosIn ipi ke'iapcI
wishkIsIn, icIie'k, otakanuk, kipikwIn e'kcImakashkak.

<span id="an_27:42">27:42</span> IwcI ki shumakInIshuk kine'ntumwuk
e'winsawat ni kie'pakwu-ukasnIncIn, e'kwtumwat, e'wipmatkanIt, ipi
e'wikiInkowat.

<span id="an_27:43">27:43</span> NIshcI o kapte'n, e'wishte'psIt
e'wike'skonat ni PanIn, co okipkIte'nmasin i kane'ntumnIt, kishuwe'cI,
ni ne'atkanIt, e'wipuksowat, shi kcukumik ne'tum, ipi e'wikwashnInIt:

<span id="an_27:44">27:44</span> Ipi kipe'kanse'cIk, AnIt cI ki
psukakok, ipi anIt kaocI pikwshkanuk, i napikwan. IwcI kanomkuk, caye'k
kikiItmok shi e'kiwnInuk.

<span id="an_28:1">28:1</span> IwcI kakiItmowat okike'ntanawa i mnIshe'
e'shInkate'nuk Minayte'.

<span id="an_28:2">28:2</span> Ipi ki pkoc nIshInape'k, co pike'ci
nkishI mnototakwsinanuk; okiwtItonaua, shkote', ipi e'tshIiak
nkipitkInkonanuk, osam e'kmowuk, ipi e'ksIniak.

<span id="an_28:3">28:3</span> IwcI pic Pan kakish mamkInsukwe't, ipi
kapkItnuk shi shkote'k kipie' ocI soikitota pwatacke't mIne'to shi
shkote'k ipi okimcumnukon shiw one'cik.

<span id="an_28:4">28:4</span> IwcI pic ki pkoc nIshInape'k, kawapmawat
ni mIcIpwatacke'ncIn, e'we'we'pkocnInIt, shiw onIcinIn; otI kikItwuk,
we'we'nIsI otI nInI ne'shwe't, win, e'kiianwu kie'tuk shi kcIkumik,
kwiukmnoshuwe'psowun co ne'ntakwsIsi e'wipmatsIt.

<span id="an_28:5">28:5</span> IwcI e'kipapiwe'pnat ni
mIcIpwatacke'ncIn, shi shkote'k cocu ke'ko kitsi.

<span id="an_28:6">28:6</span> IwcI okiwapmawan, pic i e'wi mkwitmInIt,
tanake' e'wipmukocnInIt, kie'nup e'winponIt, nIshcI kakish kInwe'sh
wapmawat, ipi ke'ko e'pwa shuwe'psInIt, pkan okine'nmawan otI kikItwuk,
Win sI o Kshe'mIne'to.

<span id="an_28:7">28:7</span> Shiw cI kitkomkIt tpInwe'osoonIn,
katpe'ntuk, nakansIt nInI, shimnIshIiuk kashInkasot Pupnius nkiitp
kInkonan, ipi shi nkiImIn nsokwun nki mnototakwnan.

<span id="an_28:8">28:8</span> OtI cI kanomkuk, Pupnius osIn shkIshIn
e'iakwnokat e'psIsot, ipi e'mskwapiat, Pan okipitkawan, ipi kinume'’ ipi
okipkItnanIn, niw nIce'n shiwiwunuk, icI e'kine'se'at.

<span id="an_28:9">28:9</span> IwcI kakish itotuk pe'kanse'cuk ke'iapI,
na'w kanapne'cuk, shi mnIshe'iuk kipie' naskawawan, icI e'kine'se'twan.

<span id="an_28:10">28:10</span> Nkimnototakwnanuk, pic cI wamaci ak;
nkiminkonanuk ke'ko tsome'ne'siak.

<span id="an_28:11">28:11</span> IcI kakish nsokisIs nkiposmIn.
E'ne'kse'nte'ne', tshI napkwan, shi mnIshe'iuk katshu ponshumkuk
e'shkInwacIkate'k Ke'stIn, ipi Ponuks.

<span id="an_28:12">28:12</span> IcI kakupaiak shi Sayne'kusuk,
nkinwashmomIn, shi nsokwun.

<span id="an_28:13">28:13</span> ShicI nkipie'ocImacimIn, nkipie'
kiwtashnImIn nkipiamIncI Niciumuk, icI kakish nkot konkuk, e'sha’wnu, uk
kiw tanmIt, icI wiapuk nkipiamInshi Piwtionayuk.

<span id="an_28:14">28:14</span> Shi nkimkawamIn nikane'inanuk, ipi
nkintuwe'nmukwnanuk, nouktsokwun shi e'wIiIiak, icI e'ki shiaiak
ociiukwan Nom e'shnukate'k.

<span id="an_28:15">28:15</span> Pic cI ki nikane'inanuk kanotake'wat
shi kiw cI pie'k, nkipie'nkwe'shkaknanuk, shi E'piay Ponumuk ipi ni NswI
na’w e'shiw okumkwe'n pic Pan kawapmat, we'we'nI okine'nman,
Kshe'mIne'ton, ipi kiwishkIte'-e'.

<span id="an_28:16">28:16</span> Pic cI kapiaiak Nom-uk o kapte'n,
okipkItnum wsn, ni ke'pakwuukasnIncIn, ni otI kapte'nmowan, ki
e'kowapcuk, NIshcI win Pan kipkIte'nma nshuke' e'wiwicat ni shi
shumaknIshIn kakuwapmukwcIn.

<span id="an_28:17">28:17</span> OtI cI kanomkuk kakish nsokwnukuk Pan
kintoman ni otokumamwan ki Cwiuk, e'maosmomat pic cI kamaoce'tinIt, otI
okinan, NInituk ipi nikane'ituk, e'kiianwI pwamcIt otwukwa ki
nIshInape'k tanake' otIsh cIke'onuwa ki kosnanuk ke'iapI nkiwcIpkItnukas
ke'pakwukasot shi Cinose'ne'muk, nkipkItnukas onIciwak ki Nome'n nInwuk.

<span id="an_28:18">28:18</span> Pic cI katpakwnawat, ntakipkItnukok
osam co okimkIsinawa, taocI nshuwat.

<span id="an_28:19">28:19</span> NIshcI, pic ki Cwiuk, kamcI tshItmowat,
iw kaocI kItian e'wi tpakwnIt Sise', cowi e'miane'nmukwa, ki
nicie'ishIshmoiuk.

<span id="an_28:20">28:20</span> OtI cI ie'i we'cntomnukon,
e'wiwapmInkon, ipi e'wiknontIikon, osam, i opukose'nmowun, IsniIn, otI
we'ctkop soian iw piwapuk.

<span id="an_28:21">28:21</span> OtI cI okinawan, coke'wika msInukInIn
nkiwcI otItnIsimIn, shi Cwtie'uk e'witshumkon, coke' wIiI ki
nikane'inanuk kapiacuk, kimcItshum kosik.

<span id="an_28:22">28:22</span> NIshcI nkintuwe'ntamIn e'wi nota ke'iak
e'ne'ntumIn otI e'shte'pwe'ie'ntumuk nkuke'ntamIn cak nkoci
mcIcshIckate'.

<span id="an_28:23">28:23</span> Pic cI kakumowawat e'kishkiwnunuk
mce'sh kipie'naskakon, e'citat, okiwitmowan, ipi okimnwactumwan i
Kshe'mIne'to otokmauwun; okukatonan e'shumat CisusIn, shiw
tpakwnuke'onuk Mosus, ipi ni NakanacimoncIn; kukishie'p nash
e'nmupkonianuk.

<span id="an_28:24">28:24</span> AnIt cI ki okite'pwe'ie'ntanawa, i
kashuknontwa; kicI anIt cokite'pwe'ie'ntusik.

<span id="an_28:25">28:25</span> Pic cI kapwamnone'ntawat kinmumacik
kakish Pan, kikitot otI kikitowun, We'we'nI kikito, PanakwsIt Cipam, win
Ise'us Nakanacimot kanat KosnanIn.

<span id="an_28:26">28:26</span> OtI kikIto, Shian; e'ciiuwat kote'
nIshInape'k, ipi otI kInak; Notake'ie'k, knotake'm, cocu kInsItake'sim,
ipi wapke'ie'k, kawapke'm, cokInsItwe'nke'sim.

<span id="an_28:27">28:27</span> KotIsI nIshInape'k, ote'’iwan,
mukwitmomkItnI e'pic miante'nuk, oto’wkawan iapie'tsimkItInI,
e'winotake'wat, ipi kie'pikwe'nwuk e'kwtumwat, e'wiwapke'wat,
w’shkishkowan, ipi anInotake'k shiw to’wkawak, ipi ansItake'k shiw
te'’iwak, icI taocI kwe'kapowat, icI tacI ne'se'ukwa.

<span id="an_28:28">28:28</span> Kuke'ntumok otI, oke'skonwe'wun
Kshe'mIne'to, nitaak, ki Me'ikIscIk, ipi okInotanwa.

<span id="an_28:29">28:29</span> Pic cI kakishkItot notI, kikitonIn, ki
Cwiuk kinmumacik, icI kikcI knontik winwa tpInwe'.

<span id="an_28:30">28:30</span> IcI Pan kite'wak tpInwe' ka’wuwe't
wikwam shiw nishpon, ipi okipitke'nan, caye'k kapie'naskakwcIn.

<span id="an_28:31">28:31</span> E'mnwactuk, i Kshe'mIne'to otokmawun,
ipi e'knomake't notI ke'ko, iacm umIt ni Te'pe'nke'nIt Cisus KnaystIn,
caye'k iw wishke'ntumwun, cocu wIiI nInwun okiknumakwsin.
