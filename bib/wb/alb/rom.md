[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](act)  [Next](co1) 

------------------------------------------------------------------------

### Albanian Bible: Romans

<span id="an_1:1">1:1</span> Pali, shërbëtor i Jezu Krishtit, i thirrur
për të qenë apostull, i veçuar për ungjillin e Perëndisë,

<span id="an_1:2">1:2</span> siç i kishte premtuar ai me anë të
profetëve të tij në Shkrimet e shenjta,

<span id="an_1:3">1:3</span> lidhur me Birin e tij, të lindur nga fara e
Davidit sipas mishit,

<span id="an_1:4">1:4</span> i deklaruar Biri i Perëndisë në fuqi, sipas
Frymës së shenjtërisë nëpërmjet ringjalljes prej së vdekurit: Jezu
Krishti Zoti ynë,

<span id="an_1:5">1:5</span> me anë të të cilit ne kemi marrë hir dhe
apostullim, për bindje në besim midis të gjithë kombeve për hir të emrit
të tij,

<span id="an_1:6">1:6</span> ndër të cilët edhe ju jeni të thirrur nga
Jezu Krishti;

<span id="an_1:7">1:7</span> për ju të gjithë që jeni në Romë, të dashur
nga Perëndia, të thirrur shenjtorë: hir dhe paqe nga Perëndia, Ati ynë,
e nga Zoti Jezu Krishti.

<span id="an_1:8">1:8</span> Para së gjithash, falënderoj Perëndinë tim
me anë të Jezu Krishtit për të gjithë ju, sepse për besimin tuaj është
folur në gjithë botën.

<span id="an_1:9">1:9</span> Sepse Perëndia, të cilit unë i shërbej me
frymën time nëpërmjet ungjillit të Birit të tij, është dëshmitari im që
unë nuk pushoj kurrë t'ju kujtoj,

<span id="an_1:10">1:10</span> duke kërkuar vazhdimisht në lutjet e mia
që të më lejohet më në fund nga vullneti i Perëndisë mundësia për të
ardhur tek ju,

<span id="an_1:11">1:11</span> sepse unë dëshiroj fort t'ju shoh për
t'ju komunikuar ndonjë dhunëti frymëror, që të fortësoheni.

<span id="an_1:12">1:12</span> Dhe kjo është që unë të ngushëllohem
bashkë me ju me anë të besimit që e kemi të përbashkët, tuajin dhe
timin.

<span id="an_1:13">1:13</span> Tani, vëllezër, unë nuk dua që të mos e
dini se shumë herë kisha vendosur të vija tek ju që të mund të kem
ndonjë fryt midis jush siç kam pasur midis johebrenjve të tjerë, por
deri tash kam qenë i penguar.

<span id="an_1:14">1:14</span> Unë u jam borxhli Grekëve dhe barbarëve,
të diturve dhe të paditurve.

<span id="an_1:15">1:15</span> Kështu, aq sa varet nga unë, jam gati
t'ju predikoj ungjillin edhe juve që jeni në Romë.

<span id="an_1:16">1:16</span> Në fakt unë nuk kam turp për ungjillin e
Krishtit, sepse ai është fuqia e Perëndisë për shpëtimin e cilitdo që
beson, më parë Judeun e pastaj Grekun.

<span id="an_1:17">1:17</span> Sepse drejtësia e Perëndisë është zbuluar
në të nga besimi në besim siç është shkruar: ''I drejti do të jetojë me
anë të besimit''.

<span id="an_1:18">1:18</span> Sepse zemërimi i Perëndisë zbulohet nga
qielli për çdo pabesi e padrejtësi të njerëzve, që mbysin të vërtetën në
padrejtësi,

<span id="an_1:19">1:19</span> meqenëse ajo që mund të njihet prej
Perëndisë është bërë e dukshme në ta, sepse Perëndia ua ka shfaqur
atyre.

<span id="an_1:20">1:20</span> Në fakt cilësitë e tij të padukshme,
fuqia e tij e përjetshme dhe hyjnia e tij, duke qenë të dukshme
nëpërmjet veprave të tij që nga krijimi i botës, shihen qartë, me qëllim
që ata të jenë të pafalshëm.

<span id="an_1:21">1:21</span> Sepse, megjithëse e njohën Perëndinë, nuk
e përlëvduan as e falënderuan si Perëndi, përkundrazi u bënë të pamend
në arsyetimet e tyre dhe zemra e tyre pa gjykim u errësua.

<span id="an_1:22">1:22</span> Duke e deklaruar veten të urtë, u bënë të
marrë,

<span id="an_1:23">1:23</span> dhe e shndërruan lavdinë e Perëndisë së
pakalbshëm në një shëmbëllim të ngjashëm me atë të një njeriu të
kalbshëm, të shpendëve, të kafshëve katërkëmbëshe dhe të rrëshqanorëve.

<span id="an_1:24">1:24</span> Prandaj Perëndia ia dorëzoi papastërtsë
në epshet e zemrave të tyre, për të çnderuar trupat e tyre në mes vetë
atyre,

<span id="an_1:25">1:25</span> që e ndryshuan të vërtetën e Perëndisë në
gënjeshtër dhe adhuruan dhe i shërbyen krijesës në vend të Krijuesit, që
është i bekuar përjetë. Amen.

<span id="an_1:26">1:26</span> Prandaj Perëndia i dorëzoi ata në
pasioneve të ulëta, sepse edhe gratë e tyre i shndërruan marrëdhëniet
natyrore në atë që është kundër natyrës.

<span id="an_1:27">1:27</span> Në të njejtën mënyrë burrat, duke lënë
marrëdheniet e natyrshme me gruan, u ndezën në epshin e tyre për
njëri-tjetrin, duke kryer akte të pandershme burra me burra, duke marrë
në vetvete shpagimin e duhur për gabimin e tyre.

<span id="an_1:28">1:28</span> Dhe meqenëse nuk e quajtën me vend të
njihnin Perëndinë, Perëndia i dorëzoi në një mendje të çoroditur, për të
bërë gjëra të pahijshme,

<span id="an_1:29">1:29</span> duke qenë të mbushur plot me çdo
padrejtësi, kurvërim, mbrapshtësi, lakmi, ligësi; plot smirë, vrasje,
grindje, mashtrim, poshtërsi,

<span id="an_1:30">1:30</span> mashtrues, shpifës, armiq të Perëndisë,
fyes, krenarë, mburravecë, trillues ligësish, të pabindur ndaj
prindërve,

<span id="an_1:31">1:31</span> të paarsyeshëm, të pabesë, pa dashuri të
natyrshme, të papajtueshëm, të pamëshirshëm.

<span id="an_1:32">1:32</span> Por ata, ndonëse e kanë njohur dekretin e
Perëndisë sipas të cilit ata që bëjnë gjëra të tilla meritojnë vdekjen,
jo vetëm i bëjnë, por miratojnë edhe ata që i kryejnë.

<span id="an_2:1">2:1</span> Prandaj, o njeri, cilido të jesh ti që e
gjykon, je i pafalshëm sepse në këtë që gjykon tjetrin, dënon vetveten,
sepse ti që gjykon bën të njëjtat gjëra.

<span id="an_2:2">2:2</span> Por ne e dimë se gjykimi i Perëndisë është
sipas së vërtetës mbi ata që bëjnë gjëra të tilla.

<span id="an_2:3">2:3</span> Dhe mendon, vallë, o njeri që gjykon ata që
bëjnë të tilla gjëra që edhe ti i bën, t'i shpëtosh gjykimit të
Perëndisë?

<span id="an_2:4">2:4</span> Apo i përçmon pasuritë e mirësisë së tij,
të durimit dhe zemërgjerësisë së tij, duke mos njohur që mirësia e
Perëndisë të prin në pendim?

<span id="an_2:5">2:5</span> Por ti, për shkak të ashpërsisë sate dhe të
zemrës së papenduar, po mbledh për veten tënde zemërim për ditën e
zemërimit dhe të zbulesës së gjykimit të drejtë të Perëndisë,

<span id="an_2:6">2:6</span> që do ta shpaguajë secilin sipas veprave të
tij:

<span id="an_2:7">2:7</span> jetë të përjetshme atyre që kërkojnë lavdi,
nder e pavdekësi, duke ngulmuar në veprat e mira;

<span id="an_2:8">2:8</span> ndërsa atyre që kundërshtojnë e nuk i
binden së vërtetës, por i binden padrejtësisë, indinjatë dhe zemërim.

<span id="an_2:9">2:9</span> Mundim dhe ankth mbi çdo shpirt njeriu që
bën të ligën, Judeut më parë e pastaj Grekut;

<span id="an_2:10">2:10</span> por lavdi, nder e paqe cilitdo që bën të
mirën, Judeut më parë e pastaj Grekut.

<span id="an_2:11">2:11</span> Sepse te Perëndia nuk ka anësi.

<span id="an_2:12">2:12</span> Në fakt të gjithë ata që kanë mëkatuar pa
ligjin, do të humbasin gjithashtu pa ligj; dhe të gjithë ata që kanë
mëkatuar nën ligjin do të gjykohen sipas ligjit,

<span id="an_2:13">2:13</span> sepse jo ata që dëgjojnë ligjin janë të
drejtë para Perëndisë, por ata që e zbatojnë ligjin do të shfajësohen.

<span id="an_2:14">2:14</span> Në fakt kur johebrenjtë, që s'kanë
ligjin, nga natyra bëjnë punët e ligjit, ata, megjithëse s'kanë ligjin,
janë ligj për vetveten;

<span id="an_2:15">2:15</span> këta tregojnë veprën e ligjit të shkruar
në zemrat e tyre për dëshminë që jep ndërgjegja e tyre, dhe sepse
mendimet e tyre shfajësojnë ose edhe akuzojnë njëri-tjetrin,

<span id="an_2:16">2:16</span> ditën në të cilën Perëndia do të gjykojë
të fshehtat e njerëzve me anë të Jezu Krishtit, sipas ungjillit tim.

<span id="an_2:17">2:17</span> Ja, ti quhesh Jude, bazohesh mbi ligjin
dhe lëvdohesh në Perëndinë,

<span id="an_2:18">2:18</span> njeh vullnetin e tij dhe dallon gjërat e
rëndësishme, duke qenë i mësuar prej ligjit,

<span id="an_2:19">2:19</span> dhe je i bindur se je prijësi i të
verbërve, drita e atyre që janë në errësirë,

<span id="an_2:20">2:20</span> udhëzues i të marrëve, mësues i të
miturve, sepse ke formën e njohurisë dhe të së vërtetës në ligj.

<span id="an_2:21">2:21</span> Ti, pra, që mëson të tjerët, nuk mëson
veten? Ti që predikon se nuk duhet vjedhur, vjedh?

<span id="an_2:22">2:22</span> Ti që thua se nuk duhet shkelur kurora,
shkel kurorën? Ti që ke neveri për idhujt, pse i plaçkit tempujt?

<span id="an_2:23">2:23</span> Ti që lëvdohesh me ligjin, e çnderon
Perëndinë duke e shkelur ligjin?

<span id="an_2:24">2:24</span> Në fakt, siç është shkruar: ''Për shkakun
tuaj, emri i Perëndisë blasfemohet ndër johebrenj''.

<span id="an_2:25">2:25</span> Sepse rrethprerja është e dobishme në
qoftë se ti respekton ligjin, por në qoftë se je shkelës i ligjit,
rrethprerja jote bëhet mosrrethprerje.

<span id="an_2:26">2:26</span> Prandaj në qoftë se një i parrethprerë
respekton statutet e ligjit, a nuk do të çmohet parrethprerja e tij si
rrethprerje?

<span id="an_2:27">2:27</span> Dhe, në qoftë se ai që prej natyrës është
i parrethprerë e plotëson ligjin, a nuk do të të gjykojë ai ty që me
shkronjën dhe me rrethprerjen je shkelës i ligjit?

<span id="an_2:28">2:28</span> Në fakt Jude nuk është ai që duket i
tillë nga jashtë, dhe rrethprerja nuk është ajo që duket në mish;

<span id="an_2:29">2:29</span> por Jude është ai që është i tillë
përbrenda, dhe rrethprerja është ajo e zemrës, në frymë dhe jo në
shkronjë; dhe për një Jude të tillë lavdërimi nuk buron nga njerëzit,
por nga Perëndia.

<span id="an_3:1">3:1</span> Cila është, pra, përparësia e Judeut, ose
cila është dobia e rrethprerjes?

<span id="an_3:2">3:2</span> E madhe në çdo mënyrë; para së gjithash
sepse orakujt e Perëndisë iu besuan atyre.

<span id="an_3:3">3:3</span> Ç'të thuash atëherë? Në qoftë se disa nuk
besuan, mosbesimi i tyre do ta anulojë, vallë, besnikërinë e Perëndisë?

<span id="an_3:4">3:4</span> Kurrë mos qoftë; përkundrazi, qoftë
Perëndia i vërtetë dhe çdo njeri gënjeshtar, siç është shkruar: ''Që ti
të shfajësohesh në fjalët e tua dhe të ngadhënjesh kur të gjykohesh''.

<span id="an_3:5">3:5</span> Po në qoftë se padrejtësia jonë e vë në pah
drejtësinë e Perëndisë, ç'do të themi? Perëndia qënka i padrejtë kur
shfren zemërimin e tij? (Unë flas si njeri).

<span id="an_3:6">3:6</span> Kurrë mos qoftë! Sepse atëherë, si do ta
gjykonte Zoti botën?

<span id="an_3:7">3:7</span> Prandaj në qoftë se me anë të gënjeshtrës
sime e vërteta e Perëndisë e lartëson lavdinë e tij, përse unë gjykohem
akoma si mëkatar?

<span id="an_3:8">3:8</span> E përse të mos themi si disa që, duke
shpifur, pohojnë se ne themi: ''Të bëjmë të keqen që të vijë e mira''?
Dënimi i këtyre është i drejtë.

<span id="an_3:9">3:9</span> E çfarë pra? A kemi ne ndonjë epërsi?
Aspak! E kemi treguar në fakt që më përpara se si Judenjtë ashtu edhe
Grekët janë të gjithë nën mëkat,

<span id="an_3:10">3:10</span> siç është shkruar: ''Nuk ka asnjeri të
drejtë, as edhe një.

<span id="an_3:11">3:11</span> Nuk ka asnjeri që të kuptojë, nuk ka
asnjeri që të kërkojë Perëndinë.

<span id="an_3:12">3:12</span> Të gjithë kanë dalë nga udha e tij, që të
gjithë janë bërë të padobishëm, nuk ka asnjë që të bëjë të mirën, as
edhe një.

<span id="an_3:13">3:13</span> Gryka e tyre është një varr i hapur, me
gjuhët e tyre kanë thurur mashtrime, ka helm gjarpërinjsh nën buzët e
tyre;

<span id="an_3:14">3:14</span> goja e tyre është plot mallkim dhe
hidhësi;

<span id="an_3:15">3:15</span> këmbët e tyre janë të shpejta për të
derdhur gjak;

<span id="an_3:16">3:16</span> në udhët e tyre ka rrënim dhe gjëmë,

<span id="an_3:17">3:17</span> dhe nuk e kanë njohur udhën e paqes;

<span id="an_3:18">3:18</span> nuk ka druajtja e Perëndisë para syve të
tyre''.

<span id="an_3:19">3:19</span> Por ne e dimë se gjithçka që thotë ligji,
e thotë për ata që janë nën ligj, me qëllim që çdo gojë të heshtë dhe
gjithë bota t'i jetë nënshtruar gjykimit të Perëndisë,

<span id="an_3:20">3:20</span> sepse asnjë mish nuk do të shfajësohet
para tij për veprat e ligjit; me anë të ligjit në fakt arrihet njohja e
mëkatit.

<span id="an_3:21">3:21</span> Por tani, pavarësisht nga ligji, është
manifestuar drejtësia e Perëndisë, për të cilën dëshmojnë ligji dhe
profetët,

<span id="an_3:22">3:22</span> madje drejtësia e Perëndisë nëpërmjet
besimit në Jezu Krishtin për të gjithë e mbi të gjithë ata që besojnë,
sepse nuk ka dallim;

<span id="an_3:23">3:23</span> sepse të gjithë mëkatuan dhe u privuan
nga lavdia e Perëndisë,

<span id="an_3:24">3:24</span> por janë shfajësuar falas me anë të hirit
të tij, nëpërmjet shpengimit që është në Krishtin Jezus.

<span id="an_3:25">3:25</span> Atë ka paracaktuar Perëndia për të bërë
shlyerjen nëpërmjet besimit në gjakun e tij, për të treguar kështu
drejtësinë e tij për faljen e mëkateve, që janë kryer më parë gjatë
kohës së durimit të Perëndisë,

<span id="an_3:26">3:26</span> për të treguar drejtësinë e tij në kohën
e tanishme, me qëllim që ai të jetë i drejtë dhe shfajësues i atij që ka
besimin e Jezusit.

<span id="an_3:27">3:27</span> Ku është, pra, mburrja? Éshtë
përjashtuar. Nga cili ligj? Ai i veprave? Jo, por nga ligji i besimit.

<span id="an_3:28">3:28</span> Ne, pra, konkludojmë se njeriu është i
shfajësuar nëpërmjet besimit pa veprat e ligjit.

<span id="an_3:29">3:29</span> A është vallë Perëndia vetëm Perëndia i
Judenjve? A nuk është edhe i johebrenjve? Sigurisht, është edhe Perëndia
i johebrenjve.

<span id="an_3:30">3:30</span> Sepse ka vetëm një Perëndi, që do të
shfajësojë të rrethprerin nëpërmjet besimit, dhe të parrethprerin me anë
të besimit.

<span id="an_3:31">3:31</span> Anulojmë ne, pra, ligjin nëpërmjet
besimit? Kështu mos qoftë; përkundrazi e forcojmë ligjin.

<span id="an_4:1">4:1</span> Çfarë do të themi, pra, në lidhje me atë që
ati ynë Abrahami, ka përfituar sipas mishit?

<span id="an_4:2">4:2</span> Sepse nëse Abrahami ishte shfajësuar
nëpërmjet veprave, ai ka përse të lëvdohet; ndërsa përpara Perëndisë ai
nuk ka asgjë për t'u lëvduar.

<span id="an_4:3">4:3</span> Në fakt, çfarë thotë Shkrimi? ''Por
Abrahami i besoi Perëndisë dhe kjo iu numërua për drejtësi''.

<span id="an_4:4">4:4</span> Edhe atij që vepron, shpërblimi nuk i
konsiderohet si hir por si borxh;

<span id="an_4:5">4:5</span> ndërsa atij që nuk vepron, por beson në atë
që shfajëson të paudhin, besimi i tij i numërohet për drejtësi.

<span id="an_4:6">4:6</span> Sikurse Davidi shpall lumturinë e njeriut
të cilit Perëndia numëron drejtësi pa vepra, duke thënë:

<span id="an_4:7">4:7</span> ''Lum ata të cilëve u janë falur paudhësitë
dhe të cilëve mëkatet u janë mbuluar.

<span id="an_4:8">4:8</span> Lum njeriu të cilit Zoti nuk do t'ia
numërojë mëkatin''.

<span id="an_4:9">4:9</span> Por kjo lumturi a vlen vetëm për të
rrethprerët, apo edhe për të parrethprerët? Sepse ne themi se besimi iu
numërua Abrahamit si drejtësi.

<span id="an_4:10">4:10</span> Në ç'mënyrë, pra, iu numërua? Kur ai
ishte i rrethprerë apo i parrethprerë? Jo ndërsa ishte i rrethprerë, por
kur ishte i parrethprerë.

<span id="an_4:11">4:11</span> Pastaj mori shenjën e rrethprerjes, si
vulë të drejtësisë për besimin që kishte patur kur ishte akoma i
parrethprerë, me qëllim që të ishte ati i gjithë atyre që besojnë edhe
se janë të parrethprerë, me qëllim që edhe atyre t'u numërohet
drejtësia,

<span id="an_4:12">4:12</span> dhe të ishte atë i të rrethprerëve të
vërtetë, pra i atyre që jo vetëm janë të rrethprerë, por që ndjekin edhe
gjurmët e besimit të atit tonë Abrahamit, që ai pati ndërsa ishte i
parrethprerë.

<span id="an_4:13">4:13</span> Në fakt premtimi për të qenë trashëgimtar
i botës nuk iu bë Abrahamit dhe pasardhësve të tij nëpërmjet ligjit, por
nëpërmjet drejtësisë së besimit.

<span id="an_4:14">4:14</span> Sepse nëse janë trashëgimtarë ata që janë
të ligjit, besimi bëhet i kotë dhe premtimi anulohet,

<span id="an_4:15">4:15</span> sepse ligji prodhon zemërimin; në fakt
atje ku nuk ka ligj, nuk ka as shkelje.

<span id="an_4:16">4:16</span> Prandaj trashëgimia është nëpërmjet
besimit; në këtë mënyrë ajo është nëpërmjet hirit, me qëllim që premtimi
të jetë i siguruar për të gjithë pasardhësit, jo vetëm për atë që është
nga ligji, por edhe për atë që vjen nga besimi i Abrahamit, i cili

<span id="an_4:17">4:17</span> (siç është shkruar: ''Unë të kam caktuar
atin e shumë kombeve''), është ati i të gjithë neve para Perëndisë që ai
besoi, i cili i jep jetë të vdekurve dhe thërret gjërat që nuk janë
sikur të ishin.

<span id="an_4:18">4:18</span> Ai, duke shpresuar kundër çdo shprese,
besoi për t'u bërë ati i shumë kombeve sipas asaj që i ishte thënë:
''Kështu do të jetë pasardhja jotë''.

<span id="an_4:19">4:19</span> Dhe, duke mos qenë aspak i dobët në
besim, nuk i kushtoi kujdes trupit të tij, i bërë tashmë si i vdekur
(ishte pothuaj njëqind vjeç) as barkut të vdekur të Sarës.

<span id="an_4:20">4:20</span> Madje as nuk dyshoi nga mosbesimi në
lidhje me premtimin e Perëndisë, por u përforcua në besim duke i dhënë
lavdi Perëndisë,

<span id="an_4:21">4:21</span> plotësisht i bindur se atë që ai kishte
premtuar ishte edhe i fuqishëm ta bënte.

<span id="an_4:22">4:22</span> Prandaj edhe kjo iu numërua atij për
drejtësi.

<span id="an_4:23">4:23</span> E po nuk u shkrua vetëm për të, që kjo i
ishte numëruar,

<span id="an_4:24">4:24</span> por edhe për ne, të cilëve do të na
numërohet, neve që besojmë në atë që ka ringjallur prej të vdekurve
Jezusin, Zotin tonë,

<span id="an_4:25">4:25</span> i cili u dha për shkak të fyerjeve tona
dhe u ringjall për justifikimin tonë.

<span id="an_5:1">5:1</span> Të shfajësuar, pra, me anë të besimit, kemi
paqe me Perëndinë nëpërmjet Jezu Krishtit, Zotit tonë,

<span id="an_5:2">5:2</span> me anë të të cilit edhe patëm, nëpërmjet
besimit, hyrjen në këtë hir në të cilin qëndrojmë të patundur dhe
mburremi në shpresën e lavdisë së Perëndisë.

<span id="an_5:3">5:3</span> Dhe jo vetëm kaq, por mburremi edhe në
shtrëngimet, duke ditur që shtrëngimi prodhon këmbënguljen,

<span id="an_5:4">5:4</span> këmbëngulja përvojën dhe përvoja shpresën.

<span id="an_5:5">5:5</span> Por shpresa nuk turpëron, sepse dashuria e
Perëndisë është derdhur në zemrat tona me anë të Frymës së Shenjtë që na
është dhënë.

<span id="an_5:6">5:6</span> Sepse, ndërsa ishin akoma pa forcë, Krishti
vdiq në kohën e tij për të paudhët.

<span id="an_5:7">5:7</span> Vështirë në fakt se vdes dikush për një të
drejtë; mbase ndonjë do të guxonte të vdiste për një njeri të mirë.

<span id="an_5:8">5:8</span> Por Perëndia e tregon dashurinë e tij ndaj
nesh në atë që, kur ende ishim mëkatarë, Krishti vdiq për ne.

<span id="an_5:9">5:9</span> Shumë më tepër, pra, duke qenë tani të
shfajësuar në gjakun e tij, do të shpëtojmë nga zemërimi me anë të tij.

<span id="an_5:10">5:10</span> Në fakt, ndërsa ishim armiq, u pajtuam me
Perëndinë nëpërmjet vdekjes së Birit të tij, akoma më shumë tani, që
jemi pajtuar, do të shpëtohemi nëpërmjet jetës së tij.

<span id="an_5:11">5:11</span> E jo vetëm kaq, por edhe mburremi në
Perëndinë, nëpërmjet Zotit tonë Jezu Krisht, me anë të të cilit tani
kemi marrë pajtimin.

<span id="an_5:12">5:12</span> Prandaj, ashtu si me anë të një njeriu të
vetëm mëkati hyri në botë dhe me anë të mëkatit vdekja, po ashtu vdekja
u shtri tek të gjithë njerëzit, sepse të gjithë mëkatuan;

<span id="an_5:13">5:13</span> sepse, derisa u shpall ligji, mëkati
ekzistonte në botë; por mëkati nuk numërohet nëse nuk ka ligj;

<span id="an_5:14">5:14</span> por vdekja mbretëroi nga Adami deri te
Moisiu edhe mbi ata që nuk kishin mëkatuar me një shkelje të ngjashme
nga ajo e Adamit, që është figura e atij që duhej të vinte.

<span id="an_5:15">5:15</span> Mirëpo hiri nuk është si shkelja; nëse në
fakt për shkak të shkeljes së një njeriu të vetëm vdiqën shumë, shumë më
tepër hiri i Perëndisë dhe dhurata me anë të hirit e një njeriu, Jezu
Krishtit, i teproi për shumë të tjerë.

<span id="an_5:16">5:16</span> Sa për dhuntinë, nuk ndodhi si për atë
një që mëkatoi, sepse gjykimi prodhoi dënimin nga një shkelje e vetme,
por hiri prodhoi shfajësimin nga shumë shkelje.

<span id="an_5:17">5:17</span> Në fakt, në qoftë se prej shkeljes së
këtij njërit vetëm vdekja mbretëroi për shkak të atij njërit, akoma më
shumë ata që marrin bollëkun e hirit dhe të dhuratës se drejtësisë do të
mbretërojnë në jetë me anë të atij njërit, që është Jezu Krishtit.

<span id="an_5:18">5:18</span> Prandaj, ashtu si për një shkelje të
vetme dënimi u shtri mbi të gjithë njerëzit, ashtu edhe me një akt të
vetëm drejtësie, hiri u shtri mbi gjithë njerëzit për shfajësimin e
jetës.

<span id="an_5:19">5:19</span> Në fakt, ashtu si nga mosbindja e një
njeriu të vetëm të shumtët u bënë mëkatarë, ashtu edhe nga bindja e një
të vetmi të shumtët do të bëhen të drejtë.

<span id="an_5:20">5:20</span> Por ligj i ndërhyri me qëllim që shkelja
të teprohej; por aty ku mëkati është i tepruar, hiri është akoma më i
tepërt,

<span id="an_5:21">5:21</span> me qëllim që ashtu si mëkati ka
mbretëruar te vdekja, ashtu edhe hiri të mbretërojë me anë të drejtësisë
në jetën e përjetshme nëpërmjet Jezu Krishtit, Zotit tonë.

<span id="an_6:1">6:1</span> Çfarë të themi, pra? A të mbetemi në mëkat,
që të teprojë hiri?

<span id="an_6:2">6:2</span> Aspak! Ne që jemi të vdekur për mëkatin, si
do të jetojmë akoma në të?

<span id="an_6:3">6:3</span> Po a nuk e dini se ne të gjithë që u
pagëzuam në Jezu Krishtin, u pagëzuam në vdekjen e tij?

<span id="an_6:4">6:4</span> Ne, pra, u varrosëm me të me anë të
pagëzimit në vdekje, që, ashtu si Krishti u ringjall prej së vdekurish
me anë të lavdisë së Atit, kështu edhe ne gjithashtu të ecim në risinë e
jetës.

<span id="an_6:5">6:5</span> Sepse, nëse u bashkuam me Krishtin në një
vdekje të ngjashme me të tijën, do të jemi edhe e ringjalljes së tij,

<span id="an_6:6">6:6</span> duke ditur këtë: se njeriu ynë i vjetër u
kryqëzua me të, që trupi i mëkatit mund të jetë anuluar dhe që ne të mos
i shërbejmë më mëkatit.

<span id="an_6:7">6:7</span> Në fakt, ai që ka vdekur është shfajësuar
nga mëkati.

<span id="an_6:8">6:8</span> Tani nëse vdiqëm me Krishtin, ne besojmë
gjithashtu që do të jetojmë me të,

<span id="an_6:9">6:9</span> duke ditur se Krishti, që u ringjall prej
së vdekurish, nuk vdes më; vdekja s'ka më pushtet mbi të.

<span id="an_6:10">6:10</span> Sepse në atë që vdiq, vdiq për mëkatin
një herë e për gjithmonë; por në atë që rron, rron për Perëndinë.

<span id="an_6:11">6:11</span> Kështu edhe ju, konsideroheni veten të
vdekur për mëkatin, por të gjallë për Perëndinë, në Jezu Krishtin, Zotin
tonë.

<span id="an_6:12">6:12</span> Le të mos mbretërojë, pra, mëkati në
trupin tuaj të vdekshëm, që t'i bindeni atij në epshet e veta.

<span id="an_6:13">6:13</span> As mos i jepni gjymtyrët tuaja në shërbim
të mëkatit si mjete paudhësie, por tregoni veten tuaj te Perëndia, si të
gjallë prej së vdekurish, dhe gjymtyrët tuaja si mjete drejtësie për
Perëndinë.

<span id="an_6:14">6:14</span> Në fakt mëkati nuk do të ketë më pushtet
mbi ju, sepse nuk jeni nën ligj, por nën hir.

<span id="an_6:15">6:15</span> Atëherë, çfarë? Të mëkatojmë sepse nuk
jemi nën ligj, por nën hir? Kështu mos qoftë!

<span id="an_6:16">6:16</span> A nuk e dini ju se nëse e tregoni veten
shërbëtorë të atij që i bindeni, jeni shërbëtorë të atij që i bindeni,
qoftë mëkatit për vdekje, qoftë dëgjesës për drejtësi?

<span id="an_6:17">6:17</span> Por qoftë falenderuar Perëndia, sepse
ishit shërbëtorë të mëkatit, por iu bindët me zemër atij mësimi që iu
është transmetuar.

<span id="an_6:18">6:18</span> Dhe, mbasi u liruat nga mëkati, u bëtë
shërbëtorë të drejtësisë.

<span id="an_6:19">6:19</span> Unë po flas njerëzisht për shkak të
dobësisë së mishit tuaj. Sepse ashtu si një kohë i kishit përkushtuar
gjymtyrët tuaja për të qenë shërbëtorë të papastërtisë dhe të paudhësisë
për të bërë paudhësinë, kështu tani përkushtoni gjymtyrët tuaj për të
qënë shërbëtorë të drejtësisë për shenjtërim.

<span id="an_6:20">6:20</span> Sepse, kur ishit shërbëtorë të mëkatit,
ishit të lirë në lidhje me drejtësinë.

<span id="an_6:21">6:21</span> Dhe çfarë fryt kishit, pra, atëherë, nga
ato gjëra, për të cilat tani keni turp? Sepse fundi i tyre është vdekja.

<span id="an_6:22">6:22</span> Por tani, pasi u liruat nga mëkati dhe u
bëtë shërbëtorë të Perëndisë keni për frytin tuaj shenjtërimin dhe për
fund jeta e përjetshme.

<span id="an_6:23">6:23</span> Sepse paga e mëkatit është vdekja, por
dhuntia e Perëndisë është jeta e përjetshme në Jezu Krishtin, Zotin
tonë.

<span id="an_7:1">7:1</span> Apo nuk e dini o vëllezër, (sepse unë po u
flas njerëzve që e njohin ligjin), se ligji ka pushtet mbi njeriun për
sa kohë ai rron?

<span id="an_7:2">7:2</span> Sepse gruaja e martuar është e lidhur nga
ligji me burrin deri sa ai rron, por, po i vdiq burri, lirohet nga ligji
i burrit.

<span id="an_7:3">7:3</span> Prandaj, nëse, kur i rron burri, ajo
bashkohet me një burrë tjetër, do të quhet shkelëse e kurorës; por kur i
vdes burri ajo është e liruar nga ligji, që të mos jetë shkelëse e
kurorës, po u bë gruaja e një burrë tjetër.

<span id="an_7:4">7:4</span> Kështu, pra, vëllezër të mi, edhe ju jeni
të vdekur për ligjin me anë të trupit të Jezu Krishtit që të bashkoheni
me një tjetër, që u ringjall prej të vdekurit, që t'i japim fryte
Perëndisë.

<span id="an_7:5">7:5</span> Sepse, kur ishim në mish, pasionet mëkatare
që ishin me anë të ligjit, vepronin në gjymtyrët tona, duke sjellë fryte
vdekjeje,

<span id="an_7:6">7:6</span> por tani jemi zgjidhur nga ligji duke qënë
të vdekur nga ç'ka na mbante të lidhur, prandaj shërbejmë në risinë e
frymës dhe jo në vjetërsinë e shkronjës.

<span id="an_7:7">7:7</span> Çfarë të themi, pra? Se ligji është mëkat?
Ashtu mos qoftë! Mëkatin unë nuk do ta kisha njohur, veç se me anë të
ligjit; sepse unë nuk do ta kisha njohur lakminë, po të mos thoshte
ligji: ''Mos lakmo!''.

<span id="an_7:8">7:8</span> Por mëkati, duke marrë shkas nga ky
urdhërim, ngjalli në mua çdo lakmi,

<span id="an_7:9">7:9</span> sepse, pa ligj, mëkati është i vdekur.
Dikur unë jetoja pa ligj, por, kur erdhi urdhërimi, mëkati u ngjall dhe
unë vdiqa,

<span id="an_7:10">7:10</span> dhe urdhërimi që u dha për jetë, më solli
vdekjen.

<span id="an_7:11">7:11</span> Sepse mëkati, duke gjetur rastin me anë
të urdhërit, më mashtrojë dhe me anë të tij më vrau.

<span id="an_7:12">7:12</span> Kështu ligji është i shenjtë, dhe
urdhërimi i shenjtë, i drejtë dhe i mirë.

<span id="an_7:13">7:13</span> Ajo gjë, pra, që është e mirë u bë vdekje
për mua? Ashtu mos qoftë; por mëkati, që të duket mëkat, me anë të së
mirës më pruri vdekjen, që mëkati të bëhet edhe më tepër mëkat nëpërmjet
urdhërimit.

<span id="an_7:14">7:14</span> Sepse ne e dimë se ligji është frymëror,
por unë jam i mishë, i shitur mëkatit si skllav.

<span id="an_7:15">7:15</span> Sepse unë nuk kuptoj atë që bëj, sepse
nuk bëj atë që dua, por bëj atë që urrej.

<span id="an_7:16">7:16</span> Edhe, nëse bëj atë që nuk dua, unë pranoj
që ligji është i mirë.

<span id="an_7:17">7:17</span> Por tani nuk jam më unë që veproj, por
mëkati që banon në mua.

<span id="an_7:18">7:18</span> Në fakt unë e di se në mua domëthënë në
mishin tim nuk banon asgjë e mirë, sepse, ndonëse e kam dëshirën për të
bërë të mirën, nuk ia gjej mënyrën.

<span id="an_7:19">7:19</span> Në fakt të mirën që unë e dua nuk e bëj;
por të keqen që s'dua, atë bëj.

<span id="an_7:20">7:20</span> Edhe, në qoftë se bëj atë që nuk dua,
s'jam më vetë ai që e bëj, por është mëkati që banon në mua.

<span id="an_7:21">7:21</span> Unë, pra, po zbuloj këtë ligj: duke
dashur të bëj të mirën, e keqja gjindet në mua.

<span id="an_7:22">7:22</span> Në fakt unë gjej kënaqësi në ligjin e
Perëndisë sipas njeriut të brendshëm,

<span id="an_7:23">7:23</span> por shoh një ligj tjetër në gjymtyrët e
mia, që lufton kundër ligjit të mendjes sime dhe që më bën skllav të
ligjit të mëkatit që është në gjymtyrët e mia.

<span id="an_7:24">7:24</span> Oh, njeri i mjerë që jam! Kush do të më
çlirojë nga ky trup i vdekjes?

<span id="an_7:25">7:25</span> I falem nderit Perëndisë me anë të Jezu
Krishtit, Zotit tonë. Unë vetë, pra, me mendjen, i shërbej ligjit të
Perëndisë, por, me mishin ligjit të mëkatit.

<span id="an_8:1">8:1</span> Tani, pra, nuk ka asnjë dënim për ata që
janë në Krishtin Jezu, që nuk ecin sipas mishit, por sipas Frymës,

<span id="an_8:2">8:2</span> sepse ligji i Frymës i jetës në Jezu
Krishtin më çliroi nga ligji i mëkatit dhe i vdekjes.

<span id="an_8:3">8:3</span> Sepse atë që ishte e pamundur për ligjin,
sepse ishte pa forcë për shkak të mishit, Perëndia, duke dërguar birin e
vet në shëmbëllim mishi mëkatar, edhe për mëkat, e dënoi mëkatin në
mish,

<span id="an_8:4">8:4</span> që të përmbushet drejtësia e ligjit në ne,
që nuk ecim sipas mishit, por sipas Frymës.

<span id="an_8:5">8:5</span> Sepse ata që rrojnë sipas mishit e çojnë
mendjen në gjërat e mishit, por ata që rrojnë sipas Frymës në gjërat e
Frymës.

<span id="an_8:6">8:6</span> Në fakt mendja e kontrolluar nga mishi
prodhon vdekje, por mendja e kontro-lluar nga Fryma prodhon jetë dhe
paqe.

<span id="an_8:7">8:7</span> Në fakt mendja e kontrolluar nga mishi
është armiqësi kundër Perëndisë, sepse nuk i nënshtrohet ligjit të
Perëndisë dhe as nuk mundet.

<span id="an_8:8">8:8</span> Prandaj ata që janë në mish nuk mund t'i
pëlqejnë Perëndisë.

<span id="an_8:9">8:9</span> Nëse Fryma e Perëndisë banon në ju, ju nuk
jeni më në mish, por në Frymë. Por në qoftë se ndokush nuk ka Frymën e
Krishtit, ai nuk i përket atij.

<span id="an_8:10">8:10</span> Nëse Krishti është në ju, trupi pa tjetër
është i vdekur për shkak të mëkatit, por Fryma është jetë për shkak të
drejtësisë.

<span id="an_8:11">8:11</span> Dhe në qoftë se Fryma i atij që ringjalli
Krishtin prej së vdekurish banon në ju, ai që e ringjalli Krishtin prej
së vdekurish do t'u japë jetë edhe trupave tuaj vdekatarë me anë të
Frymës së tij që banon në ju.

<span id="an_8:12">8:12</span> Prandaj, vëllezër, ne jemi debitorë jo të
mishit, që të rrojmë sipas mishit,

<span id="an_8:13">8:13</span> sepse, po të rroni sipas mishit, ju do të
vdisni; por, nëse me anë të Frymës i bëni të vdesin veprat e trupit, ju
do të rroni.

<span id="an_8:14">8:14</span> Sepse të gjithë ata që udhëhiqen nga
Fryma e Perëndisë janë bij të Perëndisë.

<span id="an_8:15">8:15</span> Sepse ju nuk keni marrë një frymë
robërie, që të keni përsëri frikë, po keni marrë frymën e birërisë, me
anë të së cilës ne thërrasim: ''Aba, o Atë!''.

<span id="an_8:16">8:16</span> Vetë Fryma i dëshmon frymës sonë se ne
jemi bij të Perëndisë.

<span id="an_8:17">8:17</span> Dhe nëse jemi bij, jemi dhe
trashëgimtarë, trashëgimtarë të Perëndisë dhe bashkëtrashëgimtarë të
Krishtit, nëse vuajmë më të dhe lavdohemi me të.

<span id="an_8:18">8:18</span> Unë mendoj në fakt, se vuajtjet e kohës
së tanishme nuk vlejnë aspak të krahasohen me lavdinë që do të shfaqet
në ne.

<span id="an_8:19">8:19</span> Sepse dëshira e flaktë e krijesës pret me
padurim shfaqjen e bijve të Perëndisë,

<span id="an_8:20">8:20</span> sepse krijesa iu nënshtrua kotësisë, jo
me vullnetin e vet, po për shkak të atij që e nënshtroi,

<span id="an_8:21">8:21</span> me shpresë që vetë krijesa të çlirohet
nga skllavëria e prishjes për të hyrë në lirinë e lavdisë së bijve të
Perëndisë.

<span id="an_8:22">8:22</span> Sepse e dimë se deri tani mbarë bota e
krijuar rënkon dhe është në mundim.

<span id="an_8:23">8:23</span> Dhe jo vetëm kaq, por edhe ne vetë që
kemi frytet e para të Frymës, vajtojmë në veten tonë, duke pritur flakët
birërimin, shpengimin e trupit tonë.

<span id="an_8:24">8:24</span> Sepse me shpresë ne shpëtuam; por shpresa
që duket nuk është shpresë, sepse atë që dikush e sheh si mundet edhe ta
shpresojë?

<span id="an_8:25">8:25</span> Por në qoftë se ne shpresojmë atë që s'e
shohim, atë gjë e presim me durim.

<span id="an_8:26">8:26</span> Kështu, pra, edhe Fryma na ndihmon në
dobësitë tona, sepse ne nuk dimë çfarë të kërkojmë në lutjet tona,
sikurse duhet; por vetë Fryma ndërhyn për ne me psherëtima të
patregueshme.

<span id="an_8:27">8:27</span> Dhe ai që heton zemrat e di cila është
mendja e Frymës, sepse ai ndërhyn për shenjtorët, sipas Perëndisë.

<span id="an_8:28">8:28</span> Dhe ne e dimë se të gjitha gjëra
bashkëveprojnë për të mirë për ata që e duan Perëndinë, për ata që janë
të thirrur sipas qëllimit të tij.

<span id="an_8:29">8:29</span> Sepse ata që ai i ka njohur që më parë,
edhe i ka paracaktuar që të jenë të ngjashëm me shëmbëlltyrën e Birit të
tij, kështu që ai të jetë i parëlinduri në mes të shumë vëllezërve.

<span id="an_8:30">8:30</span> Dhe ata që ai i paracaktoi edhe i thirri;
dhe ata që i thirri edhe i shfajësoi; dhe ata që i shfajësoi, ata edhe i
përlëvdoi.

<span id="an_8:31">8:31</span> Çfarë të themi, pra, për këto gjëra? Në
qoftë se Perëndia është me ne, kush mund të jetë kundër nesh?

<span id="an_8:32">8:32</span> Sepse ai që nuk e kurseu Birin e vet, por
e dha për të gjithë ne, qysh nuk do të na dhurojë të gjitha gjëra bashkë
me të?

<span id="an_8:33">8:33</span> Kush do t'i padisë të zgjedhurit e
Perëndisë? Perëndia është ai që i shfajëson.

<span id="an_8:34">8:34</span> Kush është ai që do t'i dënojë? Krishti
është ai që vdiq, po për më tepër ai u ringjall; ai është në të djathtë
të Perëndisë dhe ai ndërmjetëson për ne.

<span id="an_8:35">8:35</span> Kush do të na ndajë nga dashuria e
Krishtit? Pikëllimi, a ngushtica, a përndjekja, a uria, a të zhveshurit,
a rreziku, a shpata?

<span id="an_8:36">8:36</span> Siç është shkruar: ''Për ty po vritemi
gjithë ditën; u numëruam si dele për therje''.

<span id="an_8:37">8:37</span> Por në të gjitha këto gjëra ne jemi më
shumë se fitimtarë për hir të atij që na deshi.

<span id="an_8:38">8:38</span> Sepse unë jam i bindur se as vdekja, as
jeta, as engjëjt, as pushtetet, as fuqia dhe as gjërat e tashme as
gjërat e ardhshme,

<span id="an_8:39">8:39</span> as lartësitë, as thellësitë, as ndonjë
tjetër krijesë, nuk do të mund të na ndajë nga dashuria e Perëndisë që
është në Jezu Krishtin, Zotin tonë.

<span id="an_9:1">9:1</span> Unë them të vërtetën në Krishtin, nuk
gënjej dhe jep dëshmi me mua ndërgjegja ime me anë të Frymës së Shenjtë;

<span id="an_9:2">9:2</span> kam një trishtim të madh dhe një dhembje të
vazhdueshme në zemrën time.

<span id="an_9:3">9:3</span> Sepse do të doja të isha vetë i ma-llkuar,
i ndarë nga Krishti, për vëllezërit e mi, për farefisin tim sipas
mishit,

<span id="an_9:4">9:4</span> të cilët janë Izraelitë dhe atyre u përket
birëria, lavdia, besëlidhjet, shpallja e ligjit, shërbimi hyjnor dhe
premtimet;

<span id="an_9:5">9:5</span> të tyre janë edhe etërit, prej të cilëve
rrjedh sipas mishit Krishti, i cili është përmbi çdo gjë Perëndi, i
bekuar përjetë. Amen.

<span id="an_9:6">9:6</span> Por kjo nuk do të thotë se fjala e
Perëndisë ra poshtë, sepse jo të gjithë që janë nga Izraeli janë Izrael.

<span id="an_9:7">9:7</span> As sepse janë pasardhës e Abrahamit janë të
gjithë bij; por: ''Në Isakun do të quhet pasardhja jote''.

<span id="an_9:8">9:8</span> Do të thotë: nuk janë bijtë e Perëndisë ata
që lindin prej mishi, por vetëm bijtë e premtimit numërohen si
pasardhës.

<span id="an_9:9">9:9</span> Sepse kjo është fjala e premtimit: ''Në
këtë kohë do të vij dhe Sara do të ketë një bir''.

<span id="an_9:10">9:10</span> Dhe jo vetëm kaq, por edhe Rebeka mbeti
shtatzënë nga një njeri i vetëm, Isakun, atin tonë,

<span id="an_9:11">9:11</span> (sepse para se t'i lindnin fëmijët dhe
para se të bënin ndonjë të mirë a të keqe, që të mbetej i patundur
propozimi i Perëndisë për të zgjedhur jo sipas veprave, po prej atij që
thërret),

<span id="an_9:12">9:12</span> iu tha asaj: ''Më i madhi do t'i shërbejë
më të voglit'',

<span id="an_9:13">9:13</span> siç është shkruar: ''E desha Jakobin dhe
e urreva Ezaun''.

<span id="an_9:14">9:14</span> Çfarë të themi, pra? Mos ka padrejtësi te
Perëndia? Aspak!

<span id="an_9:15">9:15</span> Ai i thotë në fakt Moisiut: ''Do të kem
mëshirë për atë që të kem mëshirë, dhe do të kem dhembshuri për atë që
do të kem dhembshuri''.

<span id="an_9:16">9:16</span> Kështu, pra, kjo nuk varet as prej atij
që do, as prej atij që vrapon, por nga Perëndia që shfaq mëshirë.

<span id="an_9:17">9:17</span> Sepse Shkrimi i thotë Faraonit:
''Pikërisht për këtë gjë të ngrita, që të tregoj te ti fuqinë time dhe
që të shpallet emri im mbi mbarë dheun''.

<span id="an_9:18">9:18</span> Kështu ai ka mëshirë për atë që do dhe e
ngurtëson atë që do.

<span id="an_9:19">9:19</span> Ti do të më thuash, pra: ''Pse vazhdon të
ankohet? Kush mund, në fakt, t'i rezistojë vullnetit të tij?''.

<span id="an_9:20">9:20</span> Po kush je ti, o njeri, që i
kundërpërgjigjesh Perëndisë? A mund t'i thotë ena mjeshtrit: ''Përse më
bërë kështu?''.

<span id="an_9:21">9:21</span> A nuk ka vallë fuqi poçari mbi argjitën
për të bërë nga po ai brumë një enë për nderim, edhe një tjetër për
çnderim?

<span id="an_9:22">9:22</span> Dhe çfarë të thuash nëse Perëndia, duke
dashur të tregojë zemërimin e tij dhe të bëjë të njohur pushtetin e tij
duroi me shumë zemërgjërësi enët e zemërimit që qenë bërë për prishje?

<span id="an_9:23">9:23</span> Dhe që të bëjë të njohur pasuritë e
lavdisë së tij ndaj enëve të mëshirës, të cilat i përgatiti për lavdi,

<span id="an_9:24">9:24</span> mbi ne, që edhe na thirri, jo vetëm nga
Judenjtë, por edhe nga johebrenjtë?

<span id="an_9:25">9:25</span> Ashtu si thotë ai te Osea: ''Unë do ta
quaj popullin tim atë që s'ka qenë populli im dhe të dashur atë të
mosdashurin.

<span id="an_9:26">9:26</span> Dhe do të ndodhë që atje ku u është thënë
atyre: "Ju nuk jeni populli im", atje do të quheni bij të Perëndisë së
gjallë''.

<span id="an_9:27">9:27</span> Por Isaia thërret për Izraelin: ''Edhe
sikur të ishte numri i bijve të Izraelit si rëra e detit, vetëm mbetja e
tij do të shpëtohet''.

<span id="an_9:28">9:28</span> Në fakt ai do ta realizojë vendimin e tij
me drejtësi, sepse Zoti do ta realizojë dhe do ta përshpejtojë vendimin
e tij mbi tokë.

<span id="an_9:29">9:29</span> Dhe ashtu si profetizoi Isaia: ''Në qoftë
se Perëndia i ushtrive nuk do të na kishte lënë farë, do të ishim bërë
si Sodoma dhe do t'i kishim ngjarë Gomorës''.

<span id="an_9:30">9:30</span> Çfarë të themi, pra? Se johebrenjtë, që
nuk kërkuan drejtësinë, e fituan drejtësinë, por atë drejtësi që vjen
nga besimi,

<span id="an_9:31">9:31</span> ndërsa Izraeli, që kërkonte ligjin e
drejtësisë, nuk arriti në ligjin e drejtësisë.

<span id="an_9:32">9:32</span> Përse? Sepse e kërkonte jo me anë të
besimit, por me anë të veprave të ligjit; sepse ata u penguan në gurin e
pengesës,

<span id="an_9:33">9:33</span> ashtu siç është shkruar: ''Ja, unë po vë
në Sion një gur pengese dhe një shkëmb skandali, dhe kushdo që i beson
atij nuk do të turpërohet''.

<span id="an_10:1">10:1</span> Vëllezër, dëshira e zemrës sime dhe lutja
që i drejtoj Perëndisë për Izraelin është për shpëtim të tij.

<span id="an_10:2">10:2</span> Sepse unë dëshmoj për ta se kanë zell për
Perëndinë, por jo sipas njohurisë.

<span id="an_10:3">10:3</span> Sepse duke mos njohur drejtësinë e
Perëndisë dhe duke kërkuar të vendosin drejtësinë e vet, nuk iu
nënshtruan drejtësisë së Perëndisë,

<span id="an_10:4">10:4</span> sepse përfundimi i ligjit është Krishti,
për shfajësimin e kujtdo që beson.

<span id="an_10:5">10:5</span> Sepse Moisiu kështu e përshkruan
drejtësinë që vjen nga ligji: ''Njeriu që bën këto gjëra, do të rrojë me
anë të tyre''.

<span id="an_10:6">10:6</span> Por drejtësia që vjen nga besimi thotë
kështu: ''Mos thuaj në zemrën tënde: ''Kush do të ngjitet në qiell?''.
Kjo do të thotë që të zbresë Krishti.

<span id="an_10:7">10:7</span> Ose: ''Kush do të zbresë në humnerë?''.
Kjo do të thotë që të sjellë lart Krishtin prej së vdekurish.

<span id="an_10:8">10:8</span> Po ç'thotë, pra? ''Fjala është pranë
teje, në gojën tënde dhe në zemrën tënde''. Kjo është fjala e besimit,
që ne predikojmë;

<span id="an_10:9">10:9</span> sepse, po të rrëfesh me gojën tënde Zotin
Jezus, dhe po të besosh në zemrën tënde se Perëndia e ngjalli prej së
vdekurish, do të shpëtohesh.

<span id="an_10:10">10:10</span> Sepse me zemër, njeriu beson në
drejtësi dhe me gojë bëhet rrëfim për shpëtim,

<span id="an_10:11">10:11</span> sepse Shkrimi thotë: ''Kushdo që beson
në të, nuk do të turpërohet''.

<span id="an_10:12">10:12</span> Sepse nuk ka dallim në mes Judeut dhe
Grekut, sepse një i vetëm është Perëndia i të gjithëve, i pasur ndaj të
gjithë atyre që e thërrasin.

<span id="an_10:13">10:13</span> Në fakt: ''Kushdo që do ta thërrasë
emrin e Zotit do të shpëtohet''.

<span id="an_10:14">10:14</span> Si do ta thërrasin, pra, atë, të cilit
nuk i besuan? Dhe si do të besojnë tek ai për të cilin nuk kanë dëgjuar?
Dhe si do të dëgjojnë, kur s'ka kush predikon?

<span id="an_10:15">10:15</span> Dhe si do të predikojnë pa qenë
dërguar? Siç është shkruar: ''Sa të bukura janë këmbët e atyre që
shpallin paqen, që shpallin lajme të mira!''.

<span id="an_10:16">10:16</span> Por jo të gjithë iu bindën ungjillit,
sepse Isaia thotë: ''O Perëndi, kush i besoi predikimit tonë?''.

<span id="an_10:17">10:17</span> Besimi, pra, vjen nga dëgjimi, dhe
dëgjimi vjen nga fjala e Perëndisë.

<span id="an_10:18">10:18</span> Por unë them: Mos nuk dëgjuan? Madje,
''Zëri i tyre mori mbarë dheun dhe fjalët e tyre shkuan deri në skajet
më të largëta të tokës''.

<span id="an_10:19">10:19</span> Por unë them: ''Mos nuk e kuptoi
Izraeli? Moisiu tha i pari: ''Unë do t'ju shtie në xhelozi me një komb
që s'është fare komb; do t'ju bëj të zemëroheni me anë të një kombi të
marrë''.

<span id="an_10:20">10:20</span> Dhe Isaia me guxim thotë: ''Unë u gjeta
nga ata që nuk më kërkonin, unë iu shfaqa atyre që nuk pyesnin për
mua''.

<span id="an_10:21">10:21</span> Por lidhur me Izraelin ai thotë:
''Gjithë ditën i shtriva duart e mia drejt një populli të pabindur dhe
kundërthënës''.

<span id="an_11:1">11:1</span> Unë, pra, them: A thua Perëndia e hodhi
poshtë popullin e vet? Aspak, sepse edhe unë jam Izraelit, nga pasardhje
e Abrahamit, nga fisi i Beniaminit.

<span id="an_11:2">11:2</span> Perëndia nuk e hodhi poshtë popullin e
vet, të cilin e njohu që përpara. A nuk e dini ju ç'thotë Shkrimi për
Elian? Si i drejtohet ai Perëndisë kundër Izraelit, duke thënë:

<span id="an_11:3">11:3</span> ''O Zot, profetët e tu i vranë dhe
altarët e tu i prishën, dhe unë mbeta i vetëm, dhe ata kërkojnë jetën
time''.

<span id="an_11:4">11:4</span> Por, çfarë i tha zëri hyjnor? ''Kam lënë
për veten time shtatë mijë burra, që nuk kanë rënë në gjunjë përpara
Baalit''.

<span id="an_11:5">11:5</span> Kështu, pra, edhe në kohën e tanishme ka
mbetur një mbetje pas zgjedhjes së hirit.

<span id="an_11:6">11:6</span> Dhe, po të jetë prej hirit, nuk është më
prej veprash, përndryshe hiri nuk do të ishte më hir, përndryshe vepra
nuk do të ishte më vepër.

<span id="an_11:7">11:7</span> E çfarë, atëherë? Izraeli nuk e mori atë
që kërkonte, kurse të zgjedhurit e morën, dhe të tjerët u verbuan,

<span id="an_11:8">11:8</span> siç është shkruar: ''Perëndia u dha atyre
frymë hutimi, sy që të mos shohin dhe veshë që të mos dëgjojnë deri në
ditën e sotme''.

<span id="an_11:9">11:9</span> Dhe Davidi thotë: ''Tryeza e tyre iu
bëftë lak, një kurth, një pengesë dhe një shpagim.

<span id="an_11:10">11:10</span> Sytë e tyre u errësofshin që të mos
shohin, dhe kurrizin e tyre kërruse përgjithnjë''.

<span id="an_11:11">11:11</span> Unë them, pra: ''Mos u penguan, që të
rrëzohen? Aspak; por me anë të rrëzimit të tyre u erdhi shpëtimi
johebrenjve, që t'i shtjerë ata në xhelozi.

<span id="an_11:12">11:12</span> Edhe nëse rrëzimi i tyre është fitim
për botën dhe pakësimi i tyre është fitim për johebrenjtë, sa më tepër
do të jetë mbushullia e tyre?

<span id="an_11:13">11:13</span> Sepse unë po ju flas juve, johebrenjve,
duke qenë se jam apostulli i johebrenjve; dhe unë e nderoj shërbesën
time,

<span id="an_11:14">11:14</span> për të provuar se në ndonjë mënyrë mund
t'i provokoj se mos i shtie në zili ata që janë mishi im edhe shpëtoj
disa prej tyre.

<span id="an_11:15">11:15</span> Sepse, në qoftë se refuzimi i tyre
është pajtim për botën, ç'do të jetë ripranimi i tyre, përveç se kalimi
prej vdekjes në jetë?

<span id="an_11:16">11:16</span> Edhe po të jenë pemët e para të
shenjta, edhe e tëra është e shenjtë; dhe po të jetë rrënja e shenjtë,
edhe degët janë të shenjta.

<span id="an_11:17">11:17</span> Edhe sikur të këputen disa degë, ti që
ishe ullastër u shartove në vend të tyre dhe u bëre pjestar i rrënjës
dhe i majmërisë së drurit të ullirit,

<span id="an_11:18">11:18</span> mos u mburr kundër degëve: por nëse
mburresh kundër tyre, mos harro se nuk e mban ti rrënjën, po rrënja të
mban ty.

<span id="an_11:19">11:19</span> Do të thuash, pra: ''Degët u prenë që
të shartohem unë''.

<span id="an_11:20">11:20</span> Mirë, ato u prenë për mosbesimin, por
ti qëndron për shkak të besimit; mos u kreno, por druaj.

<span id="an_11:21">11:21</span> Sepse nëse Perëndia nuk i kurseu degët
natyrore, shiko se mos nuk të kursen edhe ty.

<span id="an_11:22">11:22</span> Shih, pra, mirësinë dhe rreptësinë e
Perëndisë: rreptësinë mbi ata që u rrëzuan, dhe mirësinë ndaj teje, në
qoftë se ti do të ngulmosh në mirësi, përndryshe edhe ti do të këputesh.

<span id="an_11:23">11:23</span> Kështu edhe ata, nëse nuk do të
qëndrojnë në mosbesim, do të shartohen; sepse Perëndia është i fuqishëm
t'i shartojë përsëri.

<span id="an_11:24">11:24</span> Sepse, në qoftë se ti u këpute nga
ulliri i egër prej natyre dhe u shartove kundër natyrës në ulli të butë,
aq më tepër këto, që janë degë prej natyre, do të shartohen në ullirin e
vet.

<span id="an_11:25">11:25</span> Sepse nuk dua, o vëllezër, që ju të
jeni të paditur këtë të fshehtë që të mos mbaheni me të madh në veten
tuaj se i ka ndodhur një ngurtësim një pjese të Izraelit deri sa të ketë
hyrë tërësia e johebrenjve,

<span id="an_11:26">11:26</span> dhe kështu mbarë Izraeli do të
shpëtohet, sikurse është shkruar: ''Nga Sioni do të vijë Çlirimtari, dhe
do të largojë pabesinë nga Jakobi.

<span id="an_11:27">11:27</span> Dhe kjo do të jetë besëlidhja ime me
ta, kur unë t'ju heq mëkatet e tyre''.

<span id="an_11:28">11:28</span> Për sa i përket ungjillit ata janë
armiq për hirin tuaj, por për sa i përket zgjedhjes, janë të dashur për
hir të etërve,

<span id="an_11:29">11:29</span> sepse dhuntitë dhe thirrja e Perëndisë
janë të pakthyeshme.

<span id="an_11:30">11:30</span> Sepse, sikundër dhe ju dikur ishit të
pabindur ndaj Perëndisë, por tani fituat mëshirën për shkak të pabindjes
së tyre,

<span id="an_11:31">11:31</span> kështu edhe këta tani u bënë të
padëgjueshëm, që, me anë të mëshirës që u tregua për ju, të fitojnë edhe
ata mëshirë.

<span id="an_11:32">11:32</span> Sepse Perëndia i mbylli të gjithë në
padëgjesë, që të ketë mëshirë për të gjithë.

<span id="an_11:33">11:33</span> O thellësi pasurie, urtësie dhe diturie
të Perëndisë! Sa të pahulumtueshme janë gjykimet e tij dhe të
pashtershme janë udhët e tij!

<span id="an_11:34">11:34</span> ''Sepse kush e njohu mendjen e Zotit?
Ose kush u bë këshilltar i tij?

<span id="an_11:35">11:35</span> Ose kush i dha atij më parë, që të ketë
për të marrë shpagim?''.

<span id="an_11:36">11:36</span> Sepse prej tij, me anë të tij dhe për
të janë të gjitha gjëra. Lavdi atij përjetë! Amen!

<span id="an_12:1">12:1</span> O vëllezër, po ju bëj thirrje, nëpërmjet
dhembshurisë së Perëndisë, ta paraqisni trupin tuaj si fli të gjallë, të
shenjtëruar, të pëlqyer te Perëndia, që është shërbesa juaj e mënçur.

<span id="an_12:2">12:2</span> Dhe mos u konformoni me këtë botë, por
transformohuni me anë të ripërtëritjes së mendjes suaj, që të provoni
cili është i miri, i pëlqyeri dhe i përsosuri vullnet i Perëndisë.

<span id="an_12:3">12:3</span> Sepse, për hirin që më është dhënë, unë i
them secilit prej jush të mos e vlerësojë veten më shumë se sa duhet ta
çmojë, por të ketë një vlerësim të përkorë, sipas masës së besimit që
Perëndia i ndau secilit.

<span id="an_12:4">12:4</span> Sepse, sikurse në një trup kemi shumë
gjymtyrë dhe të gjitha gjymtyrët nuk kanë të njëjtën funksion,

<span id="an_12:5">12:5</span> kështu edhe ne, megjithse jemi shumë,
jemi një trup në Krishtin dhe secili jemi gjymtyrë të njeri tjetrit.

<span id="an_12:6">12:6</span> Dhe tani, duke pasur dhunti të ndryshme
sipas hirit që na u dha, nëse kemi profecinë, të profetizojmë sipas
masës së besimit;

<span id="an_12:7">12:7</span> nëse kemi shërbim, le t'i kushtohemi
shërbimit; po kështu mësuesi të jepet pas mësimit;

<span id="an_12:8">12:8</span> dhe ai që nxit, le t'i kushtohet nxitjes;
ai që ndan, le ta bëjë me thjeshtësi; ai që kryeson le të kryesojë me
zell; ai që bën vepra mëshirë, le t'i bëjë me gëzim.

<span id="an_12:9">12:9</span> Dashuria le të mos jetë me hipokrizi;
urreni të keqen dhe ngjituni pas së mirës.

<span id="an_12:10">12:10</span> Duani njeri tjetrin me dashuri
vëllazërore; në nderim tregoni kujdes njeri me tjetrin.

<span id="an_12:11">12:11</span> Mos u tregoni të përtuar në zell; jini
të zjarrtë në frymë, shërbeni Perëndisë,

<span id="an_12:12">12:12</span> të gëzuar në shpresë, të qëndrueshëm në
shtrëngime, këmbëngulës në lutje;

<span id="an_12:13">12:13</span> ndihmoni për nevojat e shenjtorëve,
jini mikpritës.

<span id="an_12:14">12:14</span> Bekoni ata që ju përndjekin, bekoni dhe
mos mallkoni.

<span id="an_12:15">12:15</span> Gëzohuni me ata që gëzohen, dhe qani me
ata që qajnë.

<span id="an_12:16">12:16</span> Kini të njëjtat mendime njeri me
tjetrin; mos lakmoni për lart, por rrini me të përunjurit; mos e mbani
veten për të mënçur.

<span id="an_12:17">12:17</span> Mos ia ktheni kurrkujt të keqen me të
keqe, kërkoni të bëni të mirën përpara gjithë njerëzve.

<span id="an_12:18">12:18</span> Po të jetë e mundur dhe aq sa varet
prej jush, jetoni në paqe me gjithë njerëzit.

<span id="an_12:19">12:19</span> Mos u hakmerrni për veten tuaj, o të
dashur, por i jepni vend zemërimit të Perëndisë, sepse është shkruar:
''Mua më përket hakmarrja, unë kam për të shpaguar, thotë Zoti''.

<span id="an_12:20">12:20</span> ''Në qoftë se armiku yt, pra, ka uri,
jepi të hajë; në pastë etje, jepi të pijë; sepse, duke bërë këtë, do të
grumbullosh mbi krye të tij thëngjij të ndezur''.

<span id="an_12:21">12:21</span> Mos u mund nga e keqja, por munde të
keqen me të mirën.

<span id="an_13:1">13:1</span> Çdo njeri le t'i nënshtrohet pushteteve
të sipërm, sepse nuk ka pushtet veçse prej Perëndisë; dhe pushtetet që
janë, janë caktuar nga Perëndia.

<span id="an_13:2">13:2</span> Prandaj ai që i kundërvihet pushtetit, i
kundërvihet urdhërit të Perëndisë; dhe ata që i kundërvihen do të marrin
mbi vete dënimin.

<span id="an_13:3">13:3</span> Sepse eprorët s'ke pse t'i kesh frikë për
vepra të mira, por për të këqijat; a do, pra, të mos i kesh frikë
pushtetit? Bëj të mirën, dhe do të kesh lavdërim nga ai,

<span id="an_13:4">13:4</span> sepse eprori është shërbëtor i Perëndisë
për ty për të mirë; por, po të bësh të këqija, druaj, sepse nuk e mban
kot shpatën; sepse ai është shërbëtor i Perëndisë, hakmarrës plot
zemërim kundër atij që bën të keqen.

<span id="an_13:5">13:5</span> Prandaj është e nevojshme t'i
nënshtroheni, jo vetëm nga druajtje e zemërimit, por edhe për arsye të
ndërgjegjes.

<span id="an_13:6">13:6</span> Sepse për këtë paguani edhe tatimet,
sepse ata janë shërbëtorë të Perëndisë, që i kushtohen vazhdimisht këtij
shërbimi.

<span id="an_13:7">13:7</span> I jepni, pra, secilit atë që i takon:
tatimin atij që i përket, druajtje atij që është për t'u druajtur,
nderimin atij që është për nderim.

<span id="an_13:8">13:8</span> Mos i kini asnjë detyrim askujt, përveç
se ta doni njëri-tjetrin, sepse ai që e do tjetrin e tij e ka përmbushur
ligjin.

<span id="an_13:9">13:9</span> Sepse urdhërimet: ''Mos shkel kurorë, mos
vraj, mos vidh, mos thua dëshmi të rreme, mos lakmo'', dhe në pastë
ndonjë urdhërim tjetër, përmblidhen në këtë fjalë: ''Duaje të afërmin
tënd porsi vetveten!''.

<span id="an_13:10">13:10</span> Dashuria nuk i bën keq të afërmit;
dashuria, pra, është përmbushja e ligjit.

<span id="an_13:11">13:11</span> Dhe këtë aq më shumë duhet të bëjmë,
duke ditur kohën, sepse tanimë erdhi ora të zgjohemi nga gjumi, sepse
shpëtimi ynë është më afër, se kur besuam.

<span id="an_13:12">13:12</span> Nata u thye dhe dita u afrua; le të
flakim, pra, veprat e errësirës dhe të veshim armët e dritës.

<span id="an_13:13">13:13</span> Le të ecim me ndershmëri, si ditën, jo
në orgji dhe në dehje, jo në imoralitet dhe sensualizëm, jo në grindje e
në smirë.

<span id="an_13:14">13:14</span> Por vishuni me Zotin Jezu Krisht dhe
mos tregoni kujdes për mishin, që t'ia kënaqni lakmitë.

<span id="an_14:1">14:1</span> Pranojeni atë që është i dobët në besim,
pa e qortuar për mendimet.

<span id="an_14:2">14:2</span> Dikush mendon se mund të hajë nga çdo
gjë, ndërsa ai që është i dobët ha vetëm barishte.

<span id="an_14:3">14:3</span> Ai që ha të mos e përbuzë atë që nuk ha,
dhe ai që nuk ha të mos gjykojë atë që ha, sepse Perëndia e ka pranuar.

<span id="an_14:4">14:4</span> Kush je ti që gjykon shërbyesin e
tjetrit? A qëndron mbi këmbë ose rrëzohet, është punë e zotit të tij,
por ai do të qëndrojë, sepse Perëndia është i zoti ta bëjë atë të
qëndrojë në këmbë.

<span id="an_14:5">14:5</span> Sepse dikush e çmon një ditë më shumë se
një tjetër, dhe tjetri i çmon të gjitha ditët njëlloj; gjithsecili të
jetë plotësisht i bindur në mendjen e tij.

<span id="an_14:6">14:6</span> Ai që e çmon ditën, për Zotin e çmon; ai
që nuk e çmon ditën, për Zotin nuk e ruan; kush ha, për Zotin ha dhe i
falet nderit Perëndisë; dhe kush nuk ha, për Zotin nuk ha dhe i falet
nderit Perëndisë.

<span id="an_14:7">14:7</span> Sepse asnjë nga ne nuk jeton për veten e
tij dhe askush nuk vdes për veten e tij,

<span id="an_14:8">14:8</span> sepse, edhe nëse rrojmë, rrojmë për
Zotin; edhe nëse vdesim, vdesim për Zotin; pra, edhe po të rrojmë ose të
vdesim, të Zotit jemi.

<span id="an_14:9">14:9</span> Sepse për këtë edhe vdiq Krishti dhe u
ngjall e u kthye në jetë: që të zotërojë edhe mbi të vdekurit, edhe mbi
të gjallët.

<span id="an_14:10">14:10</span> Por ti, pse e gjykon vëllanë tënd? Ose
përse e përbuz vëllanë tënd? Të gjithë, pra, do të dalim përpara
gjykatës së Krishtit.

<span id="an_14:11">14:11</span> Sepse është shkruar: ''Rroj unë, thotë
Perëndia, se çdo gjë do të ulet para meje, dhe çdo gjuhë do ta lavdërojë
Perëndinë!''.

<span id="an_14:12">14:12</span> Kështu, pra, secili nga ne do t'i japë
llogari Perëndisë për veten e vet.

<span id="an_14:13">14:13</span> Prandaj të mos e gjykojmë më njeri
tjetrin, por më tepër gjykoni këtë: mos i vini gur pengese ose skandal
vëllait.

<span id="an_14:14">14:14</span> Unë e di dhe jam plotësisht i bindur në
Zotin Jezus, se asnjë gjë nuk është e ndyrë në vetvete, por për atë që
çmon se diçka është e ndyrë, për atë është e ndyrë.

<span id="an_14:15">14:15</span> Por nëse vëllai yt trishtohet për shkak
të një ushqimi, ti nuk ecën më sipas dashurisë; mos e bëj atë të humbasë
me ushqimin tënd atë për të cilin Krishti vdiq.

<span id="an_14:16">14:16</span> Prandaj le të mos shahet e mira juaj,

<span id="an_14:17">14:17</span> sepse mbretëria e Perëndisë nuk është
të ngrënët dhe të pirët, por drejtësia, paqja dhe gëzimi në Frymën e
Shenjtë.

<span id="an_14:18">14:18</span> Sepse ai që i shërben Krishtit në këto
gjëra, është i pëlqyer nga Perëndia dhe i miratuar nga njerëzit.

<span id="an_14:19">14:19</span> Le të ndjekim, pra, ato që ndihmojnë
për paqe dhe për ndërtimin e njëri-tjetrit.

<span id="an_14:20">14:20</span> Mos e prish veprën e Perëndisë për
ushqimin; vërtet, të gjitha gjëra janë të pastra, por bën keq kur dikush
ha diçka që i është pengesë.

<span id="an_14:21">14:21</span> Éshtë mirë të mos hajë mish njeriu, as
të mos pijë verë, as të mos bëjë gjë që mund ta çojë vëllanë tënd të
pengohet, ose të skandalizohet ose të dobëson.

<span id="an_14:22">14:22</span> A ke besim ti? Mbaje besimin për veten
tënde përpara Perëndisë; lum ai që nuk dënon veten e tij në atë që
miraton.

<span id="an_14:23">14:23</span> Por ai që është me dy mendje, edhe
sikur të hajë, është dënuar, sepse nuk ha me besim; dhe çdo gjë që nuk
bëhet me besim, është mëkat.

<span id="an_15:1">15:1</span> Edhe ne, që jemi të fortë, duhet të
mbajmë dobësitë e atyre që janë të dobët dhe jo t'i pëlqejmë vetes.

<span id="an_15:2">15:2</span> Secili nga ne le t'i pëlqejë të afërmit
për të mirë, për ndërtim,

<span id="an_15:3">15:3</span> sepse edhe Krishti nuk i pëlqeu vetes së
tij, por sikurse është shkruar: ''Sharjet e atyre që të shanin ty, ranë
mbi mua''.

<span id="an_15:4">15:4</span> Sepse të gjitha gjërat që u shkruan në të
kaluarën u shkruan për mësimin tonë, që me anë të këmbënguljes dhe të
ngushëllimit të Shkrimeve, të kemi shpresë.

<span id="an_15:5">15:5</span> Dhe Perëndia i durimit dhe i ngushëllimit
ju dhëntë juve të keni po ato mendime njeri me tjetrin, sipas Jezu
Krishtit,

<span id="an_15:6">15:6</span> që me një mendje të vetme dhe një gojë të
vetme ta përlëvdoni Perëndinë, Atin e Perëndisë tonë Jezu Krisht.

<span id="an_15:7">15:7</span> Prandaj pranoni njëri-tjetrin, sikurse
edhe Krishti na pranoi për lavdinë e Perëndisë.

<span id="an_15:8">15:8</span> Tani unë po ju them se Jezu Krishti u bë
shërbëtor i të rrethprerëve për të vërtetën e Perëndisë, për të
vërtetuar premtimet e dhëna etërve,

<span id="an_15:9">15:9</span> dhe i pranoi johebrenjtë për mëshirë të
vet, që ta lëvdojnë Perëndinë sikurse është shkruar: ''Për këtë do të të
përlëvdoj ndër kombe, dhe do t'i këndoj lavdërime emrit tënd!''.

<span id="an_15:10">15:10</span> Dhe përsëri ai thotë: ''Gëzohuni, o
njerëz, me popullin e tij''.

<span id="an_15:11">15:11</span> Dhe përsëri: ''Lavdëroni Zotin, të
gjithë njerëzit; dhe le ta lëvdojnë të gjithë popujt''.

<span id="an_15:12">15:12</span> Dhe përsëri Isaia thotë: ''Do të mbijë
një filiz nga rrënja e Jeseut dhe ai që ngrihet për të sunduar njerëzit;
kombet do të shpresojnë në të!''.

<span id="an_15:13">15:13</span> Dhe Perëndia i shpresës le t'ju mbushë
me çfarëdo gëzimi dhe paqe me anë të besimit, që të keni mbushulli në
shpresë, me anë të fuqisë së Frymës së Shenjtë!

<span id="an_15:14">15:14</span> Dhe, sa për ju, o vëllezër, më është
mbushur mendja për ju, se edhe ju jeni plot mirësi, plot me çdo njohuri,
të zotë të këshilloni njëri-tjetrin.

<span id="an_15:15">15:15</span> Por unë ju shkrova në një farë shkalle
më me guxim që t'ju kujtoj për hirin që m'u dha prej Perëndisë,

<span id="an_15:16">15:16</span> që të jem shërbëtor i Jezu Krishtit
pranë johebrenjve, duke punuar në shërbesën e shenjtëruar të ungjillit
të Perëndisë, që oferta e johebrenjve të jetë e pëlqyer, dhe e
shenjtëruar nga Fryma e Shenjtë.

<span id="an_15:17">15:17</span> Kam, pra, me se të mburrem në Jezu
Krishtin për punët që kanë të bëjnë me Perëndinë.

<span id="an_15:18">15:18</span> Sepse nuk do të guxoja të flas për
ndonjë nga ato gjëra të cilat Krishti nuk i bëri nëpërmjet meje, për t'i
sjell në dëgjes johebrenjtë me fjalë dhe me vepër,

<span id="an_15:19">15:19</span> me fuqi shenjash dhe çudirash, me fuqi
të Frymës së Perëndisë; kështu, prej Jeruzalemit e përqark dhe gjer në
Iliri, kam kryer shërbimin e ungjillit të Krishtit,

<span id="an_15:20">15:20</span> duke u përpjekur të ungjillëzoj atje ku
nuk ishte i njohur emri i Krishtit, që të mos ndërtoj mbi themelin e
tjetërit.

<span id="an_15:21">15:21</span> Por, sikurse është shkruar: ''Ata, ndër
të cilët nuk u qe shpallur, do të shohin, dhe ata që nuk kishin dëgjuar
për të, do të kuptojnë''.

<span id="an_15:22">15:22</span> Edhe për këtë arsye u pengova shumë
herë të vij tek ju.

<span id="an_15:23">15:23</span> Por tani, duke mos pasur më fushë
veprimi për të ungjillizuar në këto vise, dhe duke pasur prej shumë
vjetësh mall të vij tek ju,

<span id="an_15:24">15:24</span> kur të shkoj në Spanjë, do të vij ndër
ju; sepse shpresoj, pra, t'ju shoh dhe të më përcillni deri atje, pasi
të kënaqem, sado pak, me ju.

<span id="an_15:25">15:25</span> Por tani unë po shkoj në Jeruzalem, për
t'u shërbyer shenjtorëve,

<span id="an_15:26">15:26</span> sepse atyre nga Maqedonia dhe Akaia u
pëlqeu të japin një ndihmesë për të varfërit që janë ndër shenjtorët e
Jeruzalemit.

<span id="an_15:27">15:27</span> Kjo u pëlqeu atyre me të vërtetë, sepse
u janë debitorë; sepse, në qoftë se johebrenjtë, pra, janë bërë pjestarë
bashkë me ta për të mirat frymërore, kanë detyrë t'u shërbejnë atyre
edhe me të mira materiale.

<span id="an_15:28">15:28</span> Si ta kem kryer këtë punë dhe t'ua kem
dorëzuar këtë fryt, do të shkoj në Spanjë, duke kaluar nga ju.

<span id="an_15:29">15:29</span> Dhe unë e di se, duke ardhur tek ju, do
të vij në tërësinë e bekimeve të ungjillit të Krishtit.

<span id="an_15:30">15:30</span> Dhe ju bëj thirrje, o vëllezër, për
Zotin tonë Jezu Krisht dhe për dashurinë e Frymës, të luftoni bashkë me
mua në lutje te Perëndia për mua,

<span id="an_15:31">15:31</span> që unë të shpëtoj nga të pabesët në
Jude, dhe që shërbesa ime që po bëj për Jeruzalemin t'u pëlqejë
shenjtorëve,

<span id="an_15:32">15:32</span> që unë të vij tek ju, në dashtë
Perëndia, dhe të freskohem bashkë me ju.

<span id="an_15:33">15:33</span> Edhe Perëndia e paqes qoftë me ju të
gjithë. Amen.

<span id="an_16:1">16:1</span> Dhe unë po jua rekomandoj Febën, motrën
tonë, që është dhjake e kishës që ndodhet në Kenkrea,

<span id="an_16:2">16:2</span> që ta pranoni në Zotin, sikurse u ka hije
shenjtorëve, dhe ta ndihmoni në çdo gjë që të ketë nevojë nga ju, sepse
edhe ajo ka ndihmuar shumë veta, edhe mua vetë.

<span id="an_16:3">16:3</span> U bëni të fala Prishilës dhe Akuilës,
bashkëpunëtorë të mi në Krishtin Jezus,

<span id="an_16:4">16:4</span> të cilët për jetën time vunë kokën në
rrezik; ata i falendëroj jo vetëm unë, por të gjitha kishat e
johebrenjve.

<span id="an_16:5">16:5</span> I bëni të fala edhe kishës që është në
shtëpinë e tyre, të fala edhe Epenetit tim të dashur, i cili është fryti
i parë i Akaisë në Krishtin.

<span id="an_16:6">16:6</span> Të fala Marisë, e cila u mundua shumë për
ne.

<span id="an_16:7">16:7</span> Të fala Andronikut dhe Juniës, kushërinj
të mi dhe shokë burgu, të cilët janë dalluar midis apostujve dhe kanë
qenë në Krishtin përpara meje.

<span id="an_16:8">16:8</span> Të fala Ampliut, të dashurit tim në
Zotin.

<span id="an_16:9">16:9</span> Të fala Urbanit, bashkëpunëtorit tonë në
Krishtin dhe Stakit tim të dashur.

<span id="an_16:10">16:10</span> Të fala Apelit, të provuarit në
Krishtin. Të fala atyre të shtëpisë së Aristobulit.

<span id="an_16:11">16:11</span> Të fala Herodionit, kushëririt tim. Të
fala atyre të shtëpisë së Narkisit që janë në Zotin.

<span id="an_16:12">16:12</span> U bëni të fala Trifenës dhe Trifozës,
të cilat mundohen në Zotin. Të fala Persidës së dashur, e cila është
munduar shumë në Zotin.

<span id="an_16:13">16:13</span> Të fala Rufit, të zgjedhurit në Zotin,
dhe nënës së tij që është edhe imja.

<span id="an_16:14">16:14</span> Të fala Asinkritit, Flegontit, Ermës,
Patrobës, Ermit dhe vëllezërve që janë me ta.

<span id="an_16:15">16:15</span> Të fala Filologut, Julisë, Nereut dhe
motrës së tij Olimpës, dhe gjithë shenjtorëve që janë me ta.

<span id="an_16:16">16:16</span> Përshëndetni njeri tjetrin me një të
puthur të shenjtë; kishat e Krishtit ju përshëndesin.

<span id="an_16:17">16:17</span> Tani unë ju bëj thirrje, o vëllezër, të
ruheni nga ata që shkaktojnë përçarje dhe skandale kundër doktrinës që
keni mësuar dhe të largoheni nga ata;

<span id="an_16:18">16:18</span> sepse ata nuk i shërbejnë Zotit tonë
Jezu Krisht, por barkut të tyre, dhe me fjalë të ëmbla dhe të bukura
gënjejnë zemrat e të thjeshtit?.

<span id="an_16:19">16:19</span> Sepse të bindurit tuaj arriti kudo;
prandaj unë gëzohem për ju; dhe dëshiroj që të jeni të mëncur për të
mirën dhe të thjesht për të keqen.

<span id="an_16:20">16:20</span> Tani Perëndia e paqes do ta dërmojë së
shpejti Satananë nën këmbët tuaja. Hiri i Zotit tonë Jezu Krisht qoftë
me ju.

<span id="an_16:21">16:21</span> Timoteu, bashkëpunëtori im, Luci,
Jasoni dhe Sosipatri, kushërinj të mi, ju përshendesin.

<span id="an_16:22">16:22</span> Unë, Terci, që shkrova këtë letër ju
përshëndes në Zotin.

<span id="an_16:23">16:23</span> Gai, mikpritësi im dhe i mbarë kishës,
ju bën të fala. Erasti, arkëtari i qytetit, dhe vëllai Kuarti, ju
dërgojnë të fala.

<span id="an_16:24">16:24</span> Hiri i Zotit tonë Jezu Krisht qoftë me
ju të gjithë. Amen.

<span id="an_16:25">16:25</span> Dhe atij që mund t'ju forcojë juve
sipas ungjillit tim dhe predikimit të Jezu Krishtit, sipas zbulesës së
misterit, të mbajtur fshehur prej kohësh të pasosur,

<span id="an_16:26">16:26</span> por tani u shfaq e u zbulua me anë të
Shkrimeve të profetëve, sipas urdhërimit të Perëndisë të përjetshme dhe
u njoh ndër të gjitha kombet, për t'i sjellë në dëgjesën e besimit,

<span id="an_16:27">16:27</span> Perëndisë, të vetmin të ditshëm, i
qoftë lavdi në përjetësi me anë të Jezu Krishtit. Amen.

------------------------------------------------------------------------

[Next: 1 Corinthians](co1)
