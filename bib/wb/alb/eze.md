[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](lam)  [Next](dan) 

------------------------------------------------------------------------

### Albanian Bible: Ezekiel

<span id="an_1:1">1:1</span> Në vitin e tridhjetë, më pesë të muajit të
katërt, ndodhi që ndërsa isha midis të internuarve pranë lumit Kebar,
qiejtë u hapën dhe pata vegime nga ana e Perëndisë.

<span id="an_1:2">1:2</span> Më pesë të muajit (ishte viti i pestë i
robërisë së mbretit Jehojakin),

<span id="an_1:3">1:3</span> fjala e Zotit iu drejtua shprehimisht
priftit Ezekiel, birit të Buzit, në vendin e Kaldeasve, pranë lumit
Kebar; dhe atje lart dora e Zotit qe mbi të.

<span id="an_1:4">1:4</span> Ndërsa po shkoja, ja ku erdhi nga veriu një
erë furtune, një re e madhe me një zjarr që mbështillej rreth vetes së
tij; rreth tij dhe nga mesi i tij dilte një shkëlqim i madh si ngjyra e
bronzit ikandeshent që ndodhet në mes të zjarrit.

<span id="an_1:5">1:5</span> Nga mesi i tij dukej ngjashmëria e katër
qënieve të gjalla; dhe kjo ishte pamja e tyre: kishin ngjashmërinë e
njeriut.

<span id="an_1:6">1:6</span> Secili prej tyre kishte katër fytyra dhe
secili katër krahë.

<span id="an_1:7">1:7</span> Këmbët e tyre ishin të drejta dhe tabani i
këmbës së tyre ishte si ai i tabanit të këmbës së një viçi, dhe
shkëlqenin si bronzi me lustër.

<span id="an_1:8">1:8</span> Në të katër anët, poshtë krahëve, kishin
duar njerëzish; dhe që të katër kishin fytyrat e tyre dhe krahët e tyre.

<span id="an_1:9">1:9</span> Krahët e tyre preknin njeri tjetrin; duke
ecur përpara, nuk ktheheshin prapa, por secili shkonte drejt përpara
tij.

<span id="an_1:10">1:10</span> Sa për pamjen e fytyrave të tyre, të
gjithë kishin fytyrë njeriu, që të katër fytyrë luani në të djathtë, që
të katër fytyrë kau në të majtë, dhe që të katër fytyrë shqiponjeje.

<span id="an_1:11">1:11</span> Kështu ishin fytyrat e tyre. Krahët e
tyre ishin shtrirë lart; secili kishte dy krahë që preknin njëra tjetrën
dhe dy që mbulonin trupin e tyre.

<span id="an_1:12">1:12</span> Secili shkonte drejt përpara tij; shkonin
atje ku fryma donte të shkonte dhe, duke shkuar, nuk silleshin.

<span id="an_1:13">1:13</span> Sa për pamjen e qënieve të gjalla, këto
dukeshin si qymyre të ndezur, si pishtarë. Zjarri lëvizte në mes të
qënieve të gjalla; zjarri ishte i ndritshëm dhe prej tij dilnin
shkrepëtima.

<span id="an_1:14">1:14</span> Qëniet e gjalla vraponin përpara dhe
prapa, dukeshin si një rrufe.

<span id="an_1:15">1:15</span> Ndërsa shikoja qëniet e gjalla, ja një
rrotë për tokë pranë qënieve të gjalla me katër fytyrat e tyre.

<span id="an_1:16">1:16</span> Pamja e rrotave dhe punimi i tyre ishte
si pamja e ngjyrës së krizolitit; që të katra i ngjisnin njera tjetrës.
Pamja e tyre dhe punimi i tyre si ato të një rrote në mes të një rrote
tjetër.

<span id="an_1:17">1:17</span> Kur lëviznin, shkonin në drejtim të
njerit prej katër drejtimeve dhe, duke shkuar nuk silleshin prapa.

<span id="an_1:18">1:18</span> Sa për rrathet e tyre ishin të lartë dhe
të madhërishëm; dhe rrathët e gjithë të katërve ishin plot me sy rreth e
qark.

<span id="an_1:19">1:19</span> Kur lëviznin qëniet e gjalla, edhe rrotat
lëviznin pranë tyre dhe, kur qëniet e gjalla ngriheshin nga toka,
ngriheshin edhe rrotat.

<span id="an_1:20">1:20</span> Kudo që fryma donte të shkonte, shkonin
edhe ata, sepse aty shkonte fryma; rrotat ngriheshin bashkë me ta, sepse
fryma qënieve të gjalla ishte në rrota.

<span id="an_1:21">1:21</span> Kur ata lëviznin, edhe rrotat lëviznin;
kur këto ndaleshin, edhe ato ndaleshin, dhe kur ngiheshin nga toka, edhe
rrotat ngriheshin bashkë me ta, sepse fryma i qënieve të gjalla ishte në
rrota.

<span id="an_1:22">1:22</span> Mbi kokat e qënieve të gjalla ishte
ngjashmëria e një kupe qiellore, që i përngjiste ngjyrës së një kristali
të madhërishëm të shtrirë mbi kokat e tyre.

<span id="an_1:23">1:23</span> Poshtë kupës qiellore shtriheshin drejt
krahët e tyre, njëra ndaj tjetrës; secili kishte nga dy që mbulonin një
anë dhe dy të tjera që mbulonin anën tjetër të trupit.

<span id="an_1:24">1:24</span> Kur ata lëviznin, unë dëgjoja zhurmën e
krahëve të tyre, si zhurmën e ujrave të mëdha, si zëri i të
Plotfuqishmit, si zhurma e një rrëmuje të madhe, si oshtima e një
ushtrie; kur ndaleshin, ulnin krahët e tyre.

<span id="an_1:25">1:25</span> Dhe dëgjohej një zhurmë nga kupa qiellore
lart që ishte mbi kokat e tyre; kur ndaleshin, ulnin krahët e tyre.

<span id="an_1:26">1:26</span> Mbi kupën qiellore që ishte mbi kokat e
tyre, ndodhej një gjë që i ngjante një froni që dukej si një gur safiri,
dhe mbi këtë lloj froni, në pjesën e sipërme të tij, ishte një figurë që
i përngjiste një njeriu.

<span id="an_1:27">1:27</span> Nga sa tregonin ijët e tij lart, unë
pashë gjithashtu diçka si ngjyra e bronzit inkandeshent që dukej si
zjarr brenda tij rreth e qark; dhe nga sa tregonin ijët e tij poshtë
pashë diçka që i përngjante zjarrit dhe që lëshonte rreth e qark një
shkëlqim të madh.

<span id="an_1:28">1:28</span> Ashtu siç është pamja e një ylberi në re
në një ditë shiu, kështu ishte pamja e atij shkëlqimi që e rrethonte.
Ajo ishte një shfaqje e shëmbëlltyrës së lavdisë të Zotit. Kur e pashë,
u rrëzova me fytyrë dhe dëgjova zërin e dikujt që fliste.

<span id="an_2:1">2:1</span> Dhe më tha: "O bir njeriu, çohu më këmbë
dhe unë do të të flas".

<span id="an_2:2">2:2</span> Ndërsa ai më fliste, Fryma hyri tek unë dhe
më bëri të çohem më këmbë, dhe unë dëgjova atë që më fliste.

<span id="an_2:3">2:3</span> Ai më tha: "O bir njeriu, unë të dërgoj te
bijtë e Izraelit, në mes të kombeve rebelë që janë rebeluar kundër meje;
ata dhe etërit e tyre kanë ngritur krye kundër meje deri më këtë ditë.

<span id="an_2:4">2:4</span> Ata te të cilët po të dërgoj janë bij me
fytyrë të ashpër dhe me zemër kryeneçe, dhe ti do t'u thuash atyre:
"Kështu thotë Zoti, Zoti".

<span id="an_2:5">2:5</span> Edhe sikur të dëgjojnë ose të mos pranojnë
të dëgjojnë, sepse janë një shtëpi rebele, do të mësojnë se megjithatë
ka një profet në mes tyre.

<span id="an_2:6">2:6</span> Dhe ti, bir njeriu, mos ki frikë prej tyre
dhe mos ki frikë nga fjalët e tyre, edhe se po qe se do gjendesh i
rrethuar nga hithra dhe nga gjemba dhe po qe se banon në mes të
akrepave; mos ki frikë

<span id="an_2:7">2:7</span> Por ti do t'u njoftosh fjalët e mia, edhe
sikur të të dëgjojnë ose të refuzojnë të dëgjojnë, sepse janë rebelë.

<span id="an_2:8">2:8</span> Dhe ti, bir njeriu, dëgjo atë që të them;
mos u bëj rebel si kjo shtëpi rebele; hap gojën dhe ha atë që po të
jap".

<span id="an_2:9">2:9</span> Unë shikova, dhe ja një dorë e shtrirë
drejt meje; dhe ja, në të ishte rrotulla e një libri.

<span id="an_2:10">2:10</span> Ai e shpalosi para meje; ishte shkruar
nga brenda dhe nga jashtë dhe në të ishin shkruar vaje, rënkime dhe
halle.

<span id="an_3:1">3:1</span> Pastaj më tha: "O bir njeriu, ha atë që
gjen, ha këtë rrotull, pastaj shko dhe foli shtëpisë së Izraelit".

<span id="an_3:2">3:2</span> Kështu unë hapa gojën dhe ai më vuri që të
ha atë rrotull.

<span id="an_3:3">3:3</span> Pastaj më tha: "O bir njeriu, ushqeje
barkun tënd dhe mbushi zorrët e tua me këtë rrotull që po të jap".
Kështu unë e hëngra dhe u bë në gojën time i ëmbël si mjaltë.

<span id="an_3:4">3:4</span> Më tha akoma: "O bir njeriu, nisu, shko në
shtëpinë e Izraelit, u trego atyre fjalët e mia,

<span id="an_3:5">3:5</span> sepse nuk je dërguar te një popull me një
të folur të errët dhe një gjuhë të vështirë, por në shtëpinë e Izraelit,

<span id="an_3:6">3:6</span> jo te shumë popuj me një të folur të errët
dhe një gjuhë të vështirë, fjalët e të cilëve ti nuk i kupton. Me
siguri, po të të kisha dërguar tek ata, do të të kishin dëgjuar.

<span id="an_3:7">3:7</span> Por shtëpia e Izraelit nuk do të dojë të të
dëgjojë, sepse nuk duan të më dëgjojnë mua. Në fakt tërë shtëpia e
Izraelit e ka ballin të fortë dhe zemrën kryeneçe.

<span id="an_3:8">3:8</span> Ja, unë e bëra fytyrën tënde të fortë
kundër fytyrës së tyre dhe e bëra ballin tënd të fortë kundër ballit të
tyre.

<span id="an_3:9">3:9</span> Unë e bëra ballin tënd si një diamant, më
të fortë se stralli; mos ki frikë prej tyre, mos u tremb nga ata, sepse
janë një shtëpi rebele".

<span id="an_3:10">3:10</span> Pastaj më tha: "Bir njeriu, prano në
zemrën tënde tërë fjalët që do të të them dhe dëgjoji me veshët e tua.

<span id="an_3:11">3:11</span> Dhe nisu, shko te ata që janë në robëri,
te bijtë e popullit tënd, folu dhe u thuaj: "Kështu thotë Zoti, Zoti",
edhe sikur të të dëgjojnë ose të refuzojnë të të dëgjojnë".

<span id="an_3:12">3:12</span> Pastaj Fryma më ngriti dhe dëgjova prapa
meje zhurmën e një potereje të madhe që thoshte: "E bekuar qoftë lavdia
e Zotit nga banesa e tij!".

<span id="an_3:13">3:13</span> Dëgjova gjithashtu zhurmën e krahëve të
qenieve të gjalla që përplaseshin njëra kundrejt tjetrës, zhurmën e
rrotave pranë tyre dhe zhurmën e një potereje të madhe.

<span id="an_3:14">3:14</span> Kështu Fryma më ngriti dhe më mori me
vete; dhe unë shkova plot trishtim me indinjatën e frymës time; por dora
e Zotit ishte e fortë mbi mua.

<span id="an_3:15">3:15</span> Kështu arrita te ata që ishin në robëri
në Tel-abib pranë lumit Kebar dhe u ndala atje ku ata banonin, qëndrova
i hutuar shtatë ditë në mes tyre.

<span id="an_3:16">3:16</span> Në mbarim të shtatë ditëve ndodhi që
fjala e Zotit m'u drejtua, duke thënë:

<span id="an_3:17">3:17</span> "Bir njeriu, të kam caktuar si roje për
shtëpinë e Izraelit; kur të dëgjosh ndonjë fjalë nga goja ime, do t'i
lajmërosh nga ana ime.

<span id="an_3:18">3:18</span> Në rast se unë i them të pabesit: "Me
siguri ke për të vdekur", dhe ti nuk e njofton dhe nuk flet për ta
lajmëruar të pabesin që të braktisë rrugën e tij të keqe për të shpëtuar
jetën e tij, ai i pabesë do të vdesë në paudhësinë e tij, por unë do të
kërkoj llogari prej teje për gjakun e tij.

<span id="an_3:19">3:19</span> Por në qoftë se ti e lajmëron të pabesin
dhe ai nuk heq dorë nga pabesia e tij dhe nga jeta e tij e keqe, ai do
të vdesë në paudhësinë e tij, por ti do ta kesh shpëtuar shpirtin tënd.

<span id="an_3:20">3:20</span> Por në qoftë se më pas një njeri i drejtë
heq dorë nga ndershmëria e tij dhe kryen paudhësi, unë do ti vë një
pengesë përpara dhe ai do të vdesë; sepse ti nuk e ke lajmëruar dhe ai
do të vdesë në mëkatin e tij, dhe gjërat e drejta që ai ka bërë, nuk do
të kujtohen më, por unë do t'i kërkoj llogari dorës sate për gjakun e
tij.

<span id="an_3:21">3:21</span> Por në rast se ti njofton të drejtin që
të mos mëkatojë dhe ai nuk mëkaton, ai me siguri do të jetojë sepse u
paralajmërua, dhe ti do të kesh shpëtuar shpirtin tënd".

<span id="an_3:22">3:22</span> Atje, pra, ishte dora e Zotit mbi mua dhe
më tha: "Ngrihu, dil në fushë dhe atje unë do të flas".

<span id="an_3:23">3:23</span> Kështu u çova dhe dola në fushë, dhe atje
ishte lavdia e Zotit, ashtu si lavdia që kisha parë pranë lumit Kebar,
dhe unë rashë mbi fytyrë.

<span id="an_3:24">3:24</span> Por Fryma hyri te unë, më bëri të çohem
më këmbë dhe më foli duke thënë: "Shko, mbyllu në shtëpinë tënde.

<span id="an_3:25">3:25</span> Dhe ja, o bir njeriu, ty do të vihet
litarë, me ato do të lidhin dhe kështu nuk do të kesh mundësi të dalësh
në mes tyre.

<span id="an_3:26">3:26</span> Unë do të bëj që gjuha jote të ngjitet në
qiellzën tënde dhe do të mbetesh memec, kështu nuk do të jesh më për ta
dikush që i qorton, sepse janë një shtëpi rebele.

<span id="an_3:27">3:27</span> Por kur do të të flas, do të të hapë
gojën dhe ti do t'u thuash atyre: "Kështu thotë Zoti, Zoti". Ai që do të
dëgjojë le të dëgjojë; dhe ai që refuzon të dëgjojë, le të refuzojë,
sepse janë një shtëpi rebele".

<span id="an_4:1">4:1</span> "Ti bir njeriu, merr një pllakë të vogël
argjile, vëre para teje dhe vizato mbi të një qytet, Jeruzalemin:

<span id="an_4:2">4:2</span> rrethoje, ndërto kundër tij një kullë,
lartëso kundër asaj disa ledhe, vendos kundër saj fushime dhe disa desh
rreth e qark.

<span id="an_4:3">4:3</span> Pastaj merr një pllakë hekuri dhe vendose
si një mur hekuri midis teje dhe qytetit; kthe fytyrën tënde përballë
tij dhe ai do të jetë i rrethuar dhe ti do ta rrethosh. Kjo do të jetë
një shenjë për shtëpinë e Izraelit.

<span id="an_4:4">4:4</span> Shtrihu pastaj mbi krahun e majtë dhe
vendos mbi të paudhësinë e shtëpisë së Izraelit. Për numrin e ditëve
gjatë të cilave do të rrish shtrirë mbi të, do të mbash paudhësinë e
tyre.

<span id="an_4:5">4:5</span> Në fakt unë kam vënë mbi ty vitet e
paudhësisë së tyre në bazë të numrit të ditëve gjatë të cilave ti do të
rrish shtrirë, treqind e nëntëdhjet ditë. Kështu ti do të mbash
paudhësinë e shtëpisë së Izraelit.

<span id="an_4:6">4:6</span> Me ti mbaruar këto, do të shtrihesh përsëri
në krahun tënd të djathtë dhe do ta mbash paudhësinë e shtëpisë së Judës
për dyzet ditë. Kam vënë mbi ty një ditë për çdo vit.

<span id="an_4:7">4:7</span> Ti do ta kthesh fytyrën tënde dhe krahun
tënd të zhveshur në drejtim të rrethimit të Jeruzalemit dhe do të
profetizohesh kundër tij.

<span id="an_4:8">4:8</span> Dhe ja, po të vë litarë mbi trup në mënyrë
që ti të mos kthehesh nga një krah në tjetrin, deri sa të kesh plotësuar
ditët e rrethimit tënd.

<span id="an_4:9">4:9</span> Merr edhe grurë, elb, bathë, thjerëza, mel
dhe grurë të fortë, vëri në një enë dhe u bëj bukë; të cilën do ta hash
gjatë tërë ditëve që do të rrish shtrirë mbi krahun tënd, domethënë për
treqind e nëntëdhjetë ditë.

<span id="an_4:10">4:10</span> Ushqimi që do të hash do të ketë një
peshë prej njëzet siklash në ditë; do ta hash në çaste të caktuara, çdo
ditë.

<span id="an_4:11">4:11</span> Edhe ujin do ta pish të racionuar: një të
gjashtën e një hini; do ta pish në çaste të caktuara çdo ditë.

<span id="an_4:12">4:12</span> Do ta hash këtë bukë në formë kuleçësh
prej elbi që do ti pjekësh me jashtëqitje njerëzish përpara syve të
tyre".

<span id="an_4:13">4:13</span> Pastaj Zoti tha: "Kështu bijtë e Izraelit
do të hanë bukën e tyre të ndotur në mes të kombeve ndër të cilët do ti
shpërndaj".

<span id="an_4:14">4:14</span> Atëherë unë thashë: "O, Zot, Zot, unë nuk
jam ndotur kurrë; qysh në fëmijëri e deri më sot nuk kam ngrënë kurrë
mish kafshe të ngordhur në mënyrë natyrale ose të shqyer dhe nuk më ka
hyrë në gojë asnjë mish i papastër.

<span id="an_4:15">4:15</span> Atëherë ai më tha: "Ja unë po të jap
bajga lopësh në vend të jashtëqitjeve të njeriut; mbi to do të pjekësh
bukën tënde".

<span id="an_4:16">4:16</span> Pastaj më tha: "Bir njeriu, unë do të bëj
të mungojë baza e bukës në Jeruzalem; ata do ta hanë bukën me peshë dhe
në hidhërim dhe do të pijnë ujin e racionuar në tmerr,

<span id="an_4:17">4:17</span> sepse do t'u mungojë buka dhe uji dhe do
të shikojnë njeri tjetrin të tmerruar, duke u shkrirë në paudhësinë e
tyre".

<span id="an_5:1">5:1</span> "Ti, bir njeriu, merr një brisk të mprehur
dhe përdore si një brisk berberi, duke bërë të kalojë mbi kokën tënde
dhe mbi mjekrën tënde; pastaj do të marrësh një peshore dhe do ti ndash
qimet në tri pjesë.

<span id="an_5:2">5:2</span> Do të djegësh një të tretën e tyre në zjarr
në mes të qytetit në mbarim të ditëve të rrethimit. Pastaj do të marrësh
një të tretë të tyre dhe do ta godasësh rreth e qark me shpatë; edhe një
të tretë të tyre do ta shpërndash sipas erës; prapa tyre unë do të
zhvesh shpatën.

<span id="an_5:3">5:3</span> Do të marrësh gjithashtu një numër të vogël
qimesh dhe do t'i lidhësh në cepat e rrobave të tua.

<span id="an_5:4">5:4</span> Nga këto do të marrësh akoma disa dhe do
t'i hedhësh në mes të zjarrit, dhe do t'i djegësh në zjarr; andej do të
dalë një zjarr kundër tërë shtëpisë së Izraelit.

<span id="an_5:5">5:5</span> Kështu thotë Zoti, Zoti: "Ky është
Jeruzalemi. Unë e kisha vendosur në mes të kombeve dhe të vendeve të
tjera që kishte përreth.

<span id="an_5:6">5:6</span> Ai u rebelua kundër ligjeve të mia për të
kryer paudhësi më tepër se kombet që e rrethojnë dhe kundër statuteve të
mia më tepër se vendet që e rrethojnë. Po, ata i kanë përçmuar ligjet e
mia dhe nuk kanë ecur sipas statuteve të mia".

<span id="an_5:7">5:7</span> Prandaj kështu thotë Zoti, Zoti: "Duke qenë
se ju keni qenë më të pabindur se kombet që ju rrethojnë, nuk keni ecur
sipas statuteve të mia dhe nuk keni zbatuar ligjet e mia dhe as nuk keni
vepruar sipas ligjeve të kombeve që ju rrethojnë".

<span id="an_5:8">5:8</span> Kështu thotë Zoti, Zoti: "Ja, unë, unë
vetë, jam kundër teje, dhe do t'i zbatoj në mes teje vendimet e mia para
kombeve;

<span id="an_5:9">5:9</span> dhe do të bëj në mes teje atë që nuk kam
bërë kurrë dhe që nuk do ta bëj kurrë më, për shkak të të gjitha
neverive të tua.

<span id="an_5:10">5:10</span> Prandaj në mes teje etërit do të hanë
bijtë e tyre dhe bijtë do të hanë etërit e tyre; do të zbatoj gjykimet e
mia mbi ty dhe do të shpërndaj në të gjitha erërat gjithçka që do të
mbetet prej teje.

<span id="an_5:11">5:11</span> Prandaj ashtu siç është e vërtetë që unë
rroj", thotë Zoti, Zoti, "sepse ti ke ndotur shenjtëroren time me të
gjitha ndyrësirat e tua dhe neveritë e tua, do të të heq favorin tim,
syri im nuk do të ketë asnjë mëshirë dhe nuk do të kem asnjë dhembshuri.

<span id="an_5:12">5:12</span> Një e treta prej teje do të vdesë nga
murtaja dhe do të konsumohet nga uria që mbretëron në mes tënd; një e
tretë do të bjerë nga shpata rreth teje dhe unë do ta shpërndaj në të
gjitha erërat pjesën e tretë, dhe do të zhvesh shpatën kundër tyre.

<span id="an_5:13">5:13</span> Kështu unë do të shfryj zemërimin tim dhe
do të kënaq mbi ta tërbimin tim dhe do të jem i qetë. Atëherë ata do të
mësojnë që unë, Zoti fola në xhelozinë time, kur do të shfryj mbi ta
tërbimin tim.

<span id="an_5:14">5:14</span> Përveç kësaj do të bëj që ti të bëhesh
nje shkreti dhe një turp midis kombeve që të rrethojnë, para syve të të
gjithë kalimtarëve.

<span id="an_5:15">5:15</span> Dhe kjo do të jetë një turp, një objekt
talljeje, një mësim dhe një objekt habije për kombet që të rrethojnë,
kur do të zbatojë mbi ty gjykimet e mia me zemërim, me tërbim dhe me
ndëshkime me indinjatë. Unë Zoti, kam folur.

<span id="an_5:16">5:16</span> Kur do të hedh kundër tyre shigjetat e
tmerrshme të urisë, që sjellin shkatërrim dhe që unë do të dërgoj për
t'ju shkatërruar, do ta bëj edhe më të rëndë urinë tuaj dhe do t'ju heq
bazën e bukës.

<span id="an_5:17">5:17</span> Kështu do të dërgoj kundër jush urinë dhe
kafshë të këqija që do të të lënë pa fëmijë. Murtaja dhe masakra do të
kalojnë në mes teje dhe do të bëj që shpata të vijë mbi ty. Unë, Zoti,
kam folur"".

<span id="an_6:1">6:1</span> Fjala e Zotit m'u drejtua, duke thënë:

<span id="an_6:2">6:2</span> "Bir njeriu, kthe fytyrën tënde nga malet e
Izraelit dhe profetizo kundër tyre,

<span id="an_6:3">6:3</span> dhe thuaj: "O male të Izraelit dëgjoni
fjalën e Zotit, Zotit. Kështu thotë Zoti, Zoti, maleve dhe kodrave,
përroskave dhe luginave: Ja, unë do të sjell mbi ju shpatën dhe do të
shkatërroj vendet tuaja të larta.

<span id="an_6:4">6:4</span> Altarët tuaj do të shkretohen dhe altarët
për temjan do të thyhen, dhe do të bëj që të vdekurit tuaj të bien
përpara idhujve tuaj.

<span id="an_6:5">6:5</span> Do t'i shtrij kufomat e bijve të Izraelit
përpara idhujve të tyre dhe do t'i shpërndaj kockat tuaja rreth altarëve
tuaj.

<span id="an_6:6">6:6</span> Në tërë vendet tuaja të banuara qytetet do
të shkatërrohen, po kështu edhe vendet e larta, me qëllim që altarët
tuaj të shkatërrohen dhe të shkretohen, idhujt tuaj të prishen dhe të
zhduken, altarët tuaj të shkatërrohen dhe veprat tuaja të fshihen.

<span id="an_6:7">6:7</span> Të vdekurit do të bien në mes jush dhe ju
do të pranoni që unë jam Zoti.

<span id="an_6:8">6:8</span> Megjithatë do t'ju lë një mbeturinë, sepse
disa që do t'i shpëtojnë shpatës do t'i keni midis kombeve, kur do të
shpërndaheni në vënde të ndryshme.

<span id="an_6:9">6:9</span> Të shpëtuarit tuaj do të më kujtojnë midis
kombeve ku do të çohen në robëri, sepse jam kapitur për zemrën e tyre të
prishur që është larguar nga unë dhe për sytë e tyre që kurvërohen pas
idhujve të tyre. Ata do të ndiejnë neveri për veten e tyre për ligësitë
që kanë kryer në të gjitha veprimet e tyre të neveritshme.

<span id="an_6:10">6:10</span> Atëherë do të pranojnë që unë jam Zoti
dhe që jo më kot kam folur se do t'ju bëj këtë të keqe"".

<span id="an_6:11">6:11</span> Kështu thotë Zoti, Zoti: "Përplas duart,
rrih këmbët dhe thuaj: "Vaj medet, për të gjitha veprimet e këqija të
neveritshme të shtëpisë së Izraelit, sepse do të bien nga shpata, nga
uria dhe nga murtaja.

<span id="an_6:12">6:12</span> Kush është larg do të vdesë nga murtaja,
kush është afër do të rrëzohet nga shpata dhe kush ka mbetur dhe është i
rrethuar do të vdesë nga uria; kështu do të shfryj tërbimin tim mbi ta.

<span id="an_6:13">6:13</span> Atëherë do të pranoni që unë jam Zoti,
kur të vrarët e tyre do të bien në mes të idhujve të tyre, rreth
altarëve të tyre, mbi çdo kodër të lartë, mbi çdo majë mali, poshtë çdo
druri që gjelbëron, poshtë çdo lisi degëshumë, kudo që u ofronin parfume
erëmira tërë idhujve të tyre.

<span id="an_6:14">6:14</span> Kështu do të shtrij mbi ta dorën time dhe
do ta bëj vendin të shkretë, po, më të shkretë se shkretëtira e
Diblahut, në të gjitha vendet e tyre të banuara; atëherë do të pranojnë
që unë jam Zoti"".

<span id="an_7:1">7:1</span> Fjala e Zotit m'u drejtua përsëri, duke
thënë:

<span id="an_7:2">7:2</span> "Dhe ti, bir njeriu, kështu i thotë Zoti,
Zoti, vendit të Izraelit: Fundi! Erdhi fundi në të katër skajet e
vendit.

<span id="an_7:3">7:3</span> Tani të kërcënon fundi dhe unë do të dërgoj
kundër teje zemërimin tim, do të të gjykoj sipas rrugëve të tua dhe do
të hedh mbi ty tërë veprimet e tua të neveritshme.

<span id="an_7:4">7:4</span> Syri im nuk do të të kursejë dhe nuk do të
kem mëshirë për ty, por do të hedh mbi ty rrugët e tua dhe veprimet e
tua të neveritshme do të jenë në mes teje; atëherë do të pranoni që unë
jam Zoti".

<span id="an_7:5">7:5</span> Kështu thotë Zoti, Zoti: "Një gjëmë, një
gjëmë e paparë, ja ku erdhi.

<span id="an_7:6">7:6</span> Fundi erdhi, fundi erdhi. U zgjua për ty;
ja, erdhi.

<span id="an_7:7">7:7</span> Erdhi mbi ty shkatërrimi, o banor i vendit.
Koha erdhi; është e afërt dita e halleve dhe jo ajo e britmave të
gëzimit ndër male.

<span id="an_7:8">7:8</span> Tani, pas pak, do të derdh mbi ty tërbimin
tim dhe do ta shfryj mbi ty zemërimin tim, do të të gjykoj sipas rrugëve
të tua dhe do të të ngarkoj të gjitha veprimet e tua të neveritshme.

<span id="an_7:9">7:9</span> Syri im nuk do të të kursejë dhe nuk do të
kem mëshirë, por do të bëj që të të bien mbi ty rrugët e tua dhe
veprimet e tua të neveritshme do të jenë në mes teje; atëherë do të
pranoni që unë jam Zoti që godet.

<span id="an_7:10">7:10</span> Ja dita, ja ku arriti. Erdhi shkatërrimi.
Thupra lulëzoi, kryelartësia buloi.

<span id="an_7:11">7:11</span> Dhuna është shtuar si një thupër pabesie.
Nuk do të mbetet asnjë prej tyre, asnjë nga moria e tyre, asnjë prej
tyre; nuk do të ketë asnjë vajtim për ta.

<span id="an_7:12">7:12</span> Koha erdhi, dita po afrohet. Kush blen të
mos gëzohet, kush shet të mos hidhërohet, sepse një zëmërim i zjarrtë
kërcënon gjithë morinë e tyre.

<span id="an_7:13">7:13</span> Sepse ai që shet nuk do të zotërojë atë
që ka shitur, edhe sikur të mbetet i gjallë, sepse vegimi përfshin tërë
morinë e tyre dhe nuk do të hiqet, dhe askush nuk do të mund të ruajë
jetën e vet, duke jetuar në paudhësi.

<span id="an_7:14">7:14</span> I kanë rënë borisë, dhe të gjithë janë
gati, por asnjë nuk shkon në betejë, sepse afshi i zemërimit tim është
kundër tërë morisë së tyre.

<span id="an_7:15">7:15</span> Nga jashtë shpata, nga brenda murtaja dhe
uria. Kush është ndër ara do të vdesë nga shpata, kush është në qytet do
të gllabërohet nga murtaja dhe nga uria.

<span id="an_7:16">7:16</span> Por ikanakët që do të arrijnë të
shpëtojnë do të rrinë ndër male si pëllumbat e luginës, të gjithë duke
rënkuar për shkak të paudhësisë së vet.

<span id="an_7:17">7:17</span> Të gjitha duart do të bëhen të dobëta dhe
tërë gjunjët do të bëhen të dobët si uji.

<span id="an_7:18">7:18</span> Do të vishen me thasë dhe frika do t'i
mbulojë, turpi do të jetë mbi të gjitha fytyrat dhe shogësia mbi tërë
kokat e tyre.

<span id="an_7:19">7:19</span> Do të hedhin argjendin e tyre nëpër rrugë
dhe ari i tyre do të bëhet një ndyrësi. Argjendi i tyre dhe ari i tyre
nuk do të mund t'i shpëtojnë ditën e zemërimit të Zotit; nuk do të mund
të ngopin shpirtin e tyre as të mbushin barkun e tyre, sepse paudhësia e
tyre është bërë shkak pengese.

<span id="an_7:20">7:20</span> Kanë nxjerrë nga bukuria e stolive të
tyre shkas kryelartësie; kanë përftuar figura nga neveritë e tyre dhe
nga idhujt e tyre të urrejtshëm. Prandaj do t'i bëj ata një ndyrësi,

<span id="an_7:21">7:21</span> dhe do t'i lë pra në duart e të huajve
dhe plaçkë për të pabesët e dheut që do t'i përdhosin.

<span id="an_7:22">7:22</span> Do të largoj prej tyre fytyrën time dhe
ata do të përdhosin vendin tim sekret; do të hyjnë njerëz që përdorin
dhunën dhe do ta përdhosin.

<span id="an_7:23">7:23</span> Përgatit një zinxhir, sepse vendi është
plot me krime gjaku dhe qyteti është plot dhunë.

<span id="an_7:24">7:24</span> Do të sjell kombe të këqija që do të
shtien në dorë shtëpitë e tyre; do ta ul kryelartësinë e të fuqishmëve
dhe vendet e tyre të shenjta do të përdhosen.

<span id="an_7:25">7:25</span> Shkatërrimi po vjen. Ata do të kërkojnë
paqe, por nuk do të ketë.

<span id="an_7:26">7:26</span> Do të ketë fatkeqësi të njëpasnjëshme,
lajme të këqija pas lajmesh të këqija. Atëherë do t'i kërkojnë një vegim
një profeti, por ligji do t'i mungojë priftit dhe këshillit të pleqve.

<span id="an_7:27">7:27</span> Mbreti do të jetë në zi, princi do të
vishet me rroba dëshpërimi dhe duart e popullit të vendit do t'i
pushtojë frika. Unë do t'i trajtoj sipas sjelljes së tyre dhe do t'i
gjykoj sipas gjykimeve të tyre; atëherë do të pranojnë që unë jam Zoti".

<span id="an_8:1">8:1</span> Në vitin e shtatë, në muajin e gjashtë, më
pesë të muajit, ndodhi që, ndërsa isha ulur në shtëpinë time dhe pleqtë
e Judës ishin ulur përballë meje, dora e Zotit, Zotit, ra në atë vend
mbi mua.

<span id="an_8:2">8:2</span> Unë shikova, dhe ja, një figurë njeriu me
pamje zjarri; nga sa i përngjanin ijët e tij nga poshtë dukeshin prej
zjarri, dhe nga sa i përngjanin ijët e tij lart dukeshin të shkëlqyera
si ngjyra e bronzit inkandeshent.

<span id="an_8:3">8:3</span> Ai shtriu një formë dore dhe më kapi nga
një tufë e flokëve të mi, dhe Fryma më ngriti midis tokës dhe qiellit
dhe më çoi në vegime të Perëndisë në Jeruzalem, në hyrje të portës së
brendëshme që shikon nga veriu, ku ndodhej idhulli i xhelozisë, që
shkakton xhelozinë.

<span id="an_8:4">8:4</span> Dhe ja, atje ndodhej lavdia e Perëndisë të
Izraelit, e ngjashme me vegimin që kisha parë në fushë.

<span id="an_8:5">8:5</span> Pastaj ai më tha: "Bir njeriu, ço tani sytë
e tu në drejtim të veriut". Kështu i ngrita sytë drejt veriut dhe ja, në
veri të portës së altarit, pikërisht në hyrje, ishte idhulli i
xhelozisë.

<span id="an_8:6">8:6</span> Dhe ai më tha: "Bir njeriu, shikon atë që
bëjnë këta, veprimet e rënda të neveritshme që kryen këtu shtëpia e
Izraelit dhe që më bëjnë të largohem nga shenjtërorja ime? Por ti do të
shikosh veprime edhe më të rënda të neveritshme".

<span id="an_8:7">8:7</span> Kështu ai më çoi në hyrjen e oborrit. Unë
shikova dhe ja, një vrimë në mur.

<span id="an_8:8">8:8</span> Atëherë ai më tha: "Bir njeriu, bëj një
vrimë në mur". Kështu bëra një vrimë në mur, dhe ja, një hapje.

<span id="an_8:9">8:9</span> Ai më tha: "Hyr dhe shiko gjërat e
neveritshme që këta po kryejnë këtu".

<span id="an_8:10">8:10</span> Kështu hyra për të parë, dhe ja, lloj
lloj rrëshqanorë dhe kafshë të neveritshme si dhe tërë idhujt e shtëpisë
së Izraelit të riprodhuara rreth e rrotull mbi mur.

<span id="an_8:11">8:11</span> Dhe para tyre rrinin shtatëdhjetë burra
nga pleqtë e shtëpisë së Izraelit, dhe në mes tyre ishte Jaazaniahu,
biri i Shafanit, secili me temjanicën e vet prej së cilës dilte një re e
dendur temjani.

<span id="an_8:12">8:12</span> Pastaj më tha: "Bir njeriu, a ke parë atë
që bëjnë pleqtë e shtëpisë së Izraelit në errësirë, secili në dhomën e
figurave të tij? Në fakt thonë: "Zoti nuk na shikon, Zoti e ka braktisur
vendin"".

<span id="an_8:13">8:13</span> Pastaj më tha: "Ti do të shikosh gjëra
edhe më të neveritshme që ata po kryejnë".

<span id="an_8:14">8:14</span> Atëherë më çoi në hyrjen e portës së
shtëpisë të Zotit, që është nga veriu; dhe ja, atje ishin ulur gra që
qanin Tamuzin.

<span id="an_8:15">8:15</span> Pastaj më tha: "A e pe, bir njeriu? Ti do
të shikosh gjëra edhe më të neveritshme nga këto".

<span id="an_8:16">8:16</span> Atëherë më çoi në oborrin e brendshëm të
shtëpisë të Zotit; dhe ja, në hyrje të tempullit të Zotit, midis
portikut dhe altarit, ishin rreth njëzetepesë burra, me kurriz të kthyer
nga tempulli i Zotit dhe fytyrë të kthyer nga lindja, që adhuronin
diellin nga lindja.

<span id="an_8:17">8:17</span> Pastaj më tha: "A e pe, bir njeriu? A
është vallë një gjë e vogël për shtëpinë e Judës të kryejë gjërat e
neveritshme që ajo bën këtu? Në fakt ata e kanë mbushur vendin me dhunë
dhe kanë provokuar disa herë zemërimin tim. Dhe ja, e çojnë degën te
hunda.

<span id="an_8:18">8:18</span> Prandaj edhe unë do të veproj me tërbim;
syri im nuk do të ketë asnjë dhembshuri dhe nuk do të kem mëshirë fare.
Edhe sikur të çojnë britma të larta veshëve të mi, unë nuk do t'i
dëgjoj".

<span id="an_9:1">9:1</span> Pastaj bërtiti me zë të lartë në veshët e
mi, duke thënë: "Të afrohen ata që do të ndëshkojnë qytetin, secili me
armën e tij të shkatërrimit në dorë".

<span id="an_9:2">9:2</span> Dhe ja ku erdhën nga drejtimi i portës së
sipërme që shikon nga veriu gjashtë burra, secili me armën e tij të
shfarosjes në dorë. Në mes tyre ishte një burrë me rroba prej liri, që
kishte një kallamar shkruesi prej briri në krah. Me të arritur, ata u
ndalën pranë altarit prej bronzi.

<span id="an_9:3">9:3</span> Atëherë lavdia e Perëndisë të Izraelit u
ngrit nga kerubini mbi të cilin rrinte, dhe u drejtua nga pragu i
tempullit. Ajo thirri njeriun e veshur me rroba liri, që kishte
kallamarin prej briri të shkruesit në krah,

<span id="an_9:4">9:4</span> dhe Zoti tha: "Kalo në mes të qytetit, në
mes të Jeruzalemit, dhe bëj një shenjë mbi ballin e njerëzve që
psherëtijnë dhe vajtojnë për të gjitha gjërat që kryhen në mes tij".

<span id="an_9:5">9:5</span> Dhe të tjerëve u tha, në mënyrë që unë ta
dëgjoja: "Kaloni nëpër qytet pas tij dhe goditni; syrit tuaj të mos i
vijë keq dhe mos kini mëshirë aspak.

<span id="an_9:6">9:6</span> Vritni deri në shfarosje pleq, të rinj,
virgjiresha, fëmijë dhe gra, por mos u afroni asnjerit mbi të cilin
është shenja; filloni nga shenjtërorja ime". Kështu ata filluan me
pleqtë që ishin para tempullit.

<span id="an_9:7">9:7</span> Pastaj u tha atyre: "Ndotni tempullin dhe
mbushni oborret me të vrarë. Dilni!". Atëherë ata dolën dhe bënë kërdinë
në qytet.

<span id="an_9:8">9:8</span> Ndërsa ata po bënin kërdi dhe unë kisha
mbetur vetëm, rashë me fytyrë dhe bërtita, duke thënë: "Oh, Zot, Zot, a
do ta shkatërrosh ti tërë mbetjen e Izraelit, duke e zbrazur tërbimin
tënd mbi Jeruzalemin?".

<span id="an_9:9">9:9</span> Ai m'u përgjigj: "Paudhësia e shtëpisë së
Izraelit dhe asaj të Judës është jashtëzakonisht e madhe; vendi është
plot gjak dhe qyteti plot me korrupsion. Në fakt thonë: "Zoti e ka
braktisur vendin, Zoti nuk shikon".

<span id="an_9:10">9:10</span> Prandaj edhe syrit tim nuk do t'i vijë
keq dhe nuk do të kem aspak mëshirë, por do të bëj që t'u bjerë mbi kokë
sjellja e tyre".

<span id="an_9:11">9:11</span> Dhe ja, njeriu i veshur me rroba liri, që
kishte një kallamar prej briri si shkrues në krah, bëri raportimin e
tij, duke thënë: "Veprova ashtu si më urdhërove".

<span id="an_10:1">10:1</span> Unë po shikoja dhe ja, mbi kupën qiellore
që ishte mbi kryet e kerubinëve, dukej mbi ta një si gur safiri që i
përngjante nga forma një froni.

<span id="an_10:2">10:2</span> Zoti i foli pastaj njeriut të veshur me
rroba liri dhe i tha: "Shko midis rrotave poshtë kerubinit, mbushi duart
me qymyr të ndezur që është midis kerubinëve dhe përhapi mbi qytetin".
Dhe ai shkoi, ndërsa unë shikoja.

<span id="an_10:3">10:3</span> Kur hyri ai njeri, kerubinët rrinin në të
djathtë të tempullit dhe reja mbushte oborrin e brendshëm.

<span id="an_10:4">10:4</span> Pastaj lavdia e Zotit u ngrit mbi
kerubinin duke lëvizur drejt pragut të tempullit; atëherë tempulli u
mbush me renë dhe oborri u mbush me shkëlqimin e lavdisë të Zotit.

<span id="an_10:5">10:5</span> Zhurma e krahëve të kerubinëve u dëgjua
deri në oborrin e jashtëm, ashtu si zëri i Perëndisë të plotfuqishëm kur
flet.

<span id="an_10:6">10:6</span> Kur Zoti e urdhëroi njeriun e veshur me
rroba liri, duke thënë: "Merr zjarrin midis rrotave që ndodhen ndër
kerubinë", ai shkoi të ndalet pranë një rrote.

<span id="an_10:7">10:7</span> Atëherë një kerubin shtriu dorën midis
kerubinëve drejt zjarrit që ishte mes tyre, e mori dhe e vuri në duart e
njeriut të veshur me rroba liri, që e pranoi dhe doli.

<span id="an_10:8">10:8</span> Kerubinët dukeshin sikur kishin formën e
dorës së njeriut poshtë krahëve.

<span id="an_10:9">10:9</span> Shikova akoma dhe ja, në krah të
kerubinëve kishte katër rrota, një rrotë përbri çdo kerubini dhe një
rrotë tjetër për çdo kerubin tjetër; rrotat kishin pamjen e një guri të
topazit.

<span id="an_10:10">10:10</span> Dukej sikur që të katra kishin po atë
formë, sikur një rrotë të ishte në mes të tjetrës.

<span id="an_10:11">10:11</span> Kur lëviznin, shkonin nga një prej
katër drejtimeve të tyre dhe, duke shkuar, nuk silleshin, por ndiqnin
drejtimin që kishte marrë koka e tyre dhe, duke shkuar, nuk silleshin.

<span id="an_10:12">10:12</span> Tërë trupi i tyre, kurrizi i tyre,
duart e tyre, krahët e tyre ishin plot me sy rreth e qark, po, edhe vetë
rrotat që kishin të katër.

<span id="an_10:13">10:13</span> Unë dëgjova që rrotat quheshin
"Turbina".

<span id="an_10:14">10:14</span> Çdo kerubin kishte katër fytyra; fytyra
e parë ishte fytyra e kerubinit, fytyra e dytë ishte fytyra e njeriut,
fytyra e tretë fytyra e luanit dhe fytyra e katërt ajo e shqiponjës.

<span id="an_10:15">10:15</span> Pastaj kerubinët u ngritën. Ata ishin
po ato qenie të gjalla që kisha parë pranë lumit Kebar.

<span id="an_10:16">10:16</span> Kur kerubinët lëviznin, edhe rrotat
lëviznin nga ana e tyre; dhe kur kerubinët hapnin fletët për t'u ngritur
nga toka, rrotat nuk largoheshin nga krahu i tyre.

<span id="an_10:17">10:17</span> Kur ata ndaleshin, ndaleshin edhe ato;
kur ata ngriheshin, ngriheshin edhe ato bashkë me ta, sepse fryma e
qënieve të gjalla ishte ndër ta.

<span id="an_10:18">10:18</span> Lavdia e Zotit u largua pastaj nga
pragu i tempullit dhe u ndal te kerubinët.

<span id="an_10:19">10:19</span> Pastaj kerubinët i hapën krahët e tyre
dhe u ngritën nga toka para syve të mi; ndërsa po largoheshin edhe
rrotat ishin pranë tyre. U ndalën pastaj te hyrja e portës që shikonte
nga lindja e shtëpisë të Zotit, ndërsa lavdia e Perëndisë të Izraelit
qëndronte lart mbi ta.

<span id="an_10:20">10:20</span> Ishin po ato qenie të gjalla që kisha
parë nën Perëndinë e Izraelit pranë lumit Kebar dhe njoha që ishin
kerubinë.

<span id="an_10:21">10:21</span> Secili prej tyre kishte katër fytyra,
secili katër krahë dhe poshtë krahëve të tyre dilte forma e dorës së
njeriut.

<span id="an_10:22">10:22</span> Sa për pamjen e fytyrave të tyre, ishin
po ato fytyra që kisha parë pranë lumit Kebar; ishin po ato shëmbëlltyra
dhe po ata kerubinë. Secili shkonte drejt para tij.

<span id="an_11:1">11:1</span> Pastaj Fryma më ngriti dhe më çoi në
portën lindore të shtëpisë të Zotit që shikon nga lindja; dhe ja, në
hyrje të portës kishte njëzet e pesë burra, ndër të cilët pashë
Jaazaniahun, birin e Azurit,

<span id="an_11:2">11:2</span> Ai më tha: "Bir njeriu, këta janë ata
njerëz që kurdisin të keqen dhe japin këshilla të këqija në këtë qytet.

<span id="an_11:3">11:3</span> Ata thonë: "Koha nuk është e afërt. Të
ndërtojmë shtëpi! Ky qytet është kusia dhe ne jemi mishi".

<span id="an_11:4">11:4</span> Prandaj profetizo kundër tyre, profetizo,
bir njeriu".

<span id="an_11:5">11:5</span> Pastaj Fryma e Zotit ra mbi mua dhe më
tha: "Thuaj: Kështu thotë Zoti: Ju thoni kështu, o shtëpi e Izraelit,
dhe unë i njoh gjërat që ju shkojnë në mend.

<span id="an_11:6">11:6</span> Ju i keni shumuar ata që keni goditur për
vdekje në këtë qytet dhe keni mbushur me të vdekur rrugët e tij".

<span id="an_11:7">11:7</span> Prandaj kështu thotë Zoti, Zoti: "Ata që
keni vrarë dhe që i keni bërë tog në mes të saj janë mishi dhe ky qytet
është kusia, por unë do t'ju nxjerr nga mesi i tij.

<span id="an_11:8">11:8</span> Ju keni frikë nga shpata dhe unë do të
sjell mbi ju shpatën", thotë Zoti, Zoti.

<span id="an_11:9">11:9</span> "Unë do t'ju nxjerr nga mesi i tij, do
t'ju jap në dorë të të huajve dhe do të zbatoj mbi ju vendimet e mia.

<span id="an_11:10">11:10</span> Ju do të bini nga shpata, do t'ju
gjykoj në kufijtë e Izraelit; atëherë do të pranoni që unë jam Zoti.

<span id="an_11:11">11:11</span> Ky qytet nuk do të jetë më për ju një
kusi dhe ju nuk do të jeni për të mishi; unë do t'ju gjykoj në kufijtë e
Izraelit.

<span id="an_11:12">11:12</span> Atëherë do të pranoni që unë jam Zoti,
sepse nuk keni ecur sipas statuteve të mia dhe as keni zbatuar ligjet e
mia, por keni vepruar sipas ligjeve të kombeve që ju rrethojnë".

<span id="an_11:13">11:13</span> Ndodhi që, ndërsa unë profetizoja,
Pelatiahu, bir i Benajahut, vdiq. Atëherë rashë me fytyrë për tokë dhe
bërtita me të madhe, duke thënë: "Ah, Zot, Zot, dëshiron ta shkatërrosh
krejt mbetjen e Izraelit?".

<span id="an_11:14">11:14</span> Atëherë fjala e Zotit m'u drejtua, duke
thënë:

<span id="an_11:15">11:15</span> "Bir njeriu, vëllezërit e tu, vetë të
afërmit e tu, ata që janë çliruar bashkë me ty dhe tërë shtëpia e
Izraelit janë ata të cilëve banorët e Jeuzalemit u kanë thënë:
"Largohuni, pra, nga Zoti; ky vend na është dhënë si trashëgimi".

<span id="an_11:16">11:16</span> Prandaj thuaj: Kështu thotë Zoti, Zoti:
Megjithatë unë i kam larguar midis kombeve dhe i kam shpërndarë në vende
të huaja, unë do të jem për ta për pak kohë një shenjtërore në vendet ku
kanë shkuar.

<span id="an_11:17">11:17</span> Prandaj u thuaj: Kështu thotë Zoti,
Zoti: Do t'ju mbledh ndër popuj, do t'ju grumbulloj nga vendet ku jeni
shpërndarë dhe do t'ju jap tokën e Izraelit.

<span id="an_11:18">11:18</span> Ata do të kthehen dhe do të heqin tërë
gjërat e tij të urrejtshme dhe tërë gjërat e neveritshme të tij.

<span id="an_11:19">11:19</span> Dhe unë do t'ju jap atyre një zemër
tjetër dhe do t'u shtie përbrenda një frymë të re, do të heq nga mishi i
tyre zemrën prej guri dhe do t'u jap një zemër prej mishi,

<span id="an_11:20">11:20</span> me qëllim që të ecin sipas statuteve të
mia dhe të respektojnë ligjet e mia dhe t'i vënë në praktikë; atëherë
ata do të jenë populli im dhe unë do të jem Perëndia i tyre.

<span id="an_11:21">11:21</span> Po për ata të cilët kanë zemër që vë në
zbatim gjërat e tyre të urrejtshme dhe të neveritshme, do të bëj që mbi
kokën e tyre të bjerë sjellja e tyre", thotë Zoti, Zoti.

<span id="an_11:22">11:22</span> Pastaj kerubinët i hapën krahët e tyre
dhe rrotat lëvizën pranë tyre dhe lavdia e Perëndisë të Izraelit rrinte
lart mbi ta.

<span id="an_11:23">11:23</span> Lavdia e Zotit u ngrit nga mesi i
qytetit dhe u ndal mbi malin, që ishte në lindje të qytetit.

<span id="an_11:24">11:24</span> Pastaj Fryma më ngriti dhe më çoi në
Kalde midis atyre që ishin në robëri, në një vegim për Frymën e
Perëndisë dhe vegimi që kisha parë u zhduk para meje duke u ngritur
lart;

<span id="an_11:25">11:25</span> dhe unë u tregova atyre që ishin në
robëri të gjitha gjërat që Zoti më kishte bërë të shoh.

<span id="an_12:1">12:1</span> Fjala e Zotit m'u drejtua, duke thënë:

<span id="an_12:2">12:2</span> "Bir njeriu, ti banon në mes të një
shtëpie rebele, që kanë sy për të parë, por nuk shohin, vesh për të
dëgjuar, por nuk dëgjojnë, sepse janë një shtëpi rebele.

<span id="an_12:3">12:3</span> Prandaj, bir njeriu, përgatit plaçkat për
mërgim dhe shko në mërgim ditën para syve të tyre. Ti do të nisesh për
mërgim nga vendi ku je në një vend tjetër para syve të tyre; ndofta do
ta kuptojnë se janë një shtëpi rebele.

<span id="an_12:4">12:4</span> Do të çosh, pra, plaçkat e tua ditën para
syve të tyre, bagazhin tënd si bagazh i dikujt që shkon në mërgim;
pastaj në mbëmje do të dalësh para syve të tyre, si ata që shkojnë në
mërgim.

<span id="an_12:5">12:5</span> Bëj një vrimë në mur para syve të tyre
dhe nëpërmjet kësaj nxirr bagazhin tënd.

<span id="an_12:6">12:6</span> Do ta mbash mbi kurriz para syve të tyre,
do ta çosh jashtë në terr; do të mbulosh fytyrën për të mos shikuar
tokën, sepse të kam bërë ty një shenjë për shtëpinë e Izraelit".

<span id="an_12:7">12:7</span> Unë bëra pikërisht ashtu si më kishte
urdhëruar; ditën nxora jashtë bagazhin tim, si bagazhi i dikujt që shkon
në mërgim dhe në mbrëmje, me duar, hapa një vrimë në mur; kur u err e
çova jashtë bagazhin tim dhe e vura mbi kurriz para syve të tyre.

<span id="an_12:8">12:8</span> Në mëngjes fjala e Zotit m'u drejtua,
duke thënë:

<span id="an_12:9">12:9</span> "Bir njeriu, nuk të ka kërkuar shtëpia e
Izraelit, kjo shtëpi rebele: "Çfarë po bën?".

<span id="an_12:10">12:10</span> U thuaj atyre: Kështu thotë Zoti, Zoti:
"Ky orakull ka të bëjë me princin që është në Jeruzalem dhe me tërë
shtëpinë e Izraelit që banon aty".

<span id="an_12:11">12:11</span> Thuaj: Unë jam një shenjë për ju; ashtu
si bëra unë, kështu do t'u bëhet atyre: ata do të shkojnë në mërgim, në
robëri.

<span id="an_12:12">12:12</span> Princi që është në mes tyre do të mbajë
bagazhin e tij mbi kurriz në terr dhe do të dalë; do të bëjnë një vrimë
në mur që ai të dalë nëpërmjet saj; ai do të mbulojë fytyrën për të mos
parë tokën me sytë e tij.

<span id="an_12:13">12:13</span> Por unë do të shtrij rrjetën time mbi
të dhe ai do të kapet në lakun tim; do ta çoj pastaj në Babiloni, në
vendin e Kaldeasve; por ai nuk ka për ta parë dhe do të vdesë atje.

<span id="an_12:14">12:14</span> Do të shpërndaj në të gjitha erërat ata
që i rrijnë rreth e qark për ta ndihmuar dhe tërë trupat e tij, dhe do
ta zhvesh shpatën prapa tyre.

<span id="an_12:15">12:15</span> Atëherë do të pranojnë që unë jam Zoti
kur do ti kem shpërndarë midis kombeve dhe vendeve të ndryshme.

<span id="an_12:16">12:16</span> Por do të fal një numër të vogël nga
shpata, nga uria dhe murtaja, me qëllim që të tregojnë të gjitha
veprimet e tyre të neveritshme midis kombeve ku do të shkojnë; atëherë
do të pranojnë që unë jam Zoti".

<span id="an_12:17">12:17</span> Fjala e Zotit m'u drejtua akoma, duke
thënë:

<span id="an_12:18">12:18</span> "Bir njeriu, ha bukën tënde me
drithtimë dhe pije ujin tënd me shqetësim dhe me ankth.

<span id="an_12:19">12:19</span> Do t'i thuash pastaj popullit të
vendit: Kështu u thotë Zoti, Zoti, banorëve të Jeruzalemit në tokën e
Izraelit: Do të hanë bukën e tyre në pikëllim dhe do ta pinë ujin e tyre
në tmerr, sepse vendi i tyre do të zhvishet nga gjithë ato që ka për
shkak të ligësisë të mbarë njerëzve që banojnë aty.

<span id="an_12:20">12:20</span> Qytetet e banuara do të shkatërrohen
dhe vendi do të shkretohet; kështu do të pranoni që unë jam Zoti".

<span id="an_12:21">12:21</span> Fjala e Zotit mu drejtua përsëri duke,
duke thënë:

<span id="an_12:22">12:22</span> "Bir njeriu: Çfarë është ajo e thënë
për vendin e Izraelit e cila pohon se: "Ditët po zgjaten dhe çdo vegim
pakësohet"?

<span id="an_12:23">12:23</span> Prandaj u thuaj atyre: Kështu thotë
Zoti, Zoti: Unë do të bëj të pushojë kjo e thënë dhe të mos e përmendin
më në Izrael. Bile u thuaj atyre: Po afrohen ditët dhe realizimi i
fjalës së çdo vegimi,

<span id="an_12:24">12:24</span> sepse nuk do të ketë më asnjë vegim të
rremë as shortari të gënjeshtërt në mes të shtëpisë së Izraelit.

<span id="an_12:25">12:25</span> Sepse unë, Zoti, do të flas, dhe fjala
që do shqiptoj do të kryhet pa asnjë mëdyshje. Po, në ditët tuaja, o
shtëpi rebele, unë do të shqiptoj një fjalë dhe do ta realizoj", thotë
Zoti, Zoti.

<span id="an_12:26">12:26</span> Fjala e Zotit m'u drejtua akoma, duke
thënë:

<span id="an_12:27">12:27</span> "Bir njeriu, ja, shtëpia e Izraelit
thotë: "Vegimi që ai shikon ka të bëjë me shumë ditë të së ardhmes, dhe
ai profetizon për kohra të largëta".

<span id="an_12:28">12:28</span> Prandaj u thuaj atyre: Kështu thotë
Zoti, Zoti; asnjë nga fjalët e mia nuk do të shtyhet më, por fjala që
unë do të shqiptoj do të realizohet", thotë Zoti, Zoti.

<span id="an_13:1">13:1</span> Fjala e Zotit m'u drejtua duke thënë:

<span id="an_13:2">13:2</span> "Bir njeriu, profetizo kundër profetëve
të Izraelit që profetizojnë dhe u thuaj atyre që profetizojnë sipas
zemrës së tyre: Dëgjoni fjalën e Zotit.

<span id="an_13:3">13:3</span> Kështu thotë Zoti, Zoti: Mjerë profetët e
pamend që ndjekin frymën e tyre duke mos parë asgjë.

<span id="an_13:4">13:4</span> O Izrael, profetët e tu kanë qenë si
dhelpra në shkretëtirë.

<span id="an_13:5">13:5</span> Ju nuk jeni ngjitur mbi të çara dhe as
nuk keni ndërtuar ndonjë mur rreth shtëpisë së Izraelit për të rezistuar
në betejën në ditën e Zotit.

<span id="an_13:6">13:6</span> Kanë pasur vegime të rreme dhe shortari
të gënjeshtërta dhe thonë: "Zoti ka thënë", ndërsa Zoti nuk i ka
dërguar. Megjithatë ata shpresojnë që fjala e tyre të plotësohet.

<span id="an_13:7">13:7</span> A nuk keni pasur vallë vegime të rreme
dhe a nuk keni shqiptuar shortari të gënjeshtra? Ju thoni: "Zoti ka
thënë", kurse unë nuk kam folur".

<span id="an_13:8">13:8</span> Prandaj kështu thotë Zoti, Zoti: "Me qenë
se keni thënë gënjeshtra dhe keni pasur vegime të gënjeshtërta, ja ku
jam kundër jush", thotë Zoti, Zoti.

<span id="an_13:9">13:9</span> "Dora ime do të jetë kundër profetëve që
kanë vegime të rreme dhe shqiptojnë shortari të gënjeshtra. Ata nuk do
të marrin pjesë në këshillën e popullit tim, nuk do të jenë të shkruar
në rregjistrin e shtëpisë së Izraelit dhe nuk do të hyjnë në vendin e
Izraelit; atëherë do të pranoni që unë jam Zoti, Zoti.

<span id="an_13:10">13:10</span> Sepse, po, sepse kanë bërë popullin tim
të devijojë, duke i thënë: 'Paqe', kur nuk ka paqe, dhe kur një njeri
ndërton një mur, ata e suvatojnë me një llaç që nuk mban,

<span id="an_13:11">13:11</span> u thuaj atyre që e suvatojnë me llaç që
nuk mban, se ai ka për të rënë. Do të vijë një shi i rrëmbyer dhe ju, o
gurë breshëri, do të rrëzoheni; do të shpërthejë një erë e stuhishme,

<span id="an_13:12">13:12</span> dhe ja, kur do të rrëzohet muri, nuk do
t'ju thuhet vallë: "Ku është llaçi me të cilin e keni suvatuar?"".

<span id="an_13:13">13:13</span> Prandaj kështu thotë Zoti, Zoti: "Në
tërbimin tim do të bëj që të shpërthejë një erë e stuhishme, në
zemërimin tim do të bëj që të bjerë një shi i rrëmbyer dhe në tërbimin
tim disa gurë breshri për një shfarosje të plotë.

<span id="an_13:14">13:14</span> Kështu do të shemb murin që keni
suvatuar me llaç që nuk mban, do të hedh për tokë dhe themelet e tij do
të zbulohen; ai do të rrëzohet dhe ju do të shkatërroheni bashkë me të;
atëherë do të pranoni që unë jam Zoti.

<span id="an_13:15">13:15</span> Kështu do të shfryj tërbimin tim mbi
murin dhe mbi ata që kanë suvatuar me llaç që nuk mban; dhe do t'ju
them: "Muri nuk është më dhe as ata që e suvatonin,

<span id="an_13:16">13:16</span> domethënë, profetët e Izraelit që
profetizonin mbi Jeruzalemin dhe kishin për të vegime paqeje, ndërsa nuk
kishte paqe", thotë Zoti, Zoti.

<span id="an_13:17">13:17</span> "Por tani ti, bir njeriu, kthe fytyrën
nga vajzat e popullit tënd që profetizojnë sipas zemrës së tyre dhe
profetizo kundër tyre,

<span id="an_13:18">13:18</span> dhe thuaj: Kështu thotë Zoti, Zoti:
Mjerë gratë që qepin rripa në të gjitha kyçet e dorës dhe bëjnë vela për
kokat e çdo lartësie për të gjuajtur shpirtërat. A besoni ju të gjuani
shpirtërat e popullit tim dhe të shpëtoni jetën tuaj?

<span id="an_13:19">13:19</span> Ju më përdhosni në mes të popullit tim
për disa grushte elbi dhe për disa copa buke, duke bërë të vdesin
shpirtëra që nuk duhet të vdisnin dhe duke bërë të jetojnë shpirtëra që
nuk duhet të jetonin, duke e gënjyer popullin tim që u vë veshin
gënjeshtrave".

<span id="an_13:20">13:20</span> Prandaj kështu thotë Zoti, Zoti: "Ja,
unë jam kundër rripave tuaja me të cilat ju gjuani shpirtërat sikur të
ishin zogj; do t'i shkëpus nga krahët tuaja dhe do t'i çliroj
shpirtërat, ato shpirtëra që ju i gjuani si zogj.

<span id="an_13:21">13:21</span> Gjithashtu do të heq velat tuaja dhe do
të çliroj popullin tim nga duart tuaja, dhe ai nuk do të jetë më një pre
në duart tuaja; atëherë do të pranoni që unë jam Zoti.

<span id="an_13:22">13:22</span> Në fakt e keni brengosur zemrën e të
drejtit me gënjeshtra, kur unë nuk e brengosja, dhe keni fortësuar duart
e të pabesit, që të mos shmanget nga rruga e tij e keqe për të mbetur në
jetë.

<span id="an_13:23">13:23</span> Prandaj nuk do të keni më vegime të
rreme dhe nuk do të praktikoni më shortarinë, dhe unë do ta çliroj
popullin tim nga duart tuaja; atëherë do të pranoni që unë jam Zoti".

<span id="an_14:1">14:1</span> Pastaj erdhën tek unë disa pleq të
Izraelit dhe u ulën para meje.

<span id="an_14:2">14:2</span> Atëherë fjala e Zotit m'u drejtua, duke
thënë:

<span id="an_14:3">14:3</span> "Bir njeriu, këta njerëz kanë ngritur
idhujt e tyre në zemrën e tyre dhe kanë vënë para tyre pengesën që i bën
të bien në paudhësi. A do ta lë veten të konsultohem prej tyre?

<span id="an_14:4">14:4</span> Prandaj folu dhe u thuaj atyre: Kështu
thotë Zoti, Zoti: Cilido qoftë nga shtëpia e Izraelit që i ngre idhujt e
tij në zemrën e tij, dhe vë para vetes pengesën që e bën të bjerë në
paudhësi dhe pastaj vjen te profeti, do t'i përgjigjem unë, Zoti, lidhur
me këtë, sipas morisë së idhujve të tij,

<span id="an_14:5">14:5</span> për të ndikuar në zemrën e atyre të
shtëpisë së Izraelit që janë larguar prej meje për shkak të të gjithë
idhujve të tyre.

<span id="an_14:6">14:6</span> Prandaj i thuaj shtëpisë së Izraelit:
Kështu thotë Zoti, Zoti: Konvertohuni, largohuni nga idhujtë tuaj dhe
hiqni fytyrën nga të gjitha gjërat tuaja të neveritshme.

<span id="an_14:7">14:7</span> Sepse, në qoftë se një njeri çfardo i
shtëpisë së Izraelit apo disa të huaj që banojnë në Izrael largohen nga
unë, ngre idhujt e tij në zemrën e tij dhe vë para tij pengesën që e bën
të bjerë në paudhësi dhe pastaj vjen te profeti, që të konsultohet me
mua nëpërmjet atij, unë, do t'i përgjigjem unë, Zoti, nga vetja ime.

<span id="an_14:8">14:8</span> Do të kthej fytyrën time kundër këtij
njeriu, do ta bëj një shënjë dhe një proverb dhe do ta shfaros në mes të
popullit tim; atëherë do pranoni që unë jam Zoti.

<span id="an_14:9">14:9</span> Por në rast se profeti lë të mashtrohet
dhe thotë ndonjë fjalë, unë, Zoti e kam bërë për vete këtë profet; do të
shtrij dorën pastaj kundër tij dhe do ta shkatërroj në mes të popullit
tim të Izraelit.

<span id="an_14:10">14:10</span> Që të dy do të vuajnë dënimin e
paudhësisë së tyre; dënimi i profetit do të jetë i barabartë me dënimim
e atij që e konsulton,

<span id="an_14:11">14:11</span> me qëllim që ata të shtëpisë së
Izraelit të mos shkojnë duke u endur larg meje, të mos ndoten më nga të
gjitha shkeljet e tyre, por të jenë populli im dhe unë të jem Perëndia i
tyre", thotë Zoti, Zoti.

<span id="an_14:12">14:12</span> Fjala e Zotit mu drejtua akoma, duke
thënë:

<span id="an_14:13">14:13</span> "Bir njeriu, në qoftë se një vend
mëkaton kundër meje duke qenë vazhdimisht i pabesë, unë do të shtrij
dorën time kundër tij, do t'i ndërpres përkrahjen e bukës, do t'i dërgoj
kundra urinë dhe do të shfaros njerëzit dhe kafshët.

<span id="an_14:14">14:14</span> Edhe sikur në mes tyre të ishin këta
tre burra, Noeu, Danieli dhe Jobi, për shkak të drejtësisë së tyre do të
shpëtonin vetëm veten e tyre", thotë Zoti, Zoti.

<span id="an_14:15">14:15</span> "Por në rast se do të bëja që nëpër
këtë vend të kalonin kafshë të egra që ta shpopullonin dhe ai të bëhej
një shkreti ku askush nuk do të kalonte për shkak të këtyre kafshëve,

<span id="an_14:16">14:16</span> edhe sikur në mes tyre të ishin ata tre
burra, ashtu siç është e vërtetë që unë rroj", thotë Zoti, Zoti, "ata
nuk do të shpëtonin as bijtë as bijat; do të shpëtonin vetëm veten e
tyre, por vendi do të ishte një shkreti.

<span id="an_14:17">14:17</span> Ose sikur të sillja shpatën kundër
këtij vendi dhe të thoja: "Le të kalojë shpata nëpër vend", dhe të
shfaroste njerëz dhe kafshë,

<span id="an_14:18">14:18</span> edhe sikur në mes tyre të ishin ata tre
burra, ashtu siç është e vërtetë që unë rroj", thotë Zoti, Zoti, "ata
nuk do të shpëtonin as bijtë, as bijat e tyre, por vetëm veten e tyre.

<span id="an_14:19">14:19</span> Ose sikur të dërgoja kundër atij vendi
murtajën dhe të derdhja mbi të zemërimin tim duke bërë kërdinë dhe duke
shfarosur njerëz dhe kafshë,

<span id="an_14:20">14:20</span> edhe sikur në mes tyre të ishin Noeu,
Danieli dhe Jobi, ashtu siç është e vërtetë që unë rroj", thotë Zoti,
Zoti "ata nuk do të shpëtonin as bijtë as bijat, për drejtësinë e tyre
do të shpëtonin vetëm veten e tyre".

<span id="an_14:21">14:21</span> Sepse kështu thotë Zoti, Zoti: "E
njëjta gjë do të ndodhë kur të dërgoj kundër Jeruzalemit katër
gjykatësit e mi të tmerrshëm, shpatën, urinë, kafshët e egra dhe
murtajën për të shfarosur njerëz dhe kafshë.

<span id="an_14:22">14:22</span> Por ja, do të lihet një mbeturinë që do
të çohet jashtë, bij dhe bija; ata do të vijnë tek ju dhe ju do të
shikoni sjelljen e tyre dhe veprimet e tyre. Atëherë do të ngushëlloheni
nga e keqja që solla mbi Jeruzalemin, për të gjitha ato që solla mbi të.

<span id="an_14:23">14:23</span> Ata do t'ju ngushëllojnë kur do të
shikoni sjelljen e tyre dhe veprimet e tyre. Kështu do të pranoni që jo
pa të drejtë bëra atë që bëra në mes të tij", thotë Zoti, Zoti.

<span id="an_15:1">15:1</span> Fjala e Zotit m'u drejtua përsëri, duke
thënë:

<span id="an_15:2">15:2</span> "Bir njeriu, ç'është vallë druri i
hardhisë në krahasim me gjithë drurët e tjerë ose me çfarëdo dege që
ndodhet në drurët e pyllit?

<span id="an_15:3">15:3</span> A mund ta marrësh drurin për të bërë
ndonjë punë? A mund të përftosh prej tij një kunj për të varur ndonjë
send?

<span id="an_15:4">15:4</span> Ja, e hedh në zjarr për t'u djegur;
zjarri djeg dy anët e tij dhe pjesa e tij qendrore karbonizohet. A mund
të jetë vallë i dobishëm për ndonjë punë?

<span id="an_15:5">15:5</span> Ja, në se edhe kur ishte i plotë nuk
vlente për asnjë punë, aq më pak do të mund të vlejë për ndonjë punë kur
zjarri e ka djegur dhe karbonizuar.

<span id="an_15:6">15:6</span> Prandaj, kështu thotë Zoti, Zoti: Ashtu
sikur, ndër drutë e pyllit, kam caktuar që druri i hardhisë të digjet në
zjarr, kështu do të veproj edhe me banorët e Jeruzalemit.

<span id="an_15:7">15:7</span> Do të kthej kundër tyre fytyrën time.
Kanë dalë nga një zjarr, por një zjarr tjetër do t'i gllabërojë. Atëherë
do të pranoni që unë jam Zoti, kur të kthej kundër tyre fytyrën time.

<span id="an_15:8">15:8</span> Kështu do ta bëj vendin të shkretë sepse
kanë qenë vazhdimisht jobesnikë", thotë Zoti, Zoti.

<span id="an_16:1">16:1</span> Fjala e Zotit m'u drejtua përsëri, duke
thënë:

<span id="an_16:2">16:2</span> "Bir njeriu, bëja të njohura Jeruzalemit
veprimet e tij të neveritshme,

<span id="an_16:3">16:3</span> dhe i thuaj: Kështu i thotë Zoti, Zoti,
Jeruzalemit: Prejardhja jote dhe lindja jote janë nga vendi i Kanaanit;
ati yt ishte një Amoreas dhe nëna jote një Hitease.

<span id="an_16:4">16:4</span> Kur linde ti, ditën që dole në këtë botë,
nuk t'u pre kërthiza, nuk të lanë me ujë për t'u pastruar, nuk të
fërkuan me kripë as të mbështollën në pelena.

<span id="an_16:5">16:5</span> Asnjë sy nuk u kujdes për ty që të të
bënte qoftë edhe një nga këto gjëra, duke i ardhur keq për ty;
përkundrazi ditën që linde të hodhen në fushë të hapur, për shkak të
neverisë që kishin për ty.

<span id="an_16:6">16:6</span> Unë të kalova afër, pashë që po
përpëliteshe në gjak dhe të thashë, ndërsa ndodheshe në gjakun tënd:
"Jeto!". Po, ndërsa ndodheshe në gjakun tënd të thashë: "Jeto!".

<span id="an_16:7">16:7</span> Të bëra të rritesh si mori si filizat e
arave; dhe ti u rrite, ubëre e madhe dhe u bëre shumë e bukur. Gjiri t'u
formua, flokët t'u rritën shumë, por ti ishe lakuriqe dhe nevojtare.

<span id="an_16:8">16:8</span> Unë të kalova afër dhe të shikova, dhe
ja, koha jote ishte koha e dashurisë. Kështu shtriva cepin e rrobave të
mia mbi ty dhe mbulova lakuriqësinë tënde; të bëra një betim, lidha një
besëlidhje me ty dhe ti u bëre imja", thotë Zoti, Zoti.

<span id="an_16:9">16:9</span> "Të lava me ujë, të pastrova krejt nga
gjaku dhe të leva me vaj.

<span id="an_16:10">16:10</span> Pastaj të vura të veshësh rroba të
qëndisura, të vura sandale prej lëkure baldoseje, të rrethova kokën me
li të hollë dhe të mbulova me mëndafsh.

<span id="an_16:11">16:11</span> Të zbukurova me stoli, të vura byzylykë
në kyçet e dorës dhe një gjerdan në qafë.

<span id="an_16:12">16:12</span> Të vura një unazë në hundë, vathë te
veshët dhe një kurorë të mrekullueshme mbi krye.

<span id="an_16:13">16:13</span> Kështu u zbukurove me ar dhe argjend
dhe u veshe me li të hollë, me mëndafsh dhe me qëndisje. Ti hëngre majë
mielli, mjaltë dhe vaj; u bëre shumë, shumë e bukur dhe arrite të
mbretërosh.

<span id="an_16:14">16:14</span> Nami yt u përhap midis kombeve për
bukurinë tënde që ishte e përsosur, për shkak të shkëlqimit tim të madh
që kisha vendosur mbi ty", thotë Zoti, Zoti.

<span id="an_16:15">16:15</span> Por ti vure besim në bukurinë tënde dhe
u kurvërove për shkak të namit tënd dhe ia falje kurvërimet e tua çdo
kalimtari, që i pranonte.

<span id="an_16:16">16:16</span> Ti more disa nga rrobat e tua, bëre
vende të larta me ngjyra të ndryshme në të cilat u kurvërove, gjëra që
nuk duhet të kishin ndodhur dhe as që të ishin.

<span id="an_16:17">16:17</span> More gjithashtu xhevahiret e tua të
bukura të bëra me arin dhe argjendin tim, që unë të kisha dhënë, bëre
prej tyre figura njeriu dhe u kurvërove me to;

<span id="an_16:18">16:18</span> pastaj more rrobat e tua të qëndisura,
i mbulove dhe ofrove para tyre vajin dhe temjanin tim.

<span id="an_16:19">16:19</span> Edhe bukën time që të kisha dhënë,
majën e miellit, vajin dhe mjaltin me të cilin të ushqeja, i vure para
tyre si një parfum me erë shumë të këndshme; kështu ndodhi", thotë Zoti,
Zoti.

<span id="an_16:20">16:20</span> "Përveç kësaj more bijtë e tu e bijat e
tua që më kishe lindur dhe i sakrifikove ata, që të gëlltiten. Mos vallë
ishin pak gjë kurvërimet e tua,

<span id="an_16:21">16:21</span> që ti të therje bijtë e mi dhe t'ua
ofroje atyre duke i kaluar nëpër zjarr?

<span id="an_16:22">16:22</span> Me gjithë veprimet e tua të neveritshme
dhe kurvërimet e tua, nuk i kujtove ditët e rinisë sate, kur ishe
lakuriq dhe nevojtare dhe përpëliteshe në gjak.

<span id="an_16:23">16:23</span> Tani mbas gjithë ligësisë sate, "mjerë,
mjerë ti!"", thotë Zoti, Zoti;

<span id="an_16:24">16:24</span> "në çdo shesh ke ndërtuar një kamare
dhe ke bërë një vend të lartë;

<span id="an_16:25">16:25</span> në krye të çdo rruge ke ndertuar një
vend te lartë, e ke bërë të neveritshme bukurinë tënde, dhe i ke hapur
këmbët e tua çdo kalimatari, duke i shumuar kurvërimet e tua.

<span id="an_16:26">16:26</span> Ti gjithashtu je kurvëruar me
Egjiptasit, fqinjët e tu trupmëdhenj, dhe i ke shumuar kurvërimet e tua
për të provokuar zemërimin tim.

<span id="an_16:27">16:27</span> Prandaj, ja, unë kam shtrirë dorën
kundër teje, kam pakësuar racionin tënd të caktuar, të kam lënë në dorë
të atyre që të urrejnë, bijave të Filistejve, që u vjen turp nga
qëndrimi yt i poshtër.

<span id="an_16:28">16:28</span> Ende e pa kënaqur, je kurvëruar me
Asirianët; po, je kurvëruar me ata, por pa qenë e kënaqur.

<span id="an_16:29">16:29</span> Kështu i ke shtuar kurvërimet e tua me
vendin e Kanaanit deri në Kalde, por as me këtë nuk je kënaqur.

<span id="an_16:30">16:30</span> Sa e shthurur është zemra jote", thotë
Zoti, Zoti, "kur bën tërë këto gjëra të një prostitute pa cipë!

<span id="an_16:31">16:31</span> Ti ndërtoje kamaren në krye të çdo
rruge dhe bënje vendet e larta në çdo shesh por nuk ishe si një
prostitutë, sepse përbuzje pagën,

<span id="an_16:32">16:32</span> por si një grua që shkel kurorën, që në
vend të bashkëshortit të saj pret të huajt.

<span id="an_16:33">16:33</span> Të gjitha prostitutave u bëhen dhurata,
por ti u ke bërë dhurata gjithë dashnorëve të tu dhe me dhurata i ke
bërë të vijnë nga çdo anë te ti për kurvërimet e tua.

<span id="an_16:34">16:34</span> Në kurvërimet e tua je sjellë krejt
ndryshe nga gratë e tjera; askush nuk të ndiqte nga pas për t'u
kurvëruar, sepse ti jepje pagesën në vend që ta merrje atë; kështu je
sjellë krejt ndryshe nga të tjerat".

<span id="an_16:35">16:35</span> Prandaj, o prostitutë, dëgjo fjalën e
Zotit.

<span id="an_16:36">16:36</span> Kështu thotë Zoti, Zoti: "Duke qenë se
paratë e tua janë shkapërderdhur dhe lakuriqësia jote është zbuluar në
kurvërimet e tua me dashnorët e tu dhe me tërë idhujt e tu të
neveritshëm dhe për shkak të gjakut të bijve të tu që u ke ofruar atyre,

<span id="an_16:37">16:37</span> ja, unë do të mbledh tërë dashnorët e
tu me të cilët ke bërë qejf, të gjithë ata që ke dashuruar bashkë me ata
që ke urryer; do t'i mbledh nga çdo anë kundër teje dhe do të zbuloj
para tyre lakuriqësinë tënde, me qëllim që ata të shohin gjithë
lakuriqësinë tënde.

<span id="an_16:38">16:38</span> Do të të gjykoj si gjykohen gratë që
shkelin kurorën dhe ato që derdhin gjakun dhe do të sjell mbi ty gjakun
e tërbimit dhe të xhelozisë.

<span id="an_16:39">16:39</span> Do të të jap pastaj në duart e tyre dhe
ata do të shembin kamaren tënde dhe do të hedhin poshtë të gjitha vendet
e tua të larta do të të zhveshin gjithashtu nga rrobat e tua, do të
marrin xhevahiret e tua të mrekullueshme dhe do të të lënë lakuriq dhe
nevojtare.

<span id="an_16:40">16:40</span> Pastaj do të bëjnë të dalë kundër teje
një turmë e madhe dhe do të të vrasin me gurë dhe do të të shpojnë me
shpatat e tyre.

<span id="an_16:41">16:41</span> Do t'u vënë flakën shtëpive të tua dhe
do të zbatojnë vendime kundër teje para syve të shumë grave; do të të
bëj të heqësh dorë nga kurvërimi dhe nuk do të japësh më asnjë pagë.

<span id="an_16:42">16:42</span> Kështu do ta fashit zemërimin tim mbi
ty dhe xhelozia ime do të largohet nga ti; do të qetësohem dhe nuk do të
zemërohem më.

<span id="an_16:43">16:43</span> Sepse ti nuk i ke kujtuar ditët e
rinisë sate dhe më ke bërë të tërbohem me të gjitha këto gjëra, ja, edhe
unë do të të bëj që të bien mbi kokën tënde veprimet e tua", thotë Zoti,
Zoti, "kështu ti nuk do të kryesh poshtërsi të tjera përveç veprimeve të
tua të neveritshme.

<span id="an_16:44">16:44</span> Kushdo që do të thotë proverba, do të
thotë këtë proverb kundër teje: "Si nëna është edhe e bija".

<span id="an_16:45">16:45</span> Ti je me të vërtetë bija e nënës sate
që ka mohuar bashkëshortin e saj dhe bijt e vet, dhe je motër e motrave
të tua që kanë mohuar burrat dhe bijtë e tyre. Nëna juaj ishte një
Hitease dhe ati juaj një Amoreas.

<span id="an_16:46">16:46</span> Motra jote më e madhe është Samaria, që
banon me gjithë bijat e saj në të majtën tënde; motra jote më e vogël
është Sodoma, që banon me gjithë bijat e saj në të djathtën tënde.

<span id="an_16:47">16:47</span> Ti jo vetëm ke ecur në rrugët e tyre
dhe ke kryer veprimet e tyre të neveritshme, por, sikur kjo të ishte
fare pak, në të gjitha rrugët e tua je korruptuar më shumë se ato.

<span id="an_16:48">16:48</span> Siç është e vërtetë që unë rroj", thotë
Zoti, Zoti, "motra jote Sodoma dhe bijat e saj nuk kanë bërë atë që ke
bërë ti bashkë me bijat e tua.

<span id="an_16:49">16:49</span> Ja, kjo qe paudhësia e motrës sate
Sodoma: ajo dhe bijat e saj jetonin në kryelartësi, në bollëkun e bukës
dhe në një plogështi të theksuar, por nuk përkrahnin dorën e të
përvuajturit dhe të të varfërit.

<span id="an_16:50">16:50</span> Ishin fodulle dhe kryenin veprime të
neveritshme para meje; prandaj i hoqa nga mesi, kur e pashë këtë.

<span id="an_16:51">16:51</span> Samaria nuk ka kryer as gjysmën e
mëkateve të tua; ti i ke shumuar veprimet e tua të neveritshme më shumë
se ato dhe ke justifikuar motrat e tua me të gjitha veprimet e
neveritshme që ke kryer.

<span id="an_16:52">16:52</span> Ti, që ke gjykuar motrat e tua, mbaje
turpin tënd, sepse me mëkatet që ke kryer je bërë më e neveritshme se
ato; ato janë më të drejta se ti. Po, ki turp, dhe mbaje për vete
turpin, sepse ke justifikuar motrat e tua.

<span id="an_16:53">16:53</span> Kur do t'i kthej robërit e tyre,
robërit e Sodomës dhe bijat e saj, robërit e Samarias dhe vajzat e saj,
atëherë do t'i kthej edhe robërit nga robërimi yt që janë në mes tyre,

<span id="an_16:54">16:54</span> me qëllim që ti të mbash turpin tënd
dhe të turpërohesh për tërë ato që ke bërë, kur i ke dhënë zemër.

<span id="an_16:55">16:55</span> Kur motrat e tua, Sodoma dhe bijat e
saj, do të kthehen në gjendjen e tyre të mëparshme, dhe Samaria dhe
bijat e saj do të kthehen në gjendjen e tyre të mëparshme, edhe ti dhe
bijat e tua do të ktheheni në gjendjen tuaj të mëparshme.

<span id="an_16:56">16:56</span> Motra jote Sodoma nuk ishte përmendur
fare nga goja jote në ditët e kryelartësisë sate,

<span id="an_16:57">16:57</span> para se ligësia jote të zbulohej
lakuriq, si ndodhi kur të fyen bijat e Sirisë dhe të gjitha ato që ishin
rreth tyre, bijat e Filistejve, që të përçmonin nga të gjitha anët.

<span id="an_16:58">16:58</span> Ti mban dënimin e poshtërsisë sate dhe
të veprimeve të tua të neveritshme", thotë i Amshueshmi.

<span id="an_16:59">16:59</span> Sepse kështu thotë Zoti, Zoti: "Unë do
të veproj me ty ashtu si ke vepruar ti me mua, se ke përçmuar betimin,
duke shkelur besëlidhjen".

<span id="an_16:60">16:60</span> "Megjithatë do të kujtoj besëlidhjen që
lidha me ty në ditët e rinisë sate dhe do të lidh me ty një besëlidhje
të përjetëshme.

<span id="an_16:61">16:61</span> Atëherë do të kujtohesh për sjelljen
tënde dhe do të të vijë turp, kur do të presësh motrat e tua, ato që
janë më të mëdha dhe ato që janë më të vogla nga ti; dhe unë do t'i jap
ty si bija, por jo për hir të besëlidhjes sate.

<span id="an_16:62">16:62</span> Unë do të lidh besëlidhjen time me ty
dhe ti do të pranosh që unë jam Zoti,

<span id="an_16:63">16:63</span> me qëllim që të mbash mend, të të vijë
turp dhe të mos hapësh gojën për shkak të konfuzionit tënd, kur të kem
bërë shlyerjen e fajit për të gjitha ato që ke bërë", thotë Zoti, Zoti.

<span id="an_17:1">17:1</span> Fjala e Zotit m'u drejtua, duke thënë:

<span id="an_17:2">17:2</span> "Bir njeriu, propozo një enigmë dhe i
trego një shëmbëlltyrë shtëpisë së Izraelit, dhe thuaji:

<span id="an_17:3">17:3</span> Kështu thotë Zoti, Zoti: Një shqiponjë e
madhe me fletë të mëdha dhe me pendë të gjata, e mbuluar me pupla të
ngjyrave të ndryshme, shkoi në Liban dhe këputi majën e një kedri;

<span id="an_17:4">17:4</span> këputi degëzën e tij më të lartë, e çoi
në një vend tregëtie dhe e vendosi në një qytet tregtarësh.

<span id="an_17:5">17:5</span> Pastaj mori pak farë të vendit dhe e
mbolli në një arë pjellore; e vendosi këtë pranë ujrave të bollshme dhe
e mbolli si një shelg.

<span id="an_17:6">17:6</span> Ajo u rrit dhe u bë një hardhi e madhe,
por e ulët, degët e së cilës ishin kthyer nga shqiponja, kurse rrënjët
ishin poshtë saj. Kështu u bë një hardhi që lëshoi degë dhe gjethe.

<span id="an_17:7">17:7</span> Por na ishte një shqiponjë tjetër e
madhe, me ali të mëdha dhe me shumë pendë; dhe ja, kjo hardhi i ktheu
rrënjët e saj drejt asaj dhe i shtriu degët e saj drejt asaj me qëllim
që të vaditij nga brazda ku ishte mbjellë.

<span id="an_17:8">17:8</span> Ajo ishte mbjellë në një tokë të mirë,
pranë ujrave të bollshme, me qëllim që të lëshonte degë, të jepte fryte
dhe të bëhej një hardhi e mrekullueshme.

<span id="an_17:9">17:9</span> Thuaj: Kështu thotë Zoti, Zoti: A do të
mund të shkojë mbarë? A nuk do t'i shrrënjosë shqiponja rrënjët e saj
dhe nuk do t'i presë frytet e saj që ta lërë të thahet? Kështu tërë
gjethet që ka do të thahen. Nuk do të duhet shumë forcë as shumë njerëz
për ta shkulur me rrënjë.

<span id="an_17:10">17:10</span> Ja, ajo është e mbjellë. A mund të
shkojë mbarë? Mos vallë do të thahet krejt kur do të preket nga era e
lindjes? Do të thahet në brazdën ku ishte rritur!".

<span id="an_17:11">17:11</span> Fjala e Zotit m'u drejtua përsëri, duke
thënë:

<span id="an_17:12">17:12</span> "I thuaj, pra, kësaj shtëpie rebele:
Nuk e merrni vesh çfarë kuptimi kanë këto gjëra? U thuaj atyre: Ja
mbreti i Babilonisë erdhi në Jeruzalem, zuri mbretin dhe krerët dhe i
çoi me vete në Babiloni.

<span id="an_17:13">17:13</span> Pastaj mori një prej gjaku mbretëror,
lidhi një besëlidhje me të dhe e vuri të betohet. Ai mori me vete edhe
burrat e fuqishëm të vendit,

<span id="an_17:14">17:14</span> me qëllim që mbretëria të binte dhe jo
të ngrihej, por, duke respektuar besëlidhjen e tij, të mund të ishte i
qëndrueshëm.

<span id="an_17:15">17:15</span> Por ky u rebelua kundër tij duke
dërguar ambasadorët e tij në Egjipt, me qëllim që t'i jepnin kuaj dhe
shumë njerëz. A mund t'i shkojë mbarë, a mund të shpëtojë ai që ka bërë
gjëra të tilla? A mund të shkelë besëlidhjen dhe megjithatë të shpëtojë?

<span id="an_17:16">17:16</span> Ashtu siç është e vërtetë që unë rroj",
thotë Zoti, Zoti, "ai do të vdesë në vendin ku rri mbreti që e ka bërë
mbret dhe betimin e të cilit ai ka përçmuar duke shkelur edhe
besëlidhjen, afër tij, në mes të Babilonisë.

<span id="an_17:17">17:17</span> Faraoni nuk do t'i japë ndihmë me
ushtrinë e tij të fuqishme dhe me aq njerëz në luftë, kur do të ngrenë
ledhe dhe do të ndërtojnë kulla për të shfarosur shumë jetë njerëzore.

<span id="an_17:18">17:18</span> Ai ka përçmuar betimin duke shkelur
besëlidhjen; megjithatë, ja, mbasi dha dorën, ka bërë tërë këto gjëra.
Ai nuk do të shpëtojë".

<span id="an_17:19">17:19</span> Prandaj kështu thotë Zoti, Zoti: "Ashtu
siç është e vërtetë që unë rroj, betimin tim që ai ka përçmuar dhe
besëlidhjen time që ai ka shkelur, do të bëj që të bien mbi kokën e tij.

<span id="an_17:20">17:20</span> Do të shtrij mbi të rrjetën time dhe do
të kapet në lakun tim. Do ta çoj në Babiloni dhe aty do të ekzekutoj mbi
të vendimin për tradhëtinë e kryer kundër meje.

<span id="an_17:21">17:21</span> Tërë ikanakët bashkë me formacionet e
tij do të bien nga shpata, ndërsa ata që do të shpëtojnë do të
shpërndahen në drejtim të të gjitha erërave. Kështu do të pranoni që
unë, Zoti, kam folur".

<span id="an_17:22">17:22</span> Kështu thotë Zoti, Zoti: "Do të marr
një degëz nga maja e kedrit më të lartë dhe do ta mbjell; nga maja e
degëve të tij të reja do të këpus një degëz të njomë dhe do ta mbjell
mbi një mal të lartë dhe të ngritur.

<span id="an_17:23">17:23</span> Do ta mbjell mbi malin e lartë të
Izraelit; do të lëshoj degë, do të bëj fryte dhe do të bëhet një kedër i
mrekullueshëm. Nën të do të banojnë zogj të çdo lloji; ata do të banojnë
nën hijen e degëve të tij.

<span id="an_17:24">17:24</span> Kështu tërë drurët e fushës do të
mësojnë se unë, Zoti, kam ulur drurin e lartë dhe kam ngritur drurin e
ulët, kam bërë të thahet druri i gjelbër dhe të mbijë druri i thatë. Unë
Zoti, kam folur dhe do ta bëj".

<span id="an_18:1">18:1</span> Fjala e Zotit m'u drejtua, duke thënë:

<span id="an_18:2">18:2</span> "Çfarë keni ndër mend kur përdorni këtë
proverb lidhur me vendin e Izraelit duke thënë: "Etërit kanë ngrënë
rrushin e papjekur dhe dhëmbët e bijve të tyre janë mpirë"?

<span id="an_18:3">18:3</span> Ashtu si është e vërtetë që unë rroj",
thotë Zoti, Zoti, "nuk do ta përdorni më këtë proverb në Izrael.

<span id="an_18:4">18:4</span> Ja, të gjithë shpirtërat janë të mitë; si
shpirti i atit ashtu dhe shpirti i birit janë të mitë. Shpirti që
mëkaton ka për të vdekur.

<span id="an_18:5">18:5</span> Në qoftë se dikush është i drejtë dhe
zbaton ndershmërinë dhe drejtësinë,

<span id="an_18:6">18:6</span> në se nuk ha në male dhe nuk ngre sytë
tek idhujt e shtëpisë së Izraelit, në rast se nuk prek gruan dhe fqinjët
të tij dhe nuk i afrohet një gruaje kur ajo është e papastër,

<span id="an_18:7">18:7</span> në rast se nuk shtyp kërkënd, në qoftë se
i kthen huamarrësit pengun e tij, në qoftë se nuk kryen asnjë grabitje,
në rast se i jep bukën e tij të uriturit dhe mbulon me rroba atë që
është lakuriq,

<span id="an_18:8">18:8</span> në rast se nuk jep hua me kamatë dhe nuk
jep me fajde, në rast se heq dorë nga paudhësia, dhe gjykon me paanësi
midis burrit dhe burrit,

<span id="an_18:9">18:9</span> në rast se ecën sipas statuteve të mia
duke vepruar me besnikëri, ai është i drejtë dhe me siguri ka për të
jetuar", thotë Zoti, Zoti.

<span id="an_18:10">18:10</span> Por në qoftë se i ka lindur një bir që
përdor dhunë, që derdh gjak dhe i bën të vëllait ndonjë nga këto gjëra,

<span id="an_18:11">18:11</span> (ndërsa i ati nuk ka kryer asnjë nga
këto gjëra), dhe ha në male dhe prek bashkëshorten e fqinjit të tij,

<span id="an_18:12">18:12</span> shtyp të varfërin dhe nevojtarin, kryen
grabitje, nuk e kthen pengun, ngre sytë ndaj idhujve, kryen veprime të
neveritshme,

<span id="an_18:13">18:13</span> jep me kamatë dhe me fajde, a do të
jetojë vallë ai? Ai nuk do të jetojë. Duke qenë se ka kryer tërë këto
veprime të neveritshme ai ka për të vdekur me siguri; gjaku i tij do të
bjerë mbi të.

<span id="an_18:14">18:14</span> Por në rast se atij i lind një fëmijë
që, duke parë tërë mëkatet e kryera nga i ati, i kupton, por nuk i
kryen,

<span id="an_18:15">18:15</span> nuk ha në male, nuk i ngre sytë nga
idhujt e shtëpisë së Izraelit, nuk prek gruan e fqinjit,

<span id="an_18:16">18:16</span> nuk shtyp njeri, nuk merr pengje, nuk
kryen grabitje, por i jep bukën e tij të uriturit, vesh me rroba atë që
është lakuriq,

<span id="an_18:17">18:17</span> e përmban dorën që të mos shtypë të
varfërin, nuk merr as kamatë as fajde, respekton dekretet e mia dhe ecën
në statutet e mia, ai nuk ka për të vdekur për shkak të paudhësisë së
atit të tij; ai me siguri ka për të jetuar.

<span id="an_18:18">18:18</span> I ati, përkundrazi, duke qenë se ka
shtypur dhe ka kryer grabitje në dëm të vëllait të tij dhe ka bërë atë
që nuk është e mirë në mes të popullit të tij, ja, ai do të vdesë për
shkak të paudhësisë së tij.

<span id="an_18:19">18:19</span> Megjithatë ju thoni: "Pse biri nuk
mbart paudhësinë e atit?". Duke qenë se djali zbaton barazinë dhe
drejtësinë, respekton të gjitha statutet e mia dhe i vë në praktikë, ai
me siguri ka për të jetuar.

<span id="an_18:20">18:20</span> Shpirti që mëkaton do të vdesë, i biri
nuk do të mbartë paudhësinë e atit dhe ati nuk do të mbartë paudhësinë e
birit; drejtësia e të drejtit do të jetë mbi të, pabesia e të pabesit do
të bien mbi të.

<span id="an_18:21">18:21</span> Në rast se i pabesi largohet nga të
gjitha mëkatet që kryente, në rast se respekton të gjitha statutet e
mija dhe zbaton barazinë dhe drejtësinë, ai me siguri ka për të jetuar;
nuk ka për të vdekur.

<span id="an_18:22">18:22</span> Asnjë nga shkelje që ka kryer nuk do
t'i kujtohet atij; ai do të jetojë për shkak të drejtësisë që zbaton.

<span id="an_18:23">18:23</span> A ndjej vallë gëzim nga vdekja e të
pabesit?", thotë Zoti, Zoti, "apo përkundrazi që ai të kthehet nga
rrugët e tij dhe të jetojë?

<span id="an_18:24">18:24</span> Por në rast se i drejti largohet nga
drejtësia e tij dhe kryen paudhësinë dhe imiton tërë gjërat e
neveritshme që kryen i pabesi, a do të jetojë vallë ai? Në rast se tërë
drejtësia që ka bërë nuk do të kujtohet më; për shkeljen që ka kryer dhe
mëkatin që ka bërë, ai ka për të vdekur, për shkak të tyre.

<span id="an_18:25">18:25</span> Megjithatë ju thoni: "Rruga e Zotit nuk
është e drejtë". Dëgjoni tani, o shtëpi e Izraelit: është pikërisht
rruga ime që nuk është e drejtë ose janë më tepër rrugët tuaja që nuk
janë të drejta?

<span id="an_18:26">18:26</span> Në rast se i drejti largohet nga
drejtësia e tij dhe kryen paudhësi dhe për këtë shkak vdes, ai vdes nga
paudhësia që ka kryer.

<span id="an_18:27">18:27</span> Përkundrazi, në se i pabesi largohet
nga pabesia që ndiqte dhe zbaton barazinë dhe drejtësinë, ai do ta
shpëtojë shpirtin e tij.

<span id="an_18:28">18:28</span> Duke qenë se ka marrë parasysh të
largohet nga të gjitha shkeljet që kryente, ai ka për të jetuar me
siguri; nuk ka për të vdekur.

<span id="an_18:29">18:29</span> Megjithatë shtëpia e Izraelit thotë:
"Rruga e Zotit nuk është e drejtë". A janë pikërisht rrugët e mia që nuk
janë të drejta, o shtëpi e Izraelit, janë më tepër rrugët tuaja që nuk
janë të drejta?

<span id="an_18:30">18:30</span> Prandaj do ta gjykoj secilin prej jush
sipas rrugëve të tij, o shtëpi e Izraelit", thotë Zoti, Zoti. "Pendohuni
dhe braktisni tërë shkeljet tuaja, kështu paudhësia nuk do të jetë më
për ju shkak shkatërrimi.

<span id="an_18:31">18:31</span> Flakni larg jush tërë shkeljet tuaja që
keni kryer dhe bëjini vetes një zemër të re dhe një shpirt të ri. Pse
vallë doni të vdisni, o shtëpi e Izraelit?

<span id="an_18:32">18:32</span> Unë në fakt nuk ndjej asnjë kënaqësi me
vdekjen e atij që vdes" thotë Zoti, Zoti. "Ndërroni rrugë, pra, dhe do
të jetoni".

<span id="an_19:1">19:1</span> Ti larto një vajtim mbi princat e
Izraelit dhe thuaj:

<span id="an_19:2">19:2</span> "Ç'ishte nëna jote? Një luaneshë: rrinte
shtrirë midis luanëve, rriste të vegjëlit e saj në mes të luanëve të
vegjël.

<span id="an_19:3">19:3</span> Rriti një nga të vegjëlit e saj që u bë
një luan i vogël; mësoi të shqyejë prenë dhe përlau njerëz.

<span id="an_19:4">19:4</span> Edhe kombet dëgjuan të flitet për të; ai
u kap në gropën e tyre dhe e çuan të lidhur në vendin e Egjiptit.

<span id="an_19:5">19:5</span> Kur ajo pa që pritja po zgjatej dhe
shpresa e saj ishte e humbur, mori një tjetër nga të vegjëlit e saj dhe
e rriti sa u bë një luan i vogël.

<span id="an_19:6">19:6</span> Ai shkonte dhe vinte midis luanëve; u bë
një luan i vogël, mësoi të shqyejë prenë dhe përlau njerëz.

<span id="an_19:7">19:7</span> Mësoi vendet e tyre të shkretuara dhe
shkatërroi qytetet e tyre; vendi e gjithçka që kishte u shkretua nga
zhurma e vrumbullimit të tij.

<span id="an_19:8">19:8</span> Por kundër tij erdhën kombet e të gjitha
krahinave fqinje, vendosën kundër tij rrjetën e tyre dhe ai u kap në
gropën e tyre.

<span id="an_19:9">19:9</span> E vunë të lidhur në një kafaz dhe e çuan
te mbreti i Babilonisë; e çuan në një fortesë, me qëllim që zëri i tij
të mos dëgjohej më mbi malet e Izraelit.

<span id="an_19:10">19:10</span> Nëna jote ishte si një hardhi e mbjellë
pranë ujrave; ishte e harlisur dhe kishte shumë degë nga uji i bollshëm.

<span id="an_19:11">19:11</span> Kishte degë të forta të përshtatshme
për skeptra mbretërorë, ishte ngjitur lart midis degëve gjetheshumë dhe
shquhej në shtatin e saj për degët e shumta të saj.

<span id="an_19:12">19:12</span> Por u çrrënjos me tërbim dhe u hodh për
tokë; era e lindjes ia thau frytin; degët e saj të forta u shkëputën dhe
u thanë, zjarri i përpiu.

<span id="an_19:13">19:13</span> Tani është mbjellë në shkretëtirë në
një tokë të thatë dhe të etur për ujë;

<span id="an_19:14">19:14</span> Një zjarr ka dalë nga një shermend i
degëve të saj dhe ka përpirë frytin e saj; në të nuk ka më asnjë degë të
fortë të përshtatshme për skeptra mbretërorë". Ky është një vajtim dhe
do të jetë një vajtim.

<span id="an_20:1">20:1</span> Ja, ndodhi në vitin e shtatë, më dhjetë
të muajit të pestë, që disa nga pleqtë e Izraelit erdhën të konsultohen
me Zotin dhe u ulën para meje.

<span id="an_20:2">20:2</span> Pastaj fjala e Zotit m'u drejtua, duke më
thënë:

<span id="an_20:3">20:3</span> "Bir njeriu, folu pleqve të Izraelit dhe
u thuaj: Kështu thotë Zoti, Zoti: A keni ardhur të më konsultoni? Ashtu
siç është e vërtetë që unë rroj, nuk do të lejoj të konsultohem prej
jush", thotë Zoti, Zoti.

<span id="an_20:4">20:4</span> "A do t'i gjykosh, a do t'i gjykosh, bir
njeriu? Bëji të njohin veprimet e neveritshme të etërve të tyre,

<span id="an_20:5">20:5</span> dhe u thuaj atyre: Kështu thotë Zoti,
Zoti: Ditën kur zgjodha Izraelin dhe ngrita dorën për betim pasardhësve
të shtëpisë së Jakobit dhe e bëra veten të njohur në vendin e Egjiptit,
ngrita dorën për

<span id="an_20:6">20:6</span> Atë ditë ngrita dorën duke ju betuar
atyre se do t'i nxirrja nga vendi i Egjiptit dhe do t'i çoja në një vend
që kisha vëzhguar për ta ku rrjedh qumësht dhe mjaltë, lavdia e të
gjitha vendeve.

<span id="an_20:7">20:7</span> Pastaj u thashë atyre: Secili të flakë
gjërat e neveritshme që janë para syve të tij dhe mos u ndotni me idhujt
e Egjiptit. Unë jam Zoti, Perëndia juaj.

<span id="an_20:8">20:8</span> Por ata u rebeluan kundër meje dhe nuk
deshën të më dëgjojnë; asnjë prej tyre nuk flaku gjërat e neveritshme që
ishin para syve të tyre dhe nuk braktisi idhujt e Egjiptit. Atëherë
vendosa të derdh mbi ta tërbimin tim dhe të shfryj mbi ta zemërimin tim
në mes të vendit të Egjiptit.

<span id="an_20:9">20:9</span> Megjithatë veprova për hir të emrit tim,
me qëllim që ai të mos përdhosej para kombeve në mes të të cilëve ata
ndodheshin, në sytë e të cilëve më kishin njohur, për t'i nxjerrë nga
vendi i Egjiptit.

<span id="an_20:10">20:10</span> Kështu i nxora nga vendi i Egjiptit dhe
i çova në shkretëtirë.

<span id="an_20:11">20:11</span> U dhashë atyre statutet e mia dhe u
bëra të njohura dekretet e mia, duke respektuar të cilat, njeriu do të
jetojë për ato.

<span id="an_20:12">20:12</span> Gjithashtu u dhashë atyre të shtunat e
mia, me qëllim që të ishin një shënjë midis meje dhe atyre, dhe që të
njihnin që unë jam Zoti që i shenjtëroj.

<span id="an_20:13">20:13</span> Por shtëpia e Izraelit u rebelua kundër
meje në shkretëtirë; nuk eci sipas statuteve të mia dhe hodhi poshtë
dekretet e mia, duke respektuar të cilat njeriu do të jetojë për ato,
dhe përdhosën me të madhe të shtunat e mia. Kështu unë vendosa të hedh
mbi ta zemërimin tim për ti zhdukur në shkretëtirë.

<span id="an_20:14">20:14</span> Megjithatë unë veprova për hir të emrit
tim, me qëllim që të mos përdhosej përpara kombeve, në sytë e të cilëve
unë i kisha bërë të dalin nga Egjipti.

<span id="an_20:15">20:15</span> Ngrita madje dorën në shkretëtirë, duke
u betuar se nuk do t'i bëja të hynin në vendin që u kisha dhënë atyre,
ku rrjedh qumësht dhe mjaltë, lavdia e të gjitha vendeve,

<span id="an_20:16">20:16</span> sepse kishin hedhur poshtë dekretet e
mia, nuk kishin ecur sipas statuteve të mia dhe kishin përdhosur të
shtunat e mia, sepse zemra e tyre shkonte pas idhujve të tyre.

<span id="an_20:17">20:17</span> Megjithatë syri im i fali nga
shkatërrimi dhe nuk i shfarosa krejt në shkretëtirë.

<span id="an_20:18">20:18</span> Pastaj u thashë bijve të tyre në
shkretëtirë: "Mos ecni sipas statuteve të etërve tuaj, mos respektoni
dekretet e tyre dhe mos u ndotni me idhujt e tyre.

<span id="an_20:19">20:19</span> Unë jam Zoti, Perëndia juaj; ecni sipas
statuteve të mia, respektoni dekretet e mia dhe i vini në praktikë,

<span id="an_20:20">20:20</span> shenjtëroni të shtunat e mia dhe ato le
të jenë një shenjë midis meje dhe jush, në mënyrë që ju të pranoni që
unë jam Zoti, Perëndia juaj".

<span id="an_20:21">20:21</span> Por bijtë u rebeluan kundër meje; nuk
ecën sipas statuteve të mia, nuk respektuan dekretet e mia për t'i vënë
në jetë, duke i respektuar të cilat njeriu do të jetojë për to;
përdhosën të shtunat e mia, dhe kështu vendosa të derdh mbi ta tërbimin
tim dhe të shfryj mbi ta zemërimin tim në shkretëtirë.

<span id="an_20:22">20:22</span> Megjithatë unë e tërhoqa dorën dhe
veprova për hir të emrit tim, me qëllim që ai të mos përdhosej përpara
kombeve, në sytë e të cilëve i kisha nxjerrë nga Egjipti.

<span id="an_20:23">20:23</span> Por ngrita dorën në shkretëtirë, duke u
betuar që do t'i shpërndaja midis kombeve dhe do t'i hallakatja nëpër
tërë vendet,

<span id="an_20:24">20:24</span> Sepse nuk vinin në jetë dekretet e mia,
por i hidhnin poshtë statutet e mia, përdhosnin të shtunat e mia dhe
sytë e tyre ishin drejtuar te idhujt e etërve të tyre.

<span id="an_20:25">20:25</span> Prandaj u dhashë statute jo të mira dhe
dekrete me të cilat nuk mund të jetonin;

<span id="an_20:26">20:26</span> dhe i molepsa me vetë dhuratat e tyre,
me qenë se ata kalonin nëpër zjarr çdo të parëlindur të tyre, për t'i
katandisur në shkretim të plotë me qëllim që të pranonin që unë jam
Zoti.

<span id="an_20:27">20:27</span> Prandaj bir njeriu, foli shtëpisë së
Izraelit dhe i thuaj: Kështu thotë Zoti, Zotit. Etërit tuaj më kanë fyer
edhe në këtë rast, duke u sjellë pabesisht me mua:

<span id="an_20:28">20:28</span> mbasi i futa në vendin për të cilin
kisha ngritur dorën dhe isha betuar, ata i kthyen sytë në çdo kodër të
lartë dhe në çdo dru gjetheshumë dhe atje ofruan flijimet e tyre dhe
paraqitën ofertat e tyre provokuese; atje vunë parfumet e tyre me erë të
këndshme dhe atje derdhën libacionet e tyre.

<span id="an_20:29">20:29</span> Atëherë u thashë atyre: Ç'është vendi i
lartë në të cilin shkoni? Kështu vazhdojnë ta quajnë "vendi i lartë"
deri ditën e sotme.

<span id="an_20:30">20:30</span> Prandaj i thuaj shtëpisë së Izraelit:
Kështu thotë Zoti, Zoti: A doni të ndoteni duke ndjekur rrugën e etërve
tuaj dhe të kurvëroheni me idhujt e tyre të urrejtshëm?

<span id="an_20:31">20:31</span> Në fakt kur ofroni dhuratat tuaja dhe
kaloni nëpër zjarr bijt tuaj, ju e ndotni veten deri ditën e sotme me të
gjithë idhujt tuaj. Prandaj nuk do të lejoj të konsultohem nga ju, o
shtëpi e Izraelit. Ashtu siç është e vërtetë që unë rroj", thotë Zoti,
Zoti, "unë nuk do të lejoj të konsultohem nga ju.

<span id="an_20:32">20:32</span> Dhe nuk do të ndodhë aspak ajo që ju
shkon ndër mend, kur thoni: "Ne jemi si kombet, si familjet e vendeve të
tjera, që i ngrenë kult drurit dhe gurit"".

<span id="an_20:33">20:33</span> "Siç ësthe e vërtetë që unë rroj",
thotë Zoti, Zoti, "unë do të mbretëroj mbi ju me dorë të fortë, me
krahun e shtrirë dhe me një tërbim të shfrenuar.

<span id="an_20:34">20:34</span> Do t'ju nxjerr nga mesi i popujve dhe
do t'ju mbledh nga vendet në të cilët jeni shpërndarë me dorë të fortë,
me krahë të shtrirë dhe me tërbim të shfrenuar,

<span id="an_20:35">20:35</span> dhe do t'ju çoj në shkretëtirën e
popujve, dhe atje do të zbatoj gjykimin tim mbi ju, ballë për ballë.

<span id="an_20:36">20:36</span> Ashtu siç e zbatova gjykimin tim mbi
etërit tuaj në shkretëtirën e vendit të Egjiptit, kështu do ta zbatoj
gjykimin tim mbi ju", thotë Zoti, Zoti.

<span id="an_20:37">20:37</span> "Do të bëj që të kaloni nën shufër dhe
do t'ju kthej në detyrimet e besëlidhjes.

<span id="an_20:38">20:38</span> Do të ndaj nga ju rebelët dhe ata që
janë të pabesë ndaj meje; do t'i nxjerr nga vendi ku banojnë, por nuk do
të hyjnë në vendin e Izraelit; atëherë do të pranoni që unë jam Zoti.

<span id="an_20:39">20:39</span> Ju, pra, shtëpia e Izraelit", kështu
flet Zoti, Zoti: "Shkoni, u shërbeni secili idhujve tuaj; por pastaj do
të më dëgjoni dhe nuk do të përdhosni më emrin tim të shenjtë me
dhuratat tuaja dhe me idhujt tuaj.

<span id="an_20:40">20:40</span> Sepse mbi malin tim të shenjtë, mbi
malin e lartë të Izraelit", thotë Zoti, Zoti, "atje tërë shtëpia e
Izraelit, të gjithë ata që do të jenë në vend, do të më shërbejnë; atje
do të kënaqem me ta, do të kërkoj ofertat tuaja dhe dhuratat tuaja
prodhimet e hershme së bashku më të gjitha sendet tuaja të shenjtëruara.

<span id="an_20:41">20:41</span> Unë do të kënaqem me ju si me një
parfum me erë shumë të këndshme, kur do t'ju nxjerr nga mesi i popujve
dhe t'ju mbledh nga vendet ku keni qenë shpërndarë; dhe do të
shenjtërohem tek ju para syve të kombeve.

<span id="an_20:42">20:42</span> Ju do të pranoni që unë jam Zoti, kur
do t'ju çoj në tokën e Izraelit, në vendin për të cilin kisha ngritur
dorën dhe isha betuar t'ia jepja etërve tuaj.

<span id="an_20:43">20:43</span> Atje do të kujtoni sjelljen tuaj dhe të
gjitha veprimet me të cilat jeni ndotur dhe do të ndjeni neveri për
veten tuaj për të gjitha ligësitë që keni kryer.

<span id="an_20:44">20:44</span> Kështu do të pranoni që unë jam Zoti,
kur do të veproj me ju për hir të emrit tim dhe jo sipas sjelljes suaj
të keqe dhe as sipas veprimeve tuaja të korruptuara, o shtëpi e
Izraelit", thotë Zoti, Zoti".

<span id="an_20:45">20:45</span> aaa see Fjala e Zotit m'u drejtua duke
thënë:

<span id="an_20:46">20:46</span> aaa see "Bir njeriu, kthe fytyrën nga
jugu, fol hapur kundër jugut dhe profetizo kundër pyllit të fushës,
Negevit,

<span id="an_20:47">20:47</span> aaa see dhe i thuaj pyllit të Negevit:
Dëgjo fjalën e Zotit. Kështu thotë Zoti, Zoti: unë po ndez te ti një
zjarr që do të gllabërojë çdo dru të blertë dhe çdo dru të thatë; flaka
e zjarrtë nuk do të shuhet dhe çdo fytyrë nga veriu në jug do të digjet.

<span id="an_20:48">20:48</span> aaa see Çdo mish do ta shohë që unë,
Zoti, e kam ndezur; nuk do të shuhet".

<span id="an_20:49">20:49</span> aaa see Atëherë thashë: "Ah, Zot, Zot,
ata thonë për mua: "A nuk flet ky me shëmbëlltyra?"

<span id="an_21:1">21:1</span> aaa see Fjala e të Amshueshmit m'u
drejtua akoma, duke thënë:

<span id="an_21:2">21:2</span> aaa see "Bir njeriu, kthe fytyrën nga
Jeruzalemi, fol hapur kundër vendeve të shenjta dhe profetizo kundër
vendit të Izraelit;

<span id="an_21:3">21:3</span> aaa see dhe i thuaj vendit të Izraelit:
Kështu thotë Zoti: Ja unë jam kundër teje, do të nxjerr shpatën time nga
milli i saj dhe do të këpus nga ti të drejtët dhe të këqinjtë.

<span id="an_21:4">21:4</span> aaa see Duke qenë se dua të këpus nga ty
të drejtët dhe të këqinjtë, shpata ime do të dalë nga milli i saj kundër
çdo mishi nga jugu në veri.

<span id="an_21:5">21:5</span> aaa see Kështu çdo mish do të pranojë që
unë, Zoti, kam nxjerrë shpatën nga milli i saj dhe nuk do të hyjë më në
të.

<span id="an_21:6">21:6</span> aaa see Prandaj ti, bir njeriu, vajto me
ijët e thyer dhe vajto me dhembje para syve të tyre.

<span id="an_21:7">21:7</span> aaa see Do të ndodhë që kur të të pyesin:
"Pse vajton?", do të përgjigjesh: "Për lajmin që po vjen, çdo zemër do
të tretet, të gjitha duart do të dobësohen, të gjithë shpirtërat do të
ligështohen dhe të gjithe gjunjët do të shkrihen si uji". Ja, gjëja po
vjen dhe do të kryhet", thotë Zoti, Zoti.

<span id="an_21:8">21:8</span> aaa see Fjala e Zoti m'u drejtua përsëri,
duke thënë:

<span id="an_21:9">21:9</span> aaa see "Bir njeriu, profetizo dhe thuaj:
Kështu thotë Zoti. Thuaj: Një shpatë, një shpatë është mprehur e madje
shndrit,

<span id="an_21:10">21:10</span> aaa see është mprehur për të bërë një
masakër të madhe dhe është e mprehur që të vetëtijë. A mund të gëzohemi
vallë? Ju përçmoni skeptrin e birit tim sikur të ishte një dru çfarëdo.

<span id="an_21:11">21:11</span> aaa see Zoti e ka dhënë ta lustrojnë
për ta rrokur në dorë; shpata është mprehur dhe lustruar për ta dhënë në
dorë të atij që vret.

<span id="an_21:12">21:12</span> aaa see Klith dhe bërtit, bir njeriu,
sepse do të përdoret kundër popullit tim, kundër tërë princave të
Izraelit; ata do të dorëzohen në pushtetin e shpatës bashkë me popullin
tim. Prandaj rrihe kofshën tënde,

<span id="an_21:13">21:13</span> aaa see sepse kjo është një provë.
Çfarë do të ndodhte sikur të mos ishte më as skeptri përbuzës?", thotë
Zoti, Zoti.

<span id="an_21:14">21:14</span> aaa see "Prandaj ti, bir njeriu,
profetizo dhe rrih duart; lëre që shpata të dyfishojë dhe të trefishojë
goditjet e saj: është shpata e masakrës së madhe, që i rrethon nga çdo
anë.

<span id="an_21:15">21:15</span> aaa see Kam kthyer majën e shpatës
kundër të gjitha portave të tyre, me qëllim që zemra e tyre të tretet
dhe shumë të bien. Ah, është bërë për të shkëlqyer, është mprehur për
masakrën.

<span id="an_21:16">21:16</span> aaa see Shpatë, ji e pamëshirshme;
kthehu më të djathtë, kthehu në të majtë, kudo ku drejtohet tehu yt.

<span id="an_21:17">21:17</span> aaa see Edhe unë do të rrah duart dhe
do të shfryj tërbimin tim. Unë, Zoti, kam folur".

<span id="an_21:18">21:18</span> aaa see Fjala e Zotit m'u drejtua
përsëri, duke thënë:

<span id="an_21:19">21:19</span> aaa see "Ti, bir njeriu, shëno dy rrugë
nëpër të cilat të kalojë shpata e mbretit të Babilonisë; do të nisen që
të dyja nga i njëjti vend. Vër një tregues rrugor, vëre në krye të
rrugës që të çon në qytet.

<span id="an_21:20">21:20</span> aaa see Shëno një rrugë nëpër të cilën
shpata të shkojë në Rabah, qytet i bijve të Amonit, dhe një tjetër për
në Judë, kundër Jeruzalemit, qytet i fortifikuar.

<span id="an_21:21">21:21</span> aaa see Në fakt mbreti i Babilonisë
qëndron në kryqëzimin e rrugës, në krye të dy rrugëve, për të bërë
shortari: ai tund shigjetat, konsulton idhujt shtëpiakë, shqyrton
mëlçinë.

<span id="an_21:22">21:22</span> aaa see Në të djathtë të tij përgjigja
e shortarisë tregon Jeruzalemin për të vendosur deshtë, për të hapur
gojën dhe për të urdhëruar masakrën, për të ngritur zërin me klithma
lufte, për t'i vendosur deshtë kundër portave, për të ngritur ledhe dhe
për të ndërtuar kulla.

<span id="an_21:23">21:23</span> aaa see Por për ta kjo do të jetë si
një shortari e rremë në sytë e atyre që u janë betuar. Por ai do të
kujtohet për paudhësitë e tyre, me qëllim që t'i kapin".

<span id="an_21:24">21:24</span> aaa see Prandaj kështu thotë Zoti,
Zoti: "Duke qenë se keni bërë të kujtohet paudhësia juaj, duke qenë se
shkeljet tuaja dolën sheshit dhe mëkatet tuaja u zbuluan në të gjitha
veprimet tuaja; duke qenë se ju kanë kujtuar, do të kapeni nga dora e
armikut.

<span id="an_21:25">21:25</span> aaa see Dhe ti, o princ i korruptuar
dhe i keq i Izraelit, dita e të cilit erdhi në kohën e ndëshkimit
përfundimtar",

<span id="an_21:26">21:26</span> aaa see kështu thotë Zoti, Zoti: "Hiqe
çallmën, hiqe kurorën; gjërat nuk do të jenë po ato: ajo që është poshtë
do të ngrihet dhe ajo që është lart do të ulet.

<span id="an_21:27">21:27</span> aaa see Shkretim, shkretim, shkretim,
unë do ta kryej. Dhe ajo nuk do të restaurohet më, deri sa të vijë ai të
cilit i përket gjykimi dhe të cilit do t'ja jap.

<span id="an_21:28">21:28</span> aaa see Dhe ti, bir njeriu, profetizo
dhe thuaj: Kështu thotë Zoti, Zoti, lidhur me bijtë e Amonit dhe lidhur
me turpin e tyre dhe thuaj: Shpata, shpata është zhveshur, është
lustruar për masakrën, që të hajë, që të vetëtijë,

<span id="an_21:29">21:29</span> aaa see ndërsa kanë për ty vegime të
rreme dhe të bëjnë ty shortari të rreme, që të të vënë mbi qafën e
njerëzve të këqinj të vrarë, dita e të cilëve ka arritur kohën e
ndëshkimit përfundimtar.

<span id="an_21:30">21:30</span> aaa see Vëre përsëri në millin e saj.
Unë do të të gjykoj po në atë vend ku të krijuan, në vendin e
prejardhjes sate.

<span id="an_21:31">21:31</span> aaa see Do të derdh mbi ty indinjatën
time, do të fryj kundër teje në zjarrin e zemërimit tim dhe do të të
dorëzoj në duart e njerëzve brutalë, që shkaktojnë shkatërrime.

<span id="an_21:32">21:32</span> aaa see Do të bëhesh pre e zjarrit,
gjaku yt do të derdhet në mes të vendit; nuk do të të kujtojnë më, sepse
unë Zoti, fola".

<span id="an_22:1">22:1</span> Fjala e Zotit m'u drejtua, duke thënë:

<span id="an_22:2">22:2</span> "Tani, bir njeriu, nuk do të gjykosh ti,
nuk do ta gjykosh qytetin gjakatar? Bëji, pra, të njohura të gjitha
veprimet e tij të neveritshme.

<span id="an_22:3">22:3</span> Pastaj thuaj: Kështu thotë Zoti, Zoti:
Qyteti derdh gjak në mes të tij për të sjellë kohën e tij; përveç kësaj
bën idhuj kundër vetvetes për t'u ndotur.

<span id="an_22:4">22:4</span> Për gjakun që ke derdhur je bërë fajtor
dhe je ndotur për idhujt që ke sajuar. Ke afruar ditët e tua dhe ke
arritur në fund të viteve të tua; prandaj do të të bëj turpin e kombeve
dhe objekt talljeje për të gjitha vendet.

<span id="an_22:5">22:5</span> Ata që janë afër dhe ata që janë larg
teje do të tallen me ty o i molepsur për lavdi dhe plot çrregullim.

<span id="an_22:6">22:6</span> Ja princat e Izraelit: secili ka përdorur
pushtetin e tij për të derdhur gjak te ti.

<span id="an_22:7">22:7</span> Te ti përçmohet ati dhe nëna, në mes teje
shtypet i huaji, te ti keqtrajtohet jetimi dhe e veja.

<span id="an_22:8">22:8</span> Ti ke përçmar gjërat e mia të shtrënjta
dhe ke përdhour të shtunat e mia.

<span id="an_22:9">22:9</span> Te ti ka njerëz që shpifin për të derdhur
gjak, te ti ka njerëz që hanë mbi male, në mes teje ka njerëz që kryejnë
kobe.

<span id="an_22:10">22:10</span> Te ti zbulohet lakuriqësia e atit, te
ti poshtërohet gruaja gjatë papastërtisë së saj.

<span id="an_22:11">22:11</span> Dikush kryen një veprim të neveritshëm
me gruan e të afërmit të tij, dikush tjetër ndot me incest nusen e të
birit, një tjetër akoma poshtëron motrën e tij, bijën e atit të tij.

<span id="an_22:12">22:12</span> Te ti pranohen dhurata për të derdhur
gjak; ti kërkon kamatë të lartë, ti ke realizuar fitime nga i afërti dhe
më ke harruar mua", thotë Zoti, Zoti.

<span id="an_22:13">22:13</span> "Por ja, unë rrah duart për fitimin e
pandershëm që ke nxjerrë dhe për gjakun e derdhur që është në mes teje.

<span id="an_22:14">22:14</span> A do të mund të qëndrojë zemra jote ose
a do të mund të qëndrojnë të forta duart e tua në ditët kur unë do të
veproj kundër teje? Unë, Zoti, fola dhe do ta kryej.

<span id="an_22:15">22:15</span> Unë do të të shpërndaj midis kombeve,
do të të shkapërdaj midis vendeve dhe do të eleminoj papastërtinë tënde
prej teje.

<span id="an_22:16">22:16</span> Ti do të përdhosësh vetveten në sytë e
kombeve dhe do të pranosh që unë jam Zoti".

<span id="an_22:17">22:17</span> Fjala e Zotit m'u drejtua, duke thënë:

<span id="an_22:18">22:18</span> "Bir njeriu, shtëpia e Izraelit është
bërë për mua tërë skorje: janë të gjithë bronz, kallaj, hekur dhe plumb
në mes të një furre; janë bërë skorje argjëndi".

<span id="an_22:19">22:19</span> Prandaj kështu thotë Zoti, Zoti: "Duke
qenë se të gjithë ju jeni bërë skorje të shumta, ja, unë do t'ju mbledh
në mes të Jeruzalemit.

<span id="an_22:20">22:20</span> Ashtu si mblidhet argjëndi, bronzi,
hekuri, plumbi dhe kallaji në mes të furrës dhe mbi ta i fryjnë zjarrit
për t'i shkrirë, kështu në zemërimin tim dhe në tërbimin tim do t'ju
mbledh, do t'ju fus atje dhe do t'ju shkrij.

<span id="an_22:21">22:21</span> Do t'ju mbledh dhe do të fryj mbi ju me
zjarrin e zemërimit tim dhe ju do të shkriheni në mes të tij.

<span id="an_22:22">22:22</span> Ashtu si shkrihet argjendi në mes të
furrës, kështu dhe ju do të shkriheni në mes të qytetit; dhe do të
pranoni që unë, Zoti, kam derdhur mbi ju tërbimin tim".

<span id="an_22:23">22:23</span> Fjala e Zotit m'u drejtua përsëri, duke
thënë:

<span id="an_22:24">22:24</span> "Bir njeriu, i thuaj Jeruzalemit: Ti je
një tokë që nuk është pastruar ose lagur nga shiu në një ditë indinjate.

<span id="an_22:25">22:25</span> Komploti i profetëve të tij në mes të
tij është si një luan që ulërin dhe shqyen gjahun, ata i gllabërojnë
njerëzit, përvetësojnë thesaret dhe gjërat e çmueshme, shtojnë të vejat
në mes të tij.

<span id="an_22:26">22:26</span> Priftërinjtë e tij shkelin ligjin tim
dhe përdhosin gjërat e mia të shenjta, nuk bëjnë dallim midis asaj që
është e shenjtë dhe jo e shenjtë, nuk e bëjnë të njohur ndryshimin
ndërmjet të papastrës dhe të pastrës dhe i largojnë sytë nga të shtunat
e mia, prandaj jam përdhosur në mes tyre.

<span id="an_22:27">22:27</span> Krerët e tij në mes të tij janë si
ujqër që shqyejnë gjahun për të derdhur gjak, për të shkatërruar
shpirtëra, për të realizuar një fitim jo të drejtë.

<span id="an_22:28">22:28</span> Profetët e tij suvatojnë për ata me
llaç që nuk mban, duke pasur vegime të rreme dhe duke shqiptuar shortari
të gënjeshtërta për ta, dhe thonë: "Kështu thotë Zoti, Zoti", ndërsa
Zoti nuk ka folur.

<span id="an_22:29">22:29</span> Populli i vendit ushtron shtypjen,
kryen grabitje, keqtrajton të varfërin dhe nevojtarin, shtyp të huajin
duke marrë nëpër këmbë drejtësinë.

<span id="an_22:30">22:30</span> Unë kërkova midis tyre një burrë që të
ndërtonte një mur dhe t'i dilte për zot vendit, që unë të mos e
shkatërroja, por nuk e gjeta.

<span id="an_22:31">22:31</span> Prandaj do të derdh mbi ta indinjatën
time, do t'i konsumoj me zjarrin e zemërimit tim dhe do të bëj që të
bjerë mbi kryet e tyre sjellja e tyre", thotë Zoti, Zoti.

<span id="an_23:1">23:1</span> Fjala e Zotit m'u drejtua, duke më thënë:

<span id="an_23:2">23:2</span> "Bir njeriu, na ishin dy gra, bija të së
njëjtës nënë,

<span id="an_23:3">23:3</span> që u kurvëruan në Egjipt. U kurvëruan në
rininë e tyre; aty u shtërnguan gjitë e tyre dhe atje u shtërngua gjiri
i tyre virgjëror.

<span id="an_23:4">23:4</span> Emrat e tyre janë: Oholahu më e madhja
dhe Oholibahu e motra. Ato ishin të miat dhe lindën bij dhe bija. Emrat
e tyre janë: Oholahu është Samaria, Oholibahu është Jeruzalemi.

<span id="an_23:5">23:5</span> Ndonse ishte imja, Oholahu u kurvërua dhe
mori zjarr për dashnorët e saj, Asirët që ishin fqinj të saj,

<span id="an_23:6">23:6</span> të veshur me purpur, qeveritarë dhe
princa, të gjithë të rinj tërheqës, kalorës të hipur mbi kuaj.

<span id="an_23:7">23:7</span> Ajo u kurvërua me ta, me gjithë njerëzit
më të mirë të Asirisë, dhe u ndot me të gjithë ata për të cilët ndez,
bashkë me gjithë idhujt e tyre.

<span id="an_23:8">23:8</span> Nuk braktisi kurvërimet e Egjiptit, kur
kish rënë me të gjatë rinisë së saj, kishin shtërnguar gjirin e saj të
virgjër dhe kishin derdhur mbi të kurvërimet e tyre.

<span id="an_23:9">23:9</span> Prandaj e braktisa në dorë të dashnorëve
të saj, në dorë të bijve të Asirisë, për të cilët kishte marrë zjarr.

<span id="an_23:10">23:10</span> Ata zbuluan lakuriqësinë e saj, morën
bijtë e saj dhe bijat e saj dhe i vranë me shpatë. Asaj i doli nami
midis grave dhe zbatuan kundër saj ndëshkimin.

<span id="an_23:11">23:11</span> Motra e saj Oholibahu e pa këtë, por në
dashurinë e saj u bë edhe më e korruptuar nga ajo dhe kurvërimet e saj
qenë më të këqija nga ato të së motrës.

<span id="an_23:12">23:12</span> U ndez për bijtë e Asirisë, fqinj të
saj, qeveritarë dhe princa të veshur në mënyrë të shkëlqyer, kalorës të
hipur mbi kuaj, të tërë të rinj tërheqës.

<span id="an_23:13">23:13</span> Unë pashë që ishte molepsur, që të dyja
ndiqnin po atë rrugë.

<span id="an_23:14">23:14</span> Por ajo i shtoi kurvërimet e saj; pa
burra të pikturuar mbi mur, figura të Kaldeasve të pikturuara në të kuq,

<span id="an_23:15">23:15</span> me breza rreth ijëve, me çallma të
mëdha në kokë, të gjithë me pamje krerësh, të ngjashëm me bijtë e
Babilonisë në Kalde, tokë e tyre e lindjes.

<span id="an_23:16">23:16</span> Sa i pa, ajo u ndez për ta dhe u dërgoi
lajmëtarë në Kalde.

<span id="an_23:17">23:17</span> Atëherë bijtë e Babilonisë erdhën tek
ajo në shtratin e dashurive dhe e molepsën me kurvërimet e tyre. Ajo u
moleps me ta, por pastaj u largua prej tyre.

<span id="an_23:18">23:18</span> Ajo i nxori sheshit kurvërimet e saj
dhe nxori sheshit turpin e saj; prandaj unë u largova nga ajo, ashtu siç
isha larguar nga e motra.

<span id="an_23:19">23:19</span> Megjithatë ajo i shumoi kurvërimet e
saj, duke kujtuar ditët e rinisë së saj, kur ishte kurvëruar në vendin e
Egjiptit.

<span id="an_23:20">23:20</span> Mori zjarr për dashnorët e saj, mishi i
të cilëve është si mishi i gomarëve dhe rrjedhja e të cilëve është si
rrjedhja e kuajve.

<span id="an_23:21">23:21</span> Kështu ti kujtove shthurjen e rinisë
sate, kur Egjiptasit shtrëngonin gjirin tënd për shkak të gjive të tu
rinorë.

<span id="an_23:22">23:22</span> Prandaj, Oholibahu, kështu thotë Zoti,
Zoti: Ja, unë do të nxis kundër teje dashnorët e tu, prej të cilëve je
larguar dhe do t'i sjell kundër teje nga të gjitha anët:

<span id="an_23:23">23:23</span> bijtë e Babilonisë dhe gjithë
Kaldeasit, ata të Pekodit, Shoas dhe Koas, tërë bijtë e Asirisë bashkë
me ta, tërë të rinjtë tërheqës, qeveritarët dhe princat, kapitenët dhe
njerëzit e famshëm, të gjithë të hipur mbi kuaj.

<span id="an_23:24">23:24</span> Ata do të vijnë kundër teje me armë,
qerre dhe rrota si dhe me një shumicë popujsh; do të vendosin rreth e
qark teje mburoja të vogla dhe të mëdha dhe përkrenare. Do t'u jap atyre
gjykimin e tyre dhe ata do të gjykojnë sipas ligjeve të tyre.

<span id="an_23:25">23:25</span> Do të drejtoj xhelozinë time kundër
teje, dhe ata do të të trajtojnë me tërbim; do të të heqin hundën dhe
veshët, dhe mbeturinat e tua do të bien nga shpata; do të marrin bijtë e
tu dhe bijat e tua dhe mbeturinat e tua do të gllabërohen nga zjarri.

<span id="an_23:26">23:26</span> Do të të zhveshin nga rrobat e tua dhe
do të të marrin xhevahiret e tu të bukur.

<span id="an_23:27">23:27</span> Kështu do të marrin fund shthurja jote
dhe kurvërimi yt që nisën në vendin e Egjiptit; nuk do t'i ngresh më
sytë drejt tyre dhe nuk do ta kujtosh më Egjiptin".

<span id="an_23:28">23:28</span> Sepse kështu thotë Zoti, Zoti: "Ja, unë
po të jap në duart e atyre që ti urren, në duart e atyre prej të cilëve
je larguar.

<span id="an_23:29">23:29</span> Do të të trajtojnë me urrejtje, do të
të marrin tërë frytin e punës sate dhe do të të lënë lakuriqe dhe
nevojtare. Do të dalë në shesh poshtërsia e kurvërimeve të tua, po,
shthurja e kurvërimeve të tua.

<span id="an_23:30">23:30</span> Këto gjëra do t'i bëjnë sepse je
kurvëruar duke u shkuar pas kombeve, sepse je ndotur me idhujt e tyre.

<span id="an_23:31">23:31</span> Ti ke ecur në rrugën e motrës sate,
prandaj do të të vë në dorë po atë kupë".

<span id="an_23:32">23:32</span> Kështu thotë Zoti, Zoti: "Ti do të pish
kupën e motrës sate, të thellë dhe të gjërë; do të të përqeshin dhe të
të tallin, sepse kupa nxë shumë.

<span id="an_23:33">23:33</span> Do të jesh plot me dehje dhe me
dhembje, do të jetë, kupa e dëshpërimit dhe shkretimit, kupa e motrës
sate Samaria.

<span id="an_23:34">23:34</span> Ti do ta pish, ti do ta shkullosh, do
ta bësh copë e çikë dhe do të çash gjirin tënd; sepse unë fola", thotë
Zoti, Zoti.

<span id="an_23:35">23:35</span> Prandaj kështu thotë Zoti, Zoti: "Duke
qenë se më ke harruar dhe më ke hedhur prapa krahëve, do të vuash edhe
ti dënimin për shthurjen tënde dhe për kurvërimet e tua".

<span id="an_23:36">23:36</span> Pastaj Zoti më tha: "Bir njeriu, nuk do
t'i gjykosh ti Oholahun dhe Oholibahun? Shpallju, pra, veprimet e tyre
të neveritshme.

<span id="an_23:37">23:37</span> Në fakt kanë kryer shkelje kurore, kanë
gjak mbi duart e tyre, kanë kryer shkelje kurore me idhujt e tyre, madje
i kanë kaluar nëpër zjarr që të gllabërohen, bijtë e tyre që më kishin
lindur.

<span id="an_23:38">23:38</span> Edhe këtë më kanë bërë: po atë ditë
kanë ndotur shenjtëroren time dhe kanë përdhosur të shtunat e mia.

<span id="an_23:39">23:39</span> Mbasi ua flijuan bijtë e vet idhujve të
tyre, po atë ditë erdhën në shenjtëroren time për ta përdhosur; ja çfarë
kanë bërë në mes të tempullit tim.

<span id="an_23:40">23:40</span> Përveç kësaj dërguan të thërrasin
njerëz nga vende të largëta, të cilëve u dërguan lajmëtarë; dhe ja, ata
erdhën. Për ta u lave, i ngjeve sytë dhe u veshe me rroba të zbukuruara
me stoli të shkëlqyera.

<span id="an_23:41">23:41</span> U shtrive mbi një shtrat madhështor
para të cilit ishte shtruar një tryezë dhe mbi këtë vure tejmanin tim
dhe vajin tim.

<span id="an_23:42">23:42</span> Rreth saj ishte zhurma e një morie
njerëzish të shkujdesur; së bashku me turmën suallën edhe të dehur nga
shkretëtira, që vunë byzylykë në kyçet e dorës dhe kurora të
mrekullueshme mbi kokat e tyre.

<span id="an_23:43">23:43</span> Pastaj thashë për atë që kishte një
përvojë të madhe në shkeljet e kurorës: "A do të kryejnë tashti
kurvërime me të, dhe ajo me ata?".

<span id="an_23:44">23:44</span> Pastaj ata hynë tek ajo siç i hyhet një
prostitute; kështu hynë tek Oholahu dhe Oholibahu, gra të shthurura.

<span id="an_23:45">23:45</span> Por njerëz të drejtë do t'i gjykojnë
ashtu si gjykohen shkelëset e kurorës, ashtu si gjykohen gratë që
derdhin gjak, sepse janë shkelëse të kurorës dhe kanë gjak mbi duart e
tyre".

<span id="an_23:46">23:46</span> Prandaj kështu thotë Zoti, Zoti: "Bëj
që të dalë kundër tyre një turmë dhe lëri në mëshirë të tmerrit dhe të
plaçkitjes.

<span id="an_23:47">23:47</span> Ajo turmë do t'i qëllojë me gurë për
vdekje, do t'i bëjë copë-copë me shpatën e saj; do të vrasë bijtë dhe
bijat e tyre dhe do t'u vërë flakën shtëpive të tyre.

<span id="an_23:48">23:48</span> Do t'i japë fund shthurjes morale në
vend, dhe të gjitha gratë do të mësohen të mos kryejnë më shthurjet
tuaja morale.

<span id="an_23:49">23:49</span> Do të bëjnë që të bjerë mbi ju shthurja
juaj morale dhe do ta vuani kështu dënimin e mëkateve me gjithë idhujt
tuaj. Atëherë do të pranoni që unë jam Zoti, Zoti".

<span id="an_24:1">24:1</span> Fjala e Zotit m'u drjetua vitin e nëntë,
muajin e dhjetë, ditën e dhjetë të muajit:

<span id="an_24:2">24:2</span> "Bir njeriu, shkruaje datën e sotme,
pikërisht të kësaj dite. Mbreti i Babilonisë ka vendosur të rrethojë
Jeruzalemin pikërisht sot.

<span id="an_24:3">24:3</span> Propozoji një shëmbëlltyrë kësaj shtëpie
rebele dhe u thuaj atyre: Kështu thotë Zoti, Zoti: Nxirre tenxheren,
vëre mbi të dhe mbushe me ujë.

<span id="an_24:4">24:4</span> Fut në të copat e mishit, gjithë copat e
mira, kofshën dhe shpatullën; mbushe me kocka të zgjedhura.

<span id="an_24:5">24:5</span> Merr më të mirën e kopesë, pastaj
grumbullo nën të dru; vëre të ziejë fort, me qëllim që në të të ziejnë
edhe kockat".

<span id="an_24:6">24:6</span> Prandaj, kështu thotë Zoti, Zoti: "Mjerë
qyteti gjakatar, tenxheres ku ka papastërti, papastërti që nuk hiqet.
Zbraze pjesë pjesë pa hedhur short mbi të.

<span id="an_24:7">24:7</span> Sepse gjaku i tij është në mes të tij; e
ka vënë në majë të një shkëmbi, nuk e ka shkapërderdhur për tokë për ta
mbuluar me pluhur.

<span id="an_24:8">24:8</span> Për të nxitur tërbimin, për t'u hakmarrë,
ka vënë gjakun e tij në majë të një shkëmbi, që të mos mbulohet".

<span id="an_24:9">24:9</span> Prandaj, kështu thotë Zoti, Zoti: "Mjerë
qyteti gjakatar! Edhe unë do të ndez një zjarr të madh.

<span id="an_24:10">24:10</span> Mblidh drutë, ndiz zjarrin, piqe mirë
mishin, përziej beharnat dhe lëri kockat të digjen.

<span id="an_24:11">24:11</span> Pastaj vëre tenxheren bosh mbi qymyr,
që të ngrohet dhe bronzi i saj të skuqet me qëllim që papastërtia e saj
të hiqet nga mesi i saj dhe pisllëku i saj të konsumohet.

<span id="an_24:12">24:12</span> Ai më ka lodhur me gënjeshtrat e tij;
pisllëku i madh i tij nuk po hiqet; pisllëku i tij do të marrë fund mbi
zjarrin.

<span id="an_24:13">24:13</span> Ka shthurje në papastërtinë tënde. Unë,
pra, kërkova të të pastroj, por ti nuk je i pastër; nuk do të pastrohesh
më nga papastërtia jote, deri sa të mos kem shfryrë mbi ty tërbimin tim.

<span id="an_24:14">24:14</span> Unë, Zoti, fola; kjo gjë do të ndodhë,
unë do ta kryej; nuk do të prapsem, nuk do të kem mëshirë, nuk do të
pendohem. Ti do të gjykohesh sipas sjelljes tënde dhe sipas veprimeve e
tua, thotë Zoti, Zoti".

<span id="an_24:15">24:15</span> Fjala e Zotit m'u drejtua, duke thënë:

<span id="an_24:16">24:16</span> "Bir njeriu, ja, unë do të të heq me
një goditje të vetme kënaqësinë e syve të tu; por ti mos u trishto, mos
vajto dhe mos derdh asnjë lot.

<span id="an_24:17">24:17</span> Vajto në heshtje, mos mbaj zi për të
vdekurit, lidhe kokën me çallmë, mbath sandalet, mos e mbulo mjekrën dhe
mos ha bukën e njerëzve që mbajnë zi".

<span id="an_24:18">24:18</span> Në mëngjes i fola popullit dhe në
mbrëmje më vdiq gruaja; të nesërmen në mëngjes veprova ashtu si më
kishin urdhëruar.

<span id="an_24:19">24:19</span> Populli atëherë më pyeti: "A do të na
shpjegosh ç'kuptim ka për ne ajo që ti bën?".

<span id="an_24:20">24:20</span> Unë u përgjigja: "Fjala e Zotit m'u
drejtua, duke thënë:

<span id="an_24:21">24:21</span> I thuaj shtëpisë së Izraelit: Kështu
thotë Zoti, Zoti: Ja, unë do të përdhos shenjtëroren time, krenarinë e
forcës suaj, kënaqësinë e syve tuaj, kënaqësinë e shpirtit tuaj; dhe
bijtë tuaj dhe bijat tuaja që keni lënë do të rrëzohen nga shpata.

<span id="an_24:22">24:22</span> Dhe ju do të bëni ashtu si bëra unë:
nuk do ta mbuloni mjekrën dhe nuk do të hani bukën e njerëzve që mbajnë
zi.

<span id="an_24:23">24:23</span> Do të keni mbi kokë çallmat tuaja,
sandalet tuaja te këmbët; nuk do të trishtoheni dhe nuk do të qani, por
do ta hani veten për paudhësitë tuaja dhe do të vajtoni njeri me
tjetrin.

<span id="an_24:24">24:24</span> Kështu Ezekieli do të jetë për ju një
shenjë; ju do të veproni për çdo gjë ashtu si veproi ai. Kur do të
ndodhin këto gjëra, do të pranoni se unë jam Zoti, Zoti.

<span id="an_24:25">24:25</span> Dhe ti, bir njeriu, ditën që atyre do
t'u marr fortesën e tyre, gëzimin e lavdisë së tyre, kënaqësinë e syve
të tyre, lakminë e shpirtit të tyre, bijtë e tyre dhe bijat e tyre,

<span id="an_24:26">24:26</span> atë ditë një ikanak do të vijë te ti që
të të sjellë lajmin.

<span id="an_24:27">24:27</span> Atë ditë ti do të hapësh gojën me
ikanakun; atëherë ti do të flasësh dhe nuk do të jesh më memec, dhe do
të jesh një shenjë për ta. Atëherë do të pranojnë se unë jam Zoti".

<span id="an_25:1">25:1</span> Fjala e Zotit m'u drejtua, duke thënë:

<span id="an_25:2">25:2</span> "Bir njeriu, kthe fytyrën drejt bijve të
Amonit dhe profetizo kundër tyre.

<span id="an_25:3">25:3</span> U thuaj bijve të Amonit: Dëgjoni fjalën e
Zotit, të Zotit: Kështu thotë Zoti, Zoti: Duke qenë se ti the: "Ah, Ah",
kundër shenjtërores sime kur ajo u përdhos, kundër vendit të Izraelit
kur ai u shkretua dhe kundër shtëpisë së Judës kur ajo shkoi në robëri,

<span id="an_25:4">25:4</span> prandaj ja, unë po të jap në dorë të
bijve të lindjes, dhe ata do të ngrejnë fushimet e tyre në mesin tënd
dhe në mesin tënd do të ngrenë vendbanimet e tyre; ata do të hanë frytet
e tua dhe do të pijnë qumështin tënd.

<span id="an_25:5">25:5</span> Unë do ta bëj Rabahun një vathë për
devetë dhe vendin e bijve të Amonit një vathë për dhëntë; atëherë ti do
të pranosh se unë jam Zoti".

<span id="an_25:6">25:6</span> Prandaj kështu thotë Zoti, Zoti: "Duke
qenë se ti ke rrahur duart, ke rrahur këmbët dhe je gëzuar në zemër me
gjithë përçmimin tënd për vendin e Izraelit;

<span id="an_25:7">25:7</span> prandaj ja, unë po shtrij dorën time
kundër teje dhe do të të jap si plaçkë të kombeve, do të të shfaros nga
popujt dhe do të të bëj të zhdukesh nga rendi i vendeve; do të të
shkatërroj, kështu do të pranosh që unë jam Zoti".

<span id="an_25:8">25:8</span> Kështu thotë Zoti, Zoti: "Duke qenë se
Moabi dhe Seiri thonë: "Ja, shtëpia e Judës është si të gjitha kombet e
tjera",

<span id="an_25:9">25:9</span> prandaj ja, unë do të hap krahun e Moabit
nga ana e qyteteve, nga ana e qyteteve që janë në kufijtë e tij, lulja e
vendit, Beth-Jeshimothi, Baalmeoni dhe Kiriathaimi.

<span id="an_25:10">25:10</span> Do ta jap pastaj në zotërim të bijve të
lindjes, bashkë me bijtë e Amonit, me qëllim që bijtë e Amonit të mos
kujtohen më midis kombeve.

<span id="an_25:11">25:11</span> Kështu do të zbatoj gjykimet e mia mbi
Moabin, dhe ata do të pranojnë që unë jam Zoti".

<span id="an_25:12">25:12</span> Kështu thotë Zoti, Zoti: "Për atë që ka
bërë Edomi duke marrë hak kundër shtëpisë së Judës, dhe sepse u bë shumë
fajtor duke u hakmarrë kundër saj",

<span id="an_25:13">25:13</span> kështu thotë Zoti, Zoti: "Unë do të
shtrij dorën time kundër Edomit, do të shfaros njerëz dhe kafshë dhe do
ta shkretoj; nga Themani deri në Dedan dhe do të bien nga shpata.

<span id="an_25:14">25:14</span> Do ta kryej hakmarrjen time kundër
Edomit me anën e popullit tim të Izraelit, që do të trajtojë Edomin
sipas zemërimit tim dhe sipas tërbimit tim; kështu ata do të njohin
hakmarrjen time", thotë Zoti, Zoti.

<span id="an_25:15">25:15</span> Kështu thotë Zoti, Zoti: "Duke qenë se
Filistejtë kanë qenë hakmarrës dhe kanë kryer hakmarrje me zemër plot
përçmim për të shkatërruar, të shtyrë nga një armiqësi e vjetër",

<span id="an_25:16">25:16</span> prandaj kështu thotë Zoti, Zoti: "Ja,
unë do ta shtrij dorën time kundër Filistejve, do të shfaros Kerethejtë
dhe do të shkatërroj kusurin e bregut të detit.

<span id="an_25:17">25:17</span> Do të kryej kundër tyre një hakmarrje
të madhe me ndëshkime të rënda; dhe do të pranojnë që unë jam Zoti, kur
do të kryej kundër tyre hakmarrjen time".

<span id="an_26:1">26:1</span> Ndodhi në vitin e njëmbëdhjetë, ditën e
parë të muajit, që fjala e Zotit m'u drejtua duke thënë:

<span id="an_26:2">26:2</span> "Bir njeriu, duke qenë se Tiro ka folur
kundër Jeruzalemit: "Ah, Ah! Porta e popujve është thyer, ajo është
drejtuar nga unë; unë do të mbushem tani që ajo është prishur"".

<span id="an_26:3">26:3</span> Prandaj kështu thotë Zoti, Zoti: Ja, unë
jam kundër teje, o Tiro. Do të bëj të ngrihen kundër teje shumë kombe,
ashtu si deti bën të ngrihen valët e tij.

<span id="an_26:4">26:4</span> Ata do të shkatërrojnë muret e Tiros dhe
do të shembin kullat e tij; do të fshij prej tij edhe pluhurin e tij dhe
do ta bëj si një shkëmb të zhveshur.

<span id="an_26:5">26:5</span> Ai do të jetë një vend për të hedhur
rrjetat në mes të detit, sepse unë fola", thotë Zoti, Zoti; "do të
plaçkitet nga kombet;

<span id="an_26:6">26:6</span> edhe bijat e tij që janë në fshat do të
vriten nga shpata; atëherë do të pranojnë që unë jam Zoti".

<span id="an_26:7">26:7</span> Sepse kështu thotë Zoti, Zoti: "Ja, unë
sjell nga veriu kundër Tiros Nebukadnetsarin, mbretin e Babilonisë,
mbretin e mbretërve, me kuaj, me qerre, me kalorës dhe një shumicë të
madhe njerëzish.

<span id="an_26:8">26:8</span> Ai do të vrasë me shpatë bijat e tua që
janë në fshat, do të ngrejë kundër teje kulla, do të ndërtojë kundër
teje një ledh dhe do të ngrejë kundër teje një çati mburojash.

<span id="an_26:9">26:9</span> Do të drejtojë kundër mureve të tua
deshtë e tij dhe do të rrëzojë kullat e tua me kazmat e tij.

<span id="an_26:10">26:10</span> Për shkak të morisë së kuajve të tij do
të mbulohesh nga pluhuri i tyre; muret e tua do të dridhen nga zhurma e
kalorësve, të rrotave dhe të qerreve, kur të hyjë nëpër portat e tua,
ashtu siç hyhet në një qytet nëpër të cilin është hapur një e çarë.

<span id="an_26:11">26:11</span> Me këmbët e kuajve të tij do të shkelë
tërë rrugët e tua, do të vrasë popullin tënd me shpatë dhe shtyllat e
tua të fuqishme do të rrëzohen.

<span id="an_26:12">26:12</span> Do të grabitin pasuritë e tua, do të
plaçkitin mallrat e tua, do të rrëzojnë muret e tua, do të shkatërrojnë
shtëpitë e tua të bukura, do të hedhin në mes të ujit gurët e tua,
drurin tënd dhe tokën tënde.

<span id="an_26:13">26:13</span> Do të bëj të pushojë zhurma e këngëve
të tua dhe zëri i harpave të tua nuk do të dëgjohet më.

<span id="an_26:14">26:14</span> Do të të bëj si një shkëmb të zhveshur;
do të jesh një vend për të nderur rrjetat; nuk do të rindërtohesh më,
sepse unë, Zoti, fola, thotë Zoti, Zoti".

<span id="an_26:15">26:15</span> Kështu i thotë Zoti, Zoti, Tiros: "Në
zhurmën e rënies sate, në rënkimin e të plagosurve për vdekje, në
kërdinë që do të bëhet në mes teje, a nuk do të dridhen vallë ishujt?

<span id="an_26:16">26:16</span> Atëherë princat e detit do të zbresin
nga fronet e tyre, do të heqin mantelet e tyre dhe do të heqin rrobat e
tyre të qëndisura; do të vishen me drithërim, do të ulen për tokë, do të
dridhen në çdo çast dhe do të jenë të tronditur thellë për ty.

<span id="an_26:17">26:17</span> Do të ngrenë një vajtim për ty dhe do
të thonë: "Si je zhdukur, ti që ishe banuar nga princat e detit, qytet i
famshëm, që ishe aq i fuqishëm në det? Ti dhe banorët e tu u kallje
tmerrin gjithë atyre që banonin atje.

<span id="an_26:18">26:18</span> Tani ishujt do të dridhen ditën e
rënies sate, ishujt e detit do të tmerrohen nga fundi yt"".

<span id="an_26:19">26:19</span> Sepse kështu thotë Zoti, Zoti: "Kur të
të bëj një qytet të shkretë si qytetet që nuk kanë banorë dhe kur të bëj
të ngjitet humnera mbi ty dhe ujërat e mëdha të të mbulojnë,

<span id="an_26:20">26:20</span> atëherë do të zbresësh me ata që
zbresin në gropë, midis popullit të dikurshëm, do të të bëj të rrish në
thellësitë e tokës, në vende të shkretuara qysh prej lashtësisë, me ata
që zbresin në gropë me qëllim që ti të mos banohesh më, por do të jap
shkëlqim mbi tokën e të gjallëve.

<span id="an_26:21">26:21</span> Do të bëj një tmerr dhe nuk do të jesh
më; do të të kërkojnë, por nuk do të të gjejnë kurrë më", thotë Zoti,
Zoti.

<span id="an_27:1">27:1</span> Fjala e Zotit m'u drejtua, duke thënë:

<span id="an_27:2">27:2</span> "Ti, bir njeriu, ngri për Tiron një
vajtim,

<span id="an_27:3">27:3</span> dhe i thuaj Tiros: O ti që je vendosur në
hyrje të detit, ti që bën tregti me popujt në shumë ishuj, kështu thotë
Zoti, Zoti: O Tiro, ti ke thënë: "Unë jam i një bukurie të përsosur".

<span id="an_27:4">27:4</span> Kufijtë e tu janë në zemër të deteve;
ndërtuesit e tu të kanë dhënë një bukuri të përsosur.

<span id="an_27:5">27:5</span> E kanë bërë tërë lëndën e anijeve të tua
me qipariset e Senirit, kanë marrë kedra të Libanit për të bërë direkun
tënd kryesor;

<span id="an_27:6">27:6</span> dhe i kanë bërë lopatat e tua me lis të
Bashanit, e kanë bërë urën tënde me dru pylli të inkrustuar me fildish
të sjellë nga ishujtë e Kitimit.

<span id="an_27:7">27:7</span> Ishte prej liri të hollë të Egjiptit, e
punuar me qëndisje, vela që ke shpalosur, që të të shërbente si flamur;
ajo që të mbulonte ishte prej hiacinti dhe prej purpre dhe vinte nga
ishujt e Elishahut.

<span id="an_27:8">27:8</span> Banorët e Sidonit dhe të Arvadit ishin
vozitësit e tu; të urtët e tu, o Tiro, ishin te ti; ata ishin pilotët e
tu.

<span id="an_27:9">27:9</span> Te ti ishin pleqtë e Gebalit dhe
specialistët e tij për të riparuar tërë të çarat e tua; te ti ishin tërë
anijet e detit dhe detarët e tyre për të shkëmbyer mallrat e tua.

<span id="an_27:10">27:10</span> Ata të Persisë, të Ludit dhe të Putit
ishin në ushtrinë tënde, si luftëtarë; ata varnin te ti mburojën dhe
përkrenaren dhe të jepnin shkëlqim.

<span id="an_27:11">27:11</span> Bijtë e Arvadit dhe ushtria jote ishin
përreth mureve të tua dhe njerëz trima qëndronin mbi kullat e tua; ata i
varnin mburojat e tyre përreth mureve të tua; ata e bënin kështu të
përsosur bukurinë tënde.

<span id="an_27:12">27:12</span> Tarshishi tregtonte me ty për shkak të
bollëkut të pasurive të tua; në këmbim të mallrave të tua të jepte
argjend, hekur, kallaj dhe plumb.

<span id="an_27:13">27:13</span> Edhe Javani, Tubali dhe Mesheku bënin
tregti me ty; në këmbim të mallrave të tua të jepnin njerëzore dhe vegla
prej bronzi.

<span id="an_27:14">27:14</span> Ata të shtëpisë së Togarmahut të jepnin
në këmbim të mallrave të tua kuaj qëniet për tërheqje, kuaj vrapimi dhe
mushka.

<span id="an_27:15">27:15</span> Bijtë e Dedanit bënin tregti me ty;
tregtia e shumë ishujve kalonte nga duart e tua; si shpërblim të jepnin
dhëmbë fildishi dhe abanoz.

<span id="an_27:16">27:16</span> Siria bënte tregti me ty për shkak të
bollëkut të prodhimeve të tua; në këmbim të mallrave të tua të jepnin
gurë të çmuar, purpur, stofa të qëndisur, pëlhura hiri të hollë, koral
dhe rubin.

<span id="an_27:17">27:17</span> Juda dhe vendi i Izraelit tregtonin me
ty; në këmbim të mallrave të tua të jepnin grurë të Minithit, parfume,
mjaltë, vaj dhe balsam.

<span id="an_27:18">27:18</span> Damasku bënte tregti me ty për shkak të
numrit të madh të prodhimeve të tua dhe për bollëkun e pasurive të tua
me verë të Helbonit dhe me lesh të bardhë.

<span id="an_27:19">27:19</span> Vedani dhe Javani sillnin nga Uzahu
prodhime në këmbim të mallrave të tua; hekuri i punuar, kasia dhe
kallami aromatik ishin ndër mallrat e tua të këmbimit.

<span id="an_27:20">27:20</span> Dedani tregtonte me ty veshje për të
kalëruar.

<span id="an_27:21">27:21</span> Arabia dhe tërë princat e Kedarit bënin
tregti me ty, duke bërë me ty shkëmbime në qengja, deshë dhe cjep.

<span id="an_27:22">27:22</span> Tregtarët e Shebas dhe të Ramahut bënin
tregti me ty; në këmbim të mallrave të tua ata të jepnin të gjitha
aromat më të mira, lloj lloj gurësh të çmuar dhe ar.

<span id="an_27:23">27:23</span> Herani, Kanehu, Edeni, tregtarët e
Shebas, të Asirisë dhe të Kilmadit bënin tregti me ty.

<span id="an_27:24">27:24</span> Në këmbim të mallrave të tua shkëmbenin
me ty sende luksi, mantele të purpurta, stofa të qëndisura, arka rrobash
të ndryshme, të lidhura me litarë.

<span id="an_27:25">27:25</span> Anijet e Tarshishit transportonin
mallrat e tua. Kështu u mbushe dhe u pasurove me të madhe në zemër të
deteve.

<span id="an_27:26">27:26</span> Vozitësit e tu të kanë çuar mbi shumë
ujra, por era e lindjes të ka shkatërruar në zemër të deteve.

<span id="an_27:27">27:27</span> Pasuritë e tua, mallrat e tua,
prodhimet e tua, detarët e tu, pilotët e tu, ata që ndreqnin të çarat,
trafikantët e mallrave të tua, tërë luftëtarët që janë te ti dhe gjithë
ajo mori që është mes teje do të bien në zemër të deteve ditën e
shkatërrimit tënd.

<span id="an_27:28">27:28</span> Nga zhurma e britmës së pilotëve të tu
fushat e hapura do të dridhen;

<span id="an_27:29">27:29</span> tërë ata që përdorin lopatën, detarët
dhe tërë pilotët e detit do të zbresin nga anijet e tyre dhe do të
mbeten në breg.

<span id="an_27:30">27:30</span> Do të bëjnë që të dëgjohet zëri i tyre
mbi ty; do të klithin me trishtim, do të hedhin pluhur mbi kokën e tyre,
do të rrokullisen në pluhur.

<span id="an_27:31">27:31</span> Për shkakun tënd do të rruajnë kokën,
do të vishen me thasë dhe do të qajnë për ty me trishtim të shpirtit, me
një dhembje të thellë.

<span id="an_27:32">27:32</span> Në ankthin e tyre do të ngrenë për ty
një vajtim dhe do të vajtojnë për ty: "Kush është si Tiro, e shkatërruar
në mes të detit?".

<span id="an_27:33">27:33</span> Kur mallrat e tua dilnin nga detet,
ngopje shumë popuj; me bollëkun e pasurive dhe të mallrave të tua
pasuroje mbretërit e tokës.

<span id="an_27:34">27:34</span> Por kur u theve nga detet në thellësinë
e ujrave, mallrat e tua dhe tërë moria e njerëzve në mes teje kanë rënë.

<span id="an_27:35">27:35</span> Të gjithë banorët e ishujve janë
habitur prej teje; mbretërit e tyre i ka zënë një frikë e madhe, pamja e
tyre është e tronditur.

<span id="an_27:36">27:36</span> Tregtarët midis popujve fishkëllejnë
mbi ty; je bërë një llahtarë dhe nuk do të ekzistosh më".

<span id="an_28:1">28:1</span> Fjala e Zotit mu drejtua, duke thënë:

<span id="an_28:2">28:2</span> "Bir njeriu, i thuaj princit të Tiros:
Kështu thotë Zoti, Zoti: Duke qenë se zemra jote është ngritur dhe ke
thënë: "Unë jam një perëndi; unë ulem mbi një fron perëndish në zemrën e
deteve", ndërsa je një njeri dhe jo një perëndi, ndonëse e ke bërë
zemrën tënde si zemrën e Perëndisë.

<span id="an_28:3">28:3</span> Ja, ti je më i urtë se Danieli, asnjë
sekret nuk mbetet i fshehur për ty.

<span id="an_28:4">28:4</span> Me diturinë tënde dhe zgjuarësinë tënde
ke grumbulluar pasuri dhe ke mbledhur ar dhe argjend në thesaret e tua;

<span id="an_28:5">28:5</span> me diturinë tënde të madhe, me tregtinë
tënde ke rritur pasuritë e tua, dhe për shkak të pasurive të tua zemra
jote është ngritur".

<span id="an_28:6">28:6</span> Për këtë arsye kështu thotë Zoti, Zoti:
"Me qenë se e ke bërë zemrën tënde si zemrën e Perëndisë,

<span id="an_28:7">28:7</span> prandaj ja, unë do të sjell kundër teje
kombet më të tmerrshme; këta do të zhveshin shpatat e tyre kundër
shkëlqimit të diturisë sate dhe do të ndotin bukurinë tënde.

<span id="an_28:8">28:8</span> Do të të zbresin në gropë dhe ti do të
vdesësh nga vdekja e atyre që janë shpuar në zemër të deteve.

<span id="an_28:9">28:9</span> A do të vazhdosh të thuash: "Unë jam një
perëndi", përpara atij që do të të vrasë? Por do të jesh një njeri dhe
jo një zot në duart e atij që do të të shpojë.

<span id="an_28:10">28:10</span> Ti do të vdesësh nga vdekja e të
parrethprerëve, nga dora e huaj, sepse unë fola", thotë Zoti, Zoti.

<span id="an_28:11">28:11</span> Fjala e Zotit m'u drejtua, duke thënë:

<span id="an_28:12">28:12</span> "Bir njeriu ngri një vajtim për mbretin
e Tiros dhe i thuaj: Kështu thotë Zoti, Zoti: Ti ishe vula e
përsosmërisë, tërë dituri dhe i përsosur nga bukuria.

<span id="an_28:13">28:13</span> Ishe në Eden, në kopshtin e Perëndisë;
ishte mbuluar me lloj lloj gurësh të çmuar: rubina, topaze, diamante,
krizolit oniks, diaspre, safire, karbonke, smeralde dhe ar; punimi i
dajreve të tua dhe i flauteve të tua u përgatit për ty ditën që ti u
krijove.

<span id="an_28:14">28:14</span> Ti ishe një kerubin i vajosur, një
mbrojtës. Unë të kisha vënë në malin e shenjtë të Perëndisë dhe ti ecje
në mes gurësh zjarri.

<span id="an_28:15">28:15</span> Ti ishe i përsosur në rrugët e tua qysh
nga dita që u krijove, deri sa nuk u zbulua te ti çoroditja.

<span id="an_28:16">28:16</span> Nga shkaku i bollëkut të tregtisë sate,
u mbushe me dhunë dhe mëkatove; prandaj të kam përzënë si një profan nga
mali i Perëndisë dhe të kam shkatërruar, o kerubin mbrojtës në mes
gurësh zjarri.

<span id="an_28:17">28:17</span> Zemra jote ishte ngritur për bukurinë
tënde; ke korruptuar diturinë tënde për shkak të shkëlqimit tënd. Unë po
të hedh për tokë, po të vë përpara mbretërve, me qëllim që të të shohin.

<span id="an_28:18">28:18</span> Në morinë e paudhësive të tua, me
ligësinë e tregtisë sate ke përdhosur shenjtëroret e tua. Prandaj nxora
nga mesi yt një zjarr që të ka gllabëruar, dhe të kam katandisur në hi
mbi tokë përpara syve të atyre që të shikonin.

<span id="an_28:19">28:19</span> Tërë ata që të njihnin ndër popujt
mbeten të habitur prej teje; je bërë objekt tmerri dhe nuk do të
ekzistosh kurrë më".

<span id="an_28:20">28:20</span> Fjala e Zotit m'u drejtua, duke thënë:

<span id="an_28:21">28:21</span> "Bir njeriu, kthe fytyrën drejt Sidonit
dhe profetizo kundër tij,

<span id="an_28:22">28:22</span> dhe thuaj: Kështu thotë Zoti, Zoti: Ja,
unë jam kundër teje, o Sidon, dhe do të përvëlohem në mes teje. Do të
pranojnë që unë jam Zoti, kur do të zbatoj në mes të tij gjykimet e mia
dhe do të shënjtërohem tek ai.

<span id="an_28:23">28:23</span> Do të dërgoj mbi të murtajën dhe gjak
në rrugët e tij; në mes të tij do të bien të vrarët nga shpata, dërguar
nga çdo anë kundër saj. Atëherë do të pranojnë që unë jam Zoti.

<span id="an_28:24">28:24</span> Dhe nuk do të ketë më për shtëpinë e
Izraelit asnjë gjemb apo ferrë që midis gjithë fqinjve të tij që e
përçmojnë. Atëherë do të pranojnë që unë jam Zoti, Zoti".

<span id="an_28:25">28:25</span> Kështu thotë Zoti, Zoti: "Kur të kem
grumbulluar ata të shtëpisë së Izraelit nga mesi i popujve ndër të cilët
janë shpërndarë dhe të shenjtërohem tek ata në sytë e kombeve, ata do të
banojnë në vendin e tyre, që i dhashë shërbëtorit Jakob.

<span id="an_28:26">28:26</span> Do të banojnë të sigurt, do të
ndërtojnë shtëpi dhe do të mbjellin vreshta; po, do të banojnë të
sigurt, kur do të zbatoj gjykimet e mia mbi të gjithë ata që i
përçmojnë. Atëherë do të pranojnë që unë jam Zoti, Perëndia i tyre".

<span id="an_29:1">29:1</span> Vitin e dhjetë, në muajin e dhjetë, ditën
e dymbëdhjetë të muajit, fjala e Zotit m'u drejtua duke thënë:

<span id="an_29:2">29:2</span> "Bir njeriu, kthe fytyrën tënde kundër
Faraonit, mbretit të Egjiptit, dhe profetizo kundër tij dhe kundër tërë
Egjiptit.

<span id="an_29:3">29:3</span> Fol dhe thuaj: Kështu thotë Zoti, Zoti:
Ja, unë jam kundër teje, o Faraon, mbret i Egjiptit, dragua i madh, që
rri në mes të lumenjve të tu dhe që ke thënë: "Lumi im është imi dhe e
kam bërë unë vetë".

<span id="an_29:4">29:4</span> Do të vendos gremça në nofullat e tua dhe
do të bëj që peshqit e lumenjve të tu të ngjiten në luspat e tua; pastaj
do të të bëj të dalësh në mes të lumenjve të tu dhe gjithë peshqit e
lumenjve të tua do të ngjiten me luspat e tu.

<span id="an_29:5">29:5</span> Do të të hedh në shkretëtirë, ty dhe tërë
peshqit e lumenjve të tu, dhe do të biesh në fushë të hapur, nuk do të
të varrosin as nuk do të mbledhën; do të të jap si ushqim kafshëve të
tokës dhe shpendëve të qiellit.

<span id="an_29:6">29:6</span> Atëherë tërë banorët e Egjiptit do të
pranojnë që unë jam Zoti, sepse kanë qenë për shtëpinë e Izraelit si një
mbështetje prej kallami.

<span id="an_29:7">29:7</span> Kur të kanë kapur për dore, je thyer dhe
u ke copëtuar atyre gjithë shpatullën; kur u mbështetën te ti, u theve
dhe ke bërë të tronditen tërë ijët e tyre".

<span id="an_29:8">29:8</span> Prandaj kështu thotë Zoti, Zoti: "Ja, unë
do të sjell mbi ty shpatën dhe do të shkatërroj mes teje njerëz dhe
kafshë;

<span id="an_29:9">29:9</span> kështu vendi i Egjiptit do të bëhet një
mjerim dhe një shkreti, dhe do të pranojnë që unë jam Zoti, sepse ai ka
thënë: "Lumi është imi dhe e kam bërë unë vetë".

<span id="an_29:10">29:10</span> Prandaj ja, unë jam kundër teje dhe
lumit tënd; do ta katandis vendin e Egjiptit në një mjerim të plotë dhe
në shkreti nga Migdoli deri në Sienë, deri në kufijtë me Etiopinë.

<span id="an_29:11">29:11</span> Nuk do të kalojë asnjë këmbë njeriu, as
do të kalojë ndonjë këmbë kafshe, dhe nuk do të banohet për dyzet vjetë
me radhë.

<span id="an_29:12">29:12</span> Do të bëj vendin e Egjiptit një shkreti
midis vendeve të shkretuara, dhe qytetet e tij do të jenë një shkreti
për dyzet vjet, në mes të qyteteve të shkatërruara; do t'i shpërndaj
Egjiptasit midis kombeve dhe do t'i hedh nëpër vende të ndryshme".

<span id="an_29:13">29:13</span> Megjithatë kështu thotë Zoti, Zoti. "Në
fundin e dyzet vjetëve unë do t'i bashkoj Egjiptasit ndër popujt nëpër
të cilët ishin shpërndarë.

<span id="an_29:14">29:14</span> Do t'i riçoj Egjiptasit në shtëpi nga
robëria dhe do t'i bëj që të kthehen në vendin e Pathrosit, në
vendlindjen e tyre, dhe atje do të jenë një mbretëri e përulur.

<span id="an_29:15">29:15</span> Do të jetë më e përulura midis
mbretërive dhe nuk do të ngrihet më mbi kombet; do të pakësoj numrin e
tyre, me qëllim që të mos sundojë më mbi kombet.

<span id="an_29:16">29:16</span> Ai nuk do të jetë më burim besimi për
shtëpinë e Izraelit, por do t'u kujtojë fajin kur u drejtoheshin për
ndihmë. Atëherë do të pranojnë që unë jam Zoti, Zoti".

<span id="an_29:17">29:17</span> Në vitin e njëzeteshtatë, në muajin e
parë, ditën e parë të muajit, ndodhi që fjala e Zotit m'u drejtua, duke
thënë:

<span id="an_29:18">29:18</span> "Bir njeriu, Nebukadnetsari, mbreti i
Babilonisë, e vuri ushtrinë e tij në një shërbim të rëndë kundër Tiros;
çdo kokë është bërë e shogët dhe çdo shpatull e rrjepur; por as ai, as
ushtria e tij nuk kanë nxjerrë nga Tiro ndonjë shpërblim për mundin që
kanë bërë kundër tij".

<span id="an_29:19">29:19</span> Prandaj kështu thotë Zoti, Zoti: "Ja,
unë i jap Nebukadnetsarit, mbretit të Babilonisë, vendin e Egjiptit; ai
do të marrë pasuritë e tij; ai do të marrë me vete robër dhe do ta
plaçkitë; dhe ky do të jetë shpërblimi për ushtrinë e tij.

<span id="an_29:20">29:20</span> Për mundin që ke bërë kundër tij unë i
jap vendin e Egjiptit, sepse kanë punuar për mua", thotë Zoti, Zoti.

<span id="an_29:21">29:21</span> "Atë ditë unë do ta rilind fuqinë e
shtëpisë së Izraelit dhe do të hap gojën tënde në mes të tyre. Atëherë
ata do të pranojnë që unë jam Zoti".

<span id="an_30:1">30:1</span> Fjala e Zotit m'u drejtua, duke thënë:

<span id="an_30:2">30:2</span> "Bir njeriu, profetizo dhe thuaj: Kështu
thotë Zoti, Zoti: Vajtoni: "Medet, dita!".

<span id="an_30:3">30:3</span> Sepse dita është afër, është e afërt dita
e Zotit; do të jetë një ditë me re, koha e kombeve.

<span id="an_30:4">30:4</span> Shpata do të bjerë mbi Egjipt dhe do të
krijojë ankth në Etiopi kur në Egjipt të bien të plagosurit për vdekje,
do të shpien larg pasuritë e tij dhe themelet e tij do të përmbysen.

<span id="an_30:5">30:5</span> Etiopia, Puti, Ludi, tërë përzierja e
popujve të ndryshëm, Kubi dhe bijtë e vendeve aleate do të rrëzohen
bashkë me ta nga shpata".

<span id="an_30:6">30:6</span> Kështu thotë Zoti: "Ata që përkrahin
Egjiptin do të rrëzohen, krenaria e pushtetit të tij do të bjerë; nga
Migdoli deri në Sienë do të bien aty nga shpata", thotë Zoti, Zoti.

<span id="an_30:7">30:7</span> "Do të shkretohen në mes të tokave të
shkretuara dhe qytetet e tyre do të jenë në mes të qyteteve të
shkatërruara.

<span id="an_30:8">30:8</span> Do të pranojnë që unë jam Zoti, kur do
t'i vë zjarrin Egjiptit dhe të gjithë përkrahësit e tij do të shtypen.

<span id="an_30:9">30:9</span> Atë ditë do të nisen në praninë time
lajmëtarë mbi anije, që do të trembin Etiopinë e shkujdesur; dhe një
ankth i madh do t'i pushtojë ata si në ditën e Egjiptit. Po, ja gjëja
është duke ndodhur".

<span id="an_30:10">30:10</span> Kështu thotë Zoti, Zoti: "Do ti jap
fund zhurmës së Egjiptit, me anë të Nebukadnetsarit, mbretit të
Babilonisë.

<span id="an_30:11">30:11</span> Ai dhe populli i tij bashkë me të, më
të tmerrshmit midis kombeve, do të vijnë për të shkatërruar vendin; do
të zhveshin shpatat e tyre kundër Egjiptit dhe do të mbushin vendin me
të vrarë.

<span id="an_30:12">30:12</span> Do t'i thaj lumenjtë dhe do t'ia shes
vendin njerëzve të këqij; dhe nëpërmjet të të huajve do ta bëj të
shkretuar vendin dhe gjithçka ai përmban. Unë, Zoti, fola".

<span id="an_30:13">30:13</span> Kështu thotë Zoti, Zoti: "Do të
shkatërroj idhujt dhe do t'i zhduk perënditë e rreme nga Nofi; nuk do të
ketë më princ nga vendi i Egjiptit dhe do të kall frikën në vendin e
Egjiptit.

<span id="an_30:14">30:14</span> Do të bëj të shkretuar Pathrosin, do
t'i vë zjarrin Tsoanit, do të zbatoj gjykimet e mia mbi Nonë,

<span id="an_30:15">30:15</span> do ta derdh tërbimin tim mbi Sin, mbi
kalanë e Egjiptit dhe do të shfaros turmat e Nosë.

<span id="an_30:16">30:16</span> Do t'i vë zjarrin Egjiptit: Sini do të
shtrëmbërohet nga dhimbja, Noja do të shqyhet, Nofi do të jetë në ankth
çdo ditë.

<span id="an_30:17">30:17</span> Të rinjtë e Avenit dhe të Pibesethit do
të bien nga shpata dhe këto dy qytete do të shkojnë në robëri.

<span id="an_30:18">30:18</span> Në Tahpanhes dita do të erret, kur aty
unë do të coptoj zgjedhat e imponuara nga Egjipti; dhe tek ajo do të
mpaket krenaria e forcës së saj. Sa për atë, një re do ta mbulojë dhe
bijat e saj do të shkojnë në robëri.

<span id="an_30:19">30:19</span> Kështu do të zbatoj gjykimet e mia mbi
Egjiptin. Atëherë do të pranojnë që unë jam Zoti".

<span id="an_30:20">30:20</span> Vitin e njëmbëdhjetë, muajin e parë,
ditën e shtatë të muajit, ndodhi që fjala e Zotit m'u drejtua, duke
thënë:

<span id="an_30:21">30:21</span> "Bir njeriu, unë theva krahun e
Faraonit, mbretit të Egjiptit; dhe ja, nuk u lidh duke vënë ilaçe as u
mbështoll me rrypa që ta bënin mjaft të fortë për të përdorur shpatën".

<span id="an_30:22">30:22</span> Prandaj kështu thotë Zoti, Zoti: "Ja,
unë jam kundër Faraonit, mbretit të Egjiptit, për t'ia coptuar krahët,
si atë të fortin ashtu edhe krahun tashmë të thyer, dhe do ta bëj që t'i
bjerë shpata nga dora.

<span id="an_30:23">30:23</span> Do t'i shpërndaj pastaj Egjiptasit
midis kombeve dhe do t'i përhap në vende të ndryshme.

<span id="an_30:24">30:24</span> Do të forcoj krahët e mbretit të
Babilonisë dhe do t'i vë në dorë shpatën time, por do të coptoj krahët e
Faraonit që do të rënkojë para tij, si rënkon një njeri i plagosur për
vdekje.

<span id="an_30:25">30:25</span> Kështu do të forcoj krahët e mbretit të
Babilonisë, por krahët e Faraonit do të rrëzohen; do të pranojnë që unë
jam Zoti, kur ti vë në dorë mbretit të Babilonisë shpatën time, dhe ky
do ta shtrijë kundër vendit të Egjiptit.

<span id="an_30:26">30:26</span> Do t'i shpërndaj Egjiptasit midis
kombeve dhe do t'i përhap në vende të ndryshme. Atëherë do të pranojnë
që unë jam Zoti".

<span id="an_31:1">31:1</span> Vitin e njëmbëdhjetë, muajin e tretë,
ditën e parë të muajit, ndodhi që fjala e Zotit m'u drejtua, duke thënë:

<span id="an_31:2">31:2</span> "Bir njeriu, i thuaj Faraonit, mbretit të
Egjiptit dhe turmës së tij: Kujt i ngjet ti në madhështinë tënde?

<span id="an_31:3">31:3</span> Ja, Asiria jote ishte një kedër Libani,
me degë të bukura, me hijen e një pylli, me trung të gjatë dhe me majë
që ngrihej midis degëve të dëndura.

<span id="an_31:4">31:4</span> Ujrat e bënin të rritej, uji i nëndheshëm
e kishte bërë të lartë, me lumenjtë e tij që rridhnin rreth e qark
vendit ku ishte mbjellë, ndërsa u dërgonte rrëketë e tij tërë drurëve të
fushës.

<span id="an_31:5">31:5</span> Prandaj lartësia e saj ishte ngritur mbi
të gjithë drurët e fushës, degët e tij ishin shumuar, ato ishin zgjatur
nga bollëku i ujrave gjatë rritjes së tij.

<span id="an_31:6">31:6</span> Tërë zogjtë e qiellit bënin folenë midis
degëve të tij, tërë kafshët e fushës pillnin nën degët e tij, dhe të
gjitha kombet e mëdhenj rrinin në hijen e tij.

<span id="an_31:7">31:7</span> Ishte i bukur në madhështinë e tij për
gjatësinë e degëve të tij, sepse rrënja e tij ndodhej pranë ujrave të
bollshme.

<span id="an_31:8">31:8</span> Kedrat nuk ia kalonin në kopshtin e
Perëndisë, selvitë nuk arrinin të barazonin degët e tij dhe gështenjat
nuk ishin as si degët e tij me gjethe; asnjë dru në kopshtin e Perëndisë
nuk ishte i barabartë me të nga bukuria.

<span id="an_31:9">31:9</span> E kisha bërë të bukur në bollëkun e
degëve të tij, prandaj e kishin zili të gjithë drurët e Edenit, që
ndodheshin në kopshtin e Perëndisë".

<span id="an_31:10">31:10</span> Prandaj, kështu thotë Zoti, Zoti: "Me
qenë se është ngritur në lartësi dhe ka vënë majën e tij ndër degë të
dendura dhe zemra e tij u bë krenare për shkak të lartësisë së tij,

<span id="an_31:11">31:11</span> do ta jap në dorë të kombit më të
fuqishëm, me qëllim që të bëjë me të çfarë i pëlqen; unë e përzura për
shkak të ligësisë së tij.

<span id="an_31:12">31:12</span> Të huajt, më të tmerrshmit e kombeve, e
prenë dhe e braktisën; degët e tij kanë rënë në male dhe në të gjitha
luginat, degët e tij ndodhen të thyera pranë të gjitha rrjedhave ujore
të vendit; tërë popujt e dheut kanë zbritur duke u larguar nga hija e
tij dhe e kanë braktisur.

<span id="an_31:13">31:13</span> Mbi rrënojat e tij vijnë e qëndrojnë
tërë zogjt e qiellit dhe mbi degët e tij janë të gjitha kafshët e
fushës,

<span id="an_31:14">31:14</span> kështu që asnjë dru i mbjellë pranë
ujrave të mos krenohet për lartësinë e tij, të mos e nxjerrë më majën e
tij midis degëve të dëndura dhe që asnjë dru që pi ujë të ngrihet me
forcën e tij mbi lartësinë e tij, sepse të gjithë i janë caktuar
vdekjes, thellësive të tokës, midis bijve të njerëzve, midis atyre që
zbresin në gropë".

<span id="an_31:15">31:15</span> Kështu thotë Zoti, Zoti: "Ditën që
zbriti në Sheol e bëra ditë zie; për të e mbulova humnerën, ndala
lumenjtë e tij dhe ujrat e mëdha u ndalën; për të mbajti zi Libani dhe
për të u thanë gjithë drurët e fushës.

<span id="an_31:16">31:16</span> Me zhurmën e rënies së tij i bëra të
dridhen kombet, kur e bëra të zbresë në Sheol bashkë me ata që zbresin
në gropë; dhe në thellësitë e tokës u përdëlluan të gjitha drurët e
Edenit, më të zgjedhurit dhe më të bukurit e Libanit, të gjithë ata që
pinin ujrat.

<span id="an_31:17">31:17</span> Edhe ata zbritën bashkë me të në Sheol
në mes të atyre që u vranë nga shpata, po, ata që ishin krahu i tij dhe
qëndronin në hijen e tij në mes të kombeve.

<span id="an_31:18">31:18</span> Kujt i ngjan ti, pra, për nga lavdia
dhe madhështia midis drurëve të Edenit? Megjithatë u plandose bashkë me
drurët e Edenit në thellësitë e tokës; do të qëndrosh në mes të të
parrethprerëve, bashkë me ata që janë vrarë nga shpata. Ja ç'do t'i
ndodhë Faraonit dhe gjithë turmës së tij", thotë Zoti, Zoti.

<span id="an_32:1">32:1</span> Në vitin e dymbëdhjetë, në muajin e
dymbëdhjetë, ditën e parë të muajit, ndodhi që fjala e Zotit m'u
drejtua, duke thënë:

<span id="an_32:2">32:2</span> "Bir njeriu, nis një vajtim për Faraonin,
mbretin e Egjiptit, dhe i thuaj: Ti i ngjason një luani të vogël midis
kombeve; ishe si një dragua në dete dhe hidheshe në lumenjtë e tu, duke
i trazuar ujrat me këmbët e tua dhe duke i turbulluar lumenjtë".

<span id="an_32:3">32:3</span> Kështu thotë Zoti, Zoti: "Do të shtrij
mbi ty rrjetën time me një kuvend të shumë popujve që do të ngrenë lart
me rrjetën time.

<span id="an_32:4">32:4</span> Pastaj do të braktis mbi tokë dhe do të
të hedh në fushë të hapur, do të bëj që të ulen mbi ty të gjitha
shpendët e qiellit dhe do t'i ngop me ty kafshët e gjithë dheut.

<span id="an_32:5">32:5</span> Do ta hedh mishin tënd mbi male dhe do
t'i mbush luginat me togun e skeletit tënd.

<span id="an_32:6">32:6</span> Do t'i jap gjithashtu tokës të pijë nga
rrjedha e gjakut tënd, deri te malet, dhe shtretërit e lumenjve do të
mbushen me ty.

<span id="an_32:7">32:7</span> Kur të të shuaj, do t'i mbuloj qiejt dhe
do t'i errësoj yjet, do ta zë diellin me një re dhe hëna nuk do të japë
më dritën e saj.

<span id="an_32:8">32:8</span> Mbi ty do të errësoj të gjithë ndriçuesit
e shkëlqyer në qiell dhe do të dërgoj terrin në vendin tënd", thotë
Zoti, Zoti.

<span id="an_32:9">32:9</span> "Do të pikëlloj zemrën e shumë popujve,
kur të bëj që të vijë shkatërrimi yt midis kombeve, në vende që ti nuk i
njeh.

<span id="an_32:10">32:10</span> Do të bëj që shumë popuj të çuditen me
ty dhe mbretërit e tyre do t'i pushtojë një tmerr i madh për shkakun
tënd, kur të vringëllij shpatën time para tyre; secili prej tyre do të
dridhet në çdo çast për jetën e tij, ditën e rënies sate".

<span id="an_32:11">32:11</span> Sepse kështu thotë Zoti, Zoti: "Shpata
e mbretit të Babilonisë do të bjerë mbi ty.

<span id="an_32:12">32:12</span> Do të bëj që turma jote të rrëzohet nga
shpata e burrave të fuqishëm, që janë më të tmerrshmit ndër kombet; ata
do të shkatërrojnë krenarinë e Egjiptit dhe gjithë turmat e tij do të
asgjësohen.

<span id="an_32:13">32:13</span> Do të bëj që të ngordhë krejt gjëja e
gjallë e tij mbi brigjet e ujrave të mëdha, që nuk do të turbullohen më
nga këmba e njeriut, as thundra e kafshëve nuk do t'i turbullojë.

<span id="an_32:14">32:14</span> Atëherë do t'i lë të qetësohen ujrat e
tyre dhe do të bëj që lumenjtë e tyre të rrjedhin si vaj", thotë Zoti,
Zoti.

<span id="an_32:15">32:15</span> "Kur do ta kem bërë të shkretë vendin e
Egjiptit dhe vendi të jetë zhveshur nga çdo gjë që kishte, kur do të kem
goditur gjithë banorët e tij, atëherë do të pranojnë se unë jam Zoti.

<span id="an_32:16">32:16</span> Ky është një vajtim që do të ngrenë për
të, do ta ngrenë për bijat e kombeve; do ta ngrenë për Egjiptin dhe
gjithë turmat e tij", thotë Zoti, Zoti.

<span id="an_32:17">32:17</span> Vitin e dymbëdhjetë, ditën e
pesëmbëdhjetë të muajit, ndodhi që fjala e Zotit mu drejtua, duke thënë:

<span id="an_32:18">32:18</span> "Bir njeriu, merrja një vajtimi për
turmën e Egjiptit dhe zbrite në thellësinë e tokës, atë dhe bijat e
kombeve të famshëm, që bashkë me ata zbresin në gropë.

<span id="an_32:19">32:19</span> Vallë kujt ia kalon nga bukuria? Zbrit
dhe zër vend midis atyre që nuk janë rrethprerë.

<span id="an_32:20">32:20</span> Ata do të bien në mes të atyre që janë
vrarë nga shpata. Ai i është dorëzuar shpatës; e tërheqin me gjithë
turmat e tij.

<span id="an_32:21">32:21</span> Trimat më të fortë, bashkë me ata që e
ndihmonin, do t'i flasin në mes të Sheolit: "Kanë zbritur dhe kanë zënë
vend bashkë me ata që nuk janë rrethprerë, bashkë me ata që i ka shpuar
shpata?".

<span id="an_32:22">32:22</span> Atje është Asiria me gjithë turmën e
saj, me varret e saj përreth; janë të gjithë të vrarë, të rënë nga
shpata.

<span id="an_32:23">32:23</span> Varret e tyre janë vendosur në
thellësinë e gropës dhe turma e saj është rreth varrit të tij; të gjithë
janë të vrarë nga shpata, ata që përhapin tmerrin mbi dheun e të
gjallëve.

<span id="an_32:24">32:24</span> Atje është Elami me gjithë turmën e tij
rreth varrit të tij; janë të gjithë të vrarë, të rrëzuar nga shpata, që
kanë zbritur pa u rrethprerë në thellësi të tokës, ata që përhapnin
tmerr mbi dheun e të gjallëve; tani ata mbajnë turpin e tyre me ata që
zbresin në gropë.

<span id="an_32:25">32:25</span> Kanë vënë shtratin e tij në mes të të
vrarëve me gjithë turmën e tij, me varret e tyre rreth tij; të gjithë
nuk janë rrethprerë, janë shpuar nga shpata, sepse kishin përhapur
tmerrin mbi dheun e të gjallëve; por tani e mbajnë turpin e tyre me ata
që zbresin në gropë; janë vendosur në mes të të vrarëve.

<span id="an_32:26">32:26</span> Atje është Mesheku, Tubali, dhe tërë
turma e tyre, me varret e tyre rreth tij; të gjithë nuk janë rrethprerë,
janë shpuar nga shpata, sepse përhapin tmerrin mbi dheun e të gjallëve.

<span id="an_32:27">32:27</span> Nuk rrijnë me heronjtë e rënë të atyre
që nuk janë rrethprerë, që kanë zbritur në Sheol me armët e tyre të
luftës dhe që shpatat e tyre janë vënë nën kokat e tyre; por ndëshkimi i
paudhësive të tyre do t'u ngjitet kockave të tyre, megjithëse tmerri i
këtyre trimave ishte i madh mbi dheun e të gjallëve.

<span id="an_32:28">32:28</span> Po, ti do të copëtohesh në mes të atyre
që nuk janë rrethprerë dhe do të qëndrosh bashkë me ata që janë shpuar
nga shpata.

<span id="an_32:29">32:29</span> Atje është Edomi, me të gjithë
mbretërit e tij dhe me të tërë princat e tij, të cilët, megjithë
trimërinë e tyre, janë vendosur bashkë me ata që janë shpuar nga shpata.
Edhe këta rrinë bashkë me ata që nuk janë rrethprerë dhe me ata që
zbresin në gropë.

<span id="an_32:30">32:30</span> Atje janë tërë princat e veriut dhe
tërë Sidonasit që kanë zbritur bashkë me ata që janë shpuar të hutuar
për shkak të tmerrit që u kallnin me fuqitë e tyre. Qëndrojnë të
parrethprerë bashkë me ata që janë shpuar nga shpata dhe mbajnë turpin e
tyre bashkë me ata që zbresin në gropë.

<span id="an_32:31">32:31</span> Faraoni do t'i shohë dhe do të
ngushëllohet për të gjithë turmën e tij; Faraoni dhe tërë ushtria e tij
do të shpohen nga shpata", thotë Zoti, Zoti.

<span id="an_32:32">32:32</span> "Ndonëse e lashë të përhapë tmerrin e
tij mbi dheun e të gjallëve, Faraoni me gjithë turmën e tij, do të vihet
të qëndrojë në mes të atyre që nuk janë rrethprerë, me ata që janë
shpuar nga shpata", thotë Zoti, Zoti.

<span id="an_33:1">33:1</span> Fjala e Zotit m'u drejtua, duke thënë:

<span id="an_33:2">33:2</span> "Bir njeriu, folu bijve të popullit tënd
dhe u thuaj atyre: Kur të sjell shpatën kundër një vendi dhe populli i
atij vendi merr një burrë nga kufijtë e tij dhe e vë si sogjetar,

<span id="an_33:3">33:3</span> në rast se e sheh shpatën që vjen kundër
vendit, dhe i bie borisë dhe lajmëron popullin,

<span id="an_33:4">33:4</span> kushdo që dëgjon borinë, por nuk i vë
veshin paralajmërimit, në rast se shpata vjen dhe e merr me vete, gjaku
i tij do të bjerë mbi kokën e vet.

<span id="an_33:5">33:5</span> Ai ka dëgjuar zërin e borisë, por nuk i
ka vënë veshin paralajmërimit, gjakun e tij do ta ketë mbi vete. Por ai
që ka marrë parasysh paralajmërimin, do të shpëtojë jetën e tij.

<span id="an_33:6">33:6</span> Por në rast se sogjetari sheh shpatën që
po vjen dhe nuk i bie borisë për të paralajmëruar popullin, dhe shpata
vjen dhe merr me vete ndonjë prej tyre, ky do të çohet tutje për shkak
të paudhësisë së tij, por për gjakun e tij do t'i kërkoj llogari
sogjetarit.

<span id="an_33:7">33:7</span> Kështu, o bir njeriu, të kam vendosur si
roje për shtëpinë e Izraelit; prandaj dëgjo fjalën e gojës sime dhe i
lajmëro nga ana ime.

<span id="an_33:8">33:8</span> Kur i them të pabesit: "I pabesë, ti do
të vdesësh me siguri", dhe ti nuk flet për të paralajmëruar të pabesin
që të largohet nga rruga e tij, ai i pabesë do të vdesë për shkak të
paudhësisë së tij, por për gjakun e tij do t'i kërkojë llogari dorës
sate.

<span id="an_33:9">33:9</span> Por në rast se ti e paralajmëron të
pabesin që të largohet nga rruga e tij dhe ai nuk largohet prej saj, ai
do të vdesë për shkak të paudhësisë së tij, por ti do ta shpëtosh
shpirtin tënd.

<span id="an_33:10">33:10</span> Tani, bir njeriu, i thuaj shtëpisë së
Izraelit: Ju thoni kështu: "Në rast se shkeljet tona dhe mëkatet tona
janë mbi ne dhe për shkak të tyre vuajmë, si do të mund të jetojmë?".

<span id="an_33:11">33:11</span> U thuaj atyre: Ashtu siç është e
vërtetë që unë rroj", thotë Zoti, Zoti, "unë nuk kënaqem me vdekjen e të
pabesit, por që i pabesi të ndryshojë rrugën e tij dhe të jetojë;
konvertohuni, konvertohuni nga rrugët tuaja të këqija. Pse vallë duhet
të vdisni, o shtëpi e Izraelit?

<span id="an_33:12">33:12</span> Prandaj ti, bir njeriu, u thuaj bijve
të popullit tënd: Drejtësia e të drejtit nuk do ta shpëtojë atë ditën e
mëkatit të tij; po kështu pabesia e të pabesit nuk do ta rrëzojë ditën
kur ai të largohet nga pabesia e tij, dhe i drejti nuk do të mund të
jetojë për shkak të drejtësisë së tij ditën që do të kryejë mëkate.

<span id="an_33:13">33:13</span> Kur i them të drejtit që ke për të
jetuar me siguri, në rast se ka besim në drejtësinë e vet dhe kryen
paudhësinë, tërë veprimet e tij të drejta nuk do të kujtohen më, por ai
do të vdesë për shkak të paudhësisë që ka kryer.

<span id="an_33:14">33:14</span> Përkundrazi, kur i them të pabesit: "Ti
me siguri do të vdesësh", në rast se ai largohet nga mëkati i tij dhe
kryen atë që është e ndershme dhe e drejtë,

<span id="an_33:15">33:15</span> në rast se i pabesi kthen pengun, kthen
atë që ka vjedhur dhe ecën sipas statuteve të jetës, pa kryer paudhësi,
ai me siguri ka për të jetuar, nuk ka për të vdekur.

<span id="an_33:16">33:16</span> Asnjë nga mëkatet e kryera prej tij nuk
do të kujtohet kundër tij; ai ka bërë atë që është e ndershme dhe e
drejtë dhe me siguri ka për të jetuar.

<span id="an_33:17">33:17</span> Por bijt e popullit tënd thonë: "Rruga
e Zotit nuk është e drejtë", ndërsa është rruga e tyre që nuk është e
drejtë.

<span id="an_33:18">33:18</span> Kur i drejti largohet nga drejtësia e
tij dhe kryen paudhësi, për këtë ai do të vdesë.

<span id="an_33:19">33:19</span> Përkundrazi kur i pabesi largohet nga
pabesia e tij dhe kryen atë që është e ndershme dhe e drejtë, ai do të
jetojë.

<span id="an_33:20">33:20</span> Megjithatë ju thoni: "Rruga e Zotit nuk
është e drejtë". Unë do ta gjykoj secilin prej jush sipas rrugëve që
ndjek, o shtëpi e Izraelit".

<span id="an_33:21">33:21</span> Vitin e dymbëdhjetë të robërisë sonë,
muajin e dhjetë, ditën e pestë të muajit, ndodhi që arriti tek unë një i
ikur nga Jeruzalemi dhe më tha: "Qyteti është pushtuar".

<span id="an_33:22">33:22</span> Një mbrëmje para se të vinte ikanaku,
dora e Zotit u vu mbi mua dhe më kishte hapur gojën kështu, kur në
mëngjes ai arriti tek unë, goja ime mbeti e hapur dhe nuk qeshë më
memec.

<span id="an_33:23">33:23</span> Fjala e Zotit m'u drejtua pastaj, duke
thënë:

<span id="an_33:24">33:24</span> "Bir njeriu, banorët e këtyre rrënojave
në vendin e Izraelit thonë: "Abrahami ishte vetëm dhe pati zotërimin e
vendit, por ne jemi shumë dhe zotërimi i vendit na jepet neve".

<span id="an_33:25">33:25</span> Prandaj u thuaj atyre: Kështu thotë
Zoti, Zoti: Ju hani mishin me gjakun, ngrini sytë nga idhujt tuaj,
derdhni gjak dhe dëshironi të zotëroni vendin.

<span id="an_33:26">33:26</span> Ju mbështeteni te shpata juaj, kryeni
gjëra të neveritshme, secili ndot gruan e fqinjit të tij dhe dëshironi
të zotëroni vendin.

<span id="an_33:27">33:27</span> U thuaj kështu atyre: Kështu thotë
Zoti, Zoti: Ashtu siç është e vërtetë që unë rroj, ata që banojnë midis
atyre rrënojave do të vriten nga shpata, ata që janë në fushë të hapur
do t'ua jap për të ngrënë kafshëve dhe ata që janë në fortesa dhe në
shpella do të vdesin nga murtaja.

<span id="an_33:28">33:28</span> Do ta katandis vendin në një mjerim dhe
në shkreti, kryelartësia e forcës së tij do të ligështohet dhe kështu
malet e Izraelit do të jenë aq të shkretuar sa që askush nuk do të
kalojë më andej.

<span id="an_33:29">33:29</span> Do të pranojnë që unë jam Zoti, kur ta
kem katandisur vendin në mjerim dhe në shkreti për shkak të të gjitha
gjërave të neveritshme që kanë kryer.

<span id="an_33:30">33:30</span> Sa për ty, bir njeriu, bijtë e popullit
tënd flasin për ty pranë mureve dhe te pragu i shtëpive të tyre, i
flasin njeri tjetrit, duke i thënë secili vëllait të tij: "Eja të
dëgjosh cila është fjala që vjen nga Zoti".

<span id="an_33:31">33:31</span> Kështu vijnë te ti ashtu si bën
njerëzia, ulen para teje ashtu si bën populli im dhe dëgjojnë fjalët e
tua, por nuk i vënë në praktikë; me gojën e tyre, pra, tregojnë dashuri
të madhe, por zemra e tyre shkon pas fitimit të tyre të padrejtë.

<span id="an_33:32">33:32</span> Ja, ti je për ta si një këngë dashurie
e dikujt që ka një zë të bukur dhe di t'i bjerë mirë një vegle; ata
dëgjojnë fjalët e tua, por nuk i vënë në praktikë.

<span id="an_33:33">33:33</span> Dhe ja kur të ndodhë ajo gjë (dhe ja që
po ndodh) do të pranojnë që në mes tyre ka pasur një profet".

<span id="an_34:1">34:1</span> Fjala e Zotit m'u drejtua përsëri, duke
thënë:

<span id="an_34:2">34:2</span> "Bir njeriu, profetizo kundër barinjve të
Izraelit; profetizo dhe u thuaj atyre barijve: Kështu thotë Zoti, Zoti:
Mjerë barinjtë e Izraelit që kullotin veten e tyre! A nuk duhet
përkundrazi të kullosin kopenë?

<span id="an_34:3">34:3</span> Ju hani yndyrën, visheni me leshin,
vritni delet e majme, por nuk e kullotni kopenë.

<span id="an_34:4">34:4</span> Nuk i keni forcuar delet e dobëta, nuk
jeni kujdesur për të sëmurën, nuk keni fashuar atë të plagosurën, nuk e
keni rikthyer në shtëpi të hutuarën dhe nuk e keni kërkuar të humburën,
por keni sunduar mbi to me forcë dhe ashpërsi.

<span id="an_34:5">34:5</span> Kështu ato, për mungesë bariu, janë
shpërndarë, janë bërë pre e të gjitha bishave të fushës dhe kanë humbur.

<span id="an_34:6">34:6</span> Delet e mia po enden nëpër tërë malet dhe
mbi çdo kodrinë të lartë; po, delet e mija janë përhapur mbi gjithë
faqen e vendit dhe askush nuk ka shkuar t'i kërkojë ato as nuk tregoi
kujdes".

<span id="an_34:7">34:7</span> Prandaj, o barinj, dëgjoni fjalën e
Zotit:

<span id="an_34:8">34:8</span> Ashtu siç është e vërtetë që unë rroj",
thotë Zoti, Zoti, "duke qenë se delet e mija janë bërë një pre, delet e
mia i hanë të gjitha bishat e fushave për mungesë të një bariu dhe sepse
barinjtë e mi nuk kanë vajtur ti kërkojnë delet e mia, por barinjtë kanë
kullotur për veten e tyre dhe nuk kanë kullotur delet e mia".

<span id="an_34:9">34:9</span> Prandaj, o barinj, dëgjoni fjalën e
Zotit:

<span id="an_34:10">34:10</span> Kështu thotë Zoti, Zoti: "Ja, unë jam
kundër barinjve; do t'u kërkoj llogari për delet e mia dhe nuk do t'i lë
t'i kullotin delet. Barinjtë nuk do të kullotin më veten e tyre, sepse
do t'u heq nga goja e tyre delet e mia dhe nuk do të jenë më ushqimi i
tyre.

<span id="an_34:11">34:11</span> Sepse kështu thotë Zoti, Zoti: "Ja, unë
vetë do të shkoj të kërkoj delet e mia dhe do të kujdesem.

<span id="an_34:12">34:12</span> Ashtu si bariu kujdeset për kopenë e
tij kur ndodhet në mes të deleve të tij, të shpërndara, kështu unë do të
kujdesem për delet e mia dhe do t'i heq nga të gjitha vendet ku janë
shpërndarë në një ditë me re dhe errësirë të dendur.

<span id="an_34:13">34:13</span> Do t'i nxjerr nga popujt dhe do t'i
mbledh nga vende të ndryshme; do t'i çoj përsëri në tokën e tyre dhe do
t'i kullot në malet e Izraelit, gjatë rrjedhave ujore dhe në tërë vendet
e banuara të vendit.

<span id="an_34:14">34:14</span> Do t'i kullot në kullota të mira dhe
vatha e tyre do të jetë në malet e larta të Izraelit; atje do të
pushojnë në një vathë dhe do të kullotin në kullota të pasura në malet e
Izraelit.

<span id="an_34:15">34:15</span> "Unë vetë do t'i kullot delet e mia dhe
do t'i bëj të pushojnë", thotë Zoti, Zoti.

<span id="an_34:16">34:16</span> "Unë do të kërkoj të humburën, do ta
kthej të hutuarën, do t'i lidh plagën, do ta forcoj të sëmurën, por do
të shkatërroj të majmen dhe të fortën; do t'i kullot me drejtësi.

<span id="an_34:17">34:17</span> Sa për ju, o delet e mia", kështu thotë
Zoti, Zoti, "ja, unë do të gjykoj midis dele e dele, midis deshëve dhe
cjepve.

<span id="an_34:18">34:18</span> Ju duket gjë e vogël të kullotësh në
një kullotë të mirë dhe pastaj të shkelësh me këmbë atë që mbetet nga
kullota juaj, ose të pish ujra të pastra dhe pastaj të turbullosh me
këmbë atë që mbetet?

<span id="an_34:19">34:19</span> Kështu delet e mia duhet të hanë atë që
kanë shkelur këmbët tuaja dhe duhet të pijnë atë që kanë turbulluar
këmbët tuaja".

<span id="an_34:20">34:20</span> Prandaj kështu u thotë atyre Zoti,
Zoti: "Ja, unë vetë do të gjykoj midis deles së dhjamur dhe deles së
dobët.

<span id="an_34:21">34:21</span> Duke qenë se ju keni shtyrë me ijë dhe
me shpatull dhe u keni rënë me brirë të gjitha deleve të dobëta deri sa
i shpërndatë rreth e rrotull,

<span id="an_34:22">34:22</span> unë do t'i shpëtoj delet e mia dhe nuk
do të bëhen më pre, dhe do të gjykoj midis dele e dele.

<span id="an_34:23">34:23</span> Do të vendos mbi to një bari të vetëm
që do t'i kullosë, shërbëtorin tim David. Ai do t'i kullosë dhe ka për
të qenë bariu i tyre.

<span id="an_34:24">34:24</span> Dhe unë, Zoti, do të jem Perëndia i
tyre dhe shërbëtori im Davidi do të jetë princ në mes tyre. Unë, Zoti,
fola.

<span id="an_34:25">34:25</span> Do të vendos me to një besëlidhje
paqeje dhe do të zhduk nga vendi kafshët e liga, kështu ato do të mund
të rrinë të sigurta në shkretëtirë dhe të flenë nëpër pyje.

<span id="an_34:26">34:26</span> Dhe do t'ua bëj të bekura vendet rreth
kodrës sime; do të bëj të bjerë shiu në kohën e duhur, dhe do të jenë
shira bekimi.

<span id="an_34:27">34:27</span> Druri i fushës do të japë frytin e tij
dhe toka do të japë prodhimet e saj. Ato do të jenë të sigurta në tokën
e tyre dhe do të pranojnë që unë jam Zoti, kur do të këpus shufrat e
zgjedhës së tyre dhe do t'i çliroj nga dora e atyre që i mbanin në
skllavëri.

<span id="an_34:28">34:28</span> Dhe nuk do të jenë më pre e kombeve as
do t'i hanë më bishat e fushës, por do të qëndrojnë të sigurta dhe
askush nuk ka për t'i trembur.

<span id="an_34:29">34:29</span> Do ta bëj që të mbijë për ta një
kopësht me famë të madhe; nuk do të konsumohen më nga uria në vend dhe
nuk do të mbajnë më turpin e kombeve.

<span id="an_34:30">34:30</span> Kështu ata do të pranojnë që unë, Zoti,
Perëndia i tyre, jam me ta, dhe që ata, shtëpia e Izraelit, janë populli
im", thotë Zoti, Zoti.

<span id="an_34:31">34:31</span> "Ju jeni delet e mia, delet e kullotës
sime; jeni njerëz dhe unë jam Perëndia juaj", thotë Zoti.

<span id="an_35:1">35:1</span> Fjala e Zotit m'u drejtua përsëri, duke
thënë:

<span id="an_35:2">35:2</span> "Bir njeriu, kthe fytyrën tënde nga mali
Seir dhe profetizo kundër tij,

<span id="an_35:3">35:3</span> dhe i thuaj: Kështu thotë Zoti, Zoti: Ja,
unë jam kundër teje, o mal i Seirit. Do ta shtrij dorën time kundër teje
dhe do të të kthej në një mjerim dhe në një shkreti.

<span id="an_35:4">35:4</span> Do t'i kthej qytetet e tua në gërmadha
dhe ti do të bëhesh një shkreti. Atëherë do të pranosh që unë jam Zoti.

<span id="an_35:5">35:5</span> Sepse ti ke patur një armiqësi të vjetër
dhe i ke dorëzuar bijtë e Izraelit në mëshirë të shpatës në kohën e
fatkeqësisë së tyre, kur paudhësia e tyre kishte arritur kulmin.

<span id="an_35:6">35:6</span> Ashtu siç është e vërtetë që unë rroj",
thotë Zoti, Zoti, "të ruaj për gjak dhe gjaku do të të ndjekë; duke qenë
se nuk e ke urryer gjakun, gjaku do të të ndjekë.

<span id="an_35:7">35:7</span> Kështu do ta katandis malin Seir në një
mjerim dhe në një shkreti dhe do të shfaros ata që shkojnë dhe që vijnë.

<span id="an_35:8">35:8</span> Do t'i mbush malet e tij me të vrarët e
tij; në të gjitha kodrat e tua, në luginat e tua dhe në të gjitha
përroskat e tua do të bien të vrarët nga shpata.

<span id="an_35:9">35:9</span> Do të të katandis në një shkreti përjetë
dhe qytetet e tua nuk do të banohen më; atëherë do të pranoni që unë jam
Zoti.

<span id="an_35:10">35:10</span> Sepse ke thënë: "Këta dy kombe dhe këto
dy vende do të jenë të mitë; ne do t'i zotërojmë", megjithëse aty ishte
Zoti,

<span id="an_35:11">35:11</span> ashtu siç është e vërtetë që unë rroj",
thotë Zoti, Zoti, "unë do të veproj me po atë zemërimin tënd dhe me
xhelozinë që ke treguar në urrejtjen tënde kundër tyre dhe do të bëhem i
njohur në mes tyre kur të të gjykoj.

<span id="an_35:12">35:12</span> Ti atëherë do të pranosh që unë, Zoti,
kam dëgjuar të gjitha fyerjet që ke shqiptuar kundër maleve të Izraelit,
duke thënë: "Janë të shkretuar; na janë dhënë neve për ti gllabëruar".

<span id="an_35:13">35:13</span> Me gojën tuaj jeni mburrur kundër meje
dhe i keni shumuar fjalët tuaja kundër meje, kam dëgjuar çdo gjë".

<span id="an_35:14">35:14</span> Kështu thotë Zoti, Zoti: "Kur gjithë
toka do të gëzohet, unë do të të katandis në shkreti.

<span id="an_35:15">35:15</span> Me qenë se u gëzove që trashëgimia e
shtëpisë së Izraelit ishte katandisur në shkreti, unë do të veproj
kështu me ty: do të bëhesh i shkretë, o mal i Seirit, madje edhe tërë
Edomi. Atëherë do të pranojnë që unë jam Zoti".

<span id="an_36:1">36:1</span> "Ti bir njeriu, profetizo u maleve të
Izraelit dhe u thuaj: O male të Izraelit, dëgjoni fjalët e Zotit.

<span id="an_36:2">36:2</span> Kështu thotë Zoti, Zoti: Duke qenë se
armiku ka thënë për ju: "Ah, ah! Kodrat e përjetshme janë bërë prona
jonë", profetizo dhe thuaj:

<span id="an_36:3">36:3</span> Kështu thotë Zoti, Zoti: Po, duke qenë se
kanë dashur t'ju shkretojnë dhe t'ju gllabërojnë nga çdo anë që të
bëheni një zotërim i mbetjes së kombeve dhe duke qenë se keni qenë
objekt i bisedave të gjuhëve të këqia dhe i shpifjeve të njerëzisë",

<span id="an_36:4">36:4</span> prandaj, o male të Izraelit, dëgjoni
fjalën e Zotit, të Zotit. Kështu thotë Zoti, Zoti, maleve dhe qafave,
përroskave dhe luginave, vendeve të shkatërruara dhe të shkretuara dhe
qyteteve të braktisura që janë bërë pre dhe objekt përçmimi nga kombet
që ndodhen rreth e qark.

<span id="an_36:5">36:5</span> Prandaj kështu thotë Zoti, Zoti: "Po, në
zjarrin e xhelozisë sime unë flas kundër kusurit të kombeve dhe kundër
tërë Edomit që e kanë shtënë në dorë vendim tim me gjithë gëzimin e
zemrës dhe përçmimin e shpirtit, për ta përzënë si një pre.

<span id="an_36:6">36:6</span> Prandaj profetizo tokës së Izraelit, u
thuaj maleve dhe kodrave, përroskave dhe luginave: Kështu thotë Zoti,
Zoti: Ja, unë fola në xhelozinë time dhe në tërbinin tim, sepse ju keni
sjellë turpin e kombeve".

<span id="an_36:7">36:7</span> Prandaj kështu thotë Zoti, Zoti: "Unë
ngrita dorën për betim; kombet që më rrethojnë do të sjellin edhe ata
turpin e tyre.

<span id="an_36:8">36:8</span> Por ju, o male të Izraelit, do të keni
degët tuaja dhe do të mbani frytet tuaja për popullin tim të Izraelit;
po, ai është duke u kthyer.

<span id="an_36:9">36:9</span> Sepse ja, unë jam për ju, do të kthehem
nga ju dhe ju do të punoheni dhe do të mbilleni.

<span id="an_36:10">36:10</span> Do t'i shumoj mbi ju njerëzit, tërë
shtëpinë e Izraelit; qytetet do të banohen dhe gërmadhat do të
rindërtohen.

<span id="an_36:11">36:11</span> Do të shumoj mbi ju njerëzit dhe
kafshët; do të shumohen dhe do të jenë pjellorë. Do të bëj që të
banoheni si në kohrat e kaluara, dhe do t'ju bëj më tepër të mira se sa
në fillimet tuaja; atëherë do të pranoni që unë jam Zoti.

<span id="an_36:12">36:12</span> Po, do të bëj të ecin mbi ju njerëz,
popullin tim të Izraelit; ata do t'ju zotërojnë dhe ju do të jeni
trashëgimia e tyre dhe nuk do t'u hiqni më bijtë e tyre".

<span id="an_36:13">36:13</span> Kështu thotë Zoti, Zoti: "Duke qenë se
ju thonë: "Je një vend që ka gëlltitur njerëz dhe që ke privuar kombin
tënd nga bijtë",

<span id="an_36:14">36:14</span> prandaj nuk do të gëlltitësh më njerëz
dhe nuk do ta privosh kombin tënd nga bijtë", thotë Zoti, Zoti.

<span id="an_36:15">36:15</span> "Do ta bëj që të mos dëgjosh më talljet
e kombeve dhe ti nuk do të mbash më turpin e popujve dhe nuk do ta bësh
kombin tënd të rrëzohet", thotë Zoti, Zoti.

<span id="an_36:16">36:16</span> Fjala e Zotit m'u drejtua përsëri, duke
thënë:

<span id="an_36:17">36:17</span> "Bir njeriu, kur ata të shtëpisë së
Izraelit banonin në vendin e tyre, e ndotnin me sjelljen e tyre dhe me
veprimet e tyre; sjellja e tyre para meje ishte si papastërtia e gruas
gjatë ciklit të saj muajor.

<span id="an_36:18">36:18</span> Prandaj hodha mbi ta zemërimin tim për
gjakun që kishin derdhur mbi vendin dhe për idhujt me të cilët e kishin
ndotur.

<span id="an_36:19">36:19</span> Kështu i shpërndava ndër kombet dhe
shkuan në të gjitha drejtimet nëpër tërë vendet; i gjykova sipas
sjelljes së tyre dhe veprimeve të tyre.

<span id="an_36:20">36:20</span> Me të arritur te kombet ku kishin
shkuar, e përdhosën emrin tim të shënjtë, sepse për ata thuhej: "Këta
janë populli i Zotit, por megjithatë u është dashur të dalin nga vendi i
tij".

<span id="an_36:21">36:21</span> Kështu pata kujdes për emrin tim të
shenjtë që shtëpia e Izraelit kishte përdhosur midis kombeve ku kishte
shkuar.

<span id="an_36:22">36:22</span> Prandaj i thuaj shtëpisë së Izraelit:
Kështu thotë Zoti, Zoti: Unë veproj kështu jo për shkakun tuaj, o shtëpi
e Izraelit, por për hir të emrit tim të shenjtë që ju keni përdhosur
midis kombeve ku keni shkuar.

<span id="an_36:23">36:23</span> Unë do ta shenjtëroj emrin tim të madh,
të përdhosur midis kombeve, që ju e keni përdhosur në mes të tyre.
Kombet do të pranojnë që unë jam Zoti", thotë Zoti, Zoti, "kur të
shenjtërohem tek ju, para syve të tyre.

<span id="an_36:24">36:24</span> Do t'ju marr nga kombet, do t'ju
grumbulloj nga tërë vendet dhe do t'ju çoj përsëri në vendin tuaj.

<span id="an_36:25">36:25</span> Do të lëshoj pastaj ujë të pastër mbi
ju dhe do të jeni të pastër; do t'ju pastroj nga të gjitha ndyrësirat
tuaja dhe nga të gjithë idhujt tuaj.

<span id="an_36:26">36:26</span> Do t'ju jap një zemër të re dhe do të
shtie brenda jush një shpirt të ri; do të heq nga mishi juaj zemrën prej
guri dhe do t'ju jap zemër prej mishi.

<span id="an_36:27">36:27</span> Do të vë brenda jush Shpirtin tim dhe
do të bëj që ju të ecni sipas statuteve të mia, dhe ju do të respektoni
dhe do të zbatoni në praktikë dekretet e mia.

<span id="an_36:28">36:28</span> Do të banoni në vendin që u dhashë
etërve tuaj; ju do të jeni populli im dhe unë do të jem Perëndia juaj.

<span id="an_36:29">36:29</span> Do t'ju çliroj nga të gjitha ndyrësirat
tuaja; do të thërres grurin, do të bëj që të ketë me bollëk dhe nuk do
dërgoj më urinë kundër jush.

<span id="an_36:30">36:30</span> Do të shumoj frytin e drurëve dhe
prodhimin e arave, me qëllim që të mos pësoni më turpin e urisë midis
kombeve.

<span id="an_36:31">36:31</span> Atëherë do të kujtoni rrugët tuaja të
këqia dhe veprimet tuaja që nuk ishin të mira dhe do të bëheni të
neveritshëm për vetë sytë tuaj, për paudhësitë tuaja dhe për veprimet
tuaja të neveritshme.

<span id="an_36:32">36:32</span> Nuk është për hatrin tuaj që unë
veproj", thotë Zoti, Zoti, "dijeni mirë këtë. Turp të keni dhe qofshi të
hutuar për shkak të rrugëve tuaja, o shtëpi e Izraelit".

<span id="an_36:33">36:33</span> Kështu thotë Zoti Zoti: "Ditën kur unë
do t'ju pastroj nga të gjitha paudhësitë tuaja, do t'ju bëj të banoni në
qytete, dhe gërmadhat do të rindërtohen.

<span id="an_36:34">36:34</span> Toka e shkretuar do të punohet, në vend
që të jetë një shkreti në sytë e të gjithë kalimtarëve.

<span id="an_36:35">36:35</span> Dhe do të thonë: "Kjo tokë që ishte e
shkretuar është bërë si kopshti i Edenit, dhe qytetet e shkatërruara, të
shkretuara dhe të rrënuara tani janë të fortifikuara dhe të banuara".

<span id="an_36:36">36:36</span> Atëherë kombet që do të kenë mbetur
rreth e qark jush do të pranojnë që unë, Zoti, kam rindërtuar vendet e
shkatërruara dhe kam mbjellë tokën që ishte shkretuar. Unë, Zoti fola
dhe do ta kryej".

<span id="an_36:37">36:37</span> Kështu thotë Zoti, Zoti: "Do të jem
sërisht i lutur nga shtëpia e Izraelit ta kryej këtë për ta: Unë do t'i
shumoj njerëzit e tyre si një kope.

<span id="an_36:38">36:38</span> Si një kope dhënsh të shenjtëruara, si
kopeja e Jeruzalemit në festat e tij solemne, kështu qytetet e
shkatërruara do të mbushen me kope njerëzish. Atëherë do të pranojnë që
unë jam Zoti".

<span id="an_37:1">37:1</span> Dora e Zotit u ndodh mbi mua, më çoi
jashtë në Frymën e Zotit, dhe më lëshoi në mes të një lugine që ishte
plot me kocka.

<span id="an_37:2">37:2</span> Pastaj më bëri të kaloj afër tyre, rreth
e qark; dhe ja, ishin në sasi të madhe mbi sipërfaqen e luginës; dhe ja,
ishin shumë të thata.

<span id="an_37:3">37:3</span> Më tha: "Bir njeriu, a mund të rijetojnë
këto kocka?". Unë u përgjigja: "O Zot, o Zot, ti e di".

<span id="an_37:4">37:4</span> Më tha akoma: "Profetizo këtyre kockave
dhe u thuaj atyre: Kocka të thata, dëgjoni fjalën e Zotit.

<span id="an_37:5">37:5</span> Kështu ju thotë Zoti, Zoti, këtyre
kockave: Ja, unë po fus te ju frymën dhe ju do të rijetoni.

<span id="an_37:6">37:6</span> Do të vë mbi ju mishin, do t'ju mbuloj me
lëkurë dhe do të shtie te ju frymën, dhe do të jetoni; atëherë do të
pranoni që unë jam Zoti".

<span id="an_37:7">37:7</span> Profetizova ashtu si më ishte urdhëruar;
ndërsa profetizoja, pati një zhurmë; dhe ja një tronditje; pastaj kockat
iu afruan njëra tjetrës.

<span id="an_37:8">37:8</span> Ndërsa po shikoja, ja ku u rritën mbi ta
dejet dhe mishi, që lëkura i mbuloi; por fryma nuk ishte tek ato.

<span id="an_37:9">37:9</span> Atëherë ai më tha: "Profetizoji frymës,
profetizo bir njeriu dhe i thuaj frymës: Kështu thotë Zoti, Zoti: Frymë,
eja nga të katër erërat dhe fryj mbi këta të vrarë, që të jetojnë".

<span id="an_37:10">37:10</span> Kështu profetizova, si më kishte
urdhëruar dhe shpirti hyri në to, dhe u kthyen në jetë dhe u ngritën më
këmbë; ishte një ushtri e madhe, shumë e madhe.

<span id="an_37:11">37:11</span> Pastaj më tha: "Bir njeriu, këto kocka
janë gjithë shtëpia e Izraelit. Ja, ato thonë: "Kockat tona janë të
thata, shpresa jonë është zhdukur dhe ne jemi të humbur".

<span id="an_37:12">37:12</span> Prandaj profetizo dhe u thuaj atyre:
Kështu thotë Zoti, Zoti: Ja, unë do të hap varret tuaja, do t'ju bëj të
dilni nga varret tuaja, o populli im, do t'ju çoj përsëri në vendin e
Izraelit.

<span id="an_37:13">37:13</span> Do të pranoni që unë jam Zoti, kur të
hap varret tuaja dhe t'ju bëj të dilni nga varret tuaja, o populli im.

<span id="an_37:14">37:14</span> Do të shtie te ju Frymën tim dhe ju do
të jetoni, dhe do t'ju çoj në tokën tuaj; atëherë do të pranoni që unë,
Zoti, fola dhe e kam kryer këtë gjë", thotë Zoti.

<span id="an_37:15">37:15</span> Fjala e Zotit m'u drejtua përsëri, duke
thënë:

<span id="an_37:16">37:16</span> "Ti, bir njeriu, merr një copë dru dhe
mbi të shkruaj: "Për Judën dhe për bijtë e Izraelit, shokë të tij".
Pastaj merr një copë tjetër dru dhe shkruaj mbi të: "Për Jozefin, bastun
i Efraimit dhe i tërë shtëpisë së Izraelit, shokë të tij".

<span id="an_37:17">37:17</span> Afroi pastaj njeri te tjetri në një dru
të vetëm, me qëllim që të bëhen një gjë e vetme në dorën tënde.

<span id="an_37:18">37:18</span> Kur bijtë e popullit tënd do të të
flasin, duke thënë: "A do të na shpjegosh ç'kuptim kanë këto gjëra për
ty?",

<span id="an_37:19">37:19</span> ti do t'u thuash atyre: Kështu thotë
Zoti, Zoti: Ja, unë do të marr drurin e Jozefit, që është në dorë të
Efraimit, dhe fiset e Izraelit që janë shokë të tij, dhe do t'i bashkoj
me këtë, domethënë me drurin e Judës, për ta bërë një dru të vetëm;
kështu ata do të bëhen një gjë e vetme në dorën time.

<span id="an_37:20">37:20</span> Mbaj në dorën tënde para syve të tyre
drurët mbi të cilët ke shkruar,

<span id="an_37:21">37:21</span> dhe u thuaj atyre: Kështu thotë Zoti,
Zoti: Ja, unë do të marr bijtë e Izraelit nga kombet ndër të cilët kanë
vajtuar, do t'i mbledh nga çdo anë dhe do t'i çoj përsëri në vendin e
tyre,

<span id="an_37:22">37:22</span> dhe do të bëj një komb të vetëm prej
tyre në vend, në malet e Izraelit; një mbret i vetëm do të mbretërojë
mbi të gjithë ata; nuk do të jenë më dy kombe, as do të ndahen më në dy
mbretëri.

<span id="an_37:23">37:23</span> Nuk do të ndoten më me idhujt e tyre,
me veprimet e tyre të neveritshme dhe me gjithë shkeljet e tyre; do t'i
çliroj nga të gjitha vendet ku kanë banuar dhe ku kanë kryer mëkate, dhe
do t'i pastroj; kështu do të jenë populli im dhe unë do të jem Perëndia
i tyre.

<span id="an_37:24">37:24</span> Shërbëtori im David do të jetë mbret
mbi ta dhe do të ketë një bari të vetëm për të gjithë; ata do të ecin
sipas dekreteve të mia, do të respektojnë statutet e mia dhe do t'i
zbatojnë në praktikë.

<span id="an_37:25">37:25</span> Dhe do të banojnë në vendin që i dhashë
shërbëtorit tim Jakob, atje ku banuan etërit tuaj. Do të banojnë aty
ata, bijtë e tyre dhe bijtë e bijve të tyre për jetë dhe shërbëtori im
David do të jetë princi i tyre përjetë.

<span id="an_37:26">37:26</span> Do të lidh me ta një besëlidhje paqeje;
do të jetë një besëlidhje e përjetshme me ta; do t'i bëj të qëndrueshëm,
do t'i shumoj dhe do të vë shenjtëroren time në mes tyre përjetë.

<span id="an_37:27">37:27</span> Banesa ime do të jetë pranë tyre; po,
po unë do të jem Perëndia i tyre dhe ata do të jenë populli im.

<span id="an_37:28">37:28</span> Edhe kombet do të pranojnë që unë,
Zoti, e shenjtëroj Izraelin, kur shenjtërorja ime të jetë në mes tyre
përjetë".

<span id="an_38:1">38:1</span> Fjala e Zotit m'u drejtua, duke thënë:

<span id="an_38:2">38:2</span> "Bir njeriu, kthe fytyrën tënde drejt
Gogut të vendit të Magogut, princ i Roshit, i Meshekut dhe i Tubalit,
dhe profetizo kundër tij,

<span id="an_38:3">38:3</span> dhe thuaj: Kështu thotë Zoti, Zoti: Ja,
unë jam kundër teje, o Gog, princ i Roshit, i Meshekut dhe i Tubalit.

<span id="an_38:4">38:4</span> Unë do të të kthej prapa, do të vë
çengela në nofullat e tua dhe do të të nxjerr me gjithë ushtrinë tënde,
me kuaj dhe kalorës, të gjithë të veshur shkëlqyeshëm, një turmë e madhe
me mburoja të mëdha dhe të vogla, me shpatë në dorë,

<span id="an_38:5">38:5</span> dhe me ta Persia, Etiopia dhe Puti, të
gjithë me mburoja dhe përkrenare.

<span id="an_38:6">38:6</span> Gomeri dhe tërë ushtarët e tij, shtëpia e
Togarmahut, pjesët skajore të veriut dhe të gjithë ushtarët e tij, shumë
popuj janë me ty.

<span id="an_38:7">38:7</span> Përgatitu dhe ji gati, ti dhe gjithë
turmat e tua të mbledhura rreth teje, dhe ji roje për ta.

<span id="an_38:8">38:8</span> Mbas shumë ditësh ti do të ndëshkohesh.
Në vitet e fundit do të sulesh kundër vendit që nuk iu shmang shpatës,
banorët e të cilit janë mbledhur nga shumë popuj, në malet e Izraelit,
që kanë qenë për shumë kohë një shkreti; tani ata, të nxjerrë nga
popujt, do të banojnë të gjithë të sigurt.

<span id="an_38:9">38:9</span> Ti do të ngjitesh, do të vish si një
tufan, do të jesh si një re që mbulon vendin, ti me gjithë trupat e tua
dhe shumë popuj bashkë me ty".

<span id="an_38:10">38:10</span> Kështu thotë Zoti, Zoti: "Atë ditë do
të ndodhë që do të të vijnë në mendje projekte dhe do të hartosh një
plan të keq.

<span id="an_38:11">38:11</span> Do të thuash: "Unë do të dal kundër
këtij vendi fshatrash pa mure, do të nisem kundër njerëzve të qetë që
banojnë të sigurt, që qëndrojnë të gjithë në vende pa mure dhe nuk kanë
as shula as porta",

<span id="an_38:12">38:12</span> për të plaçkitur dhe për të bërë pre,
për të shtrirë dorën tënde kundër vendeve të shkretuara, por tani të
ripopulluara dhe kundër një populli të mbledhur midis kombeve, që i ka
siguruar vetes kafshë, pasuri dhe banesë në lartësitë e vendit.

<span id="an_38:13">38:13</span> Sheba, Dedani, tregtarët e Tershishit
dhe tërë luanët e vegjël do të pyesin: "Ke ardhur për të plaçkitur? Ke
mbledhur turmën tënde për të bërë plaçkë, për të marrë argjendin dhe
arin, për të marrë kafshët dhe pasuritë, për të bërë një plaçkë të
madhe?".

<span id="an_38:14">38:14</span> Prandaj, bir njeriu, profetizo dhe i
thuaj Gogut: Kështu thotë Zoti, Zoti: Atë ditë, kur populli im i
Izraelit do të jetë i sigurtë, a nuk do ta dish ti?

<span id="an_38:15">38:15</span> Do të vish nga banesa jote, nga skajet
e veriut, ti dhe shumë popuj me ty, të gjithë të hipur mbi kuaj, një
turmë e madhe dhe një ushtri e fuqishme.

<span id="an_38:16">38:16</span> Do të dalësh kundër popullit tim të
Izraelit, si një re që mbulon vendin. Kjo ka për të ndodhur ditët e
fundit: do të të çoj kundër vendit tim me qëllim që kombet të më njohin,
kur të shenjtërohem te ti përpara syve të tyre, o Gog".

<span id="an_38:17">38:17</span> Kështu thotë Zoti, Zoti: "A nuk je ti
ai për të cilin fola në kohët e lashta me anë të shërbëtorëve të mi,
profetët e Izraelit, të cilët për vite me radhë profetizuan ato ditë që
do të të kisha sjellë kundër tyre?

<span id="an_38:18">38:18</span> Por do të ndodhë që po atë ditë, ditën
kur Gogu do të vijë kundër tokës së Izraelit", thotë Zoti, Zoti, "që
tërbimi im do të më hipë në vrimat e hundës.

<span id="an_38:19">38:19</span> Në xhelozinë time dhe në zjarrin e
zemërimit tim, unë deklaroj se atë ditë do të ketë një tronditje të
madhe në vendin e Izraelit:

<span id="an_38:20">38:20</span> përpara meje do të dridhen peshqit e
detit, shpendët e qiellit, kafshët e fushës, të gjithë rreshqanorët që
zvarriten mbi tokë dhe të gjithë njerëzit që janë mbi faqen e dheut;
malet do të shemben, vendet e rrëpirta do të rrëzohen dhe të gjitha
muret do të bien për tokë.

<span id="an_38:21">38:21</span> Unë do të thërras kundër tij shpatën
mbi të gjitha malet e mia", thotë Zoti, Zoti; shpata e secilit do të
drejtohet kundër vëllait të vet.

<span id="an_38:22">38:22</span> Do të ekzekutoj vendimin tim mbi të me
murtajë dhe me gjak do të bëj të reshë mbi të, mbi ushtrinë e tij dhe
mbi shumë popuj që janë bashkë me të, një shi që zhurin, gurë prej
akulli, zjarr dhe squfur.

<span id="an_38:23">38:23</span> Kështu do të lartësohem dhe do të
shenjtërohem dhe do të bëhem i njohur në sytë e shumë kombeve, dhe do të
pranojnë se unë jam Zoti".

<span id="an_39:1">39:1</span> "Ti, bir njeriu, profetizo kundër Gogut
dhe thuaj: Kështu thotë Zoti, Zoti: Ja, unë jam kundër teje, o princ i
Roshit, i Meshekut dhe i Tubalit.

<span id="an_39:2">39:2</span> Unë do të të bëj të kthehesh prapa, do të
të josh, do të të bëj të ngjitesh në pjesët e skajshme të veriut dhe do
të të çoj në malet e Izraelit.

<span id="an_39:3">39:3</span> Do ta shkund harkun nga dora jote e majtë
dhe do të bëj që të të bien shigjetat nga dora e djathtë.

<span id="an_39:4">39:4</span> Do të rrëzohesh mbi malet e Izraelit, ti
me gjithë ushtrinë tënde dhe me popujt që janë me ty; do të bëj që të të
hanë shpendët grabitqarë, shpendët e çfardo lloji dhe kafshët e fushës.

<span id="an_39:5">39:5</span> Do të rrëzohesh në fushë të hapur, sepse
unë fola", thotë Zoti, Zoti.

<span id="an_39:6">39:6</span> "Dhe do të dërgoj zjarr mbi Magogun dhe
mbi ata që jetojnë të sigurt në ishuj, dhe do të pranojnë që unë jam
Zoti.

<span id="an_39:7">39:7</span> Kështu do ta bëj të njohur emrin tim të
shenjtë në mes të popullit tim të Izraelit dhe nuk do të lejoj më të
përdhoset emri im i shenjtë, dhe kombet do të pranojnë që unë jam Zoti,
i Shenjti në Izrael.

<span id="an_39:8">39:8</span> Ja, kjo do të ndodhë dhe do të kryhet",
thotë Zoti, Zoti; "kjo është dita për të cilën kam folur.

<span id="an_39:9">39:9</span> Atëherë banorët e qyteteve të Izraelit do
të dalin, do t'i vënë zjarrin dhe do të djegin armët, mburojat e mëdha
dhe të vogla, topuzet dhe ushtat dhe me to do të bëjnë zjarr shtatë
vjet.

<span id="an_39:10">39:10</span> Nuk do t'u duhet të marrin dru në fushë
dhe as të presin në pyll, sepse do të bëjnë zjarr me ato armë; kështu do
të zhveshin ata që i zhvishnin dhe do të plaçkitin ata që i plaçkitnin",
thotë Zoti, Zoti.

<span id="an_39:11">39:11</span> "Atë ditë do të ndodhë që do ti jap
Gogut, atje në Izrael një vend për varrim, luginën e Abarimit, në lindje
të detit; ai do t'u zërë kalimin shtegtarëve, sepse aty do të varroset
Gogu me gjithë turmën e tij; dhe ai vend do të quhet Lugina e
Hamon-Gogut.

<span id="an_39:12">39:12</span> Shtëpia e Izraelit, për të pastruar
vendin, do të përdorë shtatë muaj të plota për t'i varrosur.

<span id="an_39:13">39:13</span> Do t'i varrosë gjithë populli i vendit,
dhe ata do të fitojnë nam ditën në të cilën unë do të përlëvdohem",
thotë Zoti, Zoti.

<span id="an_39:14">39:14</span> "Do të zgjedhin disa burra që do të
përshkojnë pa pushim vendin për të varrosur, me ndihmën e shtegtarëve,
trupat e atyre që kanë mbetur mbi faqen e dheut, për ta pastruar; kur të
kalojnë shtatë muajt do të bëjnë këtë kërkim.

<span id="an_39:15">39:15</span> Kushdo që do të përshkojë vendin, kur
të shohë një kockë njeriu, do t'i vërë afër një shenjë treguese deri sa
varrmihësit nuk do ta varrosin në Luginën e Hamon-Gogut.

<span id="an_39:16">39:16</span> Hamonahu do të jetë gjithashtu emri i
një qyteti. Kështu do ta pastrojnë vendin.

<span id="an_39:17">39:17</span> Sa për ty, bir njeriu", kështu thotë
Zoti, Zoti: "U thuaj zogjve të çdo lloji dhe të gjitha kafshëve të
fushave: Mblidhuni dhe ejani. Grumbullohuni nga çdo anë në vendin e
masakrës që unë do të kryej për ju, një masakër të madhe në malet e
Izraelit, që të hani mish dhe të pini gjak.

<span id="an_39:18">39:18</span> Do të hani mish njerëzish të fuqishëm
dhe do të pini gjak princash të dheut: sikur të ishin të gjithë desh,
qengja, cjep dhe dema të majmur në Bashan.

<span id="an_39:19">39:19</span> Do të hani dhjamë sa të ngopeni dhe do
të pini gjak sa të deheni, nga flijimi që kam flijuar për ju.

<span id="an_39:20">39:20</span> Në tryezën time ju do të ngopeni me
kuaj dhe kalorës, me njerëz të fuqishëm dhe me luftëtarë të çdo lloji",
thotë Zoti, Zoti.

<span id="an_39:21">39:21</span> "Do të shfaq lavdinë time midis kombeve
dhe tërë kombet do të shohin gjykimin tim që kam zbatuar dhe dorën time
që kam vënë mbi ta.

<span id="an_39:22">39:22</span> Kështu që nga ajo ditë e tutje shtëpia
e Izraelit do të pranojë që unë jam Zoti, Perëndia i tij;

<span id="an_39:23">39:23</span> dhe kombet do të pranojnë që për shkak
të paudhësisë së tij shtëpia e Izraelit shkon në robëri, sepse ishte
treguar e pabesë me mua; prandaj u'a fsheha atyre fytyrën time, i dhashë
në dorë të armiqve të tyre dhe ata ranë të gjithë nga shpata.

<span id="an_39:24">39:24</span> I trajtova sipas papastërtisë së tyre
dhe sipas shkeljeve të tyre dhe ua fsheha atyre fytyrën time".

<span id="an_39:25">39:25</span> Prandaj kështu thotë Zoti, Zoti: "Tani
do ta kthej Jakobin nga robëria, do të më vijë keq për tërë shtëpinë e
Izraelit dhe do të jem xheloz për emrin tim të shenjtë,

<span id="an_39:26">39:26</span> mbasi ata kanë bartur turpin e tyre dhe
ndëshkimi për të gjitha pabesitë që kanë kryer kundër meje, ndërsa
banonin të sigurtë në vendin e tyre dhe askush nuk i trembte.

<span id="an_39:27">39:27</span> Kur t'i çoj përsëri nga popujt dhe kur
t'i mbledh nga vendet e armiqve të tyre dhe të shenjtërohem te ata në
sytë e shumë kombeve,

<span id="an_39:28">39:28</span> ata do të pranojnë që unë jam Zoti,
Perëndia i tyre, që i çoi në robëri midis kombeve, por që i ka mbledhur
gjithashtu në vendin e tyre, duke mos lënë jashtë asnjë prej tyre.

<span id="an_39:29">39:29</span> Nuk do t'ua fsheh më fytyrën time,
sepse do ta përhap Frymën time mbi shtëpinë e Izraelit", thotë Zoti,
Zoti.

<span id="an_40:1">40:1</span> Në vitin e njëzet e pesë të robërisë
sonë, në fillim të vitit, ditën e dhjetë të muajit, në vitin e
katërmbëdhjetë që nga pushtimi i qytetit, po atë ditë dora e Zotit qe
mbi mua dhe më çoi atje.

<span id="an_40:2">40:2</span> Në vegime të Perëndisë më çoi në vendin e
Izraelit dhe më la në një mal shumë të lartë, në anën jugore të të cilit
ishte një ndërtim që i ngjante një qyteti.

<span id="an_40:3">40:3</span> Ai më çoi atje, dhe ja një burrë, që
dukej si prej bronzi, me në dorë një kordhelë prej liri dhe një kallam
për të matur; ai rrinte më këmbë te porta.

<span id="an_40:4">40:4</span> Ky burrë më tha: "Bir njeriu, shiko me
sytë e tu, dëgjo me veshët e tu dhe kushtoji kujdes të gjitha gjërave që
do të të tregoj, sepse ty të kanë sjellë këtu që unë të t'i tregoj.
Njoftoi shtëpisë së Izraelit të gjitha ato që ke për të parë".

<span id="an_40:5">40:5</span> Dhe ja, kishte një mur në pjesën e
jashtme të tempullit, rreth e qark. Kallami për matje në dorën e atij
burri ishte i gjatë gjashtë kubitë, secili ishte i gjatë një kubit dhe
një pëllëmbë. Ai mati

<span id="an_40:6">40:6</span> Pastaj erdhi te porta që shikonte nga
lindja, i ngjiti shkallaret e saj dhe mati pragun e portës: ishte një
kallam i gjërë; dhe pragu i portës tjetër ishte i gjërë një kallam.

<span id="an_40:7">40:7</span> Çdo dhomë ishte një kallam e gjatë dhe
një kallam e gjërë. Midis dhomave kishte një hapësirë prej pesë
kubitësh. Pragu i portës në afërsi të atriumit të portës së brendshme
ishte një kallam.

<span id="an_40:8">40:8</span> Ai mati dhe atriumin e portës së
brendshme: ishte një kallam.

<span id="an_40:9">40:9</span> Pastaj mati atriumin e portës: ishte tetë
kubitë, ndërsa shtyllat e tij ishin dy kubitë. Atriumi i portës ishte në
pjesën e brendshme.

<span id="an_40:10">40:10</span> Dhomat e portës nga lindja ishin tri
nga një anë dhe tri nga ana tjetër; që të tria kishin po atë madhësi; të
njëjtën madhësi kishin gjithashtu shtyllat nga njëra anë dhe nga ana
tjetër.

<span id="an_40:11">40:11</span> Mati gjërësinë e hyrjes së portës:
ishte dhjetë kubitë; gjatësia e portës ishte trembëdhjetë kubitë.

<span id="an_40:12">40:12</span> Hapësira përpara dhomave ishte një
kubit në një anë dhe një kubit nga ana tjetër; çdo dhomë ishte gjashtë
kubitësh nga një anë dhe gjashtë kubitësh nga ana tjetër.

<span id="an_40:13">40:13</span> Pastaj mati portën nga çatia e njërës
prej dhomave deri te çatia e tjetrës; gjërësia nga një portë te tjetra
ishte njëzet e pesë kubitë.

<span id="an_40:14">40:14</span> Mati shtyllat: ishin gjashtëdhjetë
kubitë të lartë; nga shtyllat shtrihej oborri rreth portave.

<span id="an_40:15">40:15</span> Në pjesën e përparme të portës së
hyrjes deri në pjesën e përparme të atriumit të portës së brendshme
kishte pesëdhjetë kubitë.

<span id="an_40:16">40:16</span> Dritaret dhe mbajtëset e tyre përbrenda
portave kishin kanate rreth e qark; e njëjta gjë ndodhte për harqet.
Kishte gjithashtu dritare rreth e qark në pjesën e brendshme dhe mbi
mbajtëset ishin përfytyruar disa palma.

<span id="an_40:17">40:17</span> Pastaj më çoi në oborrin e jashtëm dhe
ja, aty kishte dhoma dhe një kalldrëm rreth e qark oborrit; tridhjetë
dhoma shikonin nga kalldrëmi.

<span id="an_40:18">40:18</span> Gjatësia e kalldrëmit i përgjigjej
gjatësisë së portave; ishte kalldrëmi i poshtëm.

<span id="an_40:19">40:19</span> Pastaj mati gjërësinë e portës që nga
pjesa e përparme e portës më të poshtme deri te pjesa e përparme e
portës së jashtme të oborrit të brendshëm: ishin njëqind kubitë në
lindje dhe në veri.

<span id="an_40:20">40:20</span> Mati gjithashtu gjatësinë dhe gjërësinë
e portës që shikon nga veriu në oborrin e jashtëm.

<span id="an_40:21">40:21</span> Dhomat e saj ishin tri nga njëra anë
dhe tri nga ana tjetër; shtyllat e tyre dhe harqet e tyre kishin po atë
madhësi të portës së parë: pesëdhjetë kubitë gjatësi dhe njëzet e pesë
kubitë gjërësi.

<span id="an_40:22">40:22</span> Dritaret e saj, harqet e saj, palmat e
saj kishin po atë gjerësi të portës që shikonte nga lindja; ngjiteshe
aty nëpër shtatë shkallore, përpara të cilave ishin harqet e saj.

<span id="an_40:23">40:23</span> Oborri i brendshëm kishte një portë që
ishte përballë portës veriore, pikërisht ashtu si ishte për portën
lindore; bëri matjen nga një portë te tjetra: njëqind kubitë.

<span id="an_40:24">40:24</span> Pastaj më çoi nga jugu, dhe ja, një
portë që shikonte nga jugu; mati shtyllat dhe harqet e saj që kishin po
ato madhësi të të mëparshmëve.

<span id="an_40:25">40:25</span> Në të dhe në harqet e tyre kishte rreth
e rrotull dritare, ashtu si dritaret e tjera: pesëdhjetë kubitë të gjata
dhe njëzet e pesë të gjëra.

<span id="an_40:26">40:26</span> Ngjiteshe aty nëpër shtatë shkallore,
përpara të cilave ishin harqet; ajo kishte palma, një nga një anë dhe
tjetra nga ana tjetër mbi shtyllat e veta.

<span id="an_40:27">40:27</span> Oborri i brendshëm kishte një portë nga
jugu; mati largësinë midis portave në drejtim të jugut: njëqind kubitë.

<span id="an_40:28">40:28</span> Pastaj më çoi në oborrin e brendshëm
nëpër portën e jugut dhe mati portën e jugut që kishte po ato madhësi.

<span id="an_40:29">40:29</span> Edhe dhomat e saj, shtyllat e saj dhe
harqet e saj kishin po atë madhësi. Ajo kishte dritare dhe harqe rreth e
qark me një gjatësi prej pesëdhjetë kubitësh dhe një gjërësi prej njëzet
e pesë.

<span id="an_40:30">40:30</span> Rreth e qark kishte harqe të gjatë
njëzetepesë kubitë dhe të gjërë pesë kubitë.

<span id="an_40:31">40:31</span> Harqet e saj shikonin në oborrin e
jashtëm; kishte palma mbi shtyllat e saj dhe ngjiteshe në to nëpërmjet
tetë shkallareve.

<span id="an_40:32">40:32</span> Pastaj më çoi në oborrin e brendshëm që
shikon nga jugu dhe mati portën: kishte po ato përmasa.

<span id="an_40:33">40:33</span> Edhe dhomat e tij, shtyllat e tij dhe
harqet e tij kishin po ato përmasa. Ajo kishte dritare dhe harqe rreth e
qark dhe kishte një gjatësi prej pesëdhjetë kubitësh dhe një gjërësi
prej njëzet e pesë kubitësh.

<span id="an_40:34">40:34</span> Harqet e tij dilnin mbi oborrin e
jashtëm; kishte palma mbi shyllat e tij nga njera dhe nga tjetra anë,
dhe ngjiteshe në to nëpërmjet tetë shkallareve.

<span id="an_40:35">40:35</span> Pastaj më çoi te porta e veriut dhe e
mati: ajo kishte po ato përmasa,

<span id="an_40:36">40:36</span> ashtu si dhomat e tij, shtyllat e tij
dhe harqet e tij; kishte dritare rreth e qark; ajo ishte pesëdhjetë
kubitësh e gjatë dhe njëzet e pesë kubitë e gjërë.

<span id="an_40:37">40:37</span> Shtyllat e tij jepnin mbi oborrin e
jashtëm; kishte disa palma mbi shtyllat e tij nga njëra dhe nga tjetra
anë dhe ngjiteshe në to nëpërmjet tetë shkallarve.

<span id="an_40:38">40:38</span> Kishte gjithashtu një dhomë me hyrjen
pranë shtyllave të portave; aty laheshin olokaustet.

<span id="an_40:39">40:39</span> Në atriumin e portës kishte dy tryeza
nga një anë dhe dy tryeza nga ana tjetër, mbi të cilat thereshin
olokaustet, flijimet për mëkatin dhe shkeljen.

<span id="an_40:40">40:40</span> Në anën e jashtme të atriumit, sapo
dikush ngjitet në hyrjen e portës së veriut, kishte dy tryeza, bashkë me
dy tryeza nga ana tjetër e atriumit të portës.

<span id="an_40:41">40:41</span> Kështu në anët e portës kishte katër
tryeza nga një anë dhe katër tryeza nga ana tjetër: tetë tryeza gjithsej
mbi të cilat thereshin flijimet.

<span id="an_40:42">40:42</span> Për olokaustet kishte edhe katër tryeza
prej guri të latuar, të gjata një kubitë e gjysmë, të gjëra një kubitë e
gjysmë dhe të larta një kubitë; mbi to viheshin mjetet me të cilat
thereshin olokaustet dhe flijimet e tjera.

<span id="an_40:43">40:43</span> Në pjesën e brendshme, rreth e qark
dhomës, ishin varur çengela një pëllëmbë të gjata; mbi tryezat vihej
mishi i ofertave.

<span id="an_40:44">40:44</span> Jashtë portës së brendshme kishte dy
dhoma për këngëtarët në oborrin e brendshëm; njëra ishte pranë portës së
veriut dhe shikonte nga jugu, tjetra ishte pranë portës së jugut dhe
shikonte nga veriu.

<span id="an_40:45">40:45</span> Ai më tha: "Kjo dhomë që shikon nga
jugu është për priftërinjtë që kryejnë shërbime në tempull;

<span id="an_40:46">40:46</span> dhoma që shikon nga veriu është për
priftërinjtë që kryejnë shërbim në altar; këta janë bijtë e Tsadokut,
ndër bijtë e Levit, që i afrohen Zotit për t'i shërbyer".

<span id="an_40:47">40:47</span> Ai mati oborrin: ishte katror me një
gjatësi prej njëqind kubitësh dhe një gjërësi prej njëqind kubitësh;
altari ishte përballë tempullit.

<span id="an_40:48">40:48</span> Pastaj më çoi në atriumin e tempullit
dhe mati shtyllat e atriumit: ishin pesë kubitë nga një anë dhe pesë
kubitë nga ana tjetër; gjërësia e portës ishte tre kubitë nga një anë
dhe tre kubitë nga ana tjetër.

<span id="an_40:49">40:49</span> Gjatësia e hajatit ishte njëzet kubitë
dhe gjërësia njëmbëdhjetë kubitë; ngjiteshe në të nëpërmjet shkalloreve;
pranë mbajtësve kishte shtylla, njëra nga një anë dhe tjetra nga ana
tjetër.

<span id="an_41:1">41:1</span> Pastaj më çoi në shenjtërore dhe mati
shtyllat; gjashtë kubitë gjërësi nga një anë dhe gjashtë kubitë gjerësi
nga ana tjetër, ashtu siç ishte gjerësia e tabernakullit.

<span id="an_41:2">41:2</span> Gjerësia e hyrjes ishte dhjetë kubitë dhe
muret anësore të hyrjes pesë kubitë nga një anë dhe pesë kubitë nga ana
tjetër. Mati gjatësinë e shenjtërores: dyzet kubitë, dhe gjerësinë e tij
njëzet kubitë.

<span id="an_41:3">41:3</span> Pastaj hyri brenda dhe mati mbajtëset e
portës: dy kubitë; porta ishte gjashtë kubitë dhe gjerësia e saj shtatë
kubitë.

<span id="an_41:4">41:4</span> Mati gjatësinë e saj: njëzet kubitë, dhe
gjerësinë e saj përpara shenjtërores, njëzet kubitë; pastaj më tha: "Ky
është vend shumë i shenjtë".

<span id="an_41:5">41:5</span> Pastaj mati murin e tempullit: gjashtë
kubitë; ndërsa gjerësia e çdo dhome anësore rreth e rrotull tempullit
ishte katër kubitë.

<span id="an_41:6">41:6</span> Dhomat anësore ishin me tre kate, njëra
mbi tjetrën, tridhjetë dhoma për kat; ato mbështeteshin mbi disa dalje
të murit të tempullit, të bëra rreth e qark për dhomat anësore; kështu
ishin ngjitur por nuk mbështeteshin mbi murin e tempullit.

<span id="an_41:7">41:7</span> Madhësia e dhomave anësore rritej dora
dorës që kalohej nga një kat në tjetrin, sepse daljet e strukturës së
murit të tempullit vinin si shkallare rreth e qark tempullit; prandaj
madhësia e strukturës së tempullit rritej dora dorës që ngjiteshe nga
kati i poshtëm në të lartin dhe duke kaluar nëpër atë të mesit.

<span id="an_41:8">41:8</span> Pashë gjithashtu rreth tempullit një
lartësim; themelet e dhomave anësore ishin sa një kallam i tërë prej
gjashtë kubitësh.

<span id="an_41:9">41:9</span> Gjerësia e murit të jashtëm të dhomave
anësore ishte pesë kubitë; hapësira e lënë e lirë ndërmjet dhomave
anësore që i përkisnin tempullit

<span id="an_41:10">41:10</span> dhe dhomat e jashtme ishte njëzet
kubitë rreth e qark tempullit.

<span id="an_41:11">41:11</span> Portat e dhomave anësore shikonin nga
hapësira e lirë: një portë nga veriu dhe tjetra nga jugu; gjerësia e
hapësirës së lirë ishte pesë kubitë rreth e qark.

<span id="an_41:12">41:12</span> Ndërtimi që ndodhej përballë hapësirës
boshe nga ana e perëndimit kishte një gjerësi prej gjashtëdhjetë
kubitësh; muri i ndërtimit ishte i trashë pesë kubitë rreth e qark dhe i
gjatë nëntëdhjetë kubitë.

<span id="an_41:13">41:13</span> Pastaj mati tempullin, që kishte një
gjatësi prej njëqind kubitësh. Hapësira boshe, konstruksioni dhe muret e
tij kishin gjithashtu njëqind kubitë gjatësi.

<span id="an_41:14">41:14</span> Gjerësia e fasadës së tempullit dhe
hapësira boshe nga ana lindore ishin njëqind kubitë.

<span id="an_41:15">41:15</span> Mati gjatësinë e ndërtimit përpara
hapësirës boshe të konstruksionit, në pjesën e pasme të tij, me gjithë
galeritë nga një anë dhe nga ana tjetër: njëqind kubitë. Kështu mati
pjesën e brendëshme të shenjtërores dhe atriumet e oborrit.

<span id="an_41:16">41:16</span> Pragjet, dritaret me kanata dhe
galeritë rreth e rrotull tri kateve përballë pragjeve ishin mbuluar me
dru rreth e qark, nga dyshemeja deri te dritaret (dritaret ishin të
mbuluara),

<span id="an_41:17">41:17</span> deri mbi portën, në pjesën e brendëshme
dhe të jashtme të tij të tempullit përqark, brenda dhe jashtë, me
përmasa të përpikta.

<span id="an_41:18">41:18</span> Ishin riprodhuar kerubinë dhe palma,
një palmë midis kerubinit dhe kerubinit; çdo kerubin kishte dy fytyra:

<span id="an_41:19">41:19</span> fytyra e njeriut ishte e kthyer drejt
një palme nga një anë, dhe fytyra e luanit ishte e kthyer drejt palmës
tjetër nga ana tjetër. Ishin riprodhuar rreth a qark tempullit.

<span id="an_41:20">41:20</span> Nga dyshemeja deri përmbi portën dhe
mbi murin e shenjtërores ishin riprodhuar kerubinë dhe palma.

<span id="an_41:21">41:21</span> Shtalkët e shenjtërores ishin katrorë,
po kështu fasada e vendit të shenjtë; pamja e njerës ishte si pamja e
tjetrës.

<span id="an_41:22">41:22</span> Altari ishte prej druri, i lartë tre
kubitë dhe i gjatë dy kubitë; qoshet e tij, gjatësia dhe faqet e tij
ishin prej druri. Burri më tha: "Kjo është tryeza që rri para Zotit".

<span id="an_41:23">41:23</span> Shenjtërorja dhe vendi i shenjtë kishin
dy porta.

<span id="an_41:24">41:24</span> Çdo portë kishte dy kanate, dy kanate
që mblidheshin dysh: dy kanate për një portë dhe dy kanate për tjetrën.

<span id="an_41:25">41:25</span> Mbi to, mbi portat e shenjtërores,
ishin gdhendur kerubinë dhe palma, si ata që ishin gdhendur mbi mure.
Mbi fasadën e atriumit, nga jashtë, kishte një strehore prej druri.

<span id="an_41:26">41:26</span> Kishte dritare me grilje dhe palma nga
të dy anët, mbi muret anësorë të atriumit dhe mbi dhomat anësore të
tempullit dhe mbi strehoret.

<span id="an_42:1">42:1</span> Pastaj më nxori në oborrin e jashtëm nga
ana e veriut dhe më çoi në dhomat që ndodheshin përballë hapësirës boshe
dhe përballë ndërtimit në drejtim të veriut.

<span id="an_42:2">42:2</span> Konstruksioni i fasadës drejt veriut
kishte një gjatësi prej njëqind kubitësh dhe një gjërësi prej pesëdhjetë
kubitësh.

<span id="an_42:3">42:3</span> Përballë oborrit të brendshëm prej njëzet
kubitësh dhe përballë kalldrëmit të oborrit të jashtëm kishte një galeri
mbi tjetrën me tre kate.

<span id="an_42:4">42:4</span> Përpara dhomave kishte një kalim të
brendshëm, që ishte i gjerë dhjetë kubitë dhe i gjatë njëqind kubitë;
portat e tyre shikonin nga veriu.

<span id="an_42:5">42:5</span> Dhomat e sipërme ishin më të ngushta,
sepse galeritë zinin më tepër hapësirë se galeritë e poshtme dhe të
ndërmjetme të ndërtimit.

<span id="an_42:6">42:6</span> Duke qenë se ishin me tre kate dhe nuk
kishin shtylla si shtyllat e oborreve prandaj nga toka dhomat e sipërme
ishin më të ngushta se ato të poshtme dhe të ndërmjetme.

<span id="an_42:7">42:7</span> Muri i jashtëm, paralel me dhomat nga ana
e oborrit të jashtëm, ballë dhomave, kishte një gjatësi prej pesëdhejtë
kubitësh;

<span id="an_42:8">42:8</span> në fakt gjatësia e dhomave nga ana e
oborrit të jashtëm ishte pesëdhjetë kubitë, ndërsa nga ana e faqes së
shenjtërores ishte njëqind kubitë.

<span id="an_42:9">42:9</span> Poshtë këtyre dhomave kishte një hyrje
nga ana e lindjes, për atë që hynte në to nga oborri i jashtëm.

<span id="an_42:10">42:10</span> Në murin e gjerë të oborrit në drejtim
të lindjes, përballë hapësirës boshe dhe përballë ndërtimitit, kishte
dhoma.

<span id="an_42:11">42:11</span> Përpara tyre kishte një kalim të
ngjashëm me atë të dhomave që ishin nga ana e veriut; ato kishin po atë
gjatësi e gjerësi, me të gjitha daljet dhe portat që ndiqnin të njëjtat
kritere.

<span id="an_42:12">42:12</span> Në përputhje me portat e dhomave që
ishin nga jugu, kishte një portë në krye të kalimit pikërisht përpara
murit në drejtim të lindjes.

<span id="an_42:13">42:13</span> Ai më tha: "Dhomat nga veriu dhe dhomat
nga jugu që ndodhen përballë hapësirës boshe janë dhoma të shenjta, ku
priftërinjtë që i afrohen Zotit do të hanë gjërat shumë të shenjta; atje
do të depozitojnë gjërat shumë të shenjta, domethënë blatimet e ushqimit
dhe blatimet për mëkatin dhe për shkeljen, sepse ai vend është i
shenjtë.

<span id="an_42:14">42:14</span> Kur priftërinjtë të kenë hyrë, nuk do
të dalin më nga vendi i shenjtë në oborrin e jashtëm, por do të vendojnë
aty rrobat e tyre me të cilat kryejnë shërbimin, sepse janë të shenjta;
do të veshin rroba të tjera dhe kështu do të mund t'i afrohen asaj që i
përket popullit".

<span id="an_42:15">42:15</span> Mbasi mbaroi së maturi pjesën e
brendshme të tempullit, më nxori nga porta që shikonte nga lindja dhe
mati pjesën e rrethuar rreth e qark.

<span id="an_42:16">42:16</span> Mati anën lindore me kallamin matës:
pesëqind kubitë me kallamin matës rreth e qark.

<span id="an_42:17">42:17</span> Mati anën veriore: pesëqind kubitë me
kallamin për matës rreth e qark,

<span id="an_42:18">42:18</span> Mati anën jugore me kallamin matës:
pesëqind kubitë.

<span id="an_42:19">42:19</span> U kthye nga ana perëndore dhe mati:
pesëqind kubitë me kallamin matës.

<span id="an_42:20">42:20</span> Mati sipërfaqen nga të katër anët:
kishte rreth e qark një mur që ishte i gjatë pesëqind kubitë dhe i gjërë
pesëqind kubitë, për të ndarë vendin e shenjtë nga ai profan.

<span id="an_43:1">43:1</span> Pastaj më çoi te porta, te porta që
shikon nga lindja.

<span id="an_43:2">43:2</span> Dhe ja, lavdia e Perëndisë të Izraelit
vinte nga lindja. Zëri i tij ishte si zhurma e shumë ujërave dhe toka
shkëlqente nga lavdia e tij.

<span id="an_43:3">43:3</span> Vegimi që pashë në dukje ishte i ngjashëm
me vegimin që pata kur shkova për të shkatërruar qytetin, vegimi ishte i
ngjashëm me vegimet që pata pranë lumit Kebar; unë rashë me fytyrë.

<span id="an_43:4">43:4</span> Dhe lavdia e Zotit hyri në tempull nga
porta që shikon nga lindja.

<span id="an_43:5">43:5</span> Pastaj Fryma më ngriti lart dhe më çoi në
oborrin e brendshëm; dhe ja, lavdia e Zotit mbushte tempullin.

<span id="an_43:6">43:6</span> Atëherë dëgjova dikë që më fliste nga
tempulli, ndërsa një burrë rrinte më këmbë pranë meje;

<span id="an_43:7">43:7</span> dhe ai më tha: "Bir njeriu, ky është
vendi i fronit tim dhe vendi ku vë këmbët e mia, ku do të banoj në mes
të bijve të Izraelit përjetë. Dhe shtëpia e Izraelit nuk do ta ndotë më
emrin tim të shenjtë,

<span id="an_43:8">43:8</span> duke vënë pragun e tyre afër pragut tim
dhe shtalkat e tyre afër shtalkave të mia duke pasur vetëm një ndarëse
midis meje dhe atyre, duke e ndotur kështu emrin tim të shenjtë me
veprimet e neveritshme që kryenin; prandaj në zemërimin tim i
shkatërrova.

<span id="an_43:9">43:9</span> Tani do të largojnë nga unë kurvërimet e
tyre dhe kufomat e mbretërve të tyre, dhe unë do të banoj në mes të tyre
përjetë.

<span id="an_43:10">43:10</span> Ti, bir njeriu, përshkruaja tempullin
shtëpisë së Izraelit, që të kenë turp për paudhësinë e tyre. Le të masin
përmasat e tij,

<span id="an_43:11">43:11</span> dhe, në se kanë turp për të gjitha ato
që kanë bërë, ti u bëj të njohur atyre modelin e tempullit dhe vendosjen
e tij, daljet e tij dhe hyrjet e tij, gjithë modelin e tij dhe të gjithë
statutet e tij, gjithë format e tij dhe të gjitha ligjet e tij; vëri të
shkruara para syve të tyre me qëllim që të shikojnë tërë modelin e tij,
tërë statutet e tij dhe t'i zbatojnë në praktikë.

<span id="an_43:12">43:12</span> Ky është ligji i tempullit. Gjithë
territori që është rreth majës së malit do të jetë shumë i shenjtë. Ja,
ky është ligji i tempullit.

<span id="an_43:13">43:13</span> Këto janë përmasat e altarit në kubitë
(kubiti është një kubit plus një pëllëmbë): baza ka një kubit lartësi
dhe një kubit largësi, me një buzë prej një pëllëmbë në gjithë
gjatësinë. Kjo është lartësia e altarit;

<span id="an_43:14">43:14</span> nga baza në tokë deri në platformën e
poshtme ka dy kubitë; platforma është një kubit e gjërë; nga plaftorma
më e vogël deri në platformën më të madhe ka katër kubitë; platforma
është një kubit e gjërë.

<span id="an_43:15">43:15</span> Vatra e altarit është katër kubitë e
lartë, dhe nga vatra e altarit ngrihen katër brirë.

<span id="an_43:16">43:16</span> Vatra e altarit është e gjatë
dymbëdhjetë kubitë dhe e gjërë dymbëdhjetë kubitë, domethënë një katror
i përsosur.

<span id="an_43:17">43:17</span> Platforma e sipërme në të katër anët e
saj është e gjatë katërmbëdhjetë kubitë dhe po aq e gjërë, me një buzë
rreth e qark prej gjysmë kubiti; shkallaret e veta shikojnë nga lindja".

<span id="an_43:18">43:18</span> Pastaj më tha: "Bir njeriu, kështu
thotë Zoti, Zoti: Këto janë statutet për altarin kur të ndërtohet për të
ofruar olokaustet dhe për ta spërkatur sipër me gjak.

<span id="an_43:19">43:19</span> Priftërinjtë levitikë që vjnë nga fisi
i Tsadokut, të cilët më afrohen për të më shërbyer", thotë Zoti, Zoti,
"ti do t'u japësh një dem të ri për flijimin e mëkatit.

<span id="an_43:20">43:20</span> Do të marrësh pak gjak prej tij dhe do
ta vësh mbi katër brirët e altarit, mbi katër qoshet e platformës dhe
rreth e qark buzës; kështu do ta pastrosh dhe do të kryesh shlyerjen për
të.

<span id="an_43:21">43:21</span> Pastaj do të marrësh demin e ri të
flijimit të mëkatit dhe do ta djegësh në një vend të caktuar të
tempullit, jashtë shenjtërores.

<span id="an_43:22">43:22</span> Ditën e dytë do të ofrosh si flijim për
mëkatin një cjap pa të meta dhe me të do të pastrohet altari siç u
pastrua me demin e ri.

<span id="an_43:23">43:23</span> Me të përfunduar pastrimin e tij, do të
ofrosh një dem të ri pa të meta dhe një dash të kopesë pa të meta.

<span id="an_43:24">43:24</span> Do t'i paraqesësh përpara Zotit, dhe
priftërinjtë do të hedhin mbi ta kripë dhe do t'ia ofrojnë si olokaust
Zotit.

<span id="an_43:25">43:25</span> Shtatë ditë do të ofrosh një cjap si
flijim për mëkatin; do të ofrosh gjithashtu një dem të ri dhe një dash
të kopesë, të dy pa të meta.

<span id="an_43:26">43:26</span> Shtatë ditë do të bëhet shlyerja për
altarin, do të pastrohet dhe do të shenjtërohet.

<span id="an_43:27">43:27</span> Me të mbaruar këto ditë, nga dita e
tetë e tutje priftërinjtë do të ofrojnë mbi altar olokaustet tuaja dhe
flijimet tuaja të falenderimit, dhe unë do t'ju pëlqej", thotë Zoti,
Zoti.

<span id="an_44:1">44:1</span> Pastaj ai më çoi drejt portës së jashtme
të shenjtërores që shikonte nga lindja, por ajo ishte e mbyllur.

<span id="an_44:2">44:2</span> Zoti më tha: "Kjo portë do të mbetet e
mbyllur, nuk do të hapet dhe askush nuk do të hyjë nëpër të, sepse nëpër
të ka hyrë Zoti, Perëndia i Izraelit; prandaj do të mbetet e mbyllur.

<span id="an_44:3">44:3</span> Por princi duke qenë se është princ, do
të mund të ulet për të ngrënë bukën përpara Zotit; ai do të hyjë nga
hajati i derës dhe do të dalë po nga ajo rrugë".

<span id="an_44:4">44:4</span> Pastaj, nëpër portën në veri, më çoi
përpara tempullit. Shikova, dhe ja, lavdia e Zotit mbushte shtëpinë e
Zotit; dhe unë rashë me fytyrë.

<span id="an_44:5">44:5</span> Zoti më tha: "Bir njeriu, ki kujdes,
shiko me sytë e tu dhe dëgjo me veshët e tu të gjitha ato që do të të
them për statutet e shtëpisë të Zotit dhe tërë ligjeve të tij; ki kujdes
në hyrjen e tempullit dhe në të gjitha daljet e shenjtërores.

<span id="an_44:6">44:6</span> Do t'u thuash këtyre rebelëve, shtëpisë
së Izraelit: Kështu thotë Zoti, Zoti: O shtëpi e Izraelit, mjaft më me
veprimet tuaja të neveritshme!

<span id="an_44:7">44:7</span> Keni bërë që të futen të huaj, të
parrethprerë nga zemra dhe nga mishi, me qëllim që të rrinin në
shenjtëroren time, për ta përdhosur tempullin tim, ndërsa ofronit bukën
time, dhjamin dhe gjakun, duke shkelur kështu besëlidhjen time me ju, me
të gjitha veprimet tuaja të neveritshme.

<span id="an_44:8">44:8</span> Ju nuk jeni kujdesur për gjërat e mia të
shenjta, por keni vënë të huaj në vendin tuaj që të kujdesen për
shenjtëroren time.

<span id="an_44:9">44:9</span> Kështu thotë Zoti, Zoti: "Asnjë i huaj, i
parrethprerë nga zemra dhe parrethprerë nga mishi, nuk ka për të hyrë në
shenjtëroren time, as edhe ndonjë i huaj që ndodhet në mes të bijve të
Izraelit.

<span id="an_44:10">44:10</span> Por Levitët, që u larguan nga unë kur
Izraeli doli nga rruga e drejtë, dhe u shmangën nga unë për të shkuar
pas idhujve të tyre, do të ndëshkohen për paudhësinë e tyre.

<span id="an_44:11">44:11</span> Megjithatë ata do të shërbejnë si roje
të portave të tempullit dhe do të kryejnë shërbime në tempull; do të
therin olokaustet dhe flijimet për popullin dhe do të rrinë para tij për
t'i shërbyer.

<span id="an_44:12">44:12</span> Duke qenë se i kanë shërbyer përpara
idhujve të tij dhe kanë bërë që shtëpia e Izraelit të bjerë në mëkat,
unë ngrita dorën time kundër tyre", thotë Zoti, Zoti, "duke u betuar se
do të ndëshkohen për mëkatin e tyre.

<span id="an_44:13">44:13</span> Dhe nuk do të më afrohen më për të më
shërbyer si priftërinj as do t'u afrohen asnjërës prej gjërave të mia të
shenjta, gjërave që janë shumë të shenjta; por do të mbajnë turpin e
tyre dhe ndëshkimin për veprimet e neveritshme që kanë kryer.

<span id="an_44:14">44:14</span> Megjithatë unë do t'u besoj atyre
ruajtjen e tempullit për çdo shërbim të tij dhe për çdo gjë që do të
bëhet në të.

<span id="an_44:15">44:15</span> Por priftërinjtë Levitë, bij të
Tsadokut, që kanë treguar kujdes për shenjtëroren time kur bijtë e
Izraelit u shmangën nga unë, do të më afrohen për të më shërbyer dhe do
të qëndrojnë para meje për të më ofruar dhjamin dhe gjakun", thotë Zoti,
Zoti.

<span id="an_44:16">44:16</span> "Ata do të hyjnë në shenjtëroren time,
do t'i afrohen tryezës sime që të më shërbejnë dhe do të kryejnë gjithë
shërbimin tim.

<span id="an_44:17">44:17</span> Kur të hyjnë nëpër portat e oborrit të
brendshëm, do të veshin roba prej liri; nuk do të kenë në trup asnjë
veshje prej leshi, kur të kryejnë shërbime në portat e oborrit të
brendshëm dhe në tempull.

<span id="an_44:18">44:18</span> Do të kenë në krye çallma prej liri dhe
pantallona prej liri mbi ijët; nuk do të ngjishen me atë që të bën të
dërsitesh.

<span id="an_44:19">44:19</span> Por, kur do të dalin në oborrin e
jashtëm, në oborrin e jashtëm në drejtim me popullin, do të heqin rrobat
me të cilat kanë kryer shërbimin, do t'i depozitojnë në dhomat e
shenjtërores dhe do të veshin rroba të tjera për të mos shenjtëruar
popullin me veshjet e tyre.

<span id="an_44:20">44:20</span> Nuk do ta rruajnë kokën dhe as nuk kanë
për të lënë t'u rriten flokët, por do t'i presin rregullisht flokët.

<span id="an_44:21">44:21</span> Asnjë prift nuk do të pijë verë, kur të
hyjë në oborrin e brendshëm.

<span id="an_44:22">44:22</span> Nuk do të martohen me një të venë, as
me grua të ndarë nga burri, por do të marrin virgjëresha nga pasardhësit
e shtëpisë së Izraelit, ose një të ve që të jetë e veja e një prifti.

<span id="an_44:23">44:23</span> Do t'i mësojnë popullit tim të dallojë
atë që është e shenjtë nga ajo që është profane dhe do t'i bëjnë të
njohur ndryshimin midis asaj që është e papastër dhe asaj që është e
pastër.

<span id="an_44:24">44:24</span> Në mosmarrëveshje ata do të veprojnë si
gjyqtarë; do të gjykojnë sipas dekreteve të mia, do të zbatojnë ligjet e
mia dhe statutet e mia në të gjitha festat e mia dhe do të shenjtërojnë
të shtunat e mia.

<span id="an_44:25">44:25</span> Nuk do t'i afrohen një të vdekuri për
të mos u ndotur; ata do të mund të ndoten vetëm për atin ose nënën, për
birin ose bijën, për vëllanë ose për motrën e pamartuar.

<span id="an_44:26">44:26</span> Mbas pastrimit të tij për të do të
numërohen shtatë ditë.

<span id="an_44:27">44:27</span> Ditën që do të hyjnë në vendin e
shenjtë, në oborrin e brendshëm, për të kryer shërbimin në vendin e
shenjtë, do të ofrojnë flijimin për mëkatin", thotë Zoti, Zoti.

<span id="an_44:28">44:28</span> "Sa për trashëgiminë e tyre, do të jem
unë trashëgimia e tyre; nuk do t'u jepni atyre asnjë zotërim në Izrael,
sepse jam unë zotërimi i tyre.

<span id="an_44:29">44:29</span> Ata do të ushqehen me blatimet e
ushqimit, me flijimet për mëkatin dhe me flijimet për shkeljen; çdo gjë
e destinuar Perëndisë në Izrael do të jetë e tyre.

<span id="an_44:30">44:30</span> Pjesa më e mirë e të gjitha prodhimeve
të hershme dhe të gjitha ofertat e larta të çdo lloji midis ofertave
tuaja të larta do t'u përkasin priftërinjve; do t'i jepni priftit edhe
prodhimin e parë të brumit në mënyrë që bekimi të mbetet në shtëpinë
tuaj.

<span id="an_44:31">44:31</span> Priftërinjtë nuk do të hanë mishin e
asnjë zogu ose kafshe të ngordhur në mënyrë të natyrshme ose të shqyer".

<span id="an_45:1">45:1</span> "Kur ta ndani me short vendin në
trashëgimi, ju do të vini mënjanë, si ofertë për Zotin, një pjesë të
shenjtë të vendit, të gjatë njëzet e pesëmijë kubitë dhe të gjërë
dhjetëmijë; do të jetë e shenjtë në të gjithë shtrirjen e saj.

<span id="an_45:2">45:2</span> Nga ajo do të merrni për shenjtëroren një
katror me përmasa pesëqind herë pesëqind kubitë, me një hapësirë të lirë
rreth e qark prej pesëdhjetë kubitësh.

<span id="an_45:3">45:3</span> Në këtë shtrirje do të matësh një
siperfaqe me një gjatësi prej njëzet e pesëmijë kubitë dhe një gjerësi
prej dhjetëmijë kubitë; brenda asaj do të jetë shenjtërorja, vendi shumë
i shenjtë.

<span id="an_45:4">45:4</span> Do të jetë pjesa e shenjtë e vendit e
caktuar për priftërinjtë, ministrat e shenjtërores, që i afrohen Zotit
për t'i shërbyer; do të jetë një vend për shtëpitë e tyre dhe një vend i
shenjtë për shenjtëroren.

<span id="an_45:5">45:5</span> Një sipërfaqe e gjatë njëzet e pesëmijë
kubitë dhe e gjerë dhjetëmijë kubitë do t'u përkasë Levitëve që kryejnë
shërbime në tempull; ata do të kenë pronësinë e njëzet dhomave.

<span id="an_45:6">45:6</span> Si pronë të qytetit do të caktoni një
sipërfaqe prej pesëmijë kubitësh të gjerë dhe njëzet e pesëmijë kubitësh
të gjatë përbri pjesës së caktuar për shenjtërore; ajo do t'i përkasë
tërë shtëpisë së Izraelit".

<span id="an_45:7">45:7</span> Princit përkundrazi do t'i jepet një
sipërfaqe këtej dhe matanë pjesës së shenjtë dhe pronës së qytetit,
përballë pjesës së shenjtë të ofruar dhe përballë pronës së qytetit, që
shtrihet nga ana e perëndimit drejt perëndimit dhe nga ana lindore drejt
lindjes, me një gjatësi të barabartë me njerën pjesë që u është dhënë
fiseve, nga kufiri perëndimor në kufirin lindor.

<span id="an_45:8">45:8</span> Kjo pjesë e vendit do të jetë pronë e tij
në Izrael; princat e mi nuk do ta shtypin më popullin tim, por do t'i
japin kusurin e vendit shtëpisë së Izraelit sipas fiseve të tij".

<span id="an_45:9">45:9</span> Kështu thotë Zoti, Zoti: "Mjaft më, o
princa të Izraelit! Lini mënjanë dhunën dhe grabitjet, zbatoni
ndershmërinë dhe drejtësinë, hiqni dorë nga të zhveshurit e popullit
tim", thotë Zoti, Zoti.

<span id="an_45:10">45:10</span> "Kini kandare të sakta, efa të saktë
dhe bato të saktë.

<span id="an_45:11">45:11</span> Efa dhe batoja do të kenë po atë
kapacitet, dhe kështu batoja do të ketë të dhjetën pjesë të një homeri
dhe efa të dhjetën pjesë të një homeri; kapaciteti i tyre do të
rregullohet nga homeri.

<span id="an_45:12">45:12</span> Sikli do të jetë njëzet geresh; njëzet
sikle, njëzetepesë sikle dhe pesëmbëdhjetë sikle do të jetë mina juaj.

<span id="an_45:13">45:13</span> Kjo është oferta që do të merrni: një
të gjashtën e një efe nga një homer gruri, dhe një të gjashtën e një efe
nga një homer elbi.

<span id="an_45:14">45:14</span> Kjo është norma e vajit (domethënë bato
e vajit), dhe një e dhjeta e batos nga çdo kor; një kor është një homer
ose dhjetë bate, sepse dhjetë bate bëjnë një homer.

<span id="an_45:15">45:15</span> Nga kopeja do të merret një dele për
çdo dyqind krerë nga kullotat e të pasura të Izraelit, dhe kjo do të
shërbejë për blatime të ushqimit, për olokaustet dhe për flijimet e
falenderimit për të bërë shlyerjen për ato", thotë Zoti, Zoti.

<span id="an_45:16">45:16</span> "Tërë populli i vendit do të jetë i
detyruar ta bëjë këtë ofertë për princin e Izraelit.

<span id="an_45:17">45:17</span> Përkundrazi do të jetë detyrë e princit
të sigurojë olokaustet, blatimet e ushqimit dhe libacionet për festat,
për hënat e reja, për të shtunat dhe për të gjitha solemnitetet e
shtëpisë së Izraelit; ai do të sigurojë flijimin për mëkatin, blatimin e
ushqimit, olokaustin dhe flijimet e falenderimit për të bërë shlyerjen
për shtëpinë e Izraelit".

<span id="an_45:18">45:18</span> Kështu thotë Zoti, Zoti: "Muajin e
parë, ditën e parë të muajit, do të marrësh një dem të ri pa të meta dhe
do të pastrosh shenjtëroren.

<span id="an_45:19">45:19</span> Prifti do të marrë pak gjak nga flijimi
për mëkatin dhe do ta vërë mbi shtalkat e portës së shtëpisë, mbi katër
qoshet e platformave të altarit dhe mbi shtalkat e portës së oborrit të
brendshëm.

<span id="an_45:20">45:20</span> Do të veprosh në të njëjtën mënyrë
ditën e shtatë të muajit për atë që ka mëkatuar për nga mosdija dhe për
naivin; kështu do të kryeni shlyerjen për tempullin.

<span id="an_45:21">45:21</span> Muajin e parë, ditën e katërmbëdhjetë
të muajit për ju do të jetë Pashkë, një festë shtatë ditëshe; do të
hahet bukë pa maja.

<span id="an_45:22">45:22</span> Atë ditë princi do të ofrojë, për vete
dhe për tërë popullin e vendit, një dem si flijim për mëkatin.

<span id="an_45:23">45:23</span> Në shtatë ditët e festës do t'i ofrojë
si olokaust Zotit shtatë dema dhe shtatë deshë pa të meta, çdo ditë për
shtatë ditë me radhë, dhe një kec në ditë si flijim për mëkatin.

<span id="an_45:24">45:24</span> Do të ofrojë gjithashtu një efa blatim
ushqimor për çdo dem dhe një efa çdo dash, bashkë me një hin vaji për
çdo efa.

<span id="an_45:25">45:25</span> Në muajin e shtatë, ditën e
pesëmbëdhjetë të muajit, në festë, ai do të ofrojë po ato gjëra për
flijimin për mëkatin, për olokaustin për blatimin e ushqimit dhe për
vajin".

<span id="an_46:1">46:1</span> Kështu thotë Zoti, Zoti: "Porta e oborrit
të brendshëm që shikon nga lindja do të rrijë e mbyllur gjatë gjashtë
ditëve të punës; por do të hapet ditën e shtunë dhe do të hapet
gjithashtu ditën kur del hëna e re.

<span id="an_46:2">46:2</span> Princi do të hyjë nga hajati i portës nga
jashtë dhe do të ndalet pranë shtalkës së portës; priftërinjtë do të
ofrojnë olokaustin e tij dhe flijimet e tij të falenderimit. Ai do të
adhurojë te pragu i portës pastaj do të dalë, por porta nuk do të
mbyllet deri në mbrëmje.

<span id="an_46:3">46:3</span> Edhe populli i vendit do të adhurojë
përpara Zotit te hyrja e asaj porte, në ditët e shtuna dhe kur del hëna
e re.

<span id="an_46:4">46:4</span> Olokausti që princi do t'i ofrojë Zotit
ditën e shtunë do të jetë prej gjashtë qengjash pa të meta dhe një dash
pa të meta,

<span id="an_46:5">46:5</span> blatimi ushqimor për dashin do të jetë
një efa, ndërsa blatimi ushqimor për qengjat do t'i lihet dëshirës së
tij, bashkë me një hin vaji për efan.

<span id="an_46:6">46:6</span> Ditën e hënës së re do të ofrojë një dem
të ri pa të meta, gjashtë qengja dhe një dash, që do të jenë pa të meta;

<span id="an_46:7">46:7</span> si blatim ushqimor do të ofrojë
gjithashtu një efa për demin, një efa për dashin dhe për qengjat sa mund
të disponojë, bashkë me një hin vaji për efan.

<span id="an_46:8">46:8</span> Princi, kur të hyjë, do të kalojë nga
hajati i portës dhe do të dalë duke ndjekur po atë rrugë.

<span id="an_46:9">46:9</span> Por kur populli i vendit do të vijë
përpara Zotit në festat solemne, ai që do të hyjë nga porta veriore për
të adhuruar, do të dalë nga porta e jugut; përkundrazi ai që do të hyjë
nga porta jugore do të dalë nga porta e veriut; askush nuk do të kthehet
prapa nga porta prej së cilës ka hyrë, por do të dalë nga porta e
kundërt.

<span id="an_46:10">46:10</span> Princi do të jetë atëherë në mes tyre;
do të hyjë kur ata hyjnë, do të dalë kur ata dalin.

<span id="an_46:11">46:11</span> Në festat dhe në rastet solemne blatimi
ushqimor do të jetë një efa për demin dhe një efa për dashin; për
qengjat do të lihet sipas dëshirës së tij, bashkë me një hin vaji për
efan.

<span id="an_46:12">46:12</span> Kur princi do të bëjë një ofertë
vullnetare, qoftë olokaust ose flijim falenderimi, si ofertë vullnetare
për Zotin, atëherë do t'i hapet porta që shikon nga lindja, dhe do të
ofrojë olokaustin e tij dhe flijimin e tij të falenderimit siç bën ditën
e shtunë; pastaj do të dalë dhe, sapo të dalë, porta do të mbyllet.

<span id="an_46:13">46:13</span> Çdo ditë do t'i ofrosh si olokaust
Zotit një qengj motak, pa të meta; do ta ofrosh çdo mëngjes.

<span id="an_46:14">46:14</span> Çdo mëngjes do të ofrosh bashkë me të,
si blatim i ushqimit, një të gjashten e një efe dhe një të tretën e një
hini vaji për të lagështuar majën e miellit; është një blatim ushqimor
për Zotin që duhet bërë rregullisht çdo ditë përjetë.

<span id="an_46:15">46:15</span> Çdo mëngjes do të ofrojnë kështu
qengjin, blatimin e ushqimit dhe vajin si olokaust të përditshëm".

<span id="an_46:16">46:16</span> Kështu thotë Zoti, Zoti: "Në qoftë se
princi i bën njërit prej bijve të tij një dhuratë që është marrë nga
trashëgimia e tij, ajo do t'u përkasë bijve të tij: do të jetë zotërimi
i tyre në trashëgimi.

<span id="an_46:17">46:17</span> Por në qoftë se ai i bën njërit prej
shërbëtorëve të tij një dhuratë që është marrë nga trashëgimia e tij,
kjo do t'i përkasë atij deri vitin e lirisë; pastaj do t'i kthehet
princit; trashëgimia e tij do t'u përkasë vetëm bijve të tij, vetëm
atyre.

<span id="an_46:18">46:18</span> Përveç kësaj princi nuk do të marrë
asgjë nga trashëgimia e popullit, duke e zhveshur nga pronësitë e tij;
ai do t'u sigurojë një trashëgimi bijve të tij me atë që zotëron, me
qëllim që asnjeri i popullit tim të mos dëbohet nga prona e tij".

<span id="an_46:19">46:19</span> Pastaj ai më çoi, nëpër hyrjen që ishte
pranë portës, në dhomat e shenjta të caktuara për priftërinjtë, të cilat
shikojnë nga veriu; dhe ja, në pjesën më të largët në drejtim të
perëndimit kishte një vend.

<span id="an_46:20">46:20</span> Ai më tha: "Ky është vendi ku
priftërinjtë do të pjekin mishin e flijimeve për shkeljen dhe për
mëkatin dhe do të gatuajnë blatimet ushqimore, për të mos i nxjerrë në
oborrin e jashtëm dhe kështu të shenjtërojnë popullin".

<span id="an_46:21">46:21</span> Pastaj më çoi në oborrin e jashtëm dhe
më kaloi pranë katër qosheve të oborrit; dhe ja, në çdo qoshe të oborrit
kishte një oborr tjetër.

<span id="an_46:22">46:22</span> Në të katër qoshet e oborrit kishte
disa oborre të mbyllura të gjata dyzet kubitë dhe të gjera tridhjetë. Që
të katra në qoshet e tyre kishin po atë madhësi.

<span id="an_46:23">46:23</span> Rreth e qark tyre kishte një mur dhe
poshtë murit, rreth e rrotull tij, ishin vendosur vatra për të pjekur.

<span id="an_46:24">46:24</span> Ai më tha: "Këto janë kuzhinat ku ata
që shërbejnë në tempull do të pjekin flijimet e popullit".

<span id="an_47:1">47:1</span> Ai më çoi përsëri në hyrje të tempullit,
dhe ja disa ujëra dilnin nga poshtë pragut të tempullit në drejtim të
lindjes, sepse fasada e tempullit shikonte nga lindja; ujërat zbrisnin
poshtë anës së djathtë të tempullit, në jug të altarit.

<span id="an_47:2">47:2</span> Pastaj më çoi jashtë nëpërmjet portës
veriore dhe më bëri të sillem jashtë deri në portën e jashtme, që shikon
nga lindja; dhe ja, ujërat buronin nga ana e djathtë.

<span id="an_47:3">47:3</span> Burri eci deri drejt lindjes me një litar
të hollë në dorë dhe mati njëmijë kubitë; pastaj më bëri të kapërcej
ujërat, të cilat më arrinin deri te kyçet e këmbëve.

<span id="an_47:4">47:4</span> Mati katërmijë kubitë të tjerë, pastaj më
bëri të kapërcej ujërat; më arrinin te kyçet e këmbëve. Mati katërmijë
kubitë të tjerë, pastaj më bëri të kaloj ujërat: më arrinin deri te
ijët.

<span id="an_47:5">47:5</span> Mati njëmijë kubitë të tjerë: ishte një
lumë që nuk mund ta kapërceja, sepse ujërat e tij ishin shtuar; ishin
ujëra në të cilat duhet të notoja; një lumë që nuk mund të kapërcehej.

<span id="an_47:6">47:6</span> Ai më tha: "E pe, bir njeriu?". Pastaj më
ktheu përsëri në bregun e lumit.

<span id="an_47:7">47:7</span> Pas kthimit tim, ja mbi bregun e lumit
shumë drurë nga një anë dhe nga ana tjetër.

<span id="an_47:8">47:8</span> Pastaj më tha: "Këto ujëra drejtohen për
në krahinën lindore, zbresin në Arabah dhe do të derdhen në det; me të
hyrë në det, ujërat e tij do të shëndoshen.

<span id="an_47:9">47:9</span> Dhe do të ndodhë që çdo qenie e gjallë që
lëviz do të jetojë, kudo që arrin lumi; do të ketë bollëk të madh
peshqish, sepse vijnë këto ujëra dhe shëndoshin ujërat e tjera; kudo që
arrin lumi gjithçka ka për t'u gjallëruar.

<span id="an_47:10">47:10</span> Dhe do të ndodhë që në brigjet e tij do
të ketë peshkatarë; nga En-gedi deri në Englegaim do të jetë një vend ku
do të shtrihen rrjetat; peshku i tij do të jetë i po atij lloji dhe në
sasi të madhe, si peshku i Detit të Madh.

<span id="an_47:11">47:11</span> Por kënetat tij dhe moçalet e tij nuk
do të shëndoshen; do të lihen për të nxjerrë kripë.

<span id="an_47:12">47:12</span> Gjatë lumit, mbi të dyja brigjet e tij,
do të rritet çdo lloj druri që jep fryte, fletët e tyre nuk do të
fishken dhe frytet e tij nuk do të mungojnë kurrë. Do të mbajnë fryte
çdo muaj, sepse ujërat e tyre dalin nga shenjtërorja, fryti i tyre do të
shërbejë për ushqim dhe fletët e tyre për mjekim".

<span id="an_47:13">47:13</span> Kështu thotë Zoti, Zoti: "Këta janë
kufijtë në bazë të të cilëve ju do ta ndani vendin në trashëgimi midis
dymbëdhjetë fiseve të Izraelit. Jozefit do t'i takojnë dy pjesë.

<span id="an_47:14">47:14</span> Secili prej jush do të trashëgojë një
pjesë të barabartë me atë të vëllait të tij, sepse unë e ngrita dorën si
betim për t'ua dhënë etërve tuaj. Ky vend do t'ju përkasë si trashëgimi.

<span id="an_47:15">47:15</span> Këta do të jenë kufijtë e vendit nga
ana e veriut: nga Deti i Madh në drejtim të Hethlonit deri sa të arrijnë
në Tsedad,

<span id="an_47:16">47:16</span> Hamathi, Berothahi, Sibraimi (që është
midis kufirit të Damaskut dhe kufirit të Hamathit), Hatserhatikoni (që
është në kufi me Hauranin).

<span id="an_47:17">47:17</span> Kështu kufiri do të jetë nga deti deri
në Hatsarenon, në kufijtë e Damaskut, me kufirin e Hamathit në veri. Kjo
është ana veriore.

<span id="an_47:18">47:18</span> Nga ana lindore do të shtriheni midis
Hauranit dhe Damaskut, midis Galaadit dhe vendit të Izraelit, gjatë
Jordanit dhe gjatë bregut lindor të detit. Kjo është ana lindore.

<span id="an_47:19">47:19</span> Ana jugore, në drejtim të jugut, do të
shtrihet nga Tamari deri në ujërat e Meribothit të Kadeshit, pastaj
gjatë përroit të Egjiptit deri në Detin e Madh. Kjo është ana jugore, në
jug.

<span id="an_47:20">47:20</span> Ana perëndimore do të jetë Deti i Madh,
nga kufiri i jugut deri përpara hyrjes së Hamathit. Kjo është ana
perëndimore.

<span id="an_47:21">47:21</span> Do ta ndani kështu këtë vend midis
jush, në bazë të fiseve të Izraelit.

<span id="an_47:22">47:22</span> Do ta ndani me short në trashëgimi
midis jush dhe të huajve që banojnë midis jush dhe që u kanë lindur bij
në mes tuaj. Këta do të jenë për ju si ata që kanë lindur në vend midis
bijve të Izraelit; do të kenë edhe ata me short një trashëgimi në mes të
fiseve të Izraelit.

<span id="an_47:23">47:23</span> Në fisin ku i huaji banon, atje do t'i
jepni pjesën e tij", thotë Zoti, Zoti.

<span id="an_48:1">48:1</span> Këto janë emrat e fiseve: nga kufiri
verior, gjatë rrugës së Hethlonit, në hyrje të Hamathit deri në
Hatsar-Enon, në kufi me Damaskun në veri drejt Hamathit, nga krahu
lindor deri në krahun perëndimor: një pjesë për Danin.

<span id="an_48:2">48:2</span> Në kufirin e Danit, nga kufiri lindor në
kufirin perëndimor: një pjesë për Asherin;

<span id="an_48:3">48:3</span> Në kufirin e Asherit, nga kufiri lindor
në kufirin perëndimor: një pjesë për Neftalin.

<span id="an_48:4">48:4</span> Në kufirin e Asherit, nga kufiri lindor
në kufirin perëndimor: një pjesë për Manasin.

<span id="an_48:5">48:5</span> Në kufirin e Manasit, nga kufiri lindor
në kufirin perëndimor: një pjesë për Efraimin.

<span id="an_48:6">48:6</span> Në kufirin e Efraimit, nga kufiri lindor
në kufirin perëndimor: një pjesë për Rubenin.

<span id="an_48:7">48:7</span> Në kufirin e Rubenit, nga kufiri lindor
në kufirin perëndimor: një pjesë për Judën.

<span id="an_48:8">48:8</span> Në kufirin e Judës, nga kufiri lindor
deri në kufirin perëndimor, do të jetë pjesa e vendit që do ta ofroni si
dhuratë, e gjerë njëzet e pesëmijë kubitë dhe e gjatë sa pjesët e tjera,
nga kufiri lindor deri në kufirin perëndimor; në mes të saj do të jetë
shenjtërorja.

<span id="an_48:9">48:9</span> Pjesa që do t'i ofroni si dhuratë Zotit
do të ketë një gjatësi prej njëzet e pesëmijë kubitë dhe një gjerësi
prej dhjetëmijë kubitë.

<span id="an_48:10">48:10</span> Kjo pjesë e shenjtë do t'u përkasë
priftërinjve; njëzet e pesëmijë kubitë gjatësi në veri, dhjetëmijë
gjerësi në perëndim, dhjetëmijë gjerësi në lindje dhe njëzet e pesëmijë
gjatësi në jug; në mes të saj do të jetë shenjtërorja e Zotit.

<span id="an_48:11">48:11</span> Ajo do t'u përkasë priftërinjve të
shenjtëruar, ndër bijtë e Tsadokut, që më kanë shërbyer dhe që nuk
devijuan kur devijuan bijtë e Izraelit, dhe ashtu si devijuan
përkundrazi Levitët.

<span id="an_48:12">48:12</span> Pjesa që do t'u ofrohet atyre do të
merret nga pjesa e ofruar dhuratë e vendit, një gjë shumë e shenjtë,
pranë territorit të Levitëve.

<span id="an_48:13">48:13</span> Përballë territorit të priftërinjve,
Levitët do të kenë një sipërfaqe prej njëzet e pesëmijë kubitë gjatësi
dhe dhjetëmijë gjerësi; tërë gjatësia do të jetë njëzet e pesëmijë
kubitë dhe gjerësia dhjetëmijë.

<span id="an_48:14">48:14</span> Ata nuk do të mund as ta shesin as ta
këmbejnë; nuk do të mund ta shkëputin pjesën më të mirë të vendit, sepse
është e shenjtë për Zotin.

<span id="an_48:15">48:15</span> Pesëmijë kubitët e gjerësisë që do të
mbeten përballë njëzet e pesë mijëve, do të caktohen për përdorim profan
për qytetin, për banesa dhe për toka për kullotë; qyteti do të jetë në
mes.

<span id="an_48:16">48:16</span> Përmasat e tij do të jenë këto: ana
veriore do të jetë katërmijë e pesëqind kubitë, ana jugore katërmijë e
pesëqind, ana lindore katërmijë e pesëqind, ana perëndimore katërmijë e
pesëqind.

<span id="an_48:17">48:17</span> Tokat për kullotë të qytetit do të
jenë: dyqind e pesëdhjetë kubitë në veri, dyqind e pesëdhjetë në jug,
dyqind e pesëdhjetë në lindje dhe dyqind e pesëdhjetë në perëndim.

<span id="an_48:18">48:18</span> Kusuri i gjatësisë, gjatë pjesës së
shenjtë të ofruar si dhuratë, do të jetë dhjetëmijë kubitë në lindje dhe
dhjetëmijë në perëndim; ajo do të jetë pranë pjesës së shenjtë të ofruar
si dhuratë, dhe prodhimet e saj do të shërbejnë si ushqim për punonjësit
e qytetit.

<span id="an_48:19">48:19</span> Punonjësit e qytetit, që do ta punojnë,
do të vijnë nga të gjitha fiset e Izraelit.

<span id="an_48:20">48:20</span> Gjithë pjesa e ofruar si dhuratë do të
jetë njëzet e pesëmijë kubitë për njëzet e pesëmijë, një katror i
përsosur. Ju do të ofroni, si zotërim të qytetit, pjesën e shenjtë të
ofruar si dhuratë.

<span id="an_48:21">48:21</span> Kusuri do të jetë i princit; nga njëra
anë dhe nga ana tjetër e pjesës së shenjtë të ofruar si dhuratë dhe të
zotërimit të qytetit, ballë njëzet e pesëmijë kubitëve të pjesës së
ofruar si dhuratë deri në kufirin lindor, dhe në perëndim ballë njëzet e
pesëmijë kubitëve në drejtim të kufirit perëndimor përbri pjesëve të
fiseve; kjo do të jetë e princit; pjesa e shenjtë e ofruar si dhuratë
dhe shenjtërorja do të jenë në mes.

<span id="an_48:22">48:22</span> Kështu, duke përjashtuar zotërimin e
Levitëve dhe zotërimin e qytetit që gjenden në mes të asaj që i përket
princit, sipërfaqja midis kufirit të Judës dhe kufirit të Beniaminit do
t'i përkasë princit.

<span id="an_48:23">48:23</span> Për kusurin e fiseve, nga kufiri lindor
në kufirin perëndimor: një pjesë për Beniaminin.

<span id="an_48:24">48:24</span> Në kufirin e Beniaminit, nga kufiri
lindor në kufirin perëndimor: një pjesë për Simeonin.

<span id="an_48:25">48:25</span> Në kufirin e Simeonit, nga kufiri
lindor në kufirin perëndimor: një pjesë për Isakarin.

<span id="an_48:26">48:26</span> Në kufirin e Isakarit, nga kufiri
lindor në kufirin perëndimor: një pjesë për Zabulonin.

<span id="an_48:27">48:27</span> Në kufirin e Zabulonit, nga kufiri
lindor në kufirin perëndimor: një pjesë për Gadin.

<span id="an_48:28">48:28</span> Në kufirin e Gadit, nga ana jugore në
drejtim të jugut, kufiri do të shkojë nga Tamari në ujërat e Meribahut
afër Kadeshit, dhe pastaj gjatë Detit të Madh.

<span id="an_48:29">48:29</span> Ky është vendi që do t'u ndani me short
në trashëgimi fiseve të Izraelit, dhe këto janë pjesët", thotë Zoti,
Zoti.

<span id="an_48:30">48:30</span> "Këto janë daljet e qytetit: nga ana
veriore do të maten katërmijë e pesëqind kubitë.

<span id="an_48:31">48:31</span> Portat e qytetit do të mbajnë emrat e
fiseve të Izraelit; në veri do të ketë tri porta: një portë për Rubenin,
një portë për Judën dhe një portë për Levin.

<span id="an_48:32">48:32</span> Nga ana lindore, katërmijë e pesëqind
kubitë dhe tri porta: një portë për Jozefin, një portë për Beniaminin
dhe një portë për Danin.

<span id="an_48:33">48:33</span> Nga ana jugore, katërmijë e pesëqind
kubitë dhe tri porta: një portë për Simeonin, një portë për Isakarin dhe
një portë për Zabulonin.

<span id="an_48:34">48:34</span> Nga ana perëndimore, katërmijë e
pesëqind kubitë dhe tri porta: një portë për Gadin, një portë për
Asherin dhe një portë për Neftalin.

<span id="an_48:35">48:35</span> Gjithë perimetri do të jetë
tetëmbëdhjetëmijë kubitë. Prej kësaj ditë emri i qytetit do të jetë:
"Zoti është atje"".

------------------------------------------------------------------------

[Next: Daniel](dan)
