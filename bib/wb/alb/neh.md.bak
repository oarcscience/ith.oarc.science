[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](ezr)  [Next](est.md) 

------------------------------------------------------------------------

### Albanian Bible: Nehemiah

<span id="an_1:1">1:1</span> Fjalët e Nehemias, birit të Hakaliahut.
Ndodhi që në muajin e Kisleut, në vitin e njëzetë, ndërsa unë ndodhesha
në kalanë e Suzës,

<span id="an_1:2">1:2</span> arriti në Judë Hanani, një nga vëllezërit e
mi, bashkë me disa burra të tjerë. Unë i pyeta lidhur me Judejtë që
kishin shpëtuar, që ishin kthyer gjallë nga robëria, dhe lidhur me
Jeruzalemin.

<span id="an_1:3">1:3</span> Ata më thanë: "Ata që kanë shpëtuar nga
robëria janë atje poshtë në krahinë, në një varfëri të madhe dhe me faqe
të zezë; përveç kësaj muret e Jeruzalemit janë plot me të çara dhe
portat e tij janë konsumuar nga zjarri".

<span id="an_1:4">1:4</span> Sa i dëgjova këto fjalë, u ula dhe qava;
pastaj mbajta zi disa ditë me radhë, agjerova dhe u luta përpara
Perëndisë të qiellit.

<span id="an_1:5">1:5</span> Dhe thashë: "Të lutem shumë, o Zot,
Perëndia i qiellit, Perëndi i madh dhe i tmerrshëm, që i qëndron besnik
besëlidhjes dhe ke mëshirë për ata që të duan dhe respektojnë urdhërimet
e tua,

<span id="an_1:6">1:6</span> qofshin veshët e tua të vëmëndshëm dhe sytë
e tu të hapur për të dëgjuar lutjen e shërbëtorit tënd që tani ta
drejton ty ditën dhe natën për bijtë e Izraelit, shërbëtorë të tu, duke
rrëfyer mëkatet e bijve të Izraelit, që ne kemi kryer kundër teje. Po,
unë dhe shtëpia e atit tim kemi mëkatuar.

<span id="an_1:7">1:7</span> Jemi sjellë shumë keq me ty dhe nuk kemi
respektuar urdhërimet, statutet dhe dekretet që ti i ke urdhëruar
Moisiut, shërbëtorit tënd.

<span id="an_1:8">1:8</span> Mbaje mend fjalën që i urdhërove Moisiut,
shërbëtorit tënd, duke i thënë: "Në qoftë se do të mëkatoni, unë do t'ju
shpërndaj midis popujve;

<span id="an_1:9">1:9</span> por në rast se do të ktheheni tek unë dhe
do të respektoni urdhërimet e mia, dhe do t'i zbatoni në praktikë, edhe
sikur njerëzit tuaj të shpërndarë të jenë në kufijtë e qiellit, unë do
t'i mbledh që andej dhe do t'i sjell përsëri në vendin që kam zgjedhur
ku të banojë emri im".

<span id="an_1:10">1:10</span> Tani këta janë shërbëtorët e tu dhe
populli yt, që ti i ke çliruar me fuqinë tënde të madhe dhe me dorën
tënde të fortë.

<span id="an_1:11">1:11</span> O Zot, të lutem, qofshin veshët e tu të
vëmëndshëm ndaj lutjes së shërbëtorit tënd dhe lutjes së shërbëtorëve të
tu që ndjejnë kënaqësi kur kanë frikë prej emrit tënd; jepi, madje sot
të lutem, një sukses të mirë shërbëtorit tënd, duke bërë që ai të gjejë
zemërbutësi në sytë e këtij njeriu". Unë atëherë isha kupëmbajtësi i
mbretit.

<span id="an_2:1">2:1</span> Në muajin e Nisanit, vitin e njëzetë të
mbretit Artakserks, sapo e sollën verën para tij, unë e mora verën dhe
ia zgjata atij. Unë nuk kisha qenë i trishtuar kurrë në prani të tij.

<span id="an_2:2">2:2</span> Prandaj mbreti më tha: "Pse ke pamje të
trishtuar, ndonëse nuk je i sëmurë? Kjo nuk mund të jetë veçse një
trishtim i zemrës". Atëherë më zuri një frikë shumë e madhe,

<span id="an_2:3">2:3</span> dhe i thashë mbretit: "Rroftë mbreti
përjetë! Si mund të mos jetë fytyra ime e trishtuar kur qyteti ku janë
varrosur etërit e mi është shkatërruar dhe portat e tij janë konsumuar
nga zjarri?".

<span id="an_2:4">2:4</span> Mbreti më tha: "Çfarë kërkon?". Atëherë unë
iu luta Perëndisë të qiellit

<span id="an_2:5">2:5</span> dhe pastaj iu përgjigja mbretit: "Në qoftë
se kjo i pëlqen mbretit dhe shërbëtori yt ka gjetur mirëdashje në sytë e
tu, më lejo të shkoj në Judë, në qytetin e varreve të etërve të mi, që
ta rindërtoj atë".

<span id="an_2:6">2:6</span> Mbreti më tha (mbretëresha i rrinte ulur në
krah): "Sa do të zgjasë udhëtimi dhe kur do të kthehesh?". Kështu i
pëlqeu mbretit të më lërë të shkoj dhe unë i tregova një afat kohe.

<span id="an_2:7">2:7</span> Pastaj i thashë mbretit: "Në rast se kështu
i pëlqen mbretit, të më jepen letra për qeveritarët e krahinës matanë
Lumit që të më japin lejen e kalimit deri sa të arrijë në Judë,

<span id="an_2:8">2:8</span> dhe një letër për Asafin, mbikëqyrësin e
pyllit të mbretit, që të më japë lëndën e drurit për të ndërtuar portat
e qytezës së bashkuar me tempullin, për muret e qytetit dhe për shtëpinë
në të cilën do të shkoj të banoj". Mbreti më dha letrat, sepse dora
mirëdashëse e Perëndisë tim ishte mbi mua.

<span id="an_2:9">2:9</span> Arrita kështu te qeveritarët e krahinës
matanë Lumit dhe u dhashë atyre letrat e mbretit. Me mua mbreti kishte
dërguar një trup përcjellës të përbërë nga komandantë të ushtrisë dhe
nga kalorës.

<span id="an_2:10">2:10</span> Por kur Sanballati, Horoniti dhe Tobiahu,
shërbëtori i Amonit, e mësuan këtë gjë, u shqetësuan shumë, sepse kishte
ardhur një burrë që kërkonte të mirën e bijve të Izraelit.

<span id="an_2:11">2:11</span> Kështu arrita në Jeruzalem dhe qëndrova
atje tri ditë.

<span id="an_2:12">2:12</span> Pastaj u ngrita natën me pak burra të
tjerë, por nuk i thashë gjë asnjeriut nga ato që Perëndia im më kishte
vënë në zemër të bëja për Jeruzalemin. Nuk kisha me vete asnjë kafshë
tjetër, barre, veç asaj së cilës i kisha hipur.

<span id="an_2:13">2:13</span> Dola natën nga porta e Luginës, në
drejtim të burimit të Dragoit dhe të portës së Plehut, duke kontrolluar
kështu muret e Jeruzalemit që ishin plot me të çara dhe portat e tij të
konsumuara nga zjarri.

<span id="an_2:14">2:14</span> Vazhdova pastaj me portën e Burimit dhe
pishinën e Mbretit, por nuk kishte vend nga të kalonte kafsha mbi të
cilën kisha hipur.

<span id="an_2:15">2:15</span> Atëherë iu ngjita natën luginës, duke
inspektuar gjithnjë muret; më në fund u ktheva prapa, duke hyrë nga
porta e Luginës, dhe kështu u ktheva.

<span id="an_2:16">2:16</span> Zyrtarët nuk dinin se ku kisha shkuar dhe
as me se isha marrë. Deri në atë çast nuk u kisha thënë asgjë Judejve,
priftërinjve, parisë, zyrtarëve dhe as atyre që merreshin me punimet.

<span id="an_2:17">2:17</span> Atëherë u thashë atyre: "Ju e shikoni
gjendjen e mjeruar në të cilat ndodhemi: Jeruzalemi është shkatërruar
dhe portat e tij janë konsumuar nga zjarri! Ejani, t'i rindërtojmë muret
e Jeruzalemit, dhe kështu nuk do të jemi më të turpëruar!".

<span id="an_2:18">2:18</span> U tregova pastaj atyre si dora bamirëse e
Perëndisë tim kishte qenë mbi mua si dhe fjalët që mbreti më kishte
thënë. Atëherë ata thanë: "Të ngrihemi dhe t'i vihemi ndërtimit!".
Kështu morën kurajo për t'i forcuar duart e tyre për këtë punë të
rëndësishme.

<span id="an_2:19">2:19</span> Por kur Sanbalati, Horoniti dhe Tobiahu,
shërbëtori Amonit, dhe Geshemi, Arabi, e mësuan këtë gjë, filluan të
tallen dhe të na përbuzin, duke thënë: "Çfarë po bëni? Mos doni, vallë,
të ngrini krye kundër mbretit?".

<span id="an_2:20">2:20</span> Atëherë unë u përgjigja dhe u thashë
atyre: "Do të jetë vetë Perëndia i qiellit që do të na sigurojë
suksesin. Ne, shërbëtorët e tij, do të fillojmë ndërtimin, por për ju
nuk do të ketë as pjesë, as të drejtë, as kujtim në Jeruzalem".

<span id="an_3:1">3:1</span> Eliashibi, kryeprifti, u ngrit atëherë
bashkë me vëllezërit e tij priftërinj dhe ndërtuan portën e Deleve; e
shenjtëruan dhe ia vunë kanatet. Vazhduan të ndërtojnë deri në kullën e
Meahut, që pastaj

<span id="an_3:2">3:2</span> Pranë Eliashibit ndërtuan njerëzit e
Jerikos dhe pranë tyre ndërtoi Zakuri, bir i Imrit.

<span id="an_3:3">3:3</span> Bijtë e Senaahut ndërtuan portën e Peshqve,
bënë kasën dhe vunë kanatet e saj, bravat dhe shufrat.

<span id="an_3:4">3:4</span> Pranë tyre punonte për riparimet Meremothi,
bir i Urias, që ishte bir i Kotsit; pranë tyre për riparimet punonte
Meshullami, bir i Berekiahut, që ishte bir i Meshezabeelit; pranë tyre
punonte për riparimet Tsadoku, bir i Baanas;

<span id="an_3:5">3:5</span> pranë tyre për riparimet punonin Tekoitët;
por fisnikët midis tyre nuk e ulën qafën për të bërë punën e Zotit të
tyre.

<span id="an_3:6">3:6</span> Jehojada, bir i Paseahut, dhe Meshulami,
bir i Besodejahut, restauruan portën e Vjetër; bënë kasën dhe vunë
kanatet e saj, bravat dhe shufrat.

<span id="an_3:7">3:7</span> Pranë tyre punonin për riparimin e selisë
së qeveritarit të krahinës matanë Lumit Melatiahu, Gabaoniti, Jadoni
Meronithiti dhe njerëzit e Gabaonit dhe të Mitspahut.

<span id="an_3:8">3:8</span> Pranë tyre punonte për riparimet Uzieli,
bir i Harhajahut, një ndër argjendarët; pranë tij punonte për riparimet
Hananiahu, një nga parfumierët. Ata e përforcuan Jeruzalemin deri në
Murin e Gjerë.

<span id="an_3:9">3:9</span> Pranë tyre punoi për riparimet Refajahu,
bir i Hurit, kryetar i gjysmës së rrethit të Jeruzalemit.

<span id="an_3:10">3:10</span> Pranë tyre punonte për riparimet,
përballë shtëpisë së tij, Jedajahu, bir i Harumafit; pranë tij punonin
për riparimet Hatushi, bir i Hashabnejahut.

<span id="an_3:11">3:11</span> Malkijahu, bir i Harimit, dhe Hashshubi,
bir i Pahath-Moabit, ndreqën një pjesë tjetër të mureve dhe kullën e
Furrave.

<span id="an_3:12">3:12</span> Pranë tij punonte për riparimet, bashkë
me bijat e tij, Shalumi, bir i Haloheshit, kryetar i gjysmës së rrethit
të Jeruzalemit.

<span id="an_3:13">3:13</span> Hanuni dhe banorët e Zanoahit ndreqën
portën e Luginës; e ndërtuan dhe i vunë kanatet, bravat dhe shufrat.
Përveç kësaj ndreqën një mijë kubitë muri deri në portën e Plehut.

<span id="an_3:14">3:14</span> Malkijahu, bir i Rekabit, kryetar i
rrethit të Beth-Hakeremit, ndreqi portën e Plehut; e ndërtoi, dhe i vuri
kanatet, bravat dhe shufrat.

<span id="an_3:15">3:15</span> Shalumi, bir i Kol-Hezeut, kryetar i
rrethit të Mitspahut, ndreqi portën e Burimit; e ndërtoi, e mbuloi dhe i
vuri kanatet, bravat dhe shufrat. Ndreqi gjithashtu murin e pishinës të
Siloes, pranë kopshtit të mbretit, deri në shkallëzat që zbresin nga
qyteti i Davidit.

<span id="an_3:16">3:16</span> Pas tij Nehemia, bir i Azbukut, kryetar i
gjysmës së rrethit të Beth-Zurit, punoi për riparimet deri përpara
varreve të Davidit, deri te pishina artificiale dhe deri te shtëpia e
Trimave.

<span id="an_3:17">3:17</span> Pas tij punuan për riparimet Levitët, nën
drejtimin e Rehumit, birit të Banit; pranë tij punonte për riparimet për
rrethin e tij Hashabia, kryetar i gjysmës së rrethit të Keilahut.

<span id="an_3:18">3:18</span> Pas tij punuan për riparimet vëllezërit e
tyre, nën mbikëqyrjen e Bavait, birit të Henadat, kryetar i gjysmës
tjetër të rrethit të Keilahut.

<span id="an_3:19">3:19</span> Pranë tij Ezeri, bir i Jeshuas, kryetar i
Mitspahut, ndreqi një pjesë tjetër të mureve, përballë të përpjetës së
arsenalit, në qoshe.

<span id="an_3:20">3:20</span> Mbas tij Baruku, bir i Zabait, riparoi me
zell të madh një pjesë tjetër të mureve, nga qoshja deri te porta e
shtëpisë së Eliashibit, kryepriftit.

<span id="an_3:21">3:21</span> Mbas tij Meremothi, bir i Urias, që ishte
bir i Kotsit, ndreqi një pjesë tjetër të mureve, nga porta e shtëpisë së
Eliashibit deri në skajin e shtëpisë së Eliashibit.

<span id="an_3:22">3:22</span> Mbas tij punuan për riparimet
priftërinjtë që banonin përreth.

<span id="an_3:23">3:23</span> Mbas tyre Beniamini dhe Hashubi punuan
për riparimet përballë shtëpisë së tyre. Mbas tyre Azaria, bir i
Maasejahut, që ishte bir i Ananiahut, punoi për riparimet afër shtëpisë
së tij.

<span id="an_3:24">3:24</span> Mbas tij Binui, bir i Henadadit, ndreqi
një pjesë tjetër të mureve, nga shtëpia e Azarias deri në kthesë,
domethënë në qoshe.

<span id="an_3:25">3:25</span> Palali, bir i Uzait, bëri riparime
përballë kthesës dhe kullës që spikat nga shtëpia e epërme e mbretit, që
ishte pranë oborrit të burgut. Mbas tij bëri riparime Pedajahu, bir i
Paroshit.

<span id="an_3:26">3:26</span> Nethinejtë, që banonin mbi Ofelin, bënë
riparime deri përpara portës së Ujërave, në drejtim të lindjes, dhe
përballë kullës që spikaste.

<span id="an_3:27">3:27</span> Mbas tyre Tekoitët riparuan një pjesë
tjetër të mureve, përballë kalasë së madhe që spikaste dhe deri në murin
e Ofelit.

<span id="an_3:28">3:28</span> Mbi portën e Kuajve, priftërinjtë punuan
në riparimet, secili përballë shtëpisë së vet.

<span id="an_3:29">3:29</span> Mbas tyre Tsadoku, bir i Imerit, punoi
për riparimet përballë shtëpisë së tij. Mbas tij punoi Shemajahu, bir i
Shekaniahut, që ishte rojtar i portës lindore.

<span id="an_3:30">3:30</span> Mbas tij Hananiahu, bir i Shelemiahut,
dhe Hanuni, biri i gjashtë i Tsalafit, riparuan një pjesë tjetër të
mureve. Mbas tyre Meshullami, bir i Berekiahut, punoi për riparimet
përballë banesës së tij.

<span id="an_3:31">3:31</span> Mbas tij Malkijahu, një nga argjendarët,
mori pjesë në riparimet deri në shtëpitë e Nethinejve dhe të tregtarëve,
përballë portës së Mifkadit dhe deri në të përpjetën e qoshes.

<span id="an_3:32">3:32</span> Midis së përpjetës së qoshes dhe portës
së Deleve punuan për riparimet argjendarët dhe tregtarët.

<span id="an_4:1">4:1</span> Kur Sanballati dëgjoi që ne po rindërtonim
muret, u zemërua, u revoltua thellë dhe filloi të tallet me Judejtë,

<span id="an_4:2">4:2</span> dhe u tha përpara vëllezërve të tij dhe
ushtarëve të Samarisë: "Çfarë po bëjnë këta Judej matufë? Do të
fortifikohen? Do të ofrojnë flijime? A do të mbarojnë brenda një dite?
Mos vallë do të ringjallin gurët e konsumuar nga zjarri i togjeve të
rrënojave?".

<span id="an_4:3">4:3</span> Tobiahu, Amoniti, që i rrinte pranë, tha:
"Le të ndërtojnë! Por në rast se një dhelpër hipën sipër, do ta rrëzojë
murin e tyre prej guri!".

<span id="an_4:4">4:4</span> Dëgjo, o Perëndia ynë, sepse na përçmojnë!
Bëj që të bjerë mbi kokën e tyre fyerja e tyre dhe braktisi në përbuzje
në një vend robërie!

<span id="an_4:5">4:5</span> Mos e mbulo paudhësinë e tyre dhe mos lejo
që mëkati i tyre të fshihet para teje, sepse kanë provokuar zemërimin
tënd para ndërtuesve".

<span id="an_4:6">4:6</span> Ne, pra, i rindërtuam muret që u bashkuan
deri në gjysmën e lartësisë së tyre; populli e kishte marrë me zemër
punën.

<span id="an_4:7">4:7</span> Por kur Sanballati, Tobiahu, Arabët,
Amonitët dhe Asdodejtë mësuan që riparimi i mureve të Jeruzalemit po
përparonte dhe të çarat kishin filluar të mbylleshin, ata u zemëruan
shumë,

<span id="an_4:8">4:8</span> dhe të gjithë së bashku komplotuan për të
ardhur në Jeruzalem dhe për të krijuar trazira në të.

<span id="an_4:9">4:9</span> Por ne iu lutëm Perëndisë tonë dhe për
shkak të tyre vumë roje natë e ditë kundër tyre.

<span id="an_4:10">4:10</span> Por ata të Judës thonin: "Forcat e
mbartësve të peshave vijnë duke u pakësuar dhe gërmadhat janë aq të
shumta sa nuk do të arrijmë të ndërtojmë muret!

<span id="an_4:11">4:11</span> Përveç kësaj kundërshtarët tanë thonin:
"Ata nuk do të dinë dhe nuk do të shohin asgjë, deri sa ne do të sulemi
në mes të tyre dhe do t'i vrasim; kështu do të bëjmë që të ndërpriten
punimet".

<span id="an_4:12">4:12</span> Por kur Judejtë që banonin pranë tyre
erdhën dhjetë herë rrjesht për të na thënë: "Ngado që të ktheheni, do të
na sulen".

<span id="an_4:13">4:13</span> Unë vendosa njerëz të armatosur në vendet
më të ulta prapa mureve; e vendosa popullin sipas familjeve, me shpatat
e tyre, shtizat e tyre dhe harqet e tyre.

<span id="an_4:14">4:14</span> Mbasi e shqyrtova situatën u ngrita dhe u
thashë parisë, gjyqtarëve dhe pjesës tjetër të popullit: "Mos kini frikë
nga ata! Kujtoni Zotin e madh dhe të tmerrshëm dhe luftoni për
vëllezërit tuaj, për bijtë dhe bijat tuaja, për bashkëshortet tuaja dhe
për shtëpitë tuaja!".

<span id="an_4:15">4:15</span> Kur armiqtë tanë mësuan që ne ishim të
informuar mbi këtë gjë dhe që Perëndia e kishte bërë të dështonte plani
i tyre, ne të gjithë u kthyem tek muret, secili në punën e tij.

<span id="an_4:16">4:16</span> Qysh prej asaj dite, gjysma e
shërbëtorëve të mi merrej me punët, ndërsa gjysma tjetër kishte rrokur
shtizat, mburojat, harqet dhe kishte veshur parzmoret; komandantët
qëndronin prapa tërë shtëpisë së Judës.

<span id="an_4:17">4:17</span> Por ata që ndërtonin muret dhe ata që
mbartnin o ngarkonin peshat, me një dorë merreshin me punimet dhe me
dorën tjetër mbanin armën e tyre.

<span id="an_4:18">4:18</span> Tërë ndërtuesit, duke punuar, mbanin
secili shpatën e ngjeshur në ijet, ndërsa borizani rrinte pranë meje.

<span id="an_4:19">4:19</span> Atëherë unë u thashë parisë, zyrtarëve
dhe pjesës tjetër të popullit: "Puna është e madhe dhe e shtrirë, dhe ne
jemi të shpërndarë mbi muret, larg njeri tjetrit.

<span id="an_4:20">4:20</span> Kudo që të dëgjoni tingullin e borisë,
atje mblidhuni pranë nesh; Perëndia ynë do të luftojë për ne".

<span id="an_4:21">4:21</span> Kështu e vazhdonim punën, ndërsa gjysma e
njerëzve kishte rrokur shtizën që në agim e deri sa dilnin yjet.

<span id="an_4:22">4:22</span> Në të njëjtën kohë i thashë gjithashtu
popullit: "Secili nga ju të rrijë me shërbëtorin e tij brenda
Jeruzalemit, për të na ruajtur natën dhe për të punuar pastaj ditën".

<span id="an_4:23">4:23</span> Kështu as unë, as vëllezërit e mi, as
shërbëtorët e mi, as njerëzit e rojes që më ndiqnin, nuk i hiqnim
rrobat; por secili kishte armën e tij me ujë.

<span id="an_5:1">5:1</span> Ndërkaq u ngrit një ankesë e madhe prej
popullit dhe bashkëshorteve të tyre kundër Judejve, vëllezërve të tyre.

<span id="an_5:2">5:2</span> Disa thonin: "Ne, bijtë tanë dhe bijat tona
jemi shumë; prandaj të gjejmë grurë që të mund të hamë dhe të jetojmë!".

<span id="an_5:3">5:3</span> Të tjerë thonin: "Kemi hipotekuar arat
tona, vreshtat tona dhe shtëpitë tona për të blerë grurë gjatë zisë!".

<span id="an_5:4">5:4</span> Disa të tjerë akoma thonin: "Kemi marrë
para hua për të paguar haraçin e mbretit mbi arat tona dhe vreshtat
tona.

<span id="an_5:5">5:5</span> Ndonëse mishi ynë është si mishi i
vëllezërve tanë dhe bijtë tanë janë si bijtë e tyre, në realitet jemi të
detyruar t'i kthejmë në skllevër bijtë tanë dhe bijat tona; disa nga
bijat tona janë katandisur që tani në skllavëri dhe nuk kemi asnjë
mundësi t'i shpengojmë, sepse arat tona dhe vreshtat tona janë në dorë
të të tjerëve".

<span id="an_5:6">5:6</span> Kur dëgjova ankimet e tyre dhe këto fjalë,
u indinjova shumë.

<span id="an_5:7">5:7</span> Mbasi u mendova mirë për këtë gjë, qortova
parinë dhe gjyqtarët dhe u thashë atyre: "Secili prej jush kërkon një
kamatë prej fajdexhiu nga vëllai i vet". Kështu mblodha kundër tyre një
asamble të madhe

<span id="an_5:8">5:8</span> dhe u thashë: "Simbas mundësive tona ne
kemi shpenguar vëllezërit tanë Judej që u ishin shitur kombeve; por tani
a do t'i shisnit vëllezërit tuaj, apo duhet që ata të na shiten neve?".
Atëherë ata heshtën me qenë se nuk gjenin fjalë për të thënë.

<span id="an_5:9">5:9</span> Dhe unë shtova: "Ajo që po bëni nuk është e
mirë. A nuk duhet përkundrazi të ecni duke pasur frikë nga Perëndia ynë
për të shmangur dëmin nga kombet që i kemi armiq?

<span id="an_5:10">5:10</span> Edhe unë, vëllezërit e mi dhe shërbëtorët
e mi u kemi dhënë hua para dhe grurë. Ju lutem, të mos kërkojmë më
kamatë për këtë!

<span id="an_5:11">5:11</span> Ua ktheni që sot arat e tyre, vreshtat e
tyre, ullishtat e tyre dhe shtëpitë e tyre, dhe të njëqindtën pjesë të
parave, të grurit, të verës dhe të vajit që u keni kërkuar".

<span id="an_5:12">5:12</span> Ata u përgjigjën: "Do t'i kthejmë dhe nuk
do të kërkojmë më asgjë prej tyre; do të veprojmë ashtu si thua ti".
Atëherë thirra priftërinjtë dhe i vura të betohen përpara atyre se do të
vepronin sipas këtij premtimi.

<span id="an_5:13">5:13</span> Shkunda pastaj palën e rrobave të mia dhe
thashë: "Kështu Perëndia ta shkundë nga shtëpia e tij dhe nga pasuria e
tij cilindo që nuk do ta mbajë këtë premtim! Kështu të shkundet dhe të
zbrazet ai nga të gjitha!". Atëherë tërë asambleja tha: "Amen!", dhe
lavdëruan Zotin. Populli veproi sipas atij premtimi.

<span id="an_5:14">5:14</span> Përveç kësaj qysh prej ditës që u caktova
të jem qeveritar i tyre në vendin e Judës, nga viti i njëzetë deri në
vitin e tridhjetedytë të mbretit Artakserks, gjatë dymbëdhjetë vjetëve,
unë dhe vëllezërit

<span id="an_5:15">5:15</span> Ndërsa qeveritarët e mëparshëm që më
kishin paraprirë e kishin rënduar popullin duke marrë bukë dhe verë, dhe
përveç kësaj dyzet sikla argjendi. Madje edhe shërbëtorët e tyre
silleshin si zotër me popullin, por unë nuk veprova kështu, sepse kisha
frikë nga Perëndia.

<span id="an_5:16">5:16</span> Përkundrazi i hyra me të madhe punës së
riparimit të këtyre mureve dhe nuk kemi bërë asnjë blerje toke; përveç
kësaj tërë shërbëtorët e mi u mblodhën atje për të punuar.

<span id="an_5:17">5:17</span> Kisha gjithashtu në mencën time njëqind e
pesëdhjetë Judej dhe zyrtarë, përveç atyre që vinin nga kombet fqinje.

<span id="an_5:18">5:18</span> Çdo ditë përgatitej një ka dhe gjashtë
krerë të zgjedhur që merreshin nga kopeja; për mua gatuheshin edhe zogj,
dhe çdo dhjetë ditë bëhej furnizimi me lloj lloj vere me shumicë; por me
gjithë këtë, nuk e kam kërkuar kurë kuotën e qeveritarit, sepse mbi këtë
popull rëndonte tashmë shërbimi.

<span id="an_5:19">5:19</span> Më kujto, o Perëndia im, për tërë të
mirat që i kam bërë këtij populli.

<span id="an_6:1">6:1</span> Kur Sanballati, Tobiahu dhe Geshem Arabi
dhe armiqtë tanë të tjerë mësuan që unë kisha rindërtuar muret dhe që
nuk kishte mbetur asnjë e çarë në to (megjithëse atëherë nuk i kisha
vënë akoma kanatet e portave),

<span id="an_6:2">6:2</span> Sanballati dhe Geshemi më çuan për të
thënë: "Eja dhe takohemi bashkë me një nga fshatrat e luginës së Onos".
Por ata mendonin të ma punonin.

<span id="an_6:3">6:3</span> Kështu unë u dërgova atyre lajmëtarë për
t'u thënë: "Jam duke bërë një punë të madhe dhe nuk mund të zbres. Pse
duhet ta ndërpresim punën, kur unë po e lë për të zbritur tek ju?".

<span id="an_6:4">6:4</span> Plot katër herë ata më çuan njerëz për të
thënë të njëjtën gjë, dhe unë u përgjigja në të njëjtën mënyrë.

<span id="an_6:5">6:5</span> Atëherë Sanballati më dërgoi shërbëtorin e
tij që të më thotë po atë gjë për të pestën herë me një letër të hapur
në dorë,

<span id="an_6:6">6:6</span> në të cilën ishte shkruar: "Éshtë përhapur
fjala midis kombeve, dhe Gashmu e pohon këtë, që ti dhe Judejtë po
kurdisni një rebelim; prandaj, sipas këtyre zërave, ti po rindërton
muret, për t'u bërë mbreti i tyre,

<span id="an_6:7">6:7</span> dhe ke caktuar madje profetë për të bërë
shpalljen tënde në Jeruzalem, duke thënë: "Ka një mbret në Judë!". Tani,
këto gjëra do t'i njoftohen mbretit. Prandaj eja dhe të këshillohemi
bashkë".

<span id="an_6:8">6:8</span> Por unë i çova për të thënë: "Punët nuk
janë ashtu si thua ti, por ti i shpik në mendjen tënde".

<span id="an_6:9">6:9</span> Tërë këta njerëz në fakt donin të na
trembnin dhe thonin: "Duart e tyre do ta lënë punën që do të mbetet e
papërfunduar". Prandaj tani, o Perëndi, forco duart e mia!

<span id="an_6:10">6:10</span> Atëherë unë shkova në shtëpinë e
Shemajahut, birit të Delajahut, që ishte bir i Mehetabeelit, që ishte
mbyllur aty brenda; ai më tha: "Takohemi bashkë në shtëpinë e Perëndisë,
brenda tempullit, dhe

<span id="an_6:11">6:11</span> Por unë u përgjigja: "A mundet një njeri
si unë të marrë arratinë? A mundet një njeri si unë të hyjë në tempull
për të shpëtuar jetën? Jo, unë nuk do të hyj".

<span id="an_6:12">6:12</span> Kuptova pastaj që Perëndia nuk e kishte
dërguar, por kishte shqiptuar atë profeci kundër meje, sepse Tobiahu dhe
Sanbalati e kishin paguar.

<span id="an_6:13">6:13</span> Ishte paguar pikërisht për këtë: për të
më trembur dhe për të më shtyrë të veproj në atë mënyrë dhe të mëkatoj,
dhe kështu të më dilte një nam i keq dhe të mbulohesha me turp.

<span id="an_6:14">6:14</span> O Perëndia im, kujtoje Tobiahun dhe
Sanbalatin, për këto vepra të tyre, si edhe profeteshën Noadiah dhe
profetët e tjerë që kanë kërkuar të më trembin!

<span id="an_6:15">6:15</span> Muret u përfunduan ditën e njëzetepestë
të muajit Elul, brenda pesëdhjetë e dy ditëve.

<span id="an_6:16">6:16</span> Kur tërë armiqtë tanë e mësuan këtë gjë
dhe tërë kombet që na rrethonin e panë, e ndjenë veten shumë të
dëshpëruar, sepse e kuptuan që kjo vepër ishte kryer me ndihmën e
Perëndisë tonë.

<span id="an_6:17">6:17</span> Në ato ditë edhe paria e Judës i dërgonte
shpesh letra Tobiahut dhe merrte letra prej Tobiahut.

<span id="an_6:18">6:18</span> Shumë në Judë ishin në fakt të lidhur me
të me anë të betimit, sepse ai ishte dhëndër i Shekanijahut, birit të
Arahut, dhe biri i tij Jehohanan ishte martuar me bijën e Meshulamit,
birit të Berekiahut.

<span id="an_6:19">6:19</span> Edhe në praninë time ata flisnin mirë për
të dhe ia njoftonin fjalët e mia. Dhe Tobiahu dërgonte letra për të më
trembur.

<span id="an_7:1">7:1</span> Kur muret përfunduan dhe unë vura në vend
portat, dhe derëtarët, këngëtarët dhe Levitët u caktuan në funksionet e
tyre,

<span id="an_7:2">7:2</span> komandën e Jeruzalemit ia dhashë Hananit,
vëllait tim, dhe Hananiahut, qeveritarit të fortesës, sepse ishte njeri
besnik dhe kishte frikë nga Perëndia më tepër se shumë të tjerë.

<span id="an_7:3">7:3</span> Dhe u thashë atyre: "Portat e Jeruzalemit
nuk duhet të hapen deri sa të fillojë të djegë dielli; dhe ndërsa rojet
janë akoma në vendroje, portat të mbahen të mbyllura dhe me shufra. Të
vendosen roje nga banorët e Jeruzalemit, disa në vendin e tyre mbi muret
dhe të tjerë përpara shtëpisë së tyre".

<span id="an_7:4">7:4</span> Qyteti ishte i madh dhe i gjerë, por brenda
tij kishte pak njerëz dhe nuk ndërtoheshin shtëpi.

<span id="an_7:5">7:5</span> Atëherë Perëndia im më vuri në zemër
detyrën të mbledh parinë, gjyqtarët dhe popullin, për t'i regjistruar
sipas gjenealogjive të tyre. Dhe gjeta regjistrin gjenealogjik të atyre
që ishin kthyer nga

<span id="an_7:6">7:6</span> Këta janë ata të krahinës që u kthyen nga
robëria, ata që Nebukadnetsari, mbret i Babilonisë, kishte internuar dhe
që ishin kthyer në Jeruzalem dhe në Judë, secili në qytetin e tij.

<span id="an_7:7">7:7</span> Këta janë ata që u kthyen me Zorobabelin,
Jeshuan, Nehemian, Azarian, Raamiahun, Nahamanin, Mardokeon, Bilshanin,
Misperethin, Bigvain, Nehumin dhe Banaahun. Numri i njerëzve të popullit
të Izraelit:

<span id="an_7:8">7:8</span> bijtë e Paroshit, dy mijë e njëqind
shtatëdhjetë e dy veta.

<span id="an_7:9">7:9</span> Bijtë e Shefatiahut, treqind e shtatëdhjetë
e dy veta.

<span id="an_7:10">7:10</span> Bijtë e Arahut, gjashtëqind e pesëdhjetë
e dy veta.

<span id="an_7:11">7:11</span> Bijtë e Pahath-Moabit, bijtë e Jeshuas
dhe të Joabit, dy mijë e tetëqind e tetëmbëdhjetë veta.

<span id="an_7:12">7:12</span> Bijtë e Elamit, një mijë e dyqind e
pesëdhjetë e katër veta.

<span id="an_7:13">7:13</span> Bijtë e Zatujit, tetëqind e dyzet e pesë
veta.

<span id="an_7:14">7:14</span> Bijtë e Zakait, shtatëqind e
gjashtëdhjetë veta.

<span id="an_7:15">7:15</span> Bijtë e Binuit, gjashtëqind e dyzet e
tetë veta.

<span id="an_7:16">7:16</span> Bijtë e Bebait, gjashtëqind e njëzet e
tetë veta.

<span id="an_7:17">7:17</span> Bijtë e Azgadit, dy mijë e treqind e
njëzet e dy veta.

<span id="an_7:18">7:18</span> Bijtë e Adonikamit, gjashtëqind e
gjashtëdhjetë e shtatë veta.

<span id="an_7:19">7:19</span> Bijtë e Bigvait, dy mijë e gjashtëdhjetë
e shtatë veta.

<span id="an_7:20">7:20</span> Bijtë e Adinit, gjashtëqind e pesëdhjetë
e pesë veta.

<span id="an_7:21">7:21</span> Bijtë e Aterit, nga familja e Ezekias,
nëntëdhjetë e tetë veta.

<span id="an_7:22">7:22</span> Bijtë e Hashumit, treqind e njëzet e tetë
veta.

<span id="an_7:23">7:23</span> Bijtë e Bezait, treqind e njëzet e katër
veta.

<span id="an_7:24">7:24</span> Bijtë e Harifit, njëqind e dymbëdhjetë
veta.

<span id="an_7:25">7:25</span> Bijtë e Gabaonit, nëntëdhjetë e pesë
veta.

<span id="an_7:26">7:26</span> Burrat e Betlemit dhe të Netofahut,
njëqind e tetëdhjetë e tetë veta.

<span id="an_7:27">7:27</span> Burrat e Anathothit, njëqind e njëzet e
tetë veta.

<span id="an_7:28">7:28</span> Burrat e Beth-Azmavethit, dyzet e dy
veta.

<span id="an_7:29">7:29</span> Burrat e Kirjath-Jearimit, të Kefirahut
dhe të Beerothit, shtatëqind e dyzet e tre veta.

<span id="an_7:30">7:30</span> Burrat e Ramahut dhe të Gebës,
gjashtëqind e njëzet e një veta.

<span id="an_7:31">7:31</span> Burrat e Mikmasit, njëqind e njëzet e dy
veta.

<span id="an_7:32">7:32</span> Burrat e Bethelit dhe të Ait, njëqind e
njëzet e tre veta.

<span id="an_7:33">7:33</span> Burrat e një Nebos tjetër, pesëdhjetë e
dy veta.

<span id="an_7:34">7:34</span> Bijtë e një Elami tjetër, një mijë e
dyqind e pesëdhjetë e katër veta.

<span id="an_7:35">7:35</span> Bijtë e Harimit, treqind e njëzet veta.

<span id="an_7:36">7:36</span> Bijtë e Jerikos, treqind e dyzet e pesë
veta.

<span id="an_7:37">7:37</span> Bijtë e Lodit, të Hadidit dhe të Onos,
shtatëqind e njëzet e një veta.

<span id="an_7:38">7:38</span> Bijtë e Senaahut, tre mijë e nëntëqind e
tridhjetë veta.

<span id="an_7:39">7:39</span> Priftërinjtë: bijtë e Jedajahut, nga
shtëpia e Jeshuas, nëntëqind e gjashtëdhjetë e tre veta.

<span id="an_7:40">7:40</span> Bijtë e Imerit, një mijë e pesëdhjetë e
dy veta.

<span id="an_7:41">7:41</span> Bijtë e Pashurit, një mijë e dyqind e
dyzet e shtatë veta.

<span id="an_7:42">7:42</span> Bijtë e Harimit, një mijë e
shtatëmbëdhjetë veta.

<span id="an_7:43">7:43</span> Levitët: bijtë e Jeshuas, nga familja e
Kadmielit, bijtë e Hodevahut, shtatëdhjetë e katër veta.

<span id="an_7:44">7:44</span> Këngëtarët: bijtë e Asafit, njëqind e
dyzet e tetë veta.

<span id="an_7:45">7:45</span> Derëtarët: bijtë e Shalumit, bijtë e
Aterit, bijtë e Talmonit, bijtë e Akubit, bijtë e Hatitas, bijtë e
Shobait, njëqind e tridhjetë e tetë veta.

<span id="an_7:46">7:46</span> Nethinejtë: bijtë e Tsihas, bijtë e
Hasufas, bijtë e Taboathit,

<span id="an_7:47">7:47</span> bijtë e Keros, bijtë e Sias, bijtë e
Padonit,

<span id="an_7:48">7:48</span> bijtë e Lebanas, bijtë e Hagabas, bijtë e
Salmait,

<span id="an_7:49">7:49</span> bijtë e Hananit, bijtë e Gidelit, bijtë e
Gaharit,

<span id="an_7:50">7:50</span> bijtë e Reajahut, bijtë e Retsinit, bijtë
e Nekodës,

<span id="an_7:51">7:51</span> bijtë e Gazamit, bijtë e Uzas, bijtë e
Paseahut,

<span id="an_7:52">7:52</span> bijtë e Besait, bijtë e Meunimit, bijtë e
Nefishesimit,

<span id="an_7:53">7:53</span> bijtë e Bakbukut, bijtë e Hakufas, bijtë
e Harhurit,

<span id="an_7:54">7:54</span> bijtë e Bazlithit, bijtë e Mehidas, bijtë
e Harshas,

<span id="an_7:55">7:55</span> bijtë e Barkos, bijtë e Siseras, bijtë e
Tamahut,

<span id="an_7:56">7:56</span> bijtë e Netsiahut, bijtë e Hatifas.

<span id="an_7:57">7:57</span> Bijtë e shërbëtorëve të Salomonit: bijtë
e Sotait, bijtë e Soferethit, bijtë e Peridas,

<span id="an_7:58">7:58</span> bijtë e Jaalas, bijtë e Darkonit, bijtë e
Gidelit,

<span id="an_7:59">7:59</span> bijtë e Shefatiahut, bijtë e Hatilit,
bijtë e Pokerethit nga Tsebaimi, bijtë e Amonit.

<span id="an_7:60">7:60</span> Shuma e Nethinejve dhe bijve të
shërbëtorëve të Salomonit, treqind e nëntëdhjetë e dy veta.

<span id="an_7:61">7:61</span> Këta janë ata që u kthyen nga Tel-Melahu,
nga Tel-Harsha, nga Kerubi, nga Adoni dhe nga Imeri, dhe që nuk qenë në
gjendje të përcaktonin shtëpinë e tyre atërore ose pasardhjen e tyre,
për të vërtetuar që i përkisnin Izraelit;

<span id="an_7:62">7:62</span> bijtë e Delajahut, bijtë e Tobiahut,
bijtë e Nekodas, gjashtëqind e dyzet e dy veta.

<span id="an_7:63">7:63</span> Midis priftërinjve: bijtë e Habajahut,
bijtë e Kotsit, bijtë e Barzilait; i cili ishte martuar me një nga bijat
e Barzijlait, Galaaditit, dhe mori emrin e tyre.

<span id="an_7:64">7:64</span> Këta kërkuan listat e tyre midis atyre që
ishin regjistruar në gjenealogjitë, por nuk i gjetën; prandaj u
përjashtuan nga priftëria si të papastër;

<span id="an_7:65">7:65</span> qeveritari i urdhëroi që të mos hanin
gjëra shumë të shenjta deri sa të paraqitej një prift me Urimin dhe me
Thumimin.

<span id="an_7:66">7:66</span> E tërë asambleja kishte gjithsej dyzet e
dy mijë e treqind e gjashtëdhjetë veta,

<span id="an_7:67">7:67</span> përveç shërbëtorëve të tyre dhe
shërbëtoreve të tyre, që ishin shtatë mijë e treqind e tridhjetë e
shtatë veta. Kishin gjithashtu dyqind e dyzet e pesë këngëtarë dhe
këngëtare.

<span id="an_7:68">7:68</span> Kishin shtatëqind e tridhjetë e gjashtë
kuaj, dyqind e dyzet e pesë mushka,

<span id="an_7:69">7:69</span> katërqind e tridhjetë e pesë deve dhe
gjashtë mijë e shtatëqind e njëzet gomarë.

<span id="an_7:70">7:70</span> Disa të parë të shtëpive atërore bënë
dhurata për punën e ndërtimit. Qeveritari i dha thesarit një mijë darikë
ari, pesëdhjetë kupa, pesëqind e tridhjetë rroba priftërinjsh.

<span id="an_7:71">7:71</span> Disa të parë të shtëpive atërore i dhanë
thesarit për punën e ndërtimit njëzet mijë darikë ari dhe dy mijë mina
argjendi.

<span id="an_7:72">7:72</span> Pjesa tjetër e popullit dha njëzet mijë
darikë ari, dy mijë mina argjendi dhe gjashtëdhjetë e shtatë rroba
priftërinjsh.

<span id="an_7:73">7:73</span> Kështu priftërinjtë, Levitët, derëtarët,
këngëtarët, disa nga populli, Nethinejtë dhe tërë Izraelitët u vendosën
në qytetet e tyre. Kur arriti muaji i shtatë, bijtë e Izraelit ishin në
qytetet e tyre.

<span id="an_8:1">8:1</span> Atëherë tërë populli u mblodh si një njeri
i vetëm në sheshin që ishte përpara portës së Ujërave; i thanë pastaj
shkruesit Ezdra të sillte librin e ligjit të Moisiut, që Zoti i kishte
dhënë Izraelit.

<span id="an_8:2">8:2</span> Ditën e parë të muajit të shtatë, prifti
Ezdra solli ligjin para asamblesë së burrave, të grave dhe të gjithë
atyre që ishin të aftë të kuptonin.

<span id="an_8:3">8:3</span> Pastaj e lexoi në sheshin që ndodhet
përpara portës së Ujërave, nga agimi deri në mesditë përpara burrave,
grave dhe atyre që ishin të aftë të kuptonin; dhe veshët e të gjithë
popullit ndiqnin me vëmendje librin e ligjit.

<span id="an_8:4">8:4</span> Shkruesi Ezdra qëndronte mbi një tribunë
prej druri që kishin bërë për këtë rast. Pranë tij ishin në të djathtë
Matithiahu, Shema, Ananiahu, Uria, Hilkiahu dhe Maasejahu; në të majtë
Pedajahu, Mishaeli, Malkijahu, Hashumi, Hashbadana, Zakaria dhe
Meshulami.

<span id="an_8:5">8:5</span> Ezdra e hapi librin në prani të të gjithë
popullit, sepse rrinte më lart se tërë populli; sa e hapi, tërë populli
u ngrit në këmbë.

<span id="an_8:6">8:6</span> Ezdra bekoi Zotin, Perëndinë i madh, dhe
tërë populli u përgjigj: "Amen, amen", duke ngritur duart; pastaj u
përkulën dhe ranë përmbys me fytyrë për tokë përpara Zotit.

<span id="an_8:7">8:7</span> Jeshua, Bani, Sherebiahu, Jamini, Akubi,
Shabethai, Hodijahu, Maasejahu, Kelita, Azaria, Jozabadi, Hanani,
Pelajahu dhe Levitët e ndihmonin popullin të kuptonte ligjin, ndërsa
populli rrinte në këmbë në vendin e tij.

<span id="an_8:8">8:8</span> Ata lexonin në librin e ligjit të Perëndisë
në mënyrë të qartë, duke shpjeguar domethënien e tij, me qëllim që të
kuptonin atë që lexohej.

<span id="an_8:9">8:9</span> Nehemia, që ishte qeveritari, Ezdra, prift
dhe shkrues, dhe Levitët që e mësonin popullin i thanë tërë popullit:
"Kjo ditë i shenjtërohet Zotit, Perëndisë tuaj; mos mbani zi dhe mos
qani!". Tërë populli

<span id="an_8:10">8:10</span> Pastaj Nehemia u tha atyre: "Shkoni,
hani, ushqime shumë të shijshme dhe pini verëra të ëmbla, dhe u çoni
racione atyre që nuk kanë përgatitur asgjë, sepse kjo ditë i është
shenjtëruar Zotit tonë. Mos u trishtoni, sepse gëzimi i Zotit është
fuqia juaj".

<span id="an_8:11">8:11</span> Levitët e mbanin në heshtje tërë
popullin, duke thënë: "Heshtni, sepse kjo ditë është e shenjtë. Mos u
trishtoni!".

<span id="an_8:12">8:12</span> Atëherë tërë populli shkoi të hajë, të
pijë, t'u dërgojë racione të varfërve dhe të kremtojë me hare të madhe,
sepse ata i kishin kuptuar fjalët që u ishin shpjeguar.

<span id="an_8:13">8:13</span> Ditën e dytë, krerët e shtëpive atërore
të të gjithë popullit, priftërinjtë dhe Levitët u mblodhën pranë Ezdras,
shkruesit, për të dëgjuar fjalët e ligjit.

<span id="an_8:14">8:14</span> Gjetën të shkruar në ligj që Zoti kishte
urdhëruar me anë të Moisiut që bijtë e Izraelit duhet të banonin në
kasolle gjatë festës së muajit të shtatë,

<span id="an_8:15">8:15</span> dhe në të gjitha qytetet e tyre dhe në
Jeruzalem duhet të përhapnin dhe të shpallnin një njoftim në të cilin të
thuhej: "Shkoni në mal dhe sillni andej degë ulliri, degë ullastre, degë
mërsine, degë palme dhe degë me gjethe të dendura, për të bërë kasolle,
siç është shkruar".

<span id="an_8:16">8:16</span> Atëherë populli shkoi jashtë dhe solli
degët, dhe i ndërtoi kasollet, kush mbi çatinë e shtëpisë së tij, kush
në oborrin e tij, të tjerë në oborret e shtëpisë së Perëndisë, në
sheshin e portës të Ujërave dhe në sheshin e portës së Efraimit.

<span id="an_8:17">8:17</span> Kështu tërë asambleja e atyre që ishin
kthyer nga robëria ndërtoi kasolle dhe banoi në to. Nga koha e Jozueut,
birit të Nunit, e deri në atë ditë, bijtë e Izraelit nuk kishin bërë
asgjë të tillë. Dhe qe një gëzim shumë i madh.

<span id="an_8:18">8:18</span> Ezdra lexoi librin e ligjit të Perëndisë
çdo ditë, nga dita e parë deri në ditën e fundit. E kremtuan festën
shtatë ditë; ditën e tetë pati një asamble solemne, siç e kërkon ligji.

<span id="an_9:1">9:1</span> Ditën e njëzetekatërt të po atij muaji,
bijtë e Izraelit të veshur me thasë dhe të mbuluar me dhe, u mblodhën
për një agjerim.

<span id="an_9:2">9:2</span> Ata që i përkisnin fisit të Izraelit u
ndanë nga gjithë të huajt dhe u paraqitën për të rrëfyer mëkatet e tyre
dhe paudhësitë e etërve të tyre.

<span id="an_9:3">9:3</span> Pastaj u ngritën në këmbë në vendin e tyre
dhe lexuan librin e ligjit të Zotit, Perëndisë të tyre, për një të
katërtën pjesë të ditës; dhe për një të katër tjetër të ditës bënë
rrëfimin e mëkateve që kishin bërë dhe ranë përmys përpara Zotit,
Perëndisë të tyre.

<span id="an_9:4">9:4</span> Pastaj Jeshua, Bani, Kadmieli, Shebaniahu,
Buni, Sherebiahu, Bani dhe Kenani u ngjitën mbi tribunën e Levitëve dhe
i klithën me zë të lartë Zotit, Perëndisë të tyre.

<span id="an_9:5">9:5</span> Levitët Jeshua, Kadmiel, Bani,
Hashabnejahu, Sherebiahu, Hodijahu, Shebanjahu dhe Pethahiahu thanë:
"Çohuni dhe bekoni Zotin, Perëndinë tuaj, nga përjetësia në përjetësi!
Qoftë i bekuar emri yt i lavdishëm, që lartësohet mbi çdo bekim dhe
lëvdim!

<span id="an_9:6">9:6</span> Vetëm ti je Zoti! Ti ke bërë qiejtë, qiejtë
e qiejve dhe tërë ushtrinë e tyre, dheun dhe tërë ato që qëndrojnë mbi
të, detet dhe gjithçka që është në ta. Ti i mban gjallë tërë këto gjëra
dhe ushtria e qiejve të adhuron.

<span id="an_9:7">9:7</span> Ti je Zoti, Perëndia që ka zgjedhur
Abramin; e nxore nga Uri i Kaldeasve dhe i dhe emrin Abraham.

<span id="an_9:8">9:8</span> Ti e gjete zemrën e tij besnike para teje
dhe bëre një besëlidhje me të për t'u dhënë pasardhësve të tij vendin e
Kananejve, të Hitejve, të Amorejve, të Perezejve, të Jebusejve dhe të
Girgasejve; ti e mbajte fjalën tënde; sepse je i drejtë.

<span id="an_9:9">9:9</span> Ti ke parë hidhërimin e etërve tanë në
Egjipt dhe ke dëgjuar britmën e tyre pranë Detit të Kuq.

<span id="an_9:10">9:10</span> Ke bërë mrekulli dhe çudi kundër
Faraonit, kundër tërë shërbëtorëve të tij dhe kundër tërë popullit të
vendit të tij, sepse e dije që ata ishin sjellë me paturpësi me etërit
tonë. Kështu i bëre një emër vetes që mbetet edhe sot.

<span id="an_9:11">9:11</span> Ti ke ndarë detin para tyre, dhe ata
kaluan në mes të detit në të thatë, ndërsa ti i hidhje në humnerë
ndjekësit e tyre si një gur në ujëra të furishme.

<span id="an_9:12">9:12</span> Ti i ke udhëhequr ditën me një kallonë
reje dhe natën me një kollonë zjarri për t'i ndriçuar rrugën në të cilën
do të ecnin.

<span id="an_9:13">9:13</span> Zbrite gjithashtu mbi malin Sinai, u fole
nga qielli dhe u dhe dekrete të drejta dhe ligje të së vërtetës, statute
dhe urdhërime të mira.

<span id="an_9:14">9:14</span> U bëre të njohur të shtunën tënde të
shenjtë dhe u dhe urdhërime, statute dhe një ligj me anë të Moisiut,
shërbëtorit tënd.

<span id="an_9:15">9:15</span> Ti gjithashtu u dhe bukë nga qielli kur
ishin të uritur dhe u bëre që të buronte ujë nga shkëmbi kur kishin
etje; dhe i urdhërove ata të shkonin të merrnin në zotërim vendin që
ishe betuar t'u jepje.

<span id="an_9:16">9:16</span> Por ata dhe etërit tanë u sollën me
mendjemadhësi, e fortësuan zverkun e tyre dhe nuk iu bindën urdhërimeve
të tua.

<span id="an_9:17">9:17</span> Kundërshtuan të bindeshin dhe nuk kujtuan
mrekullitë që ti kishe bërë midis tyre; ngurtësuan përkundrazi zverkun e
tyre dhe në rebelimin e tyre zgjodhën një kryetar për t'u kthyer në
skllavërinë e tyre. Por ti je një Perëndi i gatshëm që të falë,
shpirtmadh, plot mëshirë, i ngadalshëm në zemërim dhe plot mirësi. Ti
nuk i ke braktisur,

<span id="an_9:18">9:18</span> as atëherë kur bënë një viç prej metali
të shkrirë dhe thanë: "Ky është perëndia yt që të nxori nga Egjipti!";
kështu bënë një gjë blasfeme.

<span id="an_9:19">9:19</span> Megjithatë në shpirtmadhësinë tënde të
madhe nuk i ke braktisur në shkretëtirë; kollona e resë nuk u largua
prej tyre gjatë ditës për t'i udhëhequr ata në ecje, dhe kollona e
zjarrit gjatë natës për t'ua ndriçuar atyre rrugën nëpër të cilën do të
ecnin.

<span id="an_9:20">9:20</span> Ke dhënë Frymën tënde të mirë për t'i
mësuar; nuk ua ke refuzuar manën tënde gojëve të tyre dhe u ke dhënë ujë
kur ishin të etur.

<span id="an_9:21">9:21</span> Për dyzet vjet i ke ushqyer në
shkretëtirë, dhe nuk u ka munguar asgjë; rrobat e tyre nuk u prishën dhe
këmbët e tyre nuk u ënjtën.

<span id="an_9:22">9:22</span> U dhe gjithashtu mbretëri dhe popuj, duke
u caktuar krahinat më të largëta; kështu ata shtinë në dorë vendin e
Sihonit, vendin e mbretit të Heshbonit dhe vendin e Ogut, mbretit të
Bashanit.

<span id="an_9:23">9:23</span> I shumëzove bijtë e tyre si yjet e
qiellit dhe i fute në vendin në të cilin u kishe thënë etërve të tyre të
hynin për ta shtënë në dorë.

<span id="an_9:24">9:24</span> Kështu bijtë e tyre hynë dhe zotëruan
vendin; ti ke poshtëruar para tyre banorët e vendit, Kananejtë, dhe i
dhe në duart e tyre bashkë me mbretërit e tyre dhe me popujt e vendit,
me qëllim që ata të bënin çfarë t'u pëlqente.

<span id="an_9:25">9:25</span> Ata pushtuan qytete të fortifikuara dhe
një tokë pjellore dhe hynë në zotërim të shtëpive plot me të mira, të
sternave të gatshme, të vreshtave, të ullishteve dhe të pemëve frutore
me bollëk; ata hëngrën, u ngopën, u majmën dhe jetuan në gëzim për shkak
të mirësisë sate të madhe.

<span id="an_9:26">9:26</span> Megjithatë ata u treguan të pabindur, u
rebeluan kundër teje, e hodhën ligjin tënd prapa krahëve, vranë profetët
e tu që u bënin thirrje të riktheheshin te ti dhe kryen gjëra blasfeme.

<span id="an_9:27">9:27</span> Prandaj ti i dhe në duart e armiqve të
tyre, që i shtypën; por në kohën e fatkeqësisë së tyre ata klithën te
ti, dhe ti i dëgjove nga qielli, dhe ti, me dhembshurinë tënde të madhe,
u dhe atyre disa çlirimtarë që i shpëtuan nga duart e armiqve të tyre.

<span id="an_9:28">9:28</span> Por kur ata kishin paqe, fillonin përsëri
të bënin të keqen përpara teje; prandaj ti i braktise në duart e armiqve
të tyre, që i sundonin; megjithatë, kur përsëri këlthitnin, ti i dëgjoje
nga qielli, kështu që në shpirtmadhësinë tënde i ke çliruar shumë herë.

<span id="an_9:29">9:29</span> Ti i nxisje të ktheheshin në ligjin tënd,
por ata bëheshin krenarë dhe nuk u bindeshin urdhërimeve të tua, dhe
mëkatonin kundër dekreteve të tua me anën e të cilëve, në qoftë se
dikush i zbaton në praktikë, shpëton jetën; hiqnin shpatullat e tyre nga
zgjedha, e fortësonin zverkun e tyre dhe kundërshtonin të bindeshin.

<span id="an_9:30">9:30</span> Pate durim me ta shumë vjet me radhë,
duke i nxitur me Frymën tënde dhe me gojën e profetëve të tu, por ata
nuk deshën të të dëgjojnë; atëherë ti i dhe në duart e popujve të
vendeve të ndryshme.

<span id="an_9:31">9:31</span> Por në mëshirën tënde të madhe nuk i
shkatërrove plotësisht dhe nuk i braktise, sepse je një Perëndi
zemërbutë dhe i mëshirshëm.

<span id="an_9:32">9:32</span> Tani pra, o Perëndia ynë, Perëndia i
madh, i fuqishëm dhe i tmerrshëm, që respekton besëlidhjen dhe mëshirën
të mos të duket para teje si gjë e vogël fatkeqësia që ka rënë mbi ne,
mbi mbretërit tanë, mbi krerët tanë, mbi priftërinjtë tanë, mbi profetët
tanë, mbi prindërit tanë dhe mbi tërë popullin tënd, nga koha e
mbretërve të Asirisë e deri në ditën e sotme.

<span id="an_9:33">9:33</span> Megjithatë ti ke qenë i drejtë në të
gjitha gjërat që na kanë ndodhur, sepse ti ke vepruar me besnikëri,
ndërsa ne kemi vepruar me pabesi.

<span id="an_9:34">9:34</span> Mbretërit tanë, krerët tanë, priftërinjtë
tanë dhe etërit tanë nuk kanë zbatuar në praktikë ligjin tënd dhe as që
u janë bindur urdhërimeve dhe porosive me të cilat i nxitje.

<span id="an_9:35">9:35</span> Edhe kur të gjendeshin në mbretërinë e
tyre, në mirëqënien e madhe që ti u kishe siguruar atyre dhe në vendin e
gjerë dhe pjellor që ti u kishe vënë në dispozicion, nuk të shërbyen dhe
nuk i braktisën veprimet e tyre të këqija.

<span id="an_9:36">9:36</span> Dhe ja, sot jemi skllevër! jemi skllevër
në vendin që u kishe dhënë etërve tanë, që të hanin frytet e tij dhe të
gëzonin të mirat.

<span id="an_9:37">9:37</span> Kështu prodhimet e bollshme të tij u
shkojnë mbretit që ti ke vendosur mbi ne për shkak të mëkateve tona; ata
sundojnë trupat tona dhe mbi bagëtinë tonë ashtu si duan; dhe ne
ndodhemi në ankth të madh.

<span id="an_9:38">9:38</span> Për shkak të gjithë kësaj, ne marrim një
zotim të vendosur dhe e vëmë me të shkruar; dhe krerët tanë, Levitët
tanë dhe priftërinjtë tanë do të vënë vulën e tyre mbi të.

<span id="an_10:1">10:1</span> Ata që vunë vulën e tyre mbi dokumentin
ishin: Nehemia, qeveritari, bir i Hakaliahut, dhe Sedekia,

<span id="an_10:2">10:2</span> Serajahu, Azaria, Jeremia,

<span id="an_10:3">10:3</span> Pashuhuri, Amariahu, Malkija,

<span id="an_10:4">10:4</span> Hatushi, Shebaniahu, Maluku,

<span id="an_10:5">10:5</span> Harimi, Meremothi, Obadiahu,

<span id="an_10:6">10:6</span> Danieli, Ginethoni, Baruku,

<span id="an_10:7">10:7</span> Meshulami, Abijahu, Mijamini,

<span id="an_10:8">10:8</span> Maaziahu, Bilgai, Shemajahu. Këta ishin
priftërinj.

<span id="an_10:9">10:9</span> Levitët: Jeshua, bir i Azaniahut, Binui
nga bijtë e Henadadit dhe Kadmieli,

<span id="an_10:10">10:10</span> dhe vëllezërit e tyre Shebaniahu,
Hodijahu, Kelita, Pelajahu, Hanani,

<span id="an_10:11">10:11</span> Mika, Rehobi, Hashabiahu,

<span id="an_10:12">10:12</span> Zakuri, Sherebiahu, Shebaniahu,

<span id="an_10:13">10:13</span> Hodijahu, Bani dhe Beninu.

<span id="an_10:14">10:14</span> Krerët e popullit: Paroshi,
Pahath-Moabi, Elami, Zatu, Bani,

<span id="an_10:15">10:15</span> Buni, Azgabi, Bebai,

<span id="an_10:16">10:16</span> Adonijahu, Bigvai, Adini,

<span id="an_10:17">10:17</span> Ateri, Ezekia, Azuri,

<span id="an_10:18">10:18</span> Hodijahu, Hashumi, Betsai,

<span id="an_10:19">10:19</span> Harifi, Anatothi, Nebai,

<span id="an_10:20">10:20</span> Magpiashi, Meshulami, Heziri,

<span id="an_10:21">10:21</span> Meshezabeeli, Tsadoku, Jadua,

<span id="an_10:22">10:22</span> Pelatiahu, Hanani, Anajahu,

<span id="an_10:23">10:23</span> Hoshea, Hananiahu, Hasshubi

<span id="an_10:24">10:24</span> Halloheshi, Pilha, Shobeku,

<span id="an_10:25">10:25</span> Rehumi, Hashabnahu, Maasejahu,

<span id="an_10:26">10:26</span> Ahijahu, Hanani, Anani

<span id="an_10:27">10:27</span> Maluku, Harimi dhe Baanahu.

<span id="an_10:28">10:28</span> Pjesa tjetër e popullit, priftërinjtë,
Levitët, derëtarët, këngëtarët, Nethinejtë dhe tërë ata që ishin ndarë
nga popujt e vendeve të huaja për të ndjekur ligjin e Perëndisë,
bashkëshortet e tyre, bijtë e tyre dhe bijat e tyre, domethënë tërë ata
që kishin njohuri dhe zgjuarësi,

<span id="an_10:29">10:29</span> u bashkuan me vëllezërit e tyre, me më
të shquarit, dhe u zotuan me mallkim dhe betim se do të ecnin në rrugën
e caktuar nga ligji i Perëndisë, që ishte dhënë me anë të Moisiut,
shërbëtorit të Perëndisë, dhe të respektonin e të zbatonin në praktikë
të gjitha urdhërimet e Zotit, Zotit tonë, dekretet e tij dhe statutet e
tij,

<span id="an_10:30">10:30</span> të mos u japim bijat tona popujve të
vendit dhe të mos marrim bijat e tyre për bijtë tanë,

<span id="an_10:31">10:31</span> të mos blejmë asgjë ditën e shtunë ose
në një ditë tjetër të shenjtë nga popujt që çojnë për të shitur ditën e
shtunë çfarëdo lloj mallrash dhe drithërash, ta lëmë tokën të pushojë
çdo vit të shtatë dhe të mos vjelim asnjë borxh.

<span id="an_10:32">10:32</span> U zotuam prerazi të paguajmë çdo vit
një të tretën e një sikli për shërbimin e shtëpisë së Perëndisë tonë,

<span id="an_10:33">10:33</span> për bukët e paraqitjes, për blatimin e
përjetshëm të ushqimit, për olokaustin e përjetshëm të të shtunave, të
ditëve të hënës së re, të festave të caktuara, për gjërat e
shenjtëruara, për ofertat e bëra për mëkatin, për shlyerjen e fajit të
Izraelit, dhe për çdo punë të kryer në shtëpinë e Perëndisë tonë.

<span id="an_10:34">10:34</span> Përveç kësaj hodhëm short midis
priftërinjve, Levitëve dhe popullit për ofertën e druve që duhet të
çohen në shtëpinë e Perëndisë tonë, çdo vit në afate të caktuara, sipas
shtëpive tona atërore, me qëllim që të digjen në altarin e Zotit,
Perëndisë tonë, ashtu siç është shkruar në ligj.

<span id="an_10:35">10:35</span> U zotuam gjithashtu të çojmë çdo vit në
shtëpinë e Zotit prodhimet e para të tokës sonë dhe frytat e para të çdo
peme,

<span id="an_10:36">10:36</span> dhe të parëlindurit e bijve tanë dhe të
bagëtisë sonë, ashtu siç është shkruar në ligj, dhe me të pjelljen e
parë të bagëtive tona të trasha dhe të imta për t'ua paraqitur në
shtëpinë e Perëndisë tonë priftërinjve që kryejnë shërbim në shtëpinë e
Perëndisë tonë.

<span id="an_10:37">10:37</span> Përveç kësaj u zotuam t'u çojmë
priftërinjve në dhomat e shtëpisë së Perëndisë tonë prodhimet e para të
brumit tonë, ofertat tona, frutat e çdo peme, mushtin dhe vajin, dhe
Levitëve të dhjetën e tokës sonë; vetë Levitët do të marrin të dhjetën
pjesë në të gjitha qytetet ku ne punojmë.

<span id="an_10:38">10:38</span> Një prift, pasardhës i Aaronit, do të
jetë me Levitët kur ata do të marrin të dhjetat; dhe Levitët do ta çojnë
të dhjetën e së dhjetës në shtëpinë e Perëndisë tonë, në dhomat e
thesarit,

<span id="an_10:39">10:39</span> sepse në këto dhoma bijtë e Izraelit
dhe bijtë e Levit do të sjellin ofertat e grurit, të mushtit dhe të
vajit; këtu janë veglat e shenjtërores, priftërinjtë që kryejnë
shërbimin, derëtarët dhe këngëtarët. Ne nuk do ta braktisim shtëpinë e
Perëndisë tonë.

<span id="an_11:1">11:1</span> Krerët e popullit u vendosën në
Jeruzalem; pjesa tjetër e popullit hodhi me short që një në çdo dhjetë
veta të vinte të banonte në Jerualem, në qytetin e shenjtë; nëntë të
dhjetat e tjerë duhet të qëndronin përkundrazi në qytetet e tjera.

<span id="an_11:2">11:2</span> Populli bekoi tërë ata që spontanisht u
ofruan të banojnë në Jeruzalem.

<span id="an_11:3">11:3</span> Këta janë krerët e provincës që u
vendosën në Jeruzalem, (por në qytetet e Judës secili u vendos në pronën
e vet, në qytetin e vet: Izraelitët, priftërinjtë, Levitët, Nethinejtë,
dhe bijtë e shërbëtorëve të Salomonit).

<span id="an_11:4">11:4</span> Në Jeruzalem u vendosën një pjesë e bijve
të Judës dhe të Beniaminit. Nga bijtë e Judës: Atahiahu, bir i Uziahut,
bir i Zakarias, bir i Amariahut, bir i Shefatiahut, bir i Mahalaleelit,
nga bijtë e Peretsit,

<span id="an_11:5">11:5</span> dhe Maaseja, bir i Barukut, bir i
Kol-Hozehut, bir i Hazajahut, bir i Adajahut, bir i Jojaribit, bir i
Zakarias, bir i Shilonitit.

<span id="an_11:6">11:6</span> Shuma e bijve të Peretsit që u vendosën
në Jeruzalem: katërqind e gjashtëdhjetë e tetë trima.

<span id="an_11:7">11:7</span> Këta janë bijtë e Beniaminit: Salu, bir i
Mashulamit, bir i Joedit, bir i Pedajahut, bir i Kolajahut, bir i
Maasejahut, bir i Ithielit, bir i Isaias;

<span id="an_11:8">11:8</span> mbas tij, Gabai dhe Sallai; gjithsej,
nëntëqind e njëzet e tetë.

<span id="an_11:9">11:9</span> Joeli, bir i Zikrit, ishte i pari i tyre,
dhe Juda, bir i Senuahut, ishte shefi i dytë i qytetit.

<span id="an_11:10">11:10</span> Nga priftërinjtë: Jedajahu, bir i
Jojaribit dhe Jakini,

<span id="an_11:11">11:11</span> Serajahu, bir i Hilkiahut, bir i
Meshullamit, bir i Tsadokut, bir i Merajothit, bir i Ahitubit, ishte i
pari i shtëpisë së Perëndisë,

<span id="an_11:12">11:12</span> vëllezërit e tyre të caktuar me punë në
tempull ishin tetëqind e njëzet e dy veta; dhe Adajahu, biri Jerohamit,
bir i Pelaliahut, bir i Amtsit, bir i Zakarias, bir i Pashhurit, bir i
Malkijahut

<span id="an_11:13">11:13</span> dhe vëllezërit e tij, të parët e
shtëpive atërore, ishin gjithsej dyqind e dyzet e dy veta; dhe Amashaai,
bir i Azareelit, bir i Ahzait, bir i Meshilemothit, bir i Imerit,

<span id="an_11:14">11:14</span> dhe vëllezërit e tyre, burra trima,
ishin njëqind e njëzet e tetë veta. Zabdieli, bir i Gedolimit, ishte i
pari i tyre.

<span id="an_11:15">11:15</span> Nga Levitët: Shemajahu, bir i
Hashshubit, bir i Hazrikamit, bir i Hashabiahut, bir i Bunit,

<span id="an_11:16">11:16</span> Shabethai dhe Jozabadi, të caktuar në
shërbimin e jashtëm të shtëpisë së Perëndisë, midis krerëve të Levitëve;

<span id="an_11:17">11:17</span> dhe Mataniahu, bir i Mikas, bir i
Zabdiut, bir i Asafit, që fillonte lëvdimet gjatë lutjes, i pari dhe
Bakbukiahu, i dyti ndër vëllezërit e tij, dhe Abda, bir i Shamuas, bir i
Galalit, bir i Jeduthunit.

<span id="an_11:18">11:18</span> Shuma e Levitëve në qytetin e shenjtë:
dyqind e tetëdhjetë e katër veta.

<span id="an_11:19">11:19</span> Derëtarët: Akubi, Talmoni dhe
vëllezërit e tyre, rojtarë të portave: njëqind e shtatëdhjetë e dy veta.

<span id="an_11:20">11:20</span> Pjesa tjetër e Izraelit, e priftërinjve
dhe e Levitëve u vendosën në të gjitha qytetet e Judës, secili në pronën
e vet.

<span id="an_11:21">11:21</span> Nethinejtë u vendosën mbi Ofelin; Tsiha
dhe Gishpa ishin në krye të Nethinejve.

<span id="an_11:22">11:22</span> Kryetari i Levitëve në Jeruzalem ishte
Uzi, bir i Banit, bir i Hashabiahut, bir i Mataniahut, bir i Mikas, nga
bijtë e Asafit, që ishin këngëtarët e caktuar për shërbimin e shtëpisë
së Perëndisë.

<span id="an_11:23">11:23</span> Përsa u përket atyre, në fakt mbreti
kishte dhënë urdhër që çdo ditë t'i jepej këngëtarëve një furnizim i
caktuar

<span id="an_11:24">11:24</span> Pethahiahu, bir i Meshezabeelit, nga
bijtë e Zerahut, birit të Judës, ishte i deleguari i mbretit për të
gjitha punët e popullit.

<span id="an_11:25">11:25</span> Përsa u përket fshatrave me fushat e
tyre, disa nga bijtë e Judës u vendosën në Kirjath-Arba dhe në fshatrat
e tij, në Dibon dhe në fshatrat e tij, në Jekabseel dhe në fshatrat e
tij,

<span id="an_11:26">11:26</span> në Jeshua, në Moladah, në Beth-Peleth,

<span id="an_11:27">11:27</span> në Atsar-Shual, në Beer-Sheba dhe në
fshatrat e tij,

<span id="an_11:28">11:28</span> në Tsiklag, në Mekona dhe në fshatrat e
tij,

<span id="an_11:29">11:29</span> në En-Rimon, në Tsorah, në Jarmuth,

<span id="an_11:30">11:30</span> në Zanoah, në Adullam dhe në fshatrat e
tyre, në Lakish dhe në fushat e tij, në Azekah dhe në fshatrat e tij. U
vendosën në Beer-Sheba deri në luginën e Hinomit.

<span id="an_11:31">11:31</span> Bijtë e Beniaminit u vendosën në Geba,
në Mikmash, në Aijah, në Bethel dhe në fshatrat e tyre,

<span id="an_11:32">11:32</span> në Anathoth, në Nob, në Ananiah,

<span id="an_11:33">11:33</span> në Atsor, në Ramah, në Gitaim,

<span id="an_11:34">11:34</span> në Hadid, në Tseboim, në Nebalat,

<span id="an_11:35">11:35</span> në Lod dhe në Ono, në luginën e
artizanëve.

<span id="an_11:36">11:36</span> Disa divizione të Levitëve të Judës u
bashkuan në Beniamin.

<span id="an_12:1">12:1</span> Këta janë priftërinjtë dhe Levitët që u
kthyen me Zorobabelin, birin e Shealthielit, dhe me Jeshuan: Serajahu,
Jeremia, Ezdra,

<span id="an_12:2">12:2</span> Amariahu, Malluku, Hatushi,

<span id="an_12:3">12:3</span> Shekaniahu, Rehumi, Meremothi,

<span id="an_12:4">12:4</span> Ido, Ginethoi, Abijahu,

<span id="an_12:5">12:5</span> Mijamini, Maadiahu, Bilgahu,

<span id="an_12:6">12:6</span> Shemajahu, Jojaribi, Jedajahu,

<span id="an_12:7">12:7</span> Sallu, Amoku, Hilkiahu dhe Jedajahu. Këta
ishin krerët e priftërinjve dhe të vëllezërve të tyre në kohën e
Jeshuas.

<span id="an_12:8">12:8</span> Levitët përfaqësoheshin nga Jeshua, Binu,
Kamieli, Sherebiahu, Juda dhe Mataniahu, që ishte caktuar bashkë me
vëllezërit e tij në këngën e falenderimit.

<span id="an_12:9">12:9</span> Bakbukiahu dhe Uni, vëllezër të tyre,
rrinin përballë tyre sipas funksioneve të tyre.

<span id="an_12:10">12:10</span> Jeshuas i lindi Jojakimi; Jojakimit i
lindi Eliashibi; Eliashibit i lindi Jojada,

<span id="an_12:11">12:11</span> Jojadas i lindi Jonathani; Joathanit i
lindi Jadua.

<span id="an_12:12">12:12</span> Në kohën e Jojakimit, priftërinjtë të
parët e shtëpive atërore ishin si vijon: nga shtëpia e Serajahut,
Merajahu; nga ajo e Jeremias, Hananiahu;

<span id="an_12:13">12:13</span> nga ajo e Ezdras, Meshulami; nga ajo e
Amariahut, Jehohanani;

<span id="an_12:14">12:14</span> nga ajo e Melikut, Jonathani; nga ajo e
Shebaniahut, Jozefi;

<span id="an_12:15">12:15</span> nga ajo e Harimit, Adna; nga ajo e
Merajothit, Helkai;

<span id="an_12:16">12:16</span> nga ajo e Idos, Zakaria; nga ajo e
Ginethonit, Meshulami;

<span id="an_12:17">12:17</span> nga ajo e Abijahut, Zikri; nga ajo e
Miniaminit dhe e Moadiahut, Piltai;

<span id="an_12:18">12:18</span> nga ajo e Bilgahut, Shamua; nga ajo e
Shemajahut, Jonathani;

<span id="an_12:19">12:19</span> nga ajo e Jojaribit, Matenai; nga ajo e
Jedajahut, Uzi;

<span id="an_12:20">12:20</span> nga ajo e Sallait, Kallai; nga ajo e
Amokut, Eberi;

<span id="an_12:21">12:21</span> nga ajo e Hilkiahut, Hashabiahu dhe nga
ajo e Jedajahut, Nethaneeli.

<span id="an_12:22">12:22</span> Gjatë mbretërimit të Darit, Persianit,
u regjistruan bashkë me priftërinjtë, Levitët që ishin të parë të
shtëpive atërore në kohën e Eliashibit, të Jojadas, të Johananit dhe të
Jaduas.

<span id="an_12:23">12:23</span> Bijtë e Levit, që ishin të parë të
shtëpive atërore, u regjistruan përkundrazi në librin e Kronikave deri
në kohën e Johananit, birit të Eliashibit.

<span id="an_12:24">12:24</span> Krerët e Levitëve Hashabiahu,
Sherabiahu dhe Jeshua, bir i Kadmielit, bashkë me vëllezërit e tyre, që
rrinin përballë tyre, këndonin himne lëvdimi dhe falenderimi me grupe të
alternuara, sipas urdhrit të Davidit, njeriut të Perëndisë.

<span id="an_12:25">12:25</span> Mataniahu, Bakbukiahu, Obadiahu,
Meshulami, Talmoni dhe Akubi ishin derëtarë dhe ruanin magazinat e
portave.

<span id="an_12:26">12:26</span> Këta jetonin në kohën e Jojakimit,
birit të Jeshuas, bir i Jotsadakut, dhe në kohën e Nehemias,
qeveritarit, dhe të Ezdras, që ishte prift dhe shkrues.

<span id="an_12:27">12:27</span> Për kushtimin e mureve të Jeruzalemit
dërguan të kërkojnë Levitë nga tërë vendet e tyre, për t'i sjellë në
Jeruzalem që të kremtonin kushtimin me gëzim, me lavderime dhe me këngë,
me cembale, me harpa dhe me qeste.

<span id="an_12:28">12:28</span> Dhe bijtë e këngëtarëve u mblodhën nga
krahina përreth Jeruzalemit, nga fshatrat e Netofathitëve,

<span id="an_12:29">12:29</span> nga Beth-Gilgali, nga fusha e Gebas dhe
të Azmavethit, sepse këngëtarët kishin ndërtuar fshatra përreth
Jeruzalemit.

<span id="an_12:30">12:30</span> Priftërinjtë dhe Levitët u pastruan
vetë dhe pastruan popullin, portat dhe muret.

<span id="an_12:31">12:31</span> Pastaj unë bëra të hipnin mbi muret
krerët e Judës dhe formova kështu dy kore të mëdha lëvdimi. I pari u nis
në të djathtë, mbi muret, në drejtim të portës së Plehut;

<span id="an_12:32">12:32</span> prapa tij ecnin Hoshajahu, gjysma e
krerëve të Judës,

<span id="an_12:33">12:33</span> Azaria, Ezdra, Meshulami,

<span id="an_12:34">12:34</span> Juda, Beniamini, Shemajahu, Jeremia,

<span id="an_12:35">12:35</span> dhe disa nga bijtë e priftërinjve me
boritë e tyre: Zakaria, bir i Jonathanit, bir i Shemajahut, bir i
Mataniahut, bir i Mikajahut, bir i Zakurit, bir i Asafit,

<span id="an_12:36">12:36</span> dhe vëllezërit e tij Shemajahu,
Azareeli, Milalai; Gilalaji, Maai, Nethaneeli, Juda dhe Hanani, me
veglat muzikore të Davidit, njeriut të Perëndisë. Ezdra, shkruesi, ecte
në krye të tyre.

<span id="an_12:37">12:37</span> Kur arritën te porta e Burimit u
ngjitën drejtpërdrejtë nëpër shkallët e qytetit të Davidit, ku muret
lartohen mbi shtëpinë e Davidit, deri te porta e Ujërave, në lindje.

<span id="an_12:38">12:38</span> Kori i dytë i lëvdimit mori drejtimin e
kundërt; unë e ndiqja me gjysmën e popullit, mbi muret, mbi kullën e
Furrave, deri te muri i Gjerë,

<span id="an_12:39">12:39</span> pastaj mbi portën e Efraimit, mbi
portën e Vjetër, mbi portën e Peshqve, mbi kullën e Hananeelit, mbi
kullën e Meahut, deri te porta e Deleve; kori u ndal te porta e Burgut.

<span id="an_12:40">12:40</span> Dy koret e lëvdimit u ndalën te shtëpia
e Perëndisë; kështu bëra edhe unë me gjysmën e gjyqtarëve që ishin me
mua,

<span id="an_12:41">12:41</span> dhe priftërinjtë Eliakim, Maasejah,
Minialin, Mikajah, Elioenai, Zakaria, Hananiahu me boritë,

<span id="an_12:42">12:42</span> dhe Maasejahu, Shemajahu, Eleazari,
Uzi, Jehohanani, Milkijahu, Elami dhe Ezetri. Këngëtarët kënduan me zë
të lartë nën drejtimin e Jezrahiahut.

<span id="an_12:43">12:43</span> Atë ditë ofruan flijime të mëdha dhe u
gëzuan sepse Perëndia i kishte mbushur me një gëzim të madh. Edhe gratë
dhe fëmijët u gëzuan; dhe gëzimi i Jeruzalemit dëgjohej nga larg.

<span id="an_12:44">12:44</span> Në atë kohë disa njerëz u caktuan për
dhomat që shërbenin si magazina për ofertat, për prodhimet e para dhe
për të dhjetat, për të mbledhur aty nga arat e qyteteve pjesët e
caktuara nga ligji për

<span id="an_12:45">12:45</span> Ata e kryenin shërbimin e Perëndisë të
tyre dhe shërbimin e pastrimit, bashkë me këngëtarët dhe me derëtarët,
sipas urdhrit të Davidit dhe të Salomonit, që ishte biri i tij.

<span id="an_12:46">12:46</span> Në lashtësi, në kohën e Davidit dhe të
Asafit, kishte në të vërtetë drejtues këngëtarësh dhe këngë lëvdimi dhe
falenderimi drejtuar Perëndisë.

<span id="an_12:47">12:47</span> Në kohën e Zerubabelit dhe të Nehemias,
gjithë Izraeli u jepte çdo ditë racionet e caktuara këngëtarëve dhe
derëtarëve; vinte gjithashtu mënjanë racionin për Levitët, dhe Levitët
vinin mënjanë racionin e shenjtëruar për bijtë e Aaronit.

<span id="an_13:1">13:1</span> po atë ditë u lexua në prani të popullit
libri i Moisiut, dhe aty u gjet e shkruar që Amoniti dhe Moabiti nuk
duhet të hynin kurrë në asamblenë e Perëndisë,

<span id="an_13:2">13:2</span> sepse nuk i kishin pritur me bukë e me
ujë bijtë e Izraelit dhe kishin rekrutuar kundër tyre me para Balaamin
për t'i mallkuar; por Perëndia ynë e ndëroi mallkimin në bekim.

<span id="an_13:3">13:3</span> Sa e dëgjuan ligjin, ata ndanë nga
Izraeli tërë njerëzit e huaj që ishin përzier me ta.

<span id="an_13:4">13:4</span> Para kësaj, prifti Eliashib, që ishte
caktuar në dhomat e shtëpisë të Perëndisë tonë dhe kishte lidhur krushqi
me Tobiahun,

<span id="an_13:5">13:5</span> kishte përgatitur për këtë një dhomë të
madhe, ku vinin më parë ofertat, temjanin, përdorëset, të dhjetat e
grurit, të verës dhe të vajit, tërë ato që me ligj u përkisnin Levitëve,
këngëtarëve, derëtarëve, si edhe ofertat e mbledhura për priftërinjtë.

<span id="an_13:6">13:6</span> Por gjatë kësaj kohe unë nuk isha në
Jeruzalem, sepse në vitin e tridhjetë e dytë të Artakserksit, mbretit të
Babilonisë, isha kthyer pranë mbretit. Pas një farë kohe mora leje nga
mbreti

<span id="an_13:7">13:7</span> dhe u ktheva në Jeruzalem; kështu pashë
të keqen që Eliashibi kishte bërë për të favorizuar Tobiahun, duke
përgatitur për të një dhomë në oborret e shtëpisë së Perëndisë.

<span id="an_13:8">13:8</span> Më erdhi shumë keq për këtë gjë dhe
kështu hodha jashtë dhomës tërë orenditë shtëpiake që i përkisnin
Tobiahut;

<span id="an_13:9">13:9</span> pastaj urdhërova që të pastroheshin ato
dhoma dhe të rivendoseshin përdorëset e shtëpisë së Perëndisë, ofertat
dhe temjani.

<span id="an_13:10">13:10</span> Pastaj mësova gjithashtu që racionet që
u detyroheshin Levitëve nuk u ishin dhënë atyre dhe që Levitët dhe
këngëtarët, që kryenin shërbimin, kishin ikur secili në tokën e vet.

<span id="an_13:11">13:11</span> Atëherë qortova gjyqtarët dhe u thashë
atyre: "Pse shtëpia e Perëndisë është braktisur?". Pastaj i mblodha dhe
i vura përsëri në funksonet e tyre.

<span id="an_13:12">13:12</span> Tërë Juda solli pastaj në magazinat të
dhjetat e grurit, të mushtit dhe të vajit.

<span id="an_13:13">13:13</span> Mbikëqyrjen e magazinave ia besova
priftit Shelemiah, shkruesit Tsadok dhe Pedajahut, një nga Levitët; si
ndihmësa të tyre, zgjodha Hananin, birin e Zakurit, bir i Mataniahut,
sepse këta konsideroheshin si njerëz besnikë. Atyre u takonte detyra të
bënin ndarjet midis vëllezërve të tyre.

<span id="an_13:14">13:14</span> Për këtë më kujto mua, o Perëndia im,
dhe mos i fshij veprat e mira që kam bërë për shtëpinë e Perëndisë tim
dhe për ruajtjen e saj.

<span id="an_13:15">13:15</span> Në ato ditë vura re në Judë disa që
shtrydhnin rrushin ditën e shtunë dhe mbartnin thasë gruri, duke i
ngakuar mbi gomarët, bashkë me verën, rrushin, fiqtë dhe gjithfarë
ngarkesash të tjera që sillnin

<span id="an_13:16">13:16</span> Përveç kësaj disa jerëz të Tiros, që
banonin në Jeruzalem, importonin peshk dhe lloj-lloj mallrash dhe ua
shisnin bijve të Judës ditën e shtunë dhe në Jeruzalem.

<span id="an_13:17">13:17</span> Atëherë qortova parinë e Judës dhe i
thashë: "Ç'është kjo e keqe që kryeni duke përdhosur ditën e shtunë?

<span id="an_13:18">13:18</span> A nuk vepruan njëlloj etërit tonë? A
nuk bëri Perëndia ynë të pllakosë mbi ne dhe mbi qytetin tonë tërë kjo
fatkeqësi? Por ju po sillni një zemërim më të madh mbi Izraelin, duke
përdhosur të shtunën!".

<span id="an_13:19">13:19</span> Kështu, sapo portat e Jeruzalemit
filluan të jenë në terr, para se të fillonte e shtuna, unë urdhërova që
portat të ishin mbyllur dhe të mos hapeshin deri pas së shtunës; vendosa
madje disa shërbëtorë të mi te portat, me qëllim që asnjë ngarkesë të
mos hynte në qytet gjatë ditës së shtunë.

<span id="an_13:20">13:20</span> Por tregëtarët dhe shitësit e çdo lloj
malli e kaluan natën jashtë Jeruzalemit një ose dy herë.

<span id="an_13:21">13:21</span> Atëherë unë i qortova dhe u thashë:
"Pse e kaloni natën para mureve? Po ta bëni një herë tjetër, do të
veproj kundër jush". Qysh prej atij çasti ata nuk erdhën më ditën e
shtunë.

<span id="an_13:22">13:22</span> Urdhërova gjithashtu Levitët që të
pastroheshin dhe të vinin të ruanin portat për të shenjtëruar ditën e
shtunë. Edhe për këtë më kujto mua, o Perëndia im, dhe ki mëshirë për
mua sipas madhësisë së dhembshurisë sate!

<span id="an_13:23">13:23</span> Në ato ditë pashë gjithashtu disa Judej
që ishin martuar me gra të Ashdodit, të Amonit dhe të Moabit,

<span id="an_13:24">13:24</span> gjysma e bijve të tyre fliste gjuhën e
Ashdodit dhe nuk dinte të fliste gjuhën judaike, por fliste vetëm gjuhën
e këtij apo atij populli.

<span id="an_13:25">13:25</span> Atëherë unë i qortova, i mallkova,
rraha disa prej tyre, iu shkula flokët; pastaj i vura që te betohen në
emër të Perëndisë se nuk do t'ia jepnin bijat e veta bijve të atyre dhe
nuk do të merrnin bijat e tyre për bijtë e vet, as për vete.

<span id="an_13:26">13:26</span> Dhe thashë: "A nuk mëkatoi, vallë,
Salomoni, mbret i Izraelit, për këto gjëra? Megjithatë midis kaq kombeve
nuk pati një mbret si ai; e donte Perëndia i tij, dhe Perëndia e kishte
vendosur mbret mbi tërë Izraelin; por gratë e huaja e bënë edhe atë të
mëkatojë.

<span id="an_13:27">13:27</span> A duhet, pra, të dëgjojmë për ju se
kryeni këtë të keqe të madhe, se mëkatoni kundër Perëndisë tonë, duke u
martuar me gra të huaja?".

<span id="an_13:28">13:28</span> Njeri nga bijtë e Joadas, birit të
Elishibit, kryeriftit, ishte dhëndër i Sanballatit, Horonitit; unë e
përzura larg vetes.

<span id="an_13:29">13:29</span> Mbaji mend ata, o Perëndia im, sepse
kanë ndotur priftërinë dhe besëlidhjen e priftërisë dhe të Levitëve!

<span id="an_13:30">13:30</span> Kështu unë i pastrova nga çdo person i
huaj dhe caktova detyrat e priftërinjve dhe të Levitëve, secili në
detyrën e vet.

<span id="an_13:31">13:31</span> Dhashë gjithashtu dispozita lidhur me
ofertën e druve në kohë të caktuara dhe lidhur me prodhimet e para. Më
kujto, o Perëndia im, për të më bërë të mira!

------------------------------------------------------------------------

[Next: Esther](est.md)
