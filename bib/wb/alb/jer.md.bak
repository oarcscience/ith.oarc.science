[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](isa)  [Next](lam.md) 

------------------------------------------------------------------------

### Albanian Bible: Jeremiah

<span id="an_1:1">1:1</span> Fjalët e Jeremias, birit të Hilkiahut, një
nga priftërinjtë që ishin në Anathoth, në vendin e Beniaminit.

<span id="an_1:2">1:2</span> Fjala e Zotit iu drejtua në kohën e Josias,
birit të Amonit, mbret i Judës, në vitin e trembëdhjetë të mbetërimit të
tij;

<span id="an_1:3">1:3</span> iu drejtua gjithashtu në kohën e
Jehojakimit, birit të Josias, mbret i Judës, deri në fund të vitit të
njëmbëdhjetë të Sedekias, birit të Josias, mbret i Judës, domethënë deri
në robërimin e Jeruzalemit, që ndodhi në muajin e pestë.

<span id="an_1:4">1:4</span> Fjala e Zotit m'u drejtua, duke më thënë:

<span id="an_1:5">1:5</span> "Para se unë të të formoja në barkun e
nënës sate, të kam njohur; para se ti të dilje nga barku i saj, të kam
shenjtëruar dhe të kam caktuar profet të kombeve".

<span id="an_1:6">1:6</span> Unë u përgjigja: "Mjerisht, o Zot, Zot, unë
nuk di të flas, sepse jam një djalosh"".

<span id="an_1:7">1:7</span> Por Zoti më tha: "Mos thuaj: "Jam një
djalosh", sepse ti do të shkosh te të gjithë ata te të cilët do të të
dërgoj unë dhe do t'u thuash tërë ato që do të urdhëroj.

<span id="an_1:8">1:8</span> Mos ki frikë para tyre, sepse unë jam me ty
për të të çliruar, thotë Zoti".

<span id="an_1:9">1:9</span> Pastaj Zoti shtriu dorën e tij dhe preku
gojën time; mandej Zoti më tha: "Ja, unë i vura fjalët e mia në gojën
tënde.

<span id="an_1:10">1:10</span> Ja, sot unë të caktoj mbi kombet dhe mbi
mbretëritë për të çrrënjosur dhe për të rrënuar, për të shembur dhe për
të shkatërruar, për të ndërtuar dhe për të mbjellë".

<span id="an_1:11">1:11</span> Pastaj fjala e Zotit m'u drejtua mua,
duke thënë: "Jeremia, çfarë shikon?". Unë u përgjigja: "Shikoj një degë
bajameje".

<span id="an_1:12">1:12</span> Zoti më tha: "Ke parë mirë, sepse unë
vigjëloj mbi fjalën time që të ketë efekt".

<span id="an_1:13">1:13</span> Fjala e Zotit m'u drejtua për herë të
dytë, duke thënë: "Çfarë shikon?". Unë u përgjigja: "Shikoj një vorbë që
zien dhe që e ka grykën të kthyer në drejtim të kundërt me veriun".

<span id="an_1:14">1:14</span> Zoti më tha: "Nga veriu fatkeqësia do të
bjerë mbi gjithë banorët e vendit.

<span id="an_1:15">1:15</span> Sepse, ja, unë po bëhem gati të thëras
tërë popujt e mbretërive të veriut, thotë Zoti. Ata do të vijnë dhe do
të vendosin secili fronin e tij në hyrje të portave të Jeruzalemit,
kundër tërë mureve të tij, rreth e qark, dhe kundër tërë qyteteve të
Judës.

<span id="an_1:16">1:16</span> Atëherë do të shpall mendimet e mia
kundër tyre, për shkak të gjithë ligësisë së tyre, sepse më kanë
braktisur dhe u kanë djegur temjan perëndive të tjera dhe kanë rënë
përmbys përpara veprës së duarve të tyre.

<span id="an_1:17">1:17</span> Prandaj ngjeshi ijët e tua, çohu dhe
thuaju atyre tërë ato që do të të urdhëroj. Mos u tmerro para tyre,
përndryshe do të të bëj që të tmerrohesh para tyre.

<span id="an_1:18">1:18</span> Ja, sot po të bëj një qytet të
fortifikuar, një shtyllë të hekurt dhe një mur bronzi kundër gjithë
vendit, kundër princave të tij dhe priftërinjve të tij dhe kundër
popullit të vendit.

<span id="an_1:19">1:19</span> Ata do të luftojnë kundër teje por nuk do
të të mundin sepse unë jam me ty për të të çliruar, thotë Zoti".

<span id="an_2:1">2:1</span> Fjala e Zotit m'u drejtua akoma për të
thënë:

<span id="an_2:2">2:2</span> "Shko dhe bërtit në veshët e Jeruzalemit,
duke thënë: Kështu thotë Zoti: Unë të kujtoj ty, kujdesin e dhembshur të
rinisë sate, dashurinë në kohën e fejesës sate, kur më ndiqje në
shkretëtirë në një tokë të pa mbjellë.

<span id="an_2:3">2:3</span> Izraeli i ishte shenjtëruar Zotit,
prodhimet e para të korrjes së tij; tërë ata që i hanin bëheshin fajtorë
dhe fatkeqësia binte mbi ta", thotë Zoti.

<span id="an_2:4">2:4</span> Dëgjoni fjalën e Zotit, o shtëpi e Jakobit,
dhe ju të gjitha familjet e shtëpisë së Izraelit.

<span id="an_2:5">2:5</span> Kështu thotë Zoti: "Çfarë kanë gjetur të
padrejtë tek unë etërit tuaj për t'u larguar nga unë, për të shkuar pas
kotësisë dhe për t'u bërë ata vetë kotësi?

<span id="an_2:6">2:6</span> As nuk kanë thënë: "Ku është Zoti që na
nxori nga vendi i Egjiptit, që na udhëhoqi nëpër shkretëtirë, nëpër një
vend të thatë dhe me gremina, në një vend të zhuritur dhe me hije të
vdekjes, nëpër një vend ku asnjeri nuk kishte kaluar dhe ku asnjeri nuk
kishte banuar?".

<span id="an_2:7">2:7</span> Unë ju kam çuar në një vend pjellor që të
hanit frytet e tij dhe të mirat e tij; por kur keni hyrë keni ndotur
vendin tim dhe e keni bërë trashëgiminë time një gjë të neveritshme.

<span id="an_2:8">2:8</span> Priftërinjtë nuk kanë thënë: "Ku është
Zoti?", ata që meren me ligjin nuk më njohën, barinjtë ngritën krye
kundër meje, profetët profetizuan për Baalin dhe shkuan pas gjërave që
nuk vlejnë asgjë.

<span id="an_2:9">2:9</span> Prandaj do t'ju padis akoma në gjyq", thotë
Zoti, "dhe do t'u bëj gjyq bijve të bijve tuaj.

<span id="an_2:10">2:10</span> Shkoni në ishujt e Kitimit dhe shikoni,
dërgoni njerëz në Kedar dhe kqyrni mirë nëse ka ndodhur një gjë e tillë.

<span id="an_2:11">2:11</span> A ka ndryshuar ndonjë komb perënditë e
tij, edhe pse ato nuk janë perëndi? Por populli im e ka ndërruar lavdinë
e tij për diçka që nuk vlen asgjë.

<span id="an_2:12">2:12</span> Habituni, o qiej, me këtë; lebetituni dhe
dëshpërohuni shumë", thotë Zoti.

<span id="an_2:13">2:13</span> "Sepse populli im ka kryer dy të këqija:
më ka braktisur mua, burimin e ujit që rrjedh, për të hapur sterna,
sterna të prishura, që nuk e mbajnë ujin.

<span id="an_2:14">2:14</span> Izraeli a është vallë një skllav, o një
skllav i lindur në shtëpi? Pse pra, u bë një pre?

<span id="an_2:15">2:15</span> Luanët e vegjël vrumbullojnë kundër tij,
bëjnë që të dëgjohet zëri i tyre dhe e katandisin vendin e tij në një
shkatërrim të plotë; qytetet e tij janë djegur dhe askush nuk banon më
në to.

<span id="an_2:16">2:16</span> Madje dhe banorët e Nofit dhe të
Tahpanhesit të hanë kurorën që ke mbi kokë.

<span id="an_2:17">2:17</span> Mos vallë ti u bëre shkak që të të bjerë
kjo mbi krye, sepse ke braktisur Zotin, Perëndinë tënd, ndërsa të
udhëhiqte nëpër rrugë?

<span id="an_2:18">2:18</span> Dhe tani pse ke marrë rrugën që të çon
për në Egjipt, për të shkuar të pish ujërat e Shihorit? Ose pse ke marrë
rrugën që të çon në Asiri, për të shkuar të pish ujërat e Lumit?

<span id="an_2:19">2:19</span> Vetë sjellja jote e keqe dhe shmangiet e
tua do të të dënojnë. Prano, pra, dhe shiko sa e keqe dhe e hidhur për
ty është të braktisësh Zotin, Perëndinë tënd, dhe të mos kesh fare frikë
nga unë", thotë Zoti, Zoti i ushtrive.

<span id="an_2:20">2:20</span> "Sepse prej shumë kohe ke thyer zgjedhën
tënde, ke prerë lidhjet e tua dhe ke thënë: "Nuk dua të shërbej më!".
Por mbi çdo kodër të lartë dhe nën çdo pemë të gjelbër ti je shtrirë si
një prostitutë.

<span id="an_2:21">2:21</span> Megjithatë të kisha mbjellë si një vresht
fisnik i tërë i cilësisë më të lartë; si ke ndryshuar, pra, ndaj meje në
degë të degjeneruara vreshti të huaj?

<span id="an_2:22">2:22</span> Edhe sikur të laheshe me sodë dhe të
përdorje shumë sapun, paudhësia jote do të linte një njollë të
pashlyeshme para meje", thotë Perëndia, Zoti.

<span id="an_2:23">2:23</span> "Si mund të thuash: "Nuk jam e ndotur,
nuk u kam vajtur pas Baalëve"? Shiko rrugën që ke përshkuar në luginë,
prano atë që ke bërë, deve e shpejtë, që vrapon pa fre në rrugët e saj.

<span id="an_2:24">2:24</span> Gomaricën e egër, që është mësuar në
shkretëtirë, që merr frymë në afshin e dëshirës së saj; kush mund ta
përmbajë në stinën e dashurisë? Të gjithë ata që e kërkojnë nuk duhet të
lodhen: do ta gjejnë në muajin e vet.

<span id="an_2:25">2:25</span> Pengo që këmba jote të mbetet zbathur dhe
që të të thahet gryka. Por ti ke thënë: "Eshtë e kotë. Jo! Unë i dua të
huajt dhe dëshiroj të shkoj pas tyre".

<span id="an_2:26">2:26</span> Ashtu si mbetet i hutuar vjedhësi kur
kapet në flagrancë, kështu janë të hutuar ata të shtëpisë së Izraelit,
ata vetë, mbreti i tyre, princat e tyre, priftërinjtë e tyre dhe
profetët e tyre,

<span id="an_2:27">2:27</span> të cilët i thonë drurit: "Ti je ati im"
dhe gurit: "Ti na ke dhënë jetën". Po, ata më kanë kthyer kurrizin dhe
jo fytyrën. Por në kohën e fatkeqësisë së tyre thonë: "Çohu dhe na
shpëto!".

<span id="an_2:28">2:28</span> Po ku janë perënditë e tua që ti ke
sajuar? Le të ngrihen po qe se mund të të shpëtojnë në kohën e
fatkeqësisë sate. Sepse të shumtë si qytetet e tua janë perënditë e tua,
o Judë.

<span id="an_2:29">2:29</span> Pse grindeni me mua? Ju të gjithë keni
ngritur krye kundër meje", thotë Zoti.

<span id="an_2:30">2:30</span> "Më kot i kam goditur bijtë tuaj; nuk e
pranuan korrigjimin. Shpata juaj i ka përpirë profetët tuaj si një luan
shkatërrimtar.

<span id="an_2:31">2:31</span> O brezni, ki parasysh fjalën e Zotit! A
kam qenë vallë një shkretëtirë për Izraelin ose një vend me errësirë të
dendur? Sepse populli im thotë: "Ne endemi lirisht, nuk do të kthehemi
më te ti"?

<span id="an_2:32">2:32</span> A mund t'i harrojë një vajzë stolitë e
saj ose një nuse brezin e saj? Megjithatë populli im më ka harruar nga
një numër shumë i madh ditësh.

<span id="an_2:33">2:33</span> Sa bukur di t'i përdorësh mënyrat e tua
për të siguruar dashurinë! Kështu ua ke mësuar mënyrat e tua madje edhe
grave të këqija.

<span id="an_2:34">2:34</span> Bile edhe në cepat e rrobës sate gjendet
gjaku i të pafajmëve të mjerë, që nuk u kapën duke bërë vjedhje me
thyerje. Por me gjithë këto gjëra,

<span id="an_2:35">2:35</span> ti thua: "Jam e pafaj; me siguri zemërimi
i tij është tërhequr nga unë". Ja, unë do të hyj në gjyq me ty sepse ke
thënë: "Nuk kam mëkatuar".

<span id="an_2:36">2:36</span> Pse endesh poshtë e përpjetë, duke
ndryshuar rrugën tënde? Do të mbetesh e zhgënjyer edhe nga Egjipti,
ashtu siç u zhgënjeve nga Asiria.

<span id="an_2:37">2:37</span> Edhe prej këtij do të dalësh me duart mbi
kokë, sepse Zoti ka hedhur poshtë ata te të cilët ti ke besim, dhe ti
nuk do të realizosh me anë të tyre qëllimet e tua.

<span id="an_3:1">3:1</span> Në rast se një burrë e ndan gruan e tij dhe
kjo ikën prej tij dhe bëhet gruaja e një burri tjetër, a do të kthehet
vallë ai tek ajo? A nuk do të ishte ai vend shumë i përdhosur? Ti je
kurvëruar me

<span id="an_3:2">3:2</span> "Ço sytë në drejtim të lartësive dhe shiko:
ku nuk ke rënë në shtrat me ta? Ti je ulur pranë rrugëve për t'i pritur
si një Arab në shkretëtirë, dhe ke ndotur vendin me kurvërimet e tua dhe
me ligësitë e tua.

<span id="an_3:3">3:3</span> Prandaj shirat u përmbajtën dhe shiu i
fundit nuk ra. Por ti ke patur një ballë prostitute dhe nuk ke pranuar
të kesh turp.

<span id="an_3:4">3:4</span> A nuk më ke thirrur bash tani: "Ati im, ti
je miku i rinisë sime!

<span id="an_3:5">3:5</span> A do të mbetet i zemëruar për gjithnjë? A
do ta ruajë zemërimin deri në fund?". Ja, ti flet kështu, por ndërkohë
ti po kryen të gjitha ligësitë që mundesh".

<span id="an_3:6">3:6</span> Zoti më tha në kohën e mbretit Josia: "E pe
atë që Izraeli rebel ka bërë? Ka shkuar mbi çdo mal të lartë dhe nën çdo
dru të gjelbër dhe aty është kurvëruar.

<span id="an_3:7">3:7</span> Unë thoja: "Mbasi t'i ketë bërë tërë këto
gjëra do të kthehet tek unë". Por nuk u kthye; dhe motra e vet e pabesë
Juda e pa.

<span id="an_3:8">3:8</span> Dhe megjithëse unë kisha ndarë Izraelin
rebel për shkak të të gjitha shkeljeve të tij dhe i kisha dhënë letrën e
ndarjes, pashë që motra e vet e pabesë Juda nuk pati fare frikë, por
shkoi edhe ajo të kurvërohet.

<span id="an_3:9">3:9</span> Kështu me zhurmën e kurvërimeve të veta e
ndoti vendin dhe shkeli kurorën me gurin dhe me drurin.

<span id="an_3:10">3:10</span> Ndonëse ndodhën tërë këto, motra e vet e
pabesë Juda nuk u kthye tek unë me gjithë zemrën e saj, por me
simulime", thotë Zoti.

<span id="an_3:11">3:11</span> Pastaj Zoti më tha: "Izraeli rebel u
tregua më i drejtë se e pabesa Judë.

<span id="an_3:12">3:12</span> Shko dhe shpalli këto fjalë në drejtim të
veriut, duke thënë: "Kthehu, o Izrael rebel"", thotë Zoti, "nuk do ta
hedh zemërimin tim mbi ju, sepse jam i mëshirshëm", thotë Zoti, "dhe nuk
mbetem i zemëruar për gjithnjë.

<span id="an_3:13">3:13</span> Vetëm prano paudhësinë tënde, sepse je
rebeluar kundër Zotit, Perëndisë tënd; ua ke shkapërderdhur favoret e
tua të huajve poshtë çdo druri të gjelbëruar dhe nuk ke dëgjuar zërin
tim", thotë Zoti.

<span id="an_3:14">3:14</span> "Kthehuni, o bij të përdalë", thotë Zoti,
"sepse unë kam pushtet mbi ju. Do t'ju marr një në çdo qytet dhe dy nga
çdo familje dhe do t'ju çoj përsëri në Sion.

<span id="an_3:15">3:15</span> Do t'ju jap pastaj barinj sipas zemrës
sime, që do t'ju kullosin me dije dhe dituri.

<span id="an_3:16">3:16</span> Dhe ka për të ndodhur që kur të shumoheni
dhe do të jeni pjellorë në vend, në ato ditë", thotë Zoti, "nuk do të
thuhet më: "Arka e besëlidhjes të Zotit". Nuk do t'ju shkojë më ndër
mend, nuk do ta kujtojnë më, nuk do të shkojnë ta shikojnë më, nuk do të
bëhet një tjetër.

<span id="an_3:17">3:17</span> Atëherë Jeruzalemi do të quhet "Froni i
Zotit"; tërë kombet do të mblidhen pranë tij në emër të Zotit, në
Jeruzalem, dhe nuk do të ecin më sipas kryeneçësisë së zemrës së tyre të
keqe.

<span id="an_3:18">3:18</span> Në ato ditë shtëpia e Judës do të ecë me
shtëpinë e Izraelit dhe së bashku do të vijnë nga vendi i veriut në
vendin që u dhashë si trashëgimi etërve tuaj.

<span id="an_3:19">3:19</span> Unë thoja: "Me çfarë dëshire do të të
vendosja midis bijve të mi dhe do të të jepja një vend të mrekullueshëm,
një trashëgimi të shkëlqyer midis gjithë kombeve!". Thoja: "Ti do të më
quash: Ati im!, dhe nuk do të largohesh më nga unë".

<span id="an_3:20">3:20</span> Por ashtu si një grua nuk është besnike
ndaj burrit të saj, kështu ju keni qenë jobesnikë ndaj meje, o shtëpia e
Izraelit", thotë Zoti.

<span id="an_3:21">3:21</span> Një zë dëgjohet në lartësitë; të qarat
dhe lutjet e bijve të Izraelit, sepse kanë prishur rrugën e tyre dhe
kanë harruar Zotin, Perëndinë e tyre.

<span id="an_3:22">3:22</span> "Kthehuni, o bij të përdalë, unë do të
shëroj rebelimet tuaja". "Ja, ne po vijmë te ti, sepse ti je Zoti,
Perëndia ynë.

<span id="an_3:23">3:23</span> Me siguri ndihma që pritet nga kodrat e
nga numri i madh i maleve është e kotë; me siguri shpëtimi i Izraelit
qëndron te Zoti, Perëndia ynë.

<span id="an_3:24">3:24</span> Ajo gjë e neveritshme ka përpirë frytin e
mundit të etërve tanë qysh prej rinisë sonë, delet dhe qetë e tyre,
bijtë e tyre dhe bijat e tyre.

<span id="an_3:25">3:25</span> Le të biem në shtrat me turpin tonë dhe
le të na mbulojë poshtërsia jonë, sepse kemi mëkatuar kundër Zotit,
Perëndisë tonë, ne dhe etërit tanë qysh prej rinisë sonë e deri në këtë
ditë, dhe nuk kemi dëgjuar zërin e Zotit, Perëndisë tonë".

<span id="an_4:1">4:1</span> "O Izrael, në rast se kthehesh", thotë
Zoti, "duhet të kthehesh tek unë". Në rast se ti heq nga prania ime
gjërat e tua të neveritshme dhe nuk sillesh më duke u endur

<span id="an_4:2">4:2</span> dhe betohesh: "Zoti rron", me vërtetësi, me
ndershmëri dhe me drejtësi, atëherë kombet do të jenë të bekuara.

<span id="an_4:3">4:3</span> Sepse kështu u thotë Zoti atyre të Judës
dhe të Jeruzalemit: "Lëroni arën tuaj të djerrë dhe mos mbillni midis
ferrave.

<span id="an_4:4">4:4</span> Rrethprituni për Zotin dhe hiqni lafshën e
zemrave tuaja, o njerëz të Judës dhe banorë të Jeruzalemit, me qëllim që
zemërimi im të mos shpërthejë si zjarr dhe të mos djegë në mënyrë që
askush të mos mund ta shuajë për shkak të ligësisë së veprimeve tuaja!".

<span id="an_4:5">4:5</span> "Lajmërojeni në Judë, shpalleni në
Jeruzalem dhe thoni: "I bini borisë në vend", bërtisni fort dhe thoni:
"Mblidhuni dhe le të hyjmë në qytetet e fortifikuara".

<span id="an_4:6">4:6</span> Ngrini flamurin në drejtim të Sionit,
mbathjani me vrap në kërkim të një strehe, mos u ndalni, sepse do të
dërgoj nga veriu një mjerim dhe një shkatërrim të madh.

<span id="an_4:7">4:7</span> Luani brofi duke dalë nga pjesa e dendur e
pyllit të tij dhe një shkatërrues kombesh është nisur, ka lënë banesën e
tij për ta katandisur si mos më keq vendin tënd; qytetet e tua do të
shkretohen dhe do të mbeten pa banorë.

<span id="an_4:8">4:8</span> Prandaj vishuni me thasë, mbani zi,
vajtoni, sepse zemërimi i zjarrtë i Zotit nuk është larguar prej nesh.

<span id="an_4:9">4:9</span> Atë ditë ka për të ndodhur", thotë Zoti,
"që zemra e mbretit dhe zemra e princave do të ligështohen, priftërinjtë
do të mbeten të shushatur dhe profetët të shtangur".

<span id="an_4:10">4:10</span> Atëherë unë thashë: "O Zot, Zot, ti ke
mashtruar plotësisht këtë popull dhe Jeruzalemin, duke thënë: "Ju do të
keni paqe", ndërsa shpata po futet deri në zemër".

<span id="an_4:11">4:11</span> Në atë kohë do t'i thuhet këtij populli
dhe Jeruzalemit: "Një erë zhuritëse që vjen nga lartësitë e zhveshura në
shkretëtirë dhe fryn në drejtim të bijës së popullit tim, jo për të
shoshitur as për të pastruar;

<span id="an_4:12">4:12</span> një erë edhe më e fortë nga këto do të
vijë nga ana ime; tani që unë do të shqiptoj gjykimin tim kundrejt tyre.

<span id="an_4:13">4:13</span> Ja, si ngjitet si retë dhe qerret e tij
si një shakullinë; kuajt e tij janë më të shpejtë se shqiponjat. Mjerë
ne, sepse po shkretohemi!".

<span id="an_4:14">4:14</span> O Jeruzalem, pastro zemrën tënde nga
ligësia, me qëllim që të shpëtosh. Deri kur do të mbeten te ty mendimet
e mbrapshta?

<span id="an_4:15">4:15</span> Sepse një zë njofton nga Dani dhe shpall
fatkeqësinë nga mali i Efraimit.

<span id="an_4:16">4:16</span> "Lajmëroni kombet; po, bëjani të njohur
Jeruzalemit: rrethuesit vijnë nga një komb i largët dhe ngrenë zërin e
tyre kundër qyteteve të Judës.

<span id="an_4:17">4:17</span> Si rojtarë të një are janë vendosur rreth
e qark tij, sepse ka ngritur krye kundër meje", thotë Zoti.

<span id="an_4:18">4:18</span> "Sjellja jote dhe veprimet e tua të kanë
shkaktuar këto gjëra; kjo do të jetë fatkeqësia jote, dhe do të jetë e
hidhur, sepse do të arrijë zemrën tënde".

<span id="an_4:19">4:19</span> Zorrët e mia, zorrët e mia! Po
shtrembërohem nga dhimbja. Oh, faqet e zemrës sime! Zemra më rreh fort
përbrenda. Unë nuk mund të hesht, sepse, o shpirti im, kam dëgjuar zërin
e borisë, britmën e luftës.

<span id="an_4:20">4:20</span> Po shpallet rrënim mbi rrënim, sepse tërë
vendi është shkretuar. Papritmas çadrat e mia janë shkatërruar,
shatorret e mia brenda një çasti.

<span id="an_4:21">4:21</span> Deri kur do të shoh flamurin dhe do të
dëgjoj zërin e borisë?

<span id="an_4:22">4:22</span> "Po, populli im është budalla, nuk më
njeh; janë bij pa mend dhe nuk kanë arsye; janë të zotë të bëjnë të
keqen, por nuk dinë të bëjnë të mirën".

<span id="an_4:23">4:23</span> Shikova tokën, dhe ja, ajo ishte pa formë
dhe boshe; qiejt ishin pa dritë.

<span id="an_4:24">4:24</span> Shikova malet, dhe ja, dridheshin, dhe
tërë kodrat lëkundeshin.

<span id="an_4:25">4:25</span> Shikova, dhe ja, nuk kishte asnjë njeri
dhe tërë zogjtë e qiellit kishin ikur.

<span id="an_4:26">4:26</span> Shikova, dhe ja, toka pjellore ishte një
shkretëtirë, dhe të gjitha qytetet e saj ishin shembur përpara Zotit për
shkak të zemërimit të tij të fortë.

<span id="an_4:27">4:27</span> Sepse kështu thotë Zoti: "Tërë vendi do
të shkretohet, por nuk do ta shkatërroj plotësisht".

<span id="an_4:28">4:28</span> Për këtë arsye toka do të mbajë zi dhe
lart qiejt do të errësohen, sepse unë kam folur, kam vendosur dhe nuk
pendohem dhe as do të kthehem prapa.

<span id="an_4:29">4:29</span> Në zhurmën e kalorësve dhe të harkëtarëve
tërë qytetet janë duke ikur me vrap; hyjnë në pjesën e dendur të pyjeve,
ngjiten mbi shkëmbinjtë; tërë qytetet janë braktisur dhe nuk ka mbetur
në to asnjë njeri.

<span id="an_4:30">4:30</span> Dhe ti, e shkatërruar, çfarë do të bësh?
Edhe sikur të visheshe me rroba ngjyrë flakë të kuqe, edhe sikur të vije
zbukurime prej ari, edhe sikur t'i zmadhoje sytë me bistër, më kot do të
zbukuroheshe. Dashnorët e tu të përçmojnë, duan jetën tënde.

<span id="an_4:31">4:31</span> Sepse po dëgjoj një britmë si të një
gruaje kur lind, një ankth si të një gruaje në lindjen e saj të parë:
është britma e bijës së Sionit, që mezi merr frymë dhe shtrin duart e
veta, duke thënë: "Mjerë unë! Shpirti im po ligështohet për shkak të
vrasësve"".

<span id="an_5:1">5:1</span> Shkoni rreth e rrotull nëpër rrugët e
Jeruzalemit; shikoni dhe binduni, dhe kërkoni në sheshet e tij në rast
se gjeni një njeri, një njeri të vetëm që zbaton drejtësinë, që kërkon
të vërtetën, dhe unë do ta fal.

<span id="an_5:2">5:2</span> Edhe kur thonë: "Zoti rron", me siguri
betohen për atë që është e gënjeshtërt.

<span id="an_5:3">5:3</span> O Zot, nuk janë sytë e tu për të vërtetën?
Ti i godite, por ata nuk ndjenë asnjë dhembje; i ke konsumuar, por kanë
refuzuar të pranojnë korrigjimin. Ata e ngurtësuan fytyrën e tyre më
tepër se shkëmbi dhe nuk pranuan të kthehen.

<span id="an_5:4">5:4</span> Prandaj thashë: "Ata janë me siguri të
varfër, janë pa mend sepse nuk njohin rrugën e Zotit, ligjin e Perëndisë
së tyre.

<span id="an_5:5">5:5</span> Do të shkoj, pra, te të mëdhenjtë dhe do
t'u flas atyre, sepse ata e njohin rrugën e Zotit, ligjin e Perëndisë së
tyre". Por edhe ata bashkë kanë shkallmuar zgjedhën dhe i kanë këputur
verigat.

<span id="an_5:6">5:6</span> Prandaj luani i pyllit i vret, ujku i
shkretëtirës i shkatërron, leopardi rri në pritë afër qyteteve të tyre;
kushdo që del prej tyre copëtohet, sepse shkeljet e tyre janë të shumta,
rebelimet e tyre janë shtuar.

<span id="an_5:7">5:7</span> "Si do të mund të të falja për këtë? Bijtë
e tu më kanë braktisur dhe betohen për ata që nuk janë perëndi. Unë i
kam ngopur, por ata kanë shkelur kurorën dhe mbushin shtëpitë e
kurvërimit.

<span id="an_5:8">5:8</span> Janë si hamshorë të ushqyer mirë dhe tërë
afsh në mëngjes; secili hingëllin prapa gruas së fqinjit të tij.

<span id="an_5:9">5:9</span> A nuk do t'i dënoj unë për këto gjëra?",
thotë Zoti, "dhe nuk do të hakmerrem unë me një komb të tillë?

<span id="an_5:10">5:10</span> Ngjituni mbi muret dhe shkatërroni, por
mos kryeni një shkatërrim të plotë; krasitni degët e tyre, sepse nuk
janë të Zotit.

<span id="an_5:11">5:11</span> Sepse shtëpia e Izraelit dhe shtëpia e
Judës kanë vepruar në mënyrë të pabesë me mua", thotë Zoti.

<span id="an_5:12">5:12</span> Kanë mohuar Zotin dhe kanë thënë: "Nuk
është ai. Asnjë e keqe nuk do të bjerë mbi ne; nuk do të shohim as
shpatën as urinë.

<span id="an_5:13">5:13</span> Profetët nuk janë veçse ajër dhe tek ata
nuk është fjala e Zotit. T'u bëhet atyre ajo që ata thonë për ne!".

<span id="an_5:14">5:14</span> Prandaj kështu thotë Zoti, Perëndia i
ushtrive: "Duke qenë se keni folur në këtë mënyrë, unë do t'i bëj fjalët
e mia si zjarr në gojën tënde, dhe këtë popull si dru, që ai do të
përpijë.

<span id="an_5:15">5:15</span> Ja, unë do të sjell kundër jush një komb
nga larg, o shtëpi e Izraelit", thotë Zoti. "Éshtë një komb trim, një
komb i vjetër, një komb të cilit nuk i njeh gjuhën dhe nuk i kupton
fjalët.

<span id="an_5:16">5:16</span> Kukurja e tij është si një varr i hapur;
janë të gjithë njerëz trima.

<span id="an_5:17">5:17</span> Ai do të gllabërojë të korrat e tua dhe
bukën tënde, do të gëlltisë bijtë e tu dhe bijat e tua, do të gëlltisë
kopetë e tua dhe bagëtinë tënde të trashë, do të gëlltisë vreshtat e tua
dhe fiqtë e tu; do të shkatërrojë me shpatë qytetet e tua të
fortifikuara te të cilët ke besim.

<span id="an_5:18">5:18</span> Por edhe në ato ditë", thotë Zoti, "nuk
do të të shkatërroj plotësisht.

<span id="an_5:19">5:19</span> Dhe do të ndodhë që kur të thoni: "Pse
Zoti, Perëndia ynë, na ka bërë të gjitha këto gjëra?", ti do t'u
përgjigjesh atyre: "Ashtu si ju më keni braktisur mua dhe u keni
shërbyer perëndive të huaja në vendin tuaj, kështu do t'u shërbeni të
huajve në një vend që nuk është juaji".

<span id="an_5:20">5:20</span> Lajmëroni për këtë shtëpinë e Jakobit dhe
shpalleni në Judë, duke thënë:

<span id="an_5:21">5:21</span> Dëgjoni tani këtë, o popull pa mend dhe
pa zemër, që ka sy, por nuk shikon, që ka veshë, por nuk dëgjon.

<span id="an_5:22">5:22</span> Nuk do të keni frikë prej meje?", thotë
Zoti, "nuk do të dridheni para meje që kam vënë rërën si kufi të detit,
si një statut të përjetshëm që nuk do të kapërcejë kurrë? Valët e tij
ngrihen por nuk fitojnë, bëjnë zhurmë, por nuk e kapërcejnë.

<span id="an_5:23">5:23</span> Por ky popull ka një zemër kryeneçe dhe
rebele; kthehen prapa dhe ikin.

<span id="an_5:24">5:24</span> Nuk thonë në zemër të tyre: "Kemi frikë
nga Zoti, Perëndia ynë, që na jep shiun në kohën e duhur, i pari dhe i
fundit shi, që mban për ne javët e caktuara për korrje".

<span id="an_5:25">5:25</span> Paudhësitë tuaja i kanë përmbysur këto
gjëra dhe mëkatet tuaja mbajnë larg jush begatinë.

<span id="an_5:26">5:26</span> Sepse midis popullit tim ka njerëz të
këqij që përgjojnë si gjuetarët e zogjve në pritë; ata vënë leqe dhe
kapin njerëz.

<span id="an_5:27">5:27</span> Ashtu si një kafaz është plot me zogj,
kështu shtëpitë e tyre janë plot mashtrim; prandaj bëhen të mëdhenj dhe
pasurohen.

<span id="an_5:28">5:28</span> Majmen dhe begatohen; po, kalojnë madje
kufijtë e së keqes. Nuk mbrojnë çështjen, çështjen e jetimit, dhe
megjithatë; nuk mbrojnë të drejtën e të varfërve.

<span id="an_5:29">5:29</span> A duhet t'i dënoj për këto gjëra?", thotë
Zoti. "Dhe a nuk do të hakmerrem me një komb të tillë?

<span id="an_5:30">5:30</span> Në vend është kryer një gjë e tmerrshme
dhe shumë e shëmtuar:

<span id="an_5:31">5:31</span> profetët profetizojnë në mënyrë të rreme,
priftërinjtë qeverisin duke u mbështetur në forcën e autoritetit të vet
dhe popullit tim i pëlqen që gjendja është e tillë. Por çfarë do të bëni
kur të vijë fundi?".

<span id="an_6:1">6:1</span> "O bij të Beniaminit, kërkoni një strehë
jashtë Jeruzalemit. I bini borisë në Tekoa dhe ngrini një sinjal zjarri
në Beth-kerem, sepse nga veriu po vjen një gjëmë, një shkatërrim i madh.

<span id="an_6:2">6:2</span> Unë do ta shkatërroj bijën e bukur dhe
delikate të Sionit.

<span id="an_6:3">6:3</span> Në drejtim të saj vijnë barinj me kopetë e
tyre; ngrenë çadrat e tyre rreth e qark kundër saj; secili kullot për
veten e tij.

<span id="an_6:4">6:4</span> Përgatitni luftën kundër saj; çohuni dhe le
të dalim në mes të ditës! Mjerë ne, sepse dita po kalon dhe hijet e
mbrëmjes po zgjaten!

<span id="an_6:5">6:5</span> Çohuni dhe të dalim natën, të shkatërrojmë
pallatet e tij!".

<span id="an_6:6">6:6</span> Sepse kështu thotë Zoti i ushtrive: "Prisni
drurët e tij dhe ndërtoni një ledh kundër Jeruzalemit; ky është qyteti
që duhet ndëshkuar; në mes të tij nuk ka veçse shtypje.

<span id="an_6:7">6:7</span> Ashtu si një pus nxjerr ujërat e tij,
kështu ai nxjerr ligësinë e vet; në të flitet vetëm për dhunë dhe për
shkatërrim; para meje qëndrojnë vazhdimisht dhembje dhe plagë.

<span id="an_6:8">6:8</span> Lejo të të korrigjojnë, o Jeruzalem,
përndryshe shpirti im do të largohet nga ti, përndryshe do të të
katandis në një shkretim, në një tokë të pabanuar".

<span id="an_6:9">6:9</span> Kështu thotë Zoti i ushtrive: "Ata që kanë
mbetur nga Izraeli do të mblidhen si vilet e pavjela të një vreshti;
kaloje përsëri dorën tënde si vjelësi mbi degëzat e hardhisë.

<span id="an_6:10">6:10</span> Kujt do t'i flas dhe cilin do të qortoj
që të më dëgjojë? Ja, veshi i tyre është i parrethprerë dhe ata nuk janë
të zotë të tregojnë kujdes; ja, fjala e Zotit është bërë për ta objekt
përçmimi dhe ata nuk gjejnë tek ajo asnjë kënaqësi.

<span id="an_6:11">6:11</span> Prandaj jam mbushur me zemërimin e madh
të Zotit; jam lodhur duke e përmbajtur. Do ta hedh mbi fëmijët në rrugë
dhe mbi të rinjtë e mbledhur bashkë, sepse do të kapen si burri ashtu
dhe gruaja, si plaku ashtu dhe burri i ngarkuar me vite.

<span id="an_6:12">6:12</span> Shtëpitë e tyre do t'u kalojnë të
tjerëve, së bashku me arat e tyre dhe bashkëshortet e tyre, sepse unë do
të shtrij dorën time mbi banorët e vendit", thotë Zoti.

<span id="an_6:13">6:13</span> "Sepse nga më i vogli deri tek më i madhi
të gjithë lakmojnë fitime; nga profeti deri te prifti janë të gjithë
gënjeshtarë.

<span id="an_6:14">6:14</span> Ata e mjekojnë shkel e shko plagën e
popullit tim, duke thënë: "Paqe, paqe", kur nuk ka paqe.

<span id="an_6:15">6:15</span> A ju vinte turp kur kryenin gjëra të
neveritshme? Jo! Nuk kishin turp fare dhe as nuk dinin se ç'ishte të
skuqeshe. Prandaj do të rrëzohen midis atyre që rrëzohen; kur do t'i
vizitoj, do të rrëzohen", thotë Zoti.

<span id="an_6:16">6:16</span> Kështu thotë Zoti: "Ndaluni nëpër rrugë
dhe shikoni, pyesni për shtigjet e vjetra, ku është rruga e mirë, dhe
ecni nëpër të; kështu do të gjeni prehje për shpirtrat tuaj". Por ata
përgjigjen: "Nuk do të ecim nëpër të".

<span id="an_6:17">6:17</span> "Kam vënë roje mbi ju: Kushtojini kujdes
zërit të borisë!". Por ata përgjigjen: "Nuk do t'i kushtojmë kujdes".

<span id="an_6:18">6:18</span> "Prandaj, dëgjoni, o kombe, dhe dije, o
kuvend, çfarë do t'u ndodhë atyre.

<span id="an_6:19">6:19</span> Dëgjo, o tokë! Ja, unë do të sjell mbi
këtë popull një gjëmë, vetë frytin e mendimeve të tij, sepse nuk u kanë
kushtuar kujdes fjalëve të mia dhe as ligjit tim, por e kanë hedhur
poshtë.

<span id="an_6:20">6:20</span> Ç'më hyn në punë temjani që vjen nga
Sheba, kanella erë mirë që vjen nga një vend i largët? Olokaustet tuaja
nuk më pëlqejnë dhe sakrificat tuaja nuk më pëlqejnë".

<span id="an_6:21">6:21</span> Prandaj kështu thotë Zoti: "Ja, unë do të
vendos para këtij populli disa gurë pengese në të cilët do të pengohen
bashkë etër dhe bij; fqinji dhe miku do të vdesin".

<span id="an_6:22">6:22</span> Kështu thotë Zoti: "Ja, një popull vjen
nga një vend i veriut dhe një komb i madh do të dalë nga skajet e tokës.

<span id="an_6:23">6:23</span> Ata rrokin harkun dhe ushtën; janë të
egër dhe nuk kanë mëshirë; zëri i tyre i ngjet zhurmës së detit; ata
kanë hipur mbi kuaj dhe janë gati të luftojnë si një njeri i vetëm
kundër teje, o bijë e Sionit".

<span id="an_6:24">6:24</span> "Kemi dëgjuar famën e tyre dhe na ranë
duart; ankthi na ka mbërthyer, ashtu si dhembjet që zënë një grua që po
lind".

<span id="an_6:25">6:25</span> Mos dilni nëpër ara, mos ecni nëpër
rrugë, sepse shpata e armikut dhe tmerri janë kudo.

<span id="an_6:26">6:26</span> O bijë e popullit tim, vishu me thes dhe
rrotullohu në hi; mbaj zi si për një bir të vetëm, me një vajtim shumë
të hidhur, sepse shkatërruesi do të sulet mbi ne papritmas.

<span id="an_6:27">6:27</span> Unë të kisha vënë midis popullit tim si
një provues dhe një fortesë, me qëllim që ti të njihje rrugën e tyre dhe
ta provoje atë.

<span id="an_6:28">6:28</span> Ata janë të gjithë rebelë midis rebelëve,
shkojnë rreth e qark duke përhapur shpifje; janë bronz dhe hekur, janë
të tërë korruptues.

<span id="an_6:29">6:29</span> Gjyryku fryn me forcë, plumbi konsumohet
nga zjarri; më kot e rafinon rafinuesi, sepse skorjet nuk shkëputen.

<span id="an_6:30">6:30</span> Do të quhen "argjend i refuzimit", sepse
Zoti i ka hedhur poshtë.

<span id="an_7:1">7:1</span> Kjo është fjala që iu drejtua Jeremias nga
ana e Zotit, duke thënë:

<span id="an_7:2">7:2</span> "Ndalu te porta e shtëpisë së Zotit dhe aty
shpall këtë fjalë duke thënë: Dëgjoni fjalën e Zotit, o ju të gjithë të
Judës që hyni nëpër këto porta për të rënë përmbys përpara Zotit!".

<span id="an_7:3">7:3</span> Kështu thotë Zoti i ushtrive, Perëndia i
Izraelit: "Ndreqni rrugët dhe veprimet tuaja, dhe unë do të bëj që të
banoni në këtë vend.

<span id="an_7:4">7:4</span> Mos u besoni fjalëve mashtruese duke thënë:
"Ky është tempulli i Zotit, tempulli i Zotit, tempulli i Zotit!".

<span id="an_7:5">7:5</span> Në rast se ndreqni plotësisht rrugët dhe
veprimet tuaja, në rast se e zbatoni me të vërtetë drejtësinë njëri ndaj
tjetrit,

<span id="an_7:6">7:6</span> në rast se nuk shtypni të huajin, jetimin
dhe gruan e ve, nuk derdhni gjak të pafajshëm në këtë vend dhe nuk
adhuroni perëndi të tjera në dëmin tuaj,

<span id="an_7:7">7:7</span> atëherë do të bëj që të banoni në këtë
vend, në vendin që u dhashë etërve tuaj prej shumë kohe dhe për
gjithnjë.

<span id="an_7:8">7:8</span> Ja, ju u besoni fjalëve mashtruese, nga të
cilat s'keni fare dobi.

<span id="an_7:9">7:9</span> Kështu ju vidhni, vrisni, shkelni kurorën,
betoheni për të rremen, i digjni temjan Baalit dhe u shkoni pas
perëndive të tjerë që më parë nuk i njihnit,

<span id="an_7:10">7:10</span> dhe pastaj vini të paraqiteni para meje
në këtë tempull që mban emrin tim dhe thoni: "Kemi shpëtuar!", pastaj
kryeni tërë këto veprime të neveritshme.

<span id="an_7:11">7:11</span> Ky tempull, i cili mban emrin tim, mos
është bërë vallë në sytë e tuaj një çerdhe hajdutësh? Ja, unë e pashë
këtë", thotë Zoti.

<span id="an_7:12">7:12</span> "Por shkoni tani në vendin tim që ishte
në Shiloh, të cilit në fillim i kisha vënë emrin tim dhe shikoni çfarë
kam bërë aty për shkak të ligësisë së popullit tim Izrael.

<span id="an_7:13">7:13</span> Dhe tani meqenëse keni kryer tërë këto
gjëra", thotë Zoti, "meqenëse kur ju kam folur me urgjencë dhe insistim
nuk më keni dëgjuar, dhe kur ju kam thirrur nuk më jeni përgjigjur,

<span id="an_7:14">7:14</span> unë do të veproj me këtë tempull, në të
cilin përmendet emri im dhe në të cilin keni besim, me këtë vend që ua
dhashë juve dhe etërve tuaj, ashtu si bëra në Shiloh;

<span id="an_7:15">7:15</span> dhe do t'ju dëboj nga prania ime, ashtu
si dëbova tërë vëllezërit tuaj, tërë pasardhësit e Efraimit.

<span id="an_7:16">7:16</span> Prandaj mos ndërhy për këtë popull, mos
lësho për ata asnjë britmë ose lutje dhe mos ngul këmbë pranë meje se
nuk do të kënaq.

<span id="an_7:17">7:17</span> A nuk shikon çfarë po bëjnë në qytetet e
Judës dhe nëpër rrugët e Jeruzalemit?

<span id="an_7:18">7:18</span> Bijtë mbledhin drutë, etërit ndezin
zjarrin dhe gratë mbrujnë mjellin për të përgatitur kulaç për
mbretëreshën e qiellit, dhe pastaj u bëjnë libacione perëndive të tjera
për të më zemëruar mua.

<span id="an_7:19">7:19</span> Por a më ngacmojnë me të vërtetë", thotë
Zoti "ose më mirë veten e tyre dhe mbulohen me turp?".

<span id="an_7:20">7:20</span> Prandaj kështu thotë Zoti, Zoti: "Ja,
zemërimi im, tërbimi im do të bjerë mbi këtë vend, mbi njerëzit dhe
kafshët, mbi drurët e fushës dhe mbi frytet e tokës dhe do të djegë pa u
shuar".

<span id="an_7:21">7:21</span> Kështu thotë Zoti i ushtrive, Perëndia i
Izraelit: "Shtojini olokaustet tuaja sakrificave tuaja dhe hani mishin e
tyre!

<span id="an_7:22">7:22</span> Sepse unë nuk u fola etërve tuaj dhe nuk
u dhashë atyre asnjë urdhër, kur bëra që të dalin nga vendi i Egjiptit,
përsa u përket olokausteve dhe flijimeve;

<span id="an_7:23">7:23</span> por këtë urdhër u dhashë: "Dëgjoni zërin
tim, dhe unë do të jem Perëndia juaj, dhe ju do të jeni populli im; ecni
në të gjitha rrugët që ju kam urdhëruar, që të jeni të lumtur".

<span id="an_7:24">7:24</span> Por ata nuk dëgjuan as ma vunë veshin,
por ecën sipas këshillave dhe kryeneçësisë së zemrës së tyre të keqe,
dhe shkuan prapa dhe jo përpara.

<span id="an_7:25">7:25</span> Nga dita në të cilën etërit tuaj dolën
nga vendi i Egjiptit e deri më sot, ju kam dërguar tërë shërbëtorët e
mi, profetët çdo ditë me urgjencë dhe insistim.

<span id="an_7:26">7:26</span> Por ata nuk më kanë dëgjuar as ma vunë
veshin, por e fortësuan zverkun e tyre dhe u sollën më keq se etërit e
tyre.

<span id="an_7:27">7:27</span> Prandaj ti do t'u thuash atyre tërë këto
gjëra, por ata nuk do të dëgjojnë; do t'i thërrasësh, por nuk do të
përgjigjen.

<span id="an_7:28">7:28</span> Kështu do t'u thuash atyre: "Ky është
kombi që nuk dëgjon zërin e Zotit, Perëndisë së tij, dhe as pranon
korrigjim; e vërteta është zhdukur dhe është eliminuar nga goja e tyre".

<span id="an_7:29">7:29</span> Pri flokët dhe hidhi tutje, nise vajtimin
mbi lartësitë, sepse Zoti ka hedhur poshtë dhe e ka braktisur brezin e
zemërimit të tij.

<span id="an_7:30">7:30</span> Bijtë e Judës kanë bërë atë që është e
keqe për sytë e mi", thotë Zoti. "Kanë vendosur veprimet e tyre të
neveritshme në tempullin ku permendet emri im, për ta ndotur.

<span id="an_7:31">7:31</span> Kanë ndërtuar vende të larta të Tofetit,
që është në luginën e birit të Hinomit, për të djegur në zjarr bijtë e
tyre dhe bijat e tyre, gjë që nuk e kisha urdhëruar dhe që nuk më kishte
shkuar kurrë në mendje.

<span id="an_7:32">7:32</span> Prandaj ja, vijnë ditët", thotë Zoti, "në
të cilat nuk do të quhet më "Tofet" as "Lugina e birit të Hinomit", por
"Lugina e masakrës", dhe do të varrosen të vdekurit në Tofet, sepse nuk
do të ketë vend gjetiu.

<span id="an_7:33">7:33</span> Kufomat e këtij populli do të bëhen
kështu ushqim për shpendët e qiellit dhe për kafshët e tokës, dhe askush
nuk do t'i trembë.

<span id="an_7:34">7:34</span> Do të bëj që të pushojnë në qytetet e
Judës dhe në rrugët e Jeruzalemit britmat e ngazëllimit dhe britmat e
gëzimit, zëri i dhëndrit dhe zëri i nuses, sepse vendi do të bëhet
shkretim".

<span id="an_8:1">8:1</span> "Në atë kohë", thotë Zoti, "do të nxirren
nga varret eshtrat e mbretërve të Judës, eshtrat e princërve, eshtrat e
profetëve dhe eshtrat e banorëve të Jeruzalemit,

<span id="an_8:2">8:2</span> dhe do të ekspozohen para diellit, para
hënës dhe para tërë ushtrisë së qiellit, që ata kanë dashur, kanë
shërbyer, kanë ndjekur, kanë konsultuar dhe para të cilëve kanë rënë
përmbys; nuk do të mblidhen as do të groposen, por do të jenë si pleh
mbi faqen e dheut.

<span id="an_8:3">8:3</span> Atëherë vdekja do të jetë më e mirë se jeta
për të gjitha mbeturinat e kësaj race të keqe në tërë vendet ku do t'i
kem shpërndarë", thotë Zoti i ushtrive.

<span id="an_8:4">8:4</span> Ti do t'u thuash atyre: "Kështu thotë Zoti:
Në rast se dikush rrëzohet, a nuk ngrihet vallë? Në rast se dikush
ndërron drejtimin, a nuk kthehet vallë?

<span id="an_8:5">8:5</span> Pse, pra, ky popull, o Jeruzalem, është
shmangur me një rebelim të përjetshëm? Ngulin këmbë në mashtrim dhe nuk
pranojnë të kthehen.

<span id="an_8:6">8:6</span> U kam kushtuar kujdes dhe i kam dëgjuar,
por ata nuk flasin drejt; asnjeri nuk pendohet për ligësinë e tij dhe
nuk thotë: "Çfarë bëra unë?". Secili merr përsëri vrapimin e tij, si një
kalë që hidhet në betejë.

<span id="an_8:7">8:7</span> Madje edhe lejleku i qiellit i njeh stinët
e tij, turtulli, dallëndyshja dhe krilat shikojnë me kujdes kohën e
kthimit të tyre, por populli im nuk e njeh ligjin e Zotit.

<span id="an_8:8">8:8</span> Si mund të thoni: "Ne jemi të urtë dhe
ligji i Zotit është me ne"? Por ja, pena e rreme e shkruesve e ka bërë
një falsitet.

<span id="an_8:9">8:9</span> Njerëzit e ditur do të turpërohen, do të
tremben dhe do të kapen. Ja, kanë hedhur poshtë fjalën e Zotit; çfarë
diturie mund të kenë?

<span id="an_8:10">8:10</span> Prandaj bashkëshortet e tyre do t'ua jap
të tjerëve dhe arat e tyre pronarëve të rinj, sepse nga më i vogli deri
te më i madhi lakmojnë fitime; nga profeti deri te prifti të gjithë
përdorin gënjeshtrën.

<span id="an_8:11">8:11</span> Ata mjekojnë shkel e shko plagën e bijës
së popullit tim, duke thënë: "Paqe, paqe", kur nuk ekziston paqja.

<span id="an_8:12">8:12</span> A u vinte turp vallë kur kryenin veprime
të neveritshme? Jo! nuk kishin turp aspak dhe nuk dinin ç'është të
skuqesh. Prandaj do të rrëzohen midis atyre që rrëzohen; kur do t'i
vizitoj do të përmbysen", thotë Zoti.

<span id="an_8:13">8:13</span> Do t'i shfaros me siguri", thotë Zoti.
"Nuk do të ketë më rrush te hardhia as fiq te fiku dhe gjethet do të
fishken. Edhe gjërat që u kam dhënë do t'u hiqen".

<span id="an_8:14">8:14</span> "Pse rrimë ulur? Mblidhuni dhe të hyjmë
në qytetet e fortifikuara, dhe në to të vdesim. Sepse Zoti, Perëndia
ynë, na bën të vdesim dhe na bën të pimë ujë të helmuar, sepse kemi
mëkatuar kundër Zotit.

<span id="an_8:15">8:15</span> Prisnim paqen, por nuk erdhi asnjë e
mirë, një kohë shërimi, por ja, terrori".

<span id="an_8:16">8:16</span> Nga Dani dëgjohet turfullima e kuajve të
tij; në zhurmën e hingëllimave të kuajve të tij të luftës dridhet gjithë
vendi, sepse vijnë dhe gllabërojnë vendin dhe tërë ato që ai ka, qytetin
dhe banorët e tij.

<span id="an_8:17">8:17</span> "Sepse ja, unë do të dërgoj kundër jush
gjarpërinj dhe nepërka, kundër të cilëve nuk vlen asnjë yshtje dhe ata
do t'ju kafshojnë", thotë Zoti.

<span id="an_8:18">8:18</span> Sikur të gjeja ngushëllim për dhembjen
time. Zemra po më ligështohet përbrenda.

<span id="an_8:19">8:19</span> Ja një zë: është britma e bijës së
popullit tim nga një tokë e largët: "Mos vallë Zoti është në Sion? A nuk
është mbreti i tij në mes të tij?". "Pse kanë ngacmuar zemërimin tim me
shëmbëlltyrat e tyre të gdhendura dhe me idhuj të huaj?".

<span id="an_8:20">8:20</span> Korrja ka mbaruar, vera ka marrë fund dhe
ne nuk kemi shpëtuar.

<span id="an_8:21">8:21</span> Për plagën e bijës së popullit tim jam i
dëshpëruar, po mbaj zi, jam i tmerruar.

<span id="an_8:22">8:22</span> A nuk ka vallë ndonjë balsam në Galaad, a
nuk ka atje ndonjë mjek? Pse, pra, nuk po i vjen shërimi bijës së
popullit tim?

<span id="an_9:1">9:1</span> Oh, sikur koka ime të ishte një burim uji
dhe sytë e mi një burim lotësh, në mënyrë që të mund të qaja ditë e natë
të vrarët e bijës së popullit tim!

<span id="an_9:2">9:2</span> Ah, sikur të kisha në shkretëtirë një
strehë për udhëtarët! Do ta braktisja popullin tim dhe do të shkoja larg
tij, sepse janë të gjithë shkelës të kurorës, një turmë tradhtarësh.

<span id="an_9:3">9:3</span> "Zgjasin gjuhën e tyre sikur të ishte harku
i tyre për të lëshuar gënjeshtra; në vend janë të fortë, por jo për
shkak të së vërtetës, sepse shkojnë nga një e keqe në tjetrën dhe nuk më
njohin mua", thotë Zoti.

<span id="an_9:4">9:4</span> "Të ruhet secili nga fqinji i tij dhe mos i
keni besim çdo vëllai, sepse çdo vëlla nuk bën gjë tjetër veçse mashtron
dhe çdo fqinj përhap shpifje.

<span id="an_9:5">9:5</span> Secili mashtron fqinjin e tij dhe nuk thotë
të vërtetën; e ushtron gjuhën e tij për të thënë gënjeshtra dhe mundohet
për të bërë të keqen.

<span id="an_9:6">9:6</span> Banesa jote është në mes të mashtrimit dhe
për shkak të mashtrimit nuk duan të më njohin", thotë Zoti.

<span id="an_9:7">9:7</span> Prandaj kështu thotë Zoti i ushtrive: "Ja,
unë do t'i rafinoj dhe do t'i vë në provë. Çfarë tjetër, pra, mund të
bëj për bijën e popullit tim?

<span id="an_9:8">9:8</span> Gjuha e tyre është një shigjetë vrasëse;
ajo nuk thotë veçse gënjeshtra. Me gojën e vet secili i flet për paqe
fqinjit të tij, por në zemër të vet, ai rri në pritë.

<span id="an_9:9">9:9</span> A nuk duhet vallë t'i dënoj për këto
gjëra?", thotë Zoti. "A nuk duhet të hakmerrem me një komb të tillë?".

<span id="an_9:10">9:10</span> Nëpër malet do të ngre vaje dhe rënkime
dhe nëpër kullotat e shkretëtirës një vajtim, sepse janë djegur dhe nuk
kalon asnjeri nëpër to, nuk dëgjohet më blegërima e kopeve. Zogjtë e
qiellit dhe kafshët kanë ikur, janë zhdukur.

<span id="an_9:11">9:11</span> "Unë do t'a katandis Jeruzalemin në një
tog gërmadhash dhe në një strehë çakejsh; do t'i bëj të shkreta, pa
banorë, qytetet e Judës".

<span id="an_9:12">9:12</span> Cili është njeriu i urtë që mund t'i
kuptojë këto gjëra dhe ai të cilit goja e Zotit i ka folur që ta
shpallë? Pse vallë vendi është shkatërruar dhe shkretuar si një
shkretëtirë dhe nuk po kalon më askush nëpër të?

<span id="an_9:13">9:13</span> Zoti thotë: "Sepse këta kanë braktisur
ligjin tim që kisha vënë përpara, nuk dëgjuan zërin tim dhe nuk kanë
ecur në përshtatje me të,

<span id="an_9:14">9:14</span> por kanë ndjekur kryeneçësinë e zemrave
të tyre dhe Baalët, që etërit e tyre u kishin bërë të njohur".

<span id="an_9:15">9:15</span> Prandaj kështu thotë Zoti i ushtrive,
Perëndia i Izraelit: "Ja, unë do ta ushqej këtë popull me pelin dhe do
ta bëj të pijë ujë të helmuar.

<span id="an_9:16">9:16</span> Do t'i shpërndaj nëpër kombet, që as ata
as etërit e tyre nuk i kanë njohur, dhe do të dërgoj pas tyre shpatën,
deri sa t'i kem shkatërruar plotësisht".

<span id="an_9:17">9:17</span> Kështu thotë Zoti i ushtrive: "Mendoni të
thërrisni vajtorët: le të vijnë! Shkoni e thërrisni më të zonjat: le të
vijnë!

<span id="an_9:18">9:18</span> Le të nxitojnë dhe ta nisin vajin mbi ne
me qëllim që sytë tonë të derdhin lot dhe qepallat tona të lëshojnë
ujë".

<span id="an_9:19">9:19</span> Sepse një zë vaji dëgjohet nga Sioni: "Sa
jemi shkatërruar! Jemi shumë të shushatur, sepse duhet të braktisim
vendin, sepse kanë shembur banesat tona".

<span id="an_9:20">9:20</span> Prandaj dëgjoni fjalën e Zotit, o gra,
dhe veshi juaj ta zërë fjalën e gojës së tij. U mësoni bijave tuaja një
vajtim dhe secila t'i mësojë fqinjës së saj një këngë mortore.

<span id="an_9:21">9:21</span> Sepse vdekja është ngjitur nëpër dritaret
tona, ka hyrë në pallatet tona për t'i zhdukur fëmijët nga rruga dhe të
rinjtë nga sheshet.

<span id="an_9:22">9:22</span> "Fol: Kështu thotë Zoti: "Kufomat e
njerëzve do të rrinë si pleh në fushën e hapët, si një demet i lënë pas
nga korrësi dhe qëaskush nuk e mbledh"".

<span id="an_9:23">9:23</span> Kështu thotë Zoti: "I dituri të mos
lavdërohet me diturinë e tij, njeriu i fortë të mos lavdërohet me forcën
e tij, i pasuri të mos lavdërohet me pasurinë e tij.

<span id="an_9:24">9:24</span> Por kush lavdërohet të lavdërohet me
këtë: të ketë gjykim dhe të më njohë mua, që jam Zoti, që bëj mirësinë,
ushtroj të drejtën dhe drejtësinë mbi tokë; sepse kënaqem me këto
gjëra", thotë Zoti.

<span id="an_9:25">9:25</span> "Ja, po vijnë ditët", thotë Zoti, "në të
cilat do të ndëshkoj të gjithë të rrethprerët që janë të parrethprerë:

<span id="an_9:26">9:26</span> Egjiptin, Judën, Edomin, bijtë e Amonit,
Moabin dhe tërë ata që presin cepat e mjekrës dhe banojnë në
shkretëtirë; sepse tërë kombet janë të parrethprerë dhe tërë shtëpia e
Izraelit është me zemër të parrethprerë".

<span id="an_10:1">10:1</span> Dëgjoni fjalën që Zoti po ju drejton, o
shtëpia e Izraelit.

<span id="an_10:2">10:2</span> Kështu thotë Zoti: "Mos mësoni të ndiqni
rrugën e kombeve dhe mos kini frikë nga shenjat e qiellit, sepse janë
kombet që kanë frikë prej tyre.

<span id="an_10:3">10:3</span> Sepse zakonet e popujve janë kotësi:
sepse është si dikush që pret një dru në pyll, puna e duarve të një
punëtori me sëpatë.

<span id="an_10:4">10:4</span> E zbukurojnë me argjend dhe me ar, e
fiksojnë me gozhda dhe çekiçë që të mos lëvizë nga vendi.

<span id="an_10:5">10:5</span> Idhujt qëndrojnë drejt si një palmë dhe
nuk mund të flasin; duhet t'i mbartësh, sepse nuk mund të ecin. Mos kini
frikë prej tyre, sepse nuk mund të bëjnë asnjë të keqe dhe as që kanë
mundësinë të bëjnë të mirë".

<span id="an_10:6">10:6</span> Askush nuk është i ngjashëm me ty, o Zot;
ti je i madh dhe emri i yt është i madh në fuqi.

<span id="an_10:7">10:7</span> Kush nuk do të kishte frikë prej teje, o
mbret i kombeve? Po, kjo të detyrohet, sepse midis gjithë njerëzve të
ditur të kombeve, në të gjitha mbretëritë e tyre nuk ka njeri të
ngjashëm me ty.

<span id="an_10:8">10:8</span> Janë të gjithë budallenj dhe pa arsye;
idhulli i tyre prej druri është një doktrinë pa asnjë vlerë.

<span id="an_10:9">10:9</span> Argjend i petëzuar i sjellë nga Tarshishi
dhe ar nga Ufazi, punë zejtari dhe dorë argjendari; rrobja e tyre është
e purpurt dhe e kuqe flakë, punime të dala nga duart e njerëzve
ekspertë.

<span id="an_10:10">10:10</span> Por Zoti është Perëndia i vërtetë, ai
është Perëndia i gjallë dhe mbreti i përjetshëm. Para zemërimit të tij
toka dridhet dhe kombet nuk mund të qëndrojnë përpara indinjatës së tij.

<span id="an_10:11">10:11</span> Kështu do t'u thoni atyre: "Perënditë
që nuk kanë bërë qiejt dhe tokën do të zhduken nga toka dhe nën
qiellin".

<span id="an_10:12">10:12</span> Ai bëri tokën me fuqinë e tij, ka
vendosur botën me diturinë e tij dhe ka shpalosur qiejt me zgjuarsinë e
tij.

<span id="an_10:13">10:13</span> Kur nxjerr zërin e tij ka një zhurmë
ujërash në qiell; ai i bën avujt të ngjiten nga skajet e tokës, prodhon
vetëtimat për shiun dhe nxjerr erën nga rezervuaret e tij.

<span id="an_10:14">10:14</span> Atëherë çdo njeri bëhet pa mend, pa
dituri; çdo argjendari i vjen turp për shëmbëlltyrën e gdhendur të tij
sepse shëmbëlltyra e tij e derdhur është e rreme dhe në të nuk ka frymë.

<span id="an_10:15">10:15</span> Janë kotësi, punë mashtrimi; në kohën e
ndëshkimit të tyre kanë për të vdekur.

<span id="an_10:16">10:16</span> Pjesa e Jakobit nuk është si ata, sepse
Ai ka formuar tërë gjërat, dhe Izraeli është fisi i trashëgimisë së tij.
Emri i tij është Zot i ushtrive."

<span id="an_10:17">10:17</span> "Mblidh sendet e tua nga vendi, ti që
je i rrethuar".

<span id="an_10:18">10:18</span> Sepse kështu thotë Zoti: "Ja, këtë herë
do t'i hedh larg banorët e vendit dhe do t'u sjell një fatkeqësi të
madhe, me qëllim që të më gjejnë përsëri".

<span id="an_10:19">10:19</span> Mjerë unë për plagën time, plaga ime
është e dhembshme. Por unë kam thënë: "Kjo është një sëmundje që unë
duhet ta duroj".

<span id="an_10:20">10:20</span> Çadra ime është shkatërruar dhe të
gjithë litarët e mi janë këputur; bijtë e mi kanë shkuar larg meje dhe
nuk janë më; nuk ka më asnjë që të vendosë çadrën time apo të ngrerë
shatorret e mia.

<span id="an_10:21">10:21</span> Sepse barinjtë kanë qenë pa mend dhe
nuk kanë kërkuar Zotin; prandaj nuk kanë pasur mbarësi dhe tërë kopeja e
tyre është shpërndarë.

<span id="an_10:22">10:22</span> Ja, po vjen një zhurmë lajmesh dhe një
rrëmujë e madhe nga vendi i veriut, për t'i katandisur qytetet e Judës
si shkretëtira, si strehim për çakejtë.

<span id="an_10:23">10:23</span> O Zot, unë e di që rruga e njeriut nuk
varet nga fuqia e tij dhe njeriu që ecën nuk ka fuqi të drejtojë hapat e
tij.

<span id="an_10:24">10:24</span> Më korrigjo, o Zot, por me drejtësi, jo
në zemërimin tënd për të mos më reduktuar në asgjë.

<span id="an_10:25">10:25</span> Lëshoje zemërimin tënd mbi kombet që
nuk të njohin dhe mbi popujt që nuk përmendin emrin tënd, sepse kanë
gllabëruar Jakobin; po, e kanë gllabëruar dhe konsumuar dhe kanë
shkatërruar banesën e tij.

<span id="an_11:1">11:1</span> Kjo është fjala që iu drejtua Jeremias
nga ana e Zotit, duke thënë:

<span id="an_11:2">11:2</span> "Dëgjoni fjalët e kësaj besëlidhje dhe
foluni njerëzve të Judës dhe banorëve të Jeruzalemit.

<span id="an_11:3">11:3</span> U thuaj atyre: Kështu thotë Zoti,
Perëndia i Izraelit: I mallkuar qoftë ai njeri që nuk dëgjon fjalët e
kësaj besëlidhjeje,

<span id="an_11:4">11:4</span> që unë u urdhërova etërve tuaj ditën që i
nxora nga Egjipti, nga furra prej hekuri, duke thënë: "Dëgjoni zërin tim
dhe i bëni këto gjëra në bazë të atyre që ju komandoj; atëherë ju do të
jeni populli im dhe unë do të jem Perëndia juaj",

<span id="an_11:5">11:5</span> me qëllim që unë të mund të plotësoj
betimin që u kam bërë etërve tuaj, t'u jap atyre një vend ku të rrjedhë
qumësht dhe mjaltë, ashtu si po ndodh sot". Unë u përgjigja dhe thashë:
"Kështu qoftë, o Zot!".

<span id="an_11:6">11:6</span> Atëherë Zoti më tha: "Shpalli tërë këto
fjalë në qytetet e Judës dhe nëpër rrugët e Jeruzalemit, duke thënë:
Dëgjoni fjalët e kësaj besëlidhjeje dhe zbatojini në praktikë.

<span id="an_11:7">11:7</span> Sepse i kam nxitur me insistim etërit
tuaj që nga dita që i nxora nga vendi i Egjiptit e deri më sot, i kam
nxitur me urgjencë duke thënë: "Dëgjoni zërin tim!".

<span id="an_11:8">11:8</span> Por ata nuk e dëgjuan as ia vunë veshin,
por secili eci sipas kryeneçësisë së zemrës së keqe të tij; prandaj unë
do të bëj që të goditen nga të gjitha gjërat e përmendura në këtë
besëlidhje, për të cilat kisha urdhëruar t'i respektonin, por që ata nuk
i respektuan".

<span id="an_11:9">11:9</span> Pastaj Zoti më tha: "U zbulua një komplot
midis njerëzve të Judës dhe midis banorëve të Jeruzalemit.

<span id="an_11:10">11:10</span> Janë kthyer në paudhësitë e etërve të
tyre të lashtë, të cilët nuk pranuan të dëgjojnë fjalët e mia, dhe u
shkuan pas perëndive të tjera, për t'u shërbyer; shtëpia e Izraelit dhe
shtëpia e Judës kanë shkelur besëlidhjen që unë kisha lidhur me etërit e
tyre".

<span id="an_11:11">11:11</span> Prandaj kështu thotë Zoti: "Ja, unë do
të sjell mbi ta një gjëmë, nga e cila nuk do të mund të shpëtojnë. Ata
do të më klithin, por unë nuk do t'i dëgjoj.

<span id="an_11:12">11:12</span> Atëherë qytetet e Judës dhe banorët e
Jeruzalemit do të shkojnë t'u klithin perëndive të cilave u kanë djegur
temjan, por këta nuk do t'i shpëtojnë në kohën e gjëmës së tyre.

<span id="an_11:13">11:13</span> Sepse o Judë perënditë e tua janë të
shumta si qytetet e tua, dhe altarët që keni ngritur për atë gjë të
turpshme, altarët për t'i djegur temjan Baalit, janë të shumtë si rrugët
e Jeruzalemit.

<span id="an_11:14">11:14</span> Prandaj mos u lut për këtë popull dhe
mos ngri për të asnjë britmë a lutje, sepse unë nuk do t'i kënaq kur do
të më klithin mua për fatkeqësinë e tyre".

<span id="an_11:15">11:15</span> Çfarë bën i preferuari im në tempullin
tim, kur ka kryer shumë veprime të kobshme? A do të mundin mishrat e
shenjtëruara të largojnë prej teje ligësinë tënde, me qëllim që ti të
mund të gëzohesh?

<span id="an_11:16">11:16</span> Zoti të kishte thirrur me emrin Ulli i
gjelbëruar i bukur, me fryte të shijshme. Në zhurmën e një rrëmuje të
madhe, ai do t'i vërë zjarr dhe degët e tij do të shkatërrohen.

<span id="an_11:17">11:17</span> Zoti i ushtrive që të kishte mbjellë ka
dekretuar fatkeqësinë kundër teje, për shkak të ligësisë sate në dëm të
vetë shtëpisë së Izraelit dhe të shtëpisë së Judës, duke provokuar
zemërimin tim dhe duke i djegur temjan Baalit".

<span id="an_11:18">11:18</span> Zoti ma bëri të ditur dhe unë e mësova;
atëherë ti më tregove veprimet e tyre.

<span id="an_11:19">11:19</span> Unë isha si një qengj i butë që e çojnë
në thertore dhe nuk dija që kurdisnin intriga kundër meje, duke thënë:
"Të shkatërrojmë drurin bashkë me frytin e tij dhe ta zhdukim nga toka e
të gjallëve, me qëllim që emri i tij të mos kujtohet më".

<span id="an_11:20">11:20</span> Por, o Zot i ushtrive, gjykatës i
drejtë, që shqyrton mendjen dhe zemrën, tregomë hakmarrjen tënde mbi ta,
sepse unë të bëra të njohur çështjen time.

<span id="an_11:21">11:21</span> Prandaj kështu thotë Zoti përsa i
përket njerëzve të Anathothit që kërkojnë jetën tënde, duke thënë: "Mos
bëj profecira në emër të Zotit, që të mos vdesësh nga dora jonë".

<span id="an_11:22">11:22</span> Kështu, pra, thotë Zoti i ushtrive:
"Ja, unë do t'i dënoj; të rinjtë do të vdesin nga shpata, bijtë e tyre
dhe bijat e tyre do të vdesin nga uria.

<span id="an_11:23">11:23</span> Nuk ka për të mbetur asnjë prej tyre,
sepse unë do të sjell një gjëmë mbi njerëzit e Anathothit, në vitin e
ndëshkimit të tyre".

<span id="an_12:1">12:1</span> Ti je i drejtë, o Zot, si mund të
diskutoj me ty? Megjithatë do të flas me ty lidhur me gjykimet e tua.
Pse udha e të pabesëve shkon mbarë? Pse jetojnë të qetë ata që veprojnë
me pabesi?

<span id="an_12:2">12:2</span> I ke mbjellë dhe kanë lëshuar madje
rrënjë; rriten dhe mbajnë madje fryte. Ti je afër gojës së tyre, por
larg zemrës së tyre.

<span id="an_12:3">12:3</span> Por ti, o Zot më njeh, më shikon dhe
shqyrton zmrën time në përqasje me ty. Tërhiqi në thertore si dele dhe
veçoji për ditën e kërdisë!

<span id="an_12:4">12:4</span> Deri kur do të mbajë zi vendi dhe do të
thahet bari i çdo fushe? Nga shkaku i ligësisë së banorëve të tij,
kafshët dhe zogjtë shfarosen, sepse ata thonë: "Ai nuk do ta shikojë
fundin tonë".

<span id="an_12:5">12:5</span> Në rast se ti fugon me këmbësorët dhe ata
të lodhin, si mund të hysh në garë me kuajt? Në rast se e ndjen veten të
sigurt vetëm në një vend paqësor, çfarë do të bësh kur Jordani do të
fryhet?

<span id="an_12:6">12:6</span> Sepse edhe vëllezërit e tu dhe shtëpia e
atit tënd kanë vepruar në mënyrë të pabesë ndaj teje; edhe ata të
bërtasin nga pas me zë të lartë. Mos ki besim tek ata kur do të thonë
fjalë të mira.

<span id="an_12:7">12:7</span> Braktisa shtëpinë time, hodha poshtë
trashëgiminë time; dhashë atë që kam më të shtrenjtë në duart e armiqve
të tij.

<span id="an_12:8">12:8</span> Trashëgimia ime është bërë për mua si një
luan në pyll; lëshoi ulërimën e tij kundër meje; për këtë e urreva.

<span id="an_12:9">12:9</span> Trashëgimia ime ka qenë për mua si një
shpend grabitqar lara-lara; shpendët grabitqarë hidhen kundër saj nga
çdo anë. Shkoni, mblidhini tërë kafshët e fushës, sillini këtu që t'i
gëlltisin!

<span id="an_12:10">12:10</span> Shumë barinj kanë shkretuar vreshtin
tim, kanë shkelur pjesën time, e kanë katandisur pjesën time të këndshme
në një shkretëtirë të mjeruar.

<span id="an_12:11">12:11</span> E kanë katandisur në një shkretim; e
shkretuar, të pikëllon para meje; tërë vendi është i shkretuar, por
asnjeri nuk mendon për të.

<span id="an_12:12">12:12</span> Mbi të gjitha lartësitë e shkretëtirës
kanë arritur shkatërruesit dhe shpata e Zotit e përpin vendin nga një
skaj në skajin tjetër të tij; asnjë mish nuk ka paqe.

<span id="an_12:13">12:13</span> Kanë mbjellë grurë, por korrin gjemba;
janë lodhur, por pa asnjë përfitim. Do t'u vijë turp nga korrja juaj,
për shkak të zemërimit të fortë të Zotit!

<span id="an_12:14">12:14</span> Kështu thotë Zoti për të gjithë fqinjët
e mi të këqij, që prekin trashëgiminë që i dhashë në zotërim popullit
tim Izrael: "Ja, do t'i çrrënjos nga vendi i tyre dhe do të çrrënjos
shtëpinë e Judës në mes të tyre.

<span id="an_12:15">12:15</span> Por ka për të ndodhur që, pasi t'i kem
çrrënjosur, do të më vijë keq përsëri për ta dhe do ta çoj përsëri
secilin në trashëgiminë e tij, secilin në vendin e tij.

<span id="an_12:16">12:16</span> Dhe ka për të ndodhur që, në rast se
mësojnë me kujdes rrugët e popullit tim dhe në se betohen me emrin tim,
duke thënë: "Zoti rron", ashtu siç e kanë mësuar popullin tim të betohet
për Baalin, do të vendosen mirë e bukur në mes të popullit tim.

<span id="an_12:17">12:17</span> Por në rast se nuk do të dëgjojnë, unë
do ta çrrënjos plotësisht atë komb dhe do ta shkatërroj", thotë Zoti.

<span id="an_13:1">13:1</span> Kështu më ka thënë Zoti: "Shko të më
blesh një brez prej liri dhe vëre mbi ijët e tua, por mos e zhyt në
ujë".

<span id="an_13:2">13:2</span> Kështu unë bleva brezin, sipas fjalëve të
Zotit dhe e vura mbi ijët e mia.

<span id="an_13:3">13:3</span> Pastaj fjala e Zotit m'u drejtua për herë
të dytë, duke thënë:

<span id="an_13:4">13:4</span> "Merr brezin që ke blerë dhe që e ke mbi
ijët e tua, çohu, shko në drejtim të Eufratit dhe aty fshihe në të çarën
e një shkëmbi".

<span id="an_13:5">13:5</span> Unë shkova dhe e fsheha pranë Eufratit,
ashtu si më kishte porositur Zoti.

<span id="an_13:6">13:6</span> Mbas shumë ditësh ndodhi që Zoti më tha:
"Çohu, shko në drejtim të Eufratit dhe merr aty brezin që të kisha
urdhëruar të fshihje".

<span id="an_13:7">13:7</span> Unë shkova në drejtim të Eufratit,
gërmova dhe mora brezin nga vendi ku e kisha fshehur. Por brezi ishte
kalbur dhe nuk vlente më për asgjë.

<span id="an_13:8">13:8</span> Atëherë Zoti më drejtoi fjalën, duke
thënë:

<span id="an_13:9">13:9</span> "Kështu thotë Zoti: "Në këtë mënyrë unë
do të shkatërroj kryelartësinë e Judës dhe kryelartësinë e madhe të
Jeruzalemit.

<span id="an_13:10">13:10</span> Ky popull i keq, që nuk pranon të
dëgjojë fjalët e mia, që ecën kryelartë sipas zemrës së tij dhe u shkon
pas perëndive të tjera për tu shërbyer dhe për të rënë përmbys para
tyre, do të bëhet si ky brez që nuk vlen më për asgjë.

<span id="an_13:11">13:11</span> sepse ashtu si brezi përputhet me ijët
e njeriut, kështu unë kisha bërë që të përputhej me mua tërë shtëpia e
Izraelit dhe tërë shtëpia e Judës", thotë Zoti, me qëllim që të ishin
populli im për famën, lavdinë dhe zulmin tim, por nuk deshën të më
dëgjojnë"".

<span id="an_13:12">13:12</span> "Prandaj ti do t'u thuash atyre këtë
fjalë: "Kështu thotë Zoti, Perëndia i Izraelit: Çdo poç do të mbushet me
verë". Në rast se më vonë do të të thonë: "A nuk e dimë vallë që çdo poç
mbushet me verë?",

<span id="an_13:13">13:13</span> ti do t'u përgjigjesh atyre: "Kështu
thotë Zoti: Ja, unë do t'i deh tërë banorët e këtij vendi: mbretërit që
ulen në fronin e Davidit, priftërinjtë, profetët dhe tërë banorët e
Jeruzalemit.

<span id="an_13:14">13:14</span> Do t'i copëtoj njërin kundër tjetrit,
etërit dhe bijtë së bashku"", thotë Zoti. "Nuk do të kem mëshirë, nuk do
t'i fal, nuk do të kem asnjë dhembshuri që të më pengojë t'i
shkatërroj".

<span id="an_13:15">13:15</span> Dëgjoni dhe vini veshin: Mos t'ju
rritet mendja, sepse Zoti foli.

<span id="an_13:16">13:16</span> I jepni lavdi Zotit, Perëndisë tuaj,
para se të sjellë terrin dhe para se këmbët tuaja të pengohen në malet e
mbështjella në muzg, sepse ndërsa ju prisni dritën, ai e ndërron në hije
të vdekjes dhe e ndryshon në errësirë të thellë.

<span id="an_13:17">13:17</span> Por në rast se nuk e dëgjoni këtë,
shpirti im do të qajë në fshehtësi për shkak të kryelartësisë suaj, sytë
e mi do të qajnë parreshtur dhe do të derdhin lot, sepse kopeja e Zotit
do të çohet në robëri.

<span id="an_13:18">13:18</span> Thuaji mbretit dhe mbretëreshës nënë:
"Uluni më poshtë, sepse sundimi juaj, kurora e lavdisë suaj, do të bjerë
poshtë".

<span id="an_13:19">13:19</span> Qytetet e jugut janë të mbyllura dhe
askush nuk do t'i hapë; tërë Juda është çuar në robëri, është çuar e
tëra në robëri.

<span id="an_13:20">13:20</span> Ngrini sytë tuaj dhe shikoni ata që
vijnë nga veriu; ku është kopeja që të ishte besuar, delet e tua të
bukura?

<span id="an_13:21">13:21</span> Çfarë do të thuash kur të të ndëshkojë?
Por ti vetë u ke mësuar atyre të jenë të parët dhe sunduesit e tu. A nuk
do të të zënë dhembjet si një grua që është duke lindur?

<span id="an_13:22">13:22</span> Dhe në rast se do të thuash në zemrën
tënde: "Përse më ndodhin këto gjëra?". Për shkak të përmasës së
paudhësisë sate cepat e rrobës sate do të zbulohen dhe thembrat e tua do
të duken lakuriq.

<span id="an_13:23">13:23</span> A mundet një Etiopias të ndryshojë
lëkurën e tij o një tigër të këmbejë lëkurën me vijëza? Në të njëjtën
mënyrë ju, që jeni mësuar të bëni të keqen, a do të mund të bënit të
mirën?

<span id="an_13:24">13:24</span> "Prandaj do t'i shpërndaj si byku që e
merr era e shkretëtirës.

<span id="an_13:25">13:25</span> Ky është fati yt, pjesa që mata për
ty", thotë Zoti, "sepse më ke harruar dhe i ke besuar gënjeshtrës.

<span id="an_13:26">13:26</span> Prandaj do të ngre edhe unë cepat e
rrobës sime mbi fytyrë, në mënyrë që të duket turpi yt.

<span id="an_13:27">13:27</span> Kam parë shkeljet e tua të kurorës,
hingëllimat e tua, shthurjen e kurvërisë sate, gjërat e neveritshme të
kryera në kodra dhe në fusha. Mjerë ti, o Jeruzalem! Për sa kohë akoma
do të mbetesh i pëgërë?".

<span id="an_14:1">14:1</span> Fjala e Zotit që iu drejtua Jeremias me
rastin e thatësirës:

<span id="an_14:2">14:2</span> "Juda është në zi dhe portat e qyteteve
të saj lëngojnë; mbajnë zi për vendin dhe britma e Jeruzalemit ngjitet
deri në qiell.

<span id="an_14:3">14:3</span> Fisnikët dërgojnë ndër ta të rinjtë e
tyre për të kërkuar ujë; këta shkojnë në sternat, por nuk gjejnë ujë dhe
kthehen me enët e tyre bosh; janë plot me turp dhe të hutuar, dhe
mbulojnë kokën e tyre.

<span id="an_14:4">14:4</span> Toka është plot me të çara, sepse nuk ka
pasur shi në vend; bujqit janë plot me turp dhe mbulojnë kokën e tyre.

<span id="an_14:5">14:5</span> Edhe suta pjell nëpër fusha, por i
braktis të vegjlit e saj, sepse nuk ka bar.

<span id="an_14:6">14:6</span> Gomerët e egjër ndalen në lartësitë dhe e
nuhasin ajrin si çakejtë; sytë e tyre janë të shuar, sepse nuk ka bar".

<span id="an_14:7">14:7</span> Edhe në se paudhësitë tona dëshmojnë
kundër nesh, o Zot, vepro për hir të emrit tënd, sepse rebelimet tona
janë të shumta; kemi mëkatuar kundër teje.

<span id="an_14:8">14:8</span> O shpresë e Izraelit, shpëtimtari i tij
në kohë fatkeqësie, pse të jesh në vend si një i huaj, si një udhëtar që
ndalet vetëm për të kaluar natën?

<span id="an_14:9">14:9</span> Pse të jesh si një njeri i tronditur, si
një njeri i fortë që nuk mund të shpëtojë? Megjithatë ti je në mes nesh,
o Zot, emri yt përmendet mbi ne. Mos na braktis!

<span id="an_14:10">14:10</span> Kështu i thotë Zoti këtij populli:
"Atyre u pëlqen me të vërtetë të enden, nuk përmbajnë hapat e tyre.
Prandaj nuk i pëlqejnë Zotit, tani kujton paudhësinë e tyre dhe dënon
mëkatet e tyre".

<span id="an_14:11">14:11</span> Pastaj Zoti më tha: "Mos u lut për këtë
popull, për mirëqënien e tij.

<span id="an_14:12">14:12</span> Edhe sikur të agjërojnë, nuk kam për ta
dëgjuar thirrjen e tyre; në rast se bëjnë olokauste dhe oferta ushqimesh
nuk kam për t'i pëlqyer, por do t'i zhduk me shpatën, me urinë dhe
murtajën".

<span id="an_14:13">14:13</span> Atëherë thashë: "Ah, Zot, Zot! Ja,
profetët u thonë atyre: "Ju nuk do të shikoni shpatën dhe nuk do të
vuani nga uria, por do t'ju jap një paqe të sigurt në këtë vend"".

<span id="an_14:14">14:14</span> Zoti më tha: "Profetët profetizojnë
gënjeshtra në emrin tim; unë nuk i kam dërguar, nuk u kam dhënë asnjë
urdhër dhe nuk kam folur me ta. Ata ju profetizojnë një pamje të rreme,
një parashikim të kotë dhe mashtrimin e zemrës së tyre.

<span id="an_14:15">14:15</span> Prandaj kështu thotë Zoti për profetët
që profetizojnë në emrin tim pa qenë të dërguar nga unë, dhe shpallin:
"Nuk do të ketë as shpatë, as uri në këtë vend", këta profetë do të
zhduken nga shpata dhe nga uria.

<span id="an_14:16">14:16</span> Sa për popullin të cilit i kanë
profetizuar, do të hidhet në rrugët e Jeruzalemit për shkak të urisë dhe
të shpatës, dhe nuk do të ketë asnjeri që t'i varrosë ata, gratë e tyre,
bijtë dhe bijat e tyre. Kështu do të hedh mbi ta ligësinë e tyre".

<span id="an_14:17">14:17</span> U thuaj atyre pra, këtë fjalë: "Të
derdhin lot ditë e natë sytë e mi pa pushim, sepse bija e virgjër e
popullit tim u godit nga një fatkeqësi e madhe, nga një plagë e thellë.

<span id="an_14:18">14:18</span> Në rast se dal nëpër fusha, ja të
vdekurit nga shpata; në rast se hyj në qytet, ja ata që vuajnë nga uria.
Madje edhe profeti dhe prifti i vijnë rrotull një vendi që nuk njohin".

<span id="an_14:19">14:19</span> Vallë a e ke hedhur poshtë plotësisht
Judën, ose je neveritur nga Sioni? Ke goditur dhe nuk ka shërim për ne?
Ne prisnim paqen, por nuk ka asnjë të mirë, një kohë shërimi, por ja
tmerri.

<span id="an_14:20">14:20</span> O Zot, ne e pranojmë ligësinë tonë dhe
paudhësinë e etërve tanë; po, kemi mëkatuar kundër teje.

<span id="an_14:21">14:21</span> Mos na hidh poshtë për hir të emrit
tënd, mos turpëro fronin e lavdisë sate. Mbaje mend: mos e prish
besëlidhjen me ne.

<span id="an_14:22">14:22</span> Midis idhujve të kotë të njerëzve a ka
vallë ndonjë që mund të sjellë shiun? Ose të japë qielli shira të
bollshme? A nuk je ti pra, o Zot, Perëndia ynë? Prandaj ne shpresojmë te
ti, sepse ke bërë tërë këto gjëra.

<span id="an_15:1">15:1</span> Por Zoti më tha: "Edhe sikur Moisiu dhe
Samueli të paraqiteshin para meje, zemra ime nuk do të anonte për këtë
popull; dëboje nga prania ime; le të ikë!

<span id="an_15:2">15:2</span> Në rast se të thonë: "Ku do të shkojmë?",
do t'u thuash atyre: Kështu thotë Zoti: Drejt vdekjes të caktuarit për
vdekje, drejt shpatës të caktuarit për shpatë, drejt urisë të caktuarit
për të qenë të uritur, drejt robërisë të caktuarit për robëri.

<span id="an_15:3">15:3</span> Unë do të vendos mbi ta katër lloje
dënimesh", thotë Zoti: "shpatën për të vrarë, qentë për të copëtuar,
shpendët e qiellit dhe kafshët e tokës për të gllabëruar dhe
shkatërruar.

<span id="an_15:4">15:4</span> Do të bëj që të keqtrajtohen në të gjitha
mbretëritë e tokës për shkak të Manasit, birit të Ezekias, mbret i
Judës, për atë që ka bërë në Jeruzalem.

<span id="an_15:5">15:5</span> Kujt në fakt do t'i vinte keq për ty, o
Jeruzalem, kush do të mbante zi për ty? Kush do të shqetësohej për të
pyetur si je?

<span id="an_15:6">15:6</span> Ti më ke përzënë", thotë Zoti, "më ke
kthyer krahët. Prandaj unë do të shtrij dorën kundër teje dhe do të të
shkatërroj; jam lodhur nga pendimet.

<span id="an_15:7">15:7</span> Do t'i shpërndaj me forcë portat e
qytetit, do t'u heq fëmijët dhe do të bëj që të zhduket populli im,
sepse ata nuk largohen nga udhët e tyre.

<span id="an_15:8">15:8</span> Do t'i bëjë gratë e veja të tij më të
shumta se rëra e detit. Do të sjell kundër tyre, kundër nënës së të
rinjve, një shkatërrues në mes të ditës; do të bëj që të bjerë mbi të
papritmas ankthi dhe tmerri.

<span id="an_15:9">15:9</span> Ajo që ka pjellë shtatë bijë lëngon dhe
heq frymën; dielli i saj po perëndon ndërsa është ditë akoma; është
mbuluar nga turpi dhe e hutuar. Do t'i dorëzoj ata që do të shpëtojnë
prej shpatës në mëshirë të armiqve të tyre", thotë Zoti.

<span id="an_15:10">15:10</span> Mjerë unë, o nëna ime sepse më ke
lindur si një njeri grindjesh dhe sherri në të gjithë vendin. Nuk i kam
dhënë hua asgjë askujt, as të tjerët më kanë dhënë hua; megjithatë të
gjithë më mallkojnë.

<span id="an_15:11">15:11</span> Zoti thotë: "Me siguri do të të çliroj
për gjithnjë, me siguri do të bëj që armiku të të lutet në kohën e
fatkeqësisë dhe në kohën e ankthit.

<span id="an_15:12">15:12</span> A mundet një njeri të thyejë hekurin,
hekurin e veriut dhe bronzin?

<span id="an_15:13">15:13</span> Pasurinë tënde dhe thesaret e tua do
t'i braktis që t'i plaçkitin pa asnjë çmim për të gjitha mëkatet e tua
dhe në të gjithë kufijtë e tu.

<span id="an_15:14">15:14</span> Dhe do të bëj të kalosh bashkë me
armiqtë e tu në një vend që ti nuk e njeh, sepse një zjarr është ndezur
në zemërimin tim, që do të flakërojë kundër jush".

<span id="an_15:15">15:15</span> Ti e di, o Zot; më mbaj mend mua dhe më
vizito, dhe merrmë hak mbi përndjekësit e mi; në ngadalësinë e zemërimit
tënd mos më merr me vete; dije që për hirin tënd e mbajta turpin.

<span id="an_15:16">15:16</span> Me të gjetur fjalët e tua, i përpiva;
fjala jote ka qenë për mua gëzimi dhe gazi i zemrës sime, sepse emri yt
kërkohet nga unë o Zot, Perëndi i ushtrive.

<span id="an_15:17">15:17</span> Unë nuk u ula në kuvendin e tallësve,
as nuk u gëzova; por për shkak të dorës sate unë u ula veçmas, sepse ti
më kishe mbushur me indinjatë.

<span id="an_15:18">15:18</span> Pse dhembja ime është pa fund dhe plaga
ime e pashërueshme nuk pranon të shërohet? A do të jesh për mua si një
rrëke që shteron, si ujë që nuk të jep siguri?

<span id="an_15:19">15:19</span> Prandaj kështu thotë Zoti: "Në rast se
ti rikthehesh tek unë, unë do të rivendos dhe ti do të jesh para meje.
Në rast se ti ndan të çmuarën nga ajo që s'ka vlerë, ti do të jesh si
goja ime; ata do të kthehen te ti, por ti nuk duhet të kthehesh tek ata.

<span id="an_15:20">15:20</span> Unë do të të jap për këtë popull një
mur të fortë prej bronzi; do të luftojnë kundër teje, por nuk do mund të
fitojnë kundër teje, sepse unë do të jem me ty për të të shpëtuar dhe
për të të çliruar", thotë Zoti.

<span id="an_15:21">15:21</span> "Do të të çliroj nga duart e njerëzve
të këqij dhe do të të shpengoj nga duart e njerëzve të dhunshëm".

<span id="an_16:1">16:1</span> Fjala e Zotit m'u drejtua, duke thënë:

<span id="an_16:2">16:2</span> "Mos merr grua dhe mos ki bij e bija në
këtë vend".

<span id="an_16:3">16:3</span> Sepse kështu thotë Zoti për bijtë dhe
bijat që kanë lindur në këtë vend dhe për nënat që i kanë pjellë dhe për
etërit që i kanë zënë në këtë vend:

<span id="an_16:4">16:4</span> "Ata do të vdesin nga një vdekje
rrëqethëse; nuk do të qahen dhe nuk do të varrosen, por do t'i lënë si
pleh mbi faqen e dheut; do të shfarosen nga shpata dhe nga uria, dhe
kufomat e tyre do të shërbejnë si ushqim për shpendët e qiellit dhe për
kafshët e tokës".

<span id="an_16:5">16:5</span> Sepse kështu thotë Zoti: "Mos hyni në
shtëpinë e zisë dhe mos shkoni për ngushëllime dhe për t'i vajtuar,
sepse unë kam hequr nga ky popull paqen time, mirësinë time dhe mëshirën
time", thotë Zoti.

<span id="an_16:6">16:6</span> "Të mëdhenj dhe të vegjël do të vdesin në
këtë vend; nuk do të varrosen as do të mbahet zia për ata, nuk do të
bëhen prerje as qethje flokësh për ta.

<span id="an_16:7">16:7</span> Nuk do të thyhet buka për ata që mbajnë
zi për t'i ngushëlluar për një të vdekur dhe nuk do t'u jepet për të
pirë gota e ngushëllimit për atin e tyre dhe nënën e tyre.

<span id="an_16:8">16:8</span> Mos hyni as në një shtëpi banketi për t'u
ulur bashkë me ta për të ngrënë dhe për të pirë".

<span id="an_16:9">16:9</span> Sepse kështu thotë Zoti i ushtrive,
Perëndia i Izraelit: "Ja, unë do të bëj që të pushojë në këtë vend, para
syve tuaj dhe në ditët tuaja, britma e gëzimit dhe britma e ngazëllimit,
zëri i dhëndrit dhe zëri i nuses.

<span id="an_16:10">16:10</span> Dhe ka për të ndodhur që kur t'i
shpallësh këtij populli tërë këto gjëra, do të të thonë: "Pse Zoti ka
shqiptuar kundër nesh tërë këtë mjerim të madh? Cila është paudhësia
jonë? Cili është mëkati që kemi kryer kundër Zotit, Perëndisë tonë?".

<span id="an_16:11">16:11</span> Atëherë ti do t'u përgjigjesh atyre:
Sepse etërit tuaj më kanë braktisur", thotë Zoti, "kanë shkuar pas
perëndive të tjera, u kanë shërbyer dhe kanë rënë përmbys para tyre, më
kanë braktisur mua dhe nuk kanë respektuar ligjin tim.

<span id="an_16:12">16:12</span> Dhe ju keni vepruar më keq se etërit
tuaj, sepse ja, secili vepron sipas kryeneçësisë së zemrës së tij të
keqe dhe nuk pranon të më dëgjojë.

<span id="an_16:13">16:13</span> Prandaj unë do t'ju dëboj nga ky vend
në një vend që as ju, as etërit tuaj nuk keni njohur dhe atje do t'u
shërbeni perëndive të tjera ditën e natën, sepse unë nuk do t'ju fal".

<span id="an_16:14">16:14</span> "Prandaj ja, po vijnë ditët", thotë
Zoti, "në të cilat nuk do të thuhet më: "Për Zotin e gjallë që nxori
bijtë e Izraelit nga vendi i Egjiptit",

<span id="an_16:15">16:15</span> por: "Për Zotin e gjallë që nxori bijtë
e Izraelit nga vendi i veriut dhe nga tërë vendet ku i kishte
shpërndarë". Dhe unë do t'i çoj përsëri në vendin që u kisha dhënë
etërve të tyre.

<span id="an_16:16">16:16</span> Ja, unë do të dërgoj një numër të madh
peshkatarësh për t'i peshkuar", thotë Zoti, "dhe pastaj do të dërgoj një
numër të madh gjahtarësh për t'i gjuajtur në çdo mal, në çdo kodër dhe
në të çarat e shkëmbinjve.

<span id="an_16:17">16:17</span> Sepse sytë e mi janë mbi të gjitha
rrugët e tyre, që nuk janë të fshehura nga fytyra ime, dhe paudhësitë e
tyre nuk mbeten të fshehura para syve të mi.

<span id="an_16:18">16:18</span> Para së gjithash do t'i shpaguaj dyfish
për paudhësinë dhe mëkatin e tyre, sepse kanë përdhosur vendin tim me
kufomat e idhujve të tyre të neveritshëm dhe e kanë mbushur trashëgiminë
time me gjërat e tyre të neveritshme".

<span id="an_16:19">16:19</span> O Zot, forca ime, kalaja ime dhe streha
ime ditën e fatkeqësisë, te ti do të vijnë kombet nga skajet e tokës dhe
do të thonë: "Etërit tanë kanë trashëguar vetëm gënjeshtra, kotësi dhe
gjëra që nuk vlejnë asgjë".

<span id="an_16:20">16:20</span> "A mundet të shpikë njeriu perëndi, që
në të vërtetë nuk janë perëndi?

<span id="an_16:21">16:21</span> Prandaj ja, këtë radhë do t'u bëj të
njohur atyre, do t'u tregoj dorën time dhe fuqinë time; dhe ata do të
mësojnë që emri im është Zoti".

<span id="an_17:1">17:1</span> "Mëkati i Judës është shkruar me një
stilo hekuri, është gërvishur me një majë diamanti mbi rrasën e zemrës
së tyre dhe mbi brirët e altarëve tuaj.

<span id="an_17:2">17:2</span> Edhe djemtë e tyre mbajnë mend altarët
dhe Asherimët e tyre pranë drurëve të gjelbër mbi kodrat e larta.

<span id="an_17:3">17:3</span> O mali im në ara, unë do t'ia braktis
plaçkitjes pasuritë e tua, tërë thesaret e tu dhe vendet e tua të larta,
për shkak të mëkatit që është i pranishëm në tërë territorin tënd.

<span id="an_17:4">17:4</span> Kështu për fajin tënd do të humbasësh
trashëgiminë që të kisha dhënë dhe do të bëj që t'u shërbesh armiqve të
tu në një vend që ti nuk e njeh, sepse keni ndezur një zjarr në
zemërimin tim, që do të flakërojë gjithnjë".

<span id="an_17:5">17:5</span> Kështu thotë Zoti: "Mallkuar qoftë njeriu
që ka besim te njeriu dhe e bën nga mishi krahun e tij, dhe zemra e të
cilit largohet nga Zoti!

<span id="an_17:6">17:6</span> Ai do të jetë si një brukë në
shkretëtirë; kur vjen e mira, nuk ka për ta parë. Do të banojë në vende
të thata në shkretëtirë, në një tokë të kripur pa banorë.

<span id="an_17:7">17:7</span> Lum ai njeri që beson te Zoti dhe besimi
i të cilit është Zoti!

<span id="an_17:8">17:8</span> Ai do të jetë si një pemë i mbjellë pranë
ujit, që i shtrin rrënjët e tij gjatë lumit. Nuk do ta ndjejë kur vjen
vapa dhe gjethet e tij do të mbeten të gjelbra; në vitin e thatësirës
nuk do të ketë asnjë shqetësim dhe do të vazhdojë të mbajë fryte.

<span id="an_17:9">17:9</span> Zemra gënjehet më tepër se çdo gjë tjetër
dhe sëmuret në mënyrë të pashërueshme; kush mund ta njohë atë?

<span id="an_17:10">17:10</span> Unë, Zoti, hetoj zemrën, vë në provë
mendjen për t'i dhënë secilit sipas rrugëve të tij, sipas frytit të
veprimeve të tij.

<span id="an_17:11">17:11</span> Kush fiton pasuri në mënyrë të padrejtë
është si thëllëza që ngroh vezë që nuk i ka bërë vetë; në mes të ditëve
të tij ka për t'i lënë dhe në fund do të gjendet i shushatur".

<span id="an_17:12">17:12</span> Froni i lavdisë së shkëlqyer që në
fillim është vendi i shenjtërores sonë.

<span id="an_17:13">17:13</span> O Zot, shpresa e Izraelit, tërë ata që
të braktisin do të turpërohen. "Ata që largohen nga unë do të jenë të
shkruar në tokë, sepse e kanë braktisur Zotin, burimin e ujit të
gjallë".

<span id="an_17:14">17:14</span> Shëromë, o Zot, dhe do të shërohem,
shpëtomë dhe do të shpëtoj, sepse ti je lavdia ime.

<span id="an_17:15">17:15</span> Ja, ata më thonë: "Ku është fjala e
Zotit? Le të realizohet tani!"

<span id="an_17:16">17:16</span> Megjithatë unë nuk refuzova të jem
bariu i tyre duke të ndjekur ty, as dëshirova ditën e kobshme. Ti e di
atë që doli nga goja ime, sepse bëhej në praninë tënde.

<span id="an_17:17">17:17</span> Mos u bëj për mua një frikë; ti je
streha ime ditën e fatkeqësisë.

<span id="an_17:18">17:18</span> Qofshin të turpëruar përndjekësit e mi,
por mos qofsha unë i turpëruar; qofshin të turpëruar ata, por mos qofsha
i turpëruar unë; sill mbi ta ditën e fatkeqësisë dhe shkatërroji me një
shkatërrim të dyfishtë!

<span id="an_17:19">17:19</span> Kështu më ka thënë Zoti: "Shko dhe
ndalu te porta e bijve të popullit, nëpër të cilën hyjnë dhe dalin
mbretërit e Judës dhe pranë të gjitha portave të Jeruzalemit,

<span id="an_17:20">17:20</span> dhe u thuaj atyre: Dëgjoni fjalën e
Zotit, o mbretër të Judës, dhe tërë Juda dhe ju të gjithë banorë të
Jeruzalemit, që hyni nëpër këto porta".

<span id="an_17:21">17:21</span> Kështu thotë Zoti: "Kujdesuni për veten
tuaj dhe mos mbartni asnjë peshë dhe mos e futni nëpër portat e
Jeruzalemit ditën e shtunë.

<span id="an_17:22">17:22</span> Mos mbartni asnjë peshë jashtë shtëpive
tuaja dhe mos kryeni asnjë punë ditën e shtunë, por shenjtëroni ditën e
shtunë, ashtu siç i kam urdhëruar etërit tuaj.

<span id="an_17:23">17:23</span> Por ata nuk dëgjuan as i vunë veshin,
por ngurtësuan zverkun e tyre për të mos dëgjuar dhe për të mos pranuar
mësime.

<span id="an_17:24">17:24</span> Kështu do të ndodhë që, në qoftë se do
të dëgjoni me kujdes", thotë Zoti, "në rast se bëni që të mos hyjë asnjë
peshë nëpër portat e këtij qyteti ditën e shtunë, por do ta shenjtëroni
ditën e shtunë dhe nuk do të bëni asnjë punë gjatë asaj dite,

<span id="an_17:25">17:25</span> atëherë mbretërit dhe princat që rrinë
ulur mbi fronin e Davidit do të hyjnë nga portat e këtij qyteti të hipur
mbi qerre dhe mbi kuaj, ata, princat e tyre, njerëzit e Judës dhe
banorët e Jeruzalemit; dhe ky qytet do të banohet përjetë.

<span id="an_17:26">17:26</span> Do të vijnë pastaj nga qytetet e Judës,
nga rrethinat e Jeruzalemit, nga vendi i Beniaminit, nga ultësira, nga
malet dhe nga Negevi, duke sjellë olokauste, flijime, blatime ushqimore
dhe temjan dhe duke ofruar flijime falënderimi në shtëpinë e Zotit.

<span id="an_17:27">17:27</span> Por në rast se nuk do të më dëgjoni,
duke shenjtëruar ditën e shtunë: duke mos mbartur pesha dhe duke mos i
futur nëpër portat e Jeruzalemit ditën e shtunë, unë do të ndez një
zjarr në portat e tij; ai do të përpijë pallatet e Jeruzalemit dhe nuk
do të shuhet".

<span id="an_18:1">18:1</span> Fjala iu drejtua Jeremias nga Zoti, duke
i thënë:

<span id="an_18:2">18:2</span> "Çohu dhe zbrit në shtëpinë e poçarit,
dhe atje do të dëgjosh fjalët e mia".

<span id="an_18:3">18:3</span> Atëherë unë zbrita në shtëpinë e poçarit,
dhe ja ai po bënte një punë te rrota.

<span id="an_18:4">18:4</span> Por poçi që po bënte me argjilën u prish
në duart e poçarit. Kështu duke e filluar përsëri punën, ai bëri me të
një poç tjetër, që iu duk i mirë atij.

<span id="an_18:5">18:5</span> Atëherë fjala e Zotit m'u drejtua duke
thënë:

<span id="an_18:6">18:6</span> "O shtëpi e Izraelit, a nuk mund të bëj
unë me ju, ashtu siç bëri ky poçar?", thotë Zoti. "Ja, ashtu si është
argjila në duart e poçarit, kështu jeni ju në duart e mia, o shtëpi e
Izraelit!

<span id="an_18:7">18:7</span> Nga një herë për një komb dhe për një
mbretëri, unë flas dhe them se duhet çrrënjosur, rrëzuar dhe
shkatërruar;

<span id="an_18:8">18:8</span> por në rast se ai komb kundër të cilit
kam folur heq dorë nga ligësia e tij, unë pendohem për të keqen që kisha
menduar t'i bëja.

<span id="an_18:9">18:9</span> Herë tjetër për një komb dhe për një
mbretëri, unë flas për ndërtim dhe për të mbjella;

<span id="an_18:10">18:10</span> por në rast se ai komb ose ajo mbretëri
bën atë që është e keqe në sytë e mi, duke mos e dëgjuar zërin tim, unë
pendohem për të mirën që i kisha premtuar t'i bëja.

<span id="an_18:11">18:11</span> Prandaj tani folu njerëzve të Judës dhe
banorëve të Jeruzalemit, dhe u thuaj: Kështu thotë Zoti: Ja, unë kam
përgatitur kundër jush të keqen dhe një plan kundër jush. Tani le të
heqë dorë secili

<span id="an_18:12">18:12</span> Por ata thonë: "Éshtë e kotë; ne duam
të ecim duke ndjekur mendimet tona dhe dëshirojmë të veprojmë sipas
kryeneçësisë së zemrës sonë të keqe.

<span id="an_18:13">18:13</span> Prandaj kështu thotë Zoti: "Pyesni,
pra, midis kombeve kush ka dëgjuar gjëra të tilla. Virgjëresha e
Izraelit ka bërë një gjë të llahtarshme.

<span id="an_18:14">18:14</span> A do të zhduket vallë bora e Libanit
nga shkëmbinjtë që lartohen përmbi vendin?, ose a do të thahen vallë
ujrat e rrjedhshëm të ftohta të një toke të huaj?

<span id="an_18:15">18:15</span> Megjithatë populli im më ka harruar; u
djegin temjan idhujve të kotë, që i kanë bërë të pengohen në rrugët e
tyre, në shtigjet e lashta, për të ecur në rrugët dytësore dhe jo në
rrugën kryesore,

<span id="an_18:16">18:16</span> duke e bërë vendin e tyre një
shkatërrim, një objekt talljeje të vashdueshme; kështu që tërë ata që do
të kalojnë andej do të mbeten të habitur dhe do të tundin kokën.

<span id="an_18:17">18:17</span> Unë do t'i shpërndaj përpara armikut
ashtu si vepron era e lindjes. Ditën e mjerimit të tyre do t'u tregoj
kurrizin dhe jo fytyrën".

<span id="an_18:18">18:18</span> Pastaj ata thanë: "Ejani dhe të
kurdisim komplote kundër Jeremias, sepse ligji nuk do t'i mungojë
priftit as këshilla të urtit dhe as fjala profetit. Ejani, ta godasim me
gjuhën dhe të mos i kushtojmë kujdes asnjërës prej fjalëve të tij".

<span id="an_18:19">18:19</span> Kushtomë kujdes, o Zot, dhe dëgjo zërin
e atyre që grinden me mua.

<span id="an_18:20">18:20</span> A shpërblehet vallë e mira me të keqen?
Sepse ata i kanë hapur një gropë jetës sime. Kujto se jam paraqitur para
teje për të folur në favor të tyre dhe për të larguar prej tyre
zemërimin tënd.

<span id="an_18:21">18:21</span> Prandaj braktisi urisë bijtë e tyre dhe
jepi në pushtetin e shpatës; gratë e tyre mbetshin pa fëmijë dhe të
veja, burrat e tyre u plagosshin për vdekje; të rinjtë e tyre u vrafshin
nga shpata në betejë.

<span id="an_18:22">18:22</span> U dëgjoftë një britmë nga shtëpitë e
tyre, kur do të lëshosh papritmas mbi ta një aradhe ushtarësh, sepse
kanë hapur një gropë për të më kapur dhe kanë ngritur leqe te këmbët e
mia.

<span id="an_18:23">18:23</span> Por ti o Zot, i njeh tërë qëllimet e
tyre kundër meje për të shkaktuar vdekjen time; mos ua fal paudhësinë e
tyre, mos fshij mëkatin e tyre nga prania jote. U rrëzofshin para teje.
Trajtoji ashpër ditën e zemërimit tënd.

<span id="an_19:1">19:1</span> Kështu ka thënë Zoti: "Shko e bli një poç
balte për ujë; pastaj merr disa pleq nga populli dhe disa pleq nga
priftërinjtë

<span id="an_19:2">19:2</span> dhe dil në drejtim të luginës së birit të
Hinomit që ndodhet në hyrje të Portës së poçerisë dhe aty shpall fjalët
që do të të them.

<span id="an_19:3">19:3</span> Do të thuash kështu: Dëgjoni fjalën e
Zotit, o mbret i Judës dhe banorë të Jeruzalemit. Kështu thotë Zoti i
ushtrive, Perëndia i Izraelit: Ja, unë do të sjell mbi këtë vend një
fatkeqësi të tillë që do të bëjë të shungullojnë veshët e cilitdo që do
ta dëgjojë,

<span id="an_19:4">19:4</span> sepse më kanë braktisur, kanë përdhosur
këtë vend dhe u kanë djegur temjan perëndive të tjera, që nuk i njihnin
as ata vetë, as etërit e tyre, as mbretërit e Judës, dhe e kanë mbushur
këtë vend me gjakun e të pafajmëve;

<span id="an_19:5">19:5</span> i kanë ndërtuar vendet e larta Baalit për
të djegur bijtë e tyre në zjarr si olokaust Baalit, gjë që nuk kisha
urdhëruar dhe për të cilën nuk kisha folur kurrë dhe nuk më kishte
shkuar ndër mend.

<span id="an_19:6">19:6</span> Prandaj ja, ditët po vijnë", thotë Zoti,
"kur ky vend nuk do të quhet më "Tofet", as "Lugina e birit të Hinomit",
por "Lugina e masakrës".

<span id="an_19:7">19:7</span> Unë do t'i bëj të kota qëllimet e Judës
dhe të Jeruzalemit në këtë vend dhe do të bëj që të rrëzohen nga shpata
përpara armiqve të tyre, dhe nga dora e atyre që kërkojnë jetën e tyre,
dhe do t'ua jap kufomat e tyre si ushqim shpendëve të qiellit dhe
kafshëve të tokës.

<span id="an_19:8">19:8</span> Do ta katandis këtë qytet në një
shkatërrim dhe në një objekt talljeje; kushdo që do t'i kalojë pranë do
të mbetet i habitur dhe do të fillojë të fishkëllojë për tërë plagët e
tij.

<span id="an_19:9">19:9</span> Do të bëj të hanë mishin e bijve të tyre
dhe mishin e bijave të tyre dhe do të hanë mishin e njëri tjetrit gjatë
rrethimit dhe shtrëngesës në të cilat do t'i ngushtojnë armiqtë e tyre
dhe ata që kërkojnë jetën e tyre.

<span id="an_19:10">19:10</span> Pastaj do të thyesh poçin në prani të
atyre njerëzve që do të kenë ardhur me ty

<span id="an_19:11">19:11</span> dhe do t'u thuash atyre: Kështu thotë
Zoti i ushtrive: Kështu do të copëtoj këtë popull dhe këtë qytet, ashtu
si copëtohet një poç balte, që nuk mund të ndreqet më; atëherë do t'i
varrosin të vdekurit në Tofet, sepse nuk do të ketë më vend për t'i
varrosur.

<span id="an_19:12">19:12</span> Kështu do të veproj në këtë vend, thotë
Zoti, dhe me banorët e tij, duke e bërë këtë qytet si Tofeti.

<span id="an_19:13">19:13</span> Shtëpitë e Jeruzalemit dhe shtëpitë e
mbretërve të Judës do të jenë të papastra ashtu si vendi i Tofetit që
janë të gjitha shtëpitë mbi çatitë e të cilave i kanë djegur temjan tërë
ushtrisë së qiellit dhe u kanë bërë libacione perëndive të tjera".

<span id="an_19:14">19:14</span> Pastaj Jeremia u kthye nga Tofeti, ku
Zoti e kishte dërguar të profetizonte, u ndal tek oborri i shtëpisë të
Zotit dhe i tha tërë popullit:

<span id="an_19:15">19:15</span> "Kështu thotë Zoti i ushtrive, Perëndia
i Izraelit: Ja, unë po sjell mbi këtë qytet dhe mbi të gjitha lagjet e
tij të jashtme tërë të keqen që shqiptova kundër tij, sepse kanë
fortësuar qafën e tyre për të mos dëgjuar fjalët e mia".

<span id="an_20:1">20:1</span> Pashhuri, bir i Imerit, prift dhe shef i
kryeintendentëve në shtëpinë e Zotit, dëgjoi Jeremian që profetizonte
këto gjëra.

<span id="an_20:2">20:2</span> Atëherë Pashhuri rrahu profetin Jeremia
dhe e futi në burgun që ndodhej në portën e sipërme të Beniaminit pranë
shtëpisë të Zotit.

<span id="an_20:3">20:3</span> Të nesërmen Pashhuri e nxori nga burgu
Jeremian. Jeremia i tha: "Zoti nuk të quan më Pashhur, por
Magor-Misabib.

<span id="an_20:4">20:4</span> Sepse kështu thotë Zoti: Ja, unë do të të
braktis ty dhe tërë shokët e tu në dorë të tmerrit; ata do të bien nga
shpata e armiqve të tyre dhe sytë e tu kanë për ta parë. Do ta jap tërë
Judën në duart e mbretit të Babilonisë, që do t'i çojë në robëri në
Babiloni dhe do t'i godasë me shpatë.

<span id="an_20:5">20:5</span> Përveç kësaj tërë pasuritë e këtij
qyteti, tërë prodhimin e mundit të tij dhe të gjitha sendet e tij të
çmuara, po, do t'i jap tërë thesaret e mbretërve të Judës në dorë të
armiqve të tyre që do t'i plaçkisin, do t'i marrin dhe do t'i çojnë në
Babiloni.

<span id="an_20:6">20:6</span> Dhe ti, Pashhur, dhe tërë ata që banojnë
në shtëpinë tënde, do të shkoni në robëri; do të shkosh në Babiloni, aty
ke për të vdekur dhe aty ke për t'u varrosur, ti dhe tërë miqtë e tu të
cilëve u ke profetizuar gënjeshtra".

<span id="an_20:7">20:7</span> Ti më ke bindur, o Zot, dhe unë e lashë
veten të bindem; ti je më i fortë se unë dhe fitove. Jam bërë objekt
talljesh çdo ditë; kushdo tallet me mua.

<span id="an_20:8">20:8</span> Sepse sa herë që flas, unë bërtas dhe
shpall: "Dhunë dhe plaçkitje!". Po, fjala e Zotit është për mua një
shkak turpi dhe talljeje çdo ditë.

<span id="an_20:9">20:9</span> Atëherë unë thashë: "Nuk do ta përmend më
dhe nuk do të flas më në emër të tij". Por fjala e tij ishte në zemrën
time si një zjarr flakërues, i mbyllur në kockat e mia; përpiqesha ta
përmbaja, por nuk mundesha.

<span id="an_20:10">20:10</span> Dëgjoja shpifjet e shumë vetave: "Tmerr
rreth e qark! Paditeni dhe do ta padisim!". Tërë ata me të cilët jetoja
në paqe prisnin që unë të pengohesha dhe thonin: "Ndofta do të bindet,
kështu ne do të kemi epërsi mbi të dhe do të hakmerremi kundër tij".

<span id="an_20:11">20:11</span> Por Zoti është me mua si një hero i
fuqishëm; prandaj ndjekësit e mi do të pengohen dhe nuk do të kenë
epërsi; do të turpërohen me të madhe, sepse nuk do t'ia dalin mbanë;
turpi i tyre do të jetë i përjetshëm dhe nuk do të harrohet.

<span id="an_20:12">20:12</span> Por ti, o Zot i ushtrive, që provon të
drejtin dhe heton mendjen dhe zemrën, tregomë hakmarrjen tënde mbi ta,
sepse ty të kam besuar çështjen time.

<span id="an_20:13">20:13</span> Këndojini Zotit, lëvdoni Zotin, sepse
ka çliruar jetën e nevojtarit nga dora e keqbërësve.

<span id="an_20:14">20:14</span> Mallkuar qoftë dita në të cilën linda!
Mos qoftë e bekuar dita në të cilën nëna ime më lindi!

<span id="an_20:15">20:15</span> Mallkuar qoftë njeriu që i shpuri
lajmin atit tim, duke thënë: "Të ka lindur një bir mashkull", gjë që e
mbushi me gëzim.

<span id="an_20:16">20:16</span> Qoftë ai njeri si qytetet që Zoti ka
shkatërruar pa kurrfarë keqardhje. Dëgjoftë klithmën në mëngjes dhe
zhurmat e luftës në mesditë,

<span id="an_20:17">20:17</span> sepse nuk më kanë bërë të vdes në bark
të nënës; kështu nëna ime do të ishte varri im dhe barku i saj i
ngarkuar për gjithnjë.

<span id="an_20:18">20:18</span> Pse kam dalë nga barku i nënës, për të
parë vuajtje, dhembje dhe për t'i mbaruar ditët e mia me turp?

<span id="an_21:1">21:1</span> Fjala që iu drejtua Jeremias nga Zoti,
kur mbreti Sedekia i dërgoi Pashhurin, birin e Malkiahut dhe Sofonien,
birin e Malklahut, priftit, për t'i thënë:

<span id="an_21:2">21:2</span> "Konsulto, pra, për ne Zotin, sepse
Nebukadnetsari, mbreti i Babilonisë, bën luftë kundër nesh. Ndofta Zoti
do të veprojë me ne sipas të gjitha mrekullive të tij, dhe ai do të
tërhiqet nga ne".

<span id="an_21:3">21:3</span> Atëherë Jeremia u tha atyre: "Do t'i
thoni kështu Sekedias:

<span id="an_21:4">21:4</span> Kështu thotë Zoti, Perëndia i Izraelit:
Ja, unë do të bëj që të tërhiqen armët e luftës që janë në duart tuaja,
me të cilat po luftoni kundër mbretit të Babilonisë, kundër Kaldeasve që
ju rrethojnë jashtë mureve, dhe do t'i grumbulloj në mes të këtij
qyteti.

<span id="an_21:5">21:5</span> Unë vetë do të luftoj kundër jush me
dorën e shtrirë dhe me krahë të fuqishëm, me zemërim, me tërbim dhe me
indinjatë të madhe.

<span id="an_21:6">21:6</span> Do t'i qëlloj banorët e këtij qyteti, si
njerëzit ashtu edhe kafshët; ata do të vdesin nga një murtajë e madhe.

<span id="an_21:7">21:7</span> Mbas kësaj", thotë Zoti, "do të jap
Sedekian, mbretin e Judës, dhe shërbëtorët e tij, popullin dhe ata që në
këtë qytet do të kenë shpëtuar nga murtaja, nga shpata nga uria, në dorë
të Nebukadnetsarit, mbretit të Babilonisë, në dorë të armiqve të tyre
dhe në dorë të atyre që kërkojnë jetën e tyre. Ai do t'i vrasë me
shpatë: nuk ka për t'i falur, as nuk do t'i vijë keq dhe as nuk do të
ketë mëshirë për ta.

<span id="an_21:8">21:8</span> Dhe këtij populli do t'i thuash: Kështu
thotë Zoti: Ja, unë vë para jush rrugën e jetës dhe rrugën e vdekjes.

<span id="an_21:9">21:9</span> Ai që mbetet në këtë qytet ka për të
vdekur nga shpata, nga uria dhe nga murtaja; por ai që ka për të dalë
dhe do t'u dorëzohet Kaldeasve që ju rrethojnë ka për të jetuar dhe do
të ketë si pre jetën e tij.

<span id="an_21:10">21:10</span> Sepse unë e kam kthyer fytyrën time
kundër këtij qyteti për fat të keq dhe jo për të mirë", thotë Zoti. "Ai
do t'i jepet në dorë mbretit të Babilonisë dhe ai do ta djegë me zjarr".

<span id="an_21:11">21:11</span> Në shtëpinë e mbretërve të Judës do të
thuash: "Dëgjoni fjalën e Zotit:

<span id="an_21:12">21:12</span> O shtëpia e Davidit", kështu thotë
Zoti: "Ushtroni drejtësinë që në mëngjes dhe çliroheni atë që e kanë
vjedhur nga dora e shtypësit, me qëllim që zemërimi im të mos shpërthejë
si zjarr dhe të djegë pa qenë njeri në gjendje ta shuajë, për të shkak
të ligësisë së veprimeve tuaja.

<span id="an_21:13">21:13</span> Ja ku jam kundër teje, o banuese e
luginës, shkëmb i fushës", thotë Zoti. "Ju që thoni: "Kush do të zbresë
kundër nesh? Kush ka për të hyrë në banesat tona?",

<span id="an_21:14">21:14</span> unë do t'ju dënoj sipas frytit të
veprimeve tuaja", thotë Zoti, "dhe do t'i vë zjarr pyllit të tij, që do
të gllabërojë të gjitha gjërat që ka përreth".

<span id="an_22:1">22:1</span> Kështu thotë Zoti: "Zbrit në shtëpinë e
mbretit të Judës dhe aty shqipto këto fjalë,

<span id="an_22:2">22:2</span> duke thënë: Dëgjo fjalën e Zotit, o mbret
i Judës, që rri ulur mbi fronin e Davidit, ti, shërbëtorët e tu dhe
populli yt, që hyni nëpër këto porta.

<span id="an_22:3">22:3</span> Kështu thotë Zoti: Veproni me ndershmëri
dhe drejtësi, çlirojeni atë që e kanë vjedhur nga dora e shtypësit, mos
i bini më qafë dhe mos ushtroni dhunë kundër të huajit, jetimit dhe
gruas së ve dhe mos derdhni gjak të pafajmë në këtë vend.

<span id="an_22:4">22:4</span> Sepse, po t'u përmbahemi tërësisht këtyre
fjalëve, atëherë mbretërit e ulur mbi fronin e Davidit do të hyjnë nëpër
portat e kësaj shtëpie, të hipur mbi qerre dhe mbi kuaj, ata vetë,
shërbëtorët e tyre dhe populli i tyre.

<span id="an_22:5">22:5</span> Por në rast se nuk do të dëgjoni këto
fjalë, unë betohem për veten time", thotë Zoti, "që kjo shtëpi do të
shkretohet".

<span id="an_22:6">22:6</span> Sepse kështu thotë Zoti për shtëpinë e
mbretit të Judës: "Ti ishe për mua si Galaadi, si maja e Libanit. Por
unë do të të katandis me siguri në një vend të shkretë, në një qytet pa
banorë.

<span id="an_22:7">22:7</span> Po përgatis kundër teje shkatërrues,
secili me armët e tij; ata do të rrëzojnë kedrat e tu më të mirë dhe do
t'i hedhin në zjarr.

<span id="an_22:8">22:8</span> Shumë kombe do të kalojnë pranë këtij
qyteti dhe do t'i thonë njëri tjetrit: "Pse Zoti e ka trajtuar kështu
këtë qytet të madh?".

<span id="an_22:9">22:9</span> Dhe do të përgjigjen: "Sepse e kanë
braktisur besëlidhjen me Zotin, Perëndinë e tyre, dhe kanë rënë përmbys
para perëndive të tjera dhe u kanë shërbyer".

<span id="an_22:10">22:10</span> Mos qani për të vdekurin, mos mbani zi
për të, por qani me hidhërim të madh për atë që niset, sepse nuk do të
kthehet më dhe nuk e ka për të parë më vendin ku ka lindur.

<span id="an_22:11">22:11</span> Sepse kështu thotë Zoti për Shalumin,
birin e Josias, mbret i Judës, që mbretëron në vend të Josias atit të
tij dhe që ka dalë nga ky vend: "Ai nuk do të kthehet më,

<span id="an_22:12">22:12</span> por do të vdesë në vendin ku e kanë
çuar në robëri dhe nuk ka për ta parë më këtë vend".

<span id="an_22:13">22:13</span> Mjerë ai që e ndërton shtëpinë e tij pa
drejtësi dhe dhomat e saj të sipërme me paanësi, që e vë tjetrin të
punojë për asgjë dhe nuk ia shpërblen punën e tij,

<span id="an_22:14">22:14</span> dhe thotë: "Do të ndërtoj një shtëpi të
madhe me dhoma të sipërme të gjëra", dhe hap në të dritare, e vesh me
dru kedri dhe e lyen me të kuq.

<span id="an_22:15">22:15</span> "Mendon vallë se je mbret, sepse je i
rrethuar nga kedra? Ati yt nuk hante dhe pinte? Por vepronte me
ndershmëri e drejtësi dhe gjithshka i shkonte mbarë.

<span id="an_22:16">22:16</span> Ai mbronte çështjen e të varfrit dhe të
nevojtarit dhe gjithshka i shkonte mbarë. A nuk do të thotë kjo të më
njohësh mua?", thotë Zoti.

<span id="an_22:17">22:17</span> "Por sytë e tu dhe zemra jote nuk
shikojnë veçse fitimin tënd të padrejtë, të derdhin gjak të pafajmë dhe
të kryejnë shtypje dhe dhunë".

<span id="an_22:18">22:18</span> Prandaj kështu thotë Zoti për
Jehojakimin, birin e Josias, mbreti i Judës: "Nuk do të mbajnë zi për
të, duke thënë: "Vaj medet, vëllai im! Vaj medet, motër!". Nuk do të
mbajnë zi për të duke thënë: "Vaj medet, zot! Vaj medet, madhëri e
tij!".

<span id="an_22:19">22:19</span> Do të varroset ashtu si varroset një
gomar, që e heqin dhe e hedhin larg portave të Jeruzalemit.

<span id="an_22:20">22:20</span> Ngjitu në Liban dhe bërtit, ngrije
zërin në Bashan dhe bërtit nga Abarimi, sepse të gjithë dashnorët e tu
janë shkatërruar.

<span id="an_22:21">22:21</span> Të fola në kohën e begatisë sate, por
ti më the: "Nuk do të dëgjoj". Kjo ka qenë sjellja jote qysh në rininë
tënde: nuk e dëgjove kurrë zërin tim.

<span id="an_22:22">22:22</span> Tërë barinjtë e tu do të gllabërohen
nga era dhe dashnorët e tu do të shkojnë në robëri; atëherë do të jesh e
turpëruar dhe e shushatur për gjithë ligësinë tënde.

<span id="an_22:23">22:23</span> Ti që banon në Liban, që ke ngritur
folenë në mes kedrave, sa do të rënkosh kur do të të zënë dhembjet,
dhembjet si ato të gruas që është gati të pjellë!

<span id="an_22:24">22:24</span> Ashtu siç është e vërtetë që unë rroj",
thotë Zoti, "edhe sikur Konjahu, biri i Jehojakimit, mbret i Judës, të
ishte një unazë vulosjeje në dorën time të djathtë, unë do të të shkulja
që andej.

<span id="an_22:25">22:25</span> Unë do të të jap në dorë të atyre që
kërkojnë jetën tënde, në dorë të atyre prej të cilëve ke frikë, në dorë
të Nebukadnetsarit, mbretit të Babilonisë, dhe në dorë të Kaldeasve.

<span id="an_22:26">22:26</span> Do të të hedh ty dhe nënën tënde që të
ka lindur në një vend të huaj, ku nuk keni lindur dhe aty do të vdisni.

<span id="an_22:27">22:27</span> Por në vendin ku dëshirojnë fort të
kthehen, nuk do të kthehen.

<span id="an_22:28">22:28</span> A është vallë ky njeri, Konjahu, një
poç pa vlerë, i thyer, ose një send që nuk prodhon asnjë kënaqësi? Pse,
pra, janë përzënë ai dhe pasardhësit e tij dhe janë hedhur në një vend
që ata nuk e njohin?

<span id="an_22:29">22:29</span> O vend, o vend, o vend, dëgjo fjalën e
Zotit!

<span id="an_22:30">22:30</span> Kështu thotë Zoti: "Regjistrojeni këtë
njeri si pa fëmijë, një njeri që nuk do të begatohet në ditët e tij,
sepse asnjë nga pasardhësit e tij nuk do të ketë mbarësi, duke arritur
të ulet mbi fronin e Davidit dhe të mbretërojë akoma në Judë"".

<span id="an_23:1">23:1</span> "Mjerë barinjtë që prishin dhe
shpërndajnë kopenë e kullotës sime", thotë Zoti.

<span id="an_23:2">23:2</span> Prandaj kështu thotë Zoti, Perëndia i
Izraelit, kundër barinjve që kullosin popullin tim: "Ju keni shpërndarë
delet e mia, i keni përzënë dhe nuk keni pasur kujdes për to; ja, unë do
t'ju dënoj për ligësinë e veprimeve tuaja", thotë Zoti.

<span id="an_23:3">23:3</span> "Por do të mbledh kusurin e deleve të mia
nga të gjitha vendet ku i kam shpërndarë dhe do t'i çoj përsëri në
kullotat e tyre, ku do të jenë pjellore dhe do të shumohen.

<span id="an_23:4">23:4</span> Do të caktoj mbi to barinj që do t'i
kullosin dhe nuk do të kenë më ndrojtje as frikë; nuk do të mungojë
asnjë prej tyre", thotë Zoti.

<span id="an_23:5">23:5</span> "Ja, ditët po vijnë", thotë Zoti, "në të
cilat do të shkaktoj që të dalë nga Davidi një filiz i drejtë, që do të
mbretërojë si mbret, do të ketë mbarësi dhe do të ushtrojë gjykimin dhe
drejtësinë në vend.

<span id="an_23:6">23:6</span> Në ditët e tij Juda do të shpëtohet dhe
Izraeli do të qëndrojë në siguri. Ky do të jetë emri me të cilin do të
thirret: "Zoti drejtësia jonë".

<span id="an_23:7">23:7</span> Pra, ditët po vijnë", thotë Zoti, "gjatë
të cilave nuk do të thuhet më: "Për Zotin e gjallë që i nxori bijtë e
Izraelit nga vendi i Egjiptit",

<span id="an_23:8">23:8</span> por: "Për Zotin e gjallë që nxori dhe çoi
përsëri pasardhësit e shtëpisë së Izraelit nga vendi i veriut dhe nga të
tëra vendet ku i kisha shpërndarë"; dhe ata do të qëndrojnë në vendin e
tyre".

<span id="an_23:9">23:9</span> Zemra ime është thyer brenda meje për
shkak të profetëve, tërë kockat e mia dridhen. Jam si një i dehur, si
një njeri i mposhtur nga vera, për shkak të Zotit dhe fjalëve të tij të
shenjta.

<span id="an_23:10">23:10</span> Sepse vendi është plot me shkelës të
kurorës, për shkak të mallkimit vendi është në zi, kullotat e
shkretëtirës janë tharë. Vrapi i tyre është i mbrapshtë dhe forca e tyre
nuk është e drejtë.

<span id="an_23:11">23:11</span> "Si prifti ashtu edhe profeti janë
prishur; po, e kam gjetur ligësinë e tyre edhe në vetë shtëpinë time",
thotë Zoti.

<span id="an_23:12">23:12</span> "Prandaj rruga e tyre do të jetë për ta
si shtigje ku njeriu shket; do të shtyhen në errësirë dhe do të rrëzohen
nëpër to, sepse do të bëj që të bjerë mbi ta një gjëmë, në vitin e
dënimit të tyre", thotë Zoti.

<span id="an_23:13">23:13</span> "Kam vërejtur budallallëqe midis
profetëve të Samarias: profetizonin në emër të Baalit dhe e çonin në
rrugë të keqe popullin tim të Izraelit.

<span id="an_23:14">23:14</span> Edhe ndërmjet profetëve të Jeruzalemit
kam parë gjëra të ndyra: kryejnë shkelje të kurorës, ecin në mënyrë të
rreme, përforcojnë duart e keqbërësve, dhe kështu asnjeri nuk largohet
nga rruga e keqe që ka marrë. Për mua janë që të gjithë si Sodoma, dhe
banorët e tij si Gomora".

<span id="an_23:15">23:15</span> Prandaj kështu thotë Zoti i ushtrive
për profetët: "Ja, unë do t'i ushqej me pelin dhe do t'i bëj të pinë ujë
të helmuar, sepse nga profetët e Jeruzalemit pabesia është përhapur në
tërë vendin".

<span id="an_23:16">23:16</span> Kështu thotë Zoti i ushtrive: "Mos
dëgjoni fjalët e profetëve që ju bëjnë profeci. Ata ju bëjnë të këqinj;
ju parashtrojnë vegimet e zemrave të tyre dhe jo atë që del nga goja e
Zotit.

<span id="an_23:17">23:17</span> U flasin vazhdimisht atyre që më
përbuzin: "Zoti ka thënë: Do të keni paqe"; dhe gjithë atyre që ecin në
kryeneçësinë e zemrës së tyre: "Asnjë e keqe nuk do t'ju vijë".

<span id="an_23:18">23:18</span> Por kush ka marrë pjesë në këshillën e
Zotit? Kush ka parë, kush ka dëgjuar fjalën e tij? Kush i ka kushtuar
kujdes fjalës së tij dhe e ka dëgjuar?

<span id="an_23:19">23:19</span> Ja furtuna e Zotit po shpërthen me
tërbim, një furtunë e tmerrshme do të shpërthejë mbi kryet e të
pabesëve.

<span id="an_23:20">23:20</span> Zemërimi i Zotit nuk do të qetësohet
deri sa të ketë kryer dhe plotësuar synimet e zemrës së tij; ditët e
fundit do të kuptoni fare mirë.

<span id="an_23:21">23:21</span> Unë nuk i kam dërguar ata profetë; por
ata kanë vrapuar; nuk u kam folur atyre, por ata kanë profetizuar.

<span id="an_23:22">23:22</span> Por, sikur të kishin marrë pjesë në
këshillën time, atëherë do të bënin që populli im të dëgjonte fjalët e
mia, dhe kështu do ta largonin nga rruga e tyre e keqe dhe nga ligësia e
veprimeve të tyre.

<span id="an_23:23">23:23</span> A jam unë vetëm një Perëndi nga afër",
thotë Zoti, "apo dhe një Perëndi nga larg?

<span id="an_23:24">23:24</span> A mundet dikush të fshihet në vende të
fshehta në mënyrë që unë të mos e shoh?", thotë Zoti. "A nuk e mbush unë
qiellin dhe tokën?", thotë Zoti.

<span id="an_23:25">23:25</span> "Kam dëgjuar atë që thonë profetët që
profetizojnë gënjeshtra në emrin tim, duke thënë: "Pashë një ëndërr,
pashë një ëndërr!".

<span id="an_23:26">23:26</span> Deri kur do të vazhdojë kjo në zemrën e
këtyre profetëve që profetizojnë gënjeshtra dhe profetizojnë mashtrimin
e zemrës së tyre?

<span id="an_23:27">23:27</span> Ata mendojnë që populli im do të
harrojë emrin tim me ëndrrat e tyre që i tregojnë njëri-tjetrit, ashtu
si etërit e tyre harruan emrin tim për Baalin.

<span id="an_23:28">23:28</span> Profeti që pa një ëndërr le ta tregojë
ëndrrën, por ai që ka fjalën time le ta kallëzojë atë me besnikëri.
Ç'punë ka kashta me grurin?", thotë Zoti.

<span id="an_23:29">23:29</span> "A nuk është fjala ime si zjarri?",
thotë Zoti, "dhe si një çekiç që thyen gurin?

<span id="an_23:30">23:30</span> Prandaj ja", thotë Zoti, "unë jam
kundër profetëve që i vjedhin njëri-tjetrit fjalët e mia.

<span id="an_23:31">23:31</span> Ja", thotë Zoti, "unë jam kundër
profetëve që përdorin gjuhën e tyre dhe thonë: "Ai thotë".

<span id="an_23:32">23:32</span> Ja, unë jam kundër atyre që
profetizojnë ëndrra të rreme", thotë Zoti, "dhe ia tregojnë popullit tim
dhe e prishin atë me gënjeshtrat dhe me mburrësitë e tyre, megjithëse
unë nuk i kam dërguar dhe as nuk u kam dhënë ndonjë urdhër; prandaj nuk
do të jenë aspak të vlefshëm për këtë popull", thotë Zoti.

<span id="an_23:33">23:33</span> Në qoftë se ndërkaq ky popull ose një
profet a një prift do të të pyesë, duke thënë: "Cili është orakulli i
Zotit?", ti do t'u përgjigjesh atyre: Cilin orakull? Unë do t'ju hedh
poshtë", thotë Zoti.

<span id="an_23:34">23:34</span> "Sa për profetin, priftin o popullin që
do të thotë: "Orakulli i Zotit", unë do ta dënoj atë person dhe shtëpinë
e tij.

<span id="an_23:35">23:35</span> Kështu do t'i thoni secili fqinjit të
vet secili vëllait të vet: "Çfarë përgjigje ka dhënë Zoti?" dhe "Çfarë
ka thënë Zoti?".

<span id="an_23:36">23:36</span> Por orakullin e Zotit nuk do ta
përmendni më, sepse fjala e secilit do të jetë orakulli i tij, sepse
keni shtrembëruar fjalët e Perëndisë të gjallë, Zoti i ushtrive,
Perëndia ynë.

<span id="an_23:37">23:37</span> Kështu do t'i thuash profetit: "Çfarë
përgjigje të dha Zoti?" dhe "Çfarë ka thënë Zoti?".

<span id="an_23:38">23:38</span> Por në rast se thoni akoma: "Orakulli i
Zotit", atëherë kështu thotë Zoti: Me qenë se thoni këtë fjalë:
"Orakulli i Zotit", megjithëse unë ju kisha dërguar fjalë: Mos thoni më
"Orakulli i Zotit",

<span id="an_23:39">23:39</span> ja, unë do t'ju harroj plotësisht dhe
do t'ju hedh larg fytyrës sime, ju dhe qytetin që ju kisha dhënë juve
dhe etërve tuaj,

<span id="an_23:40">23:40</span> dhe do t'ju mbuloj me një turp të
përjetshëm, që nuk do të harrohet kurrë".

<span id="an_24:1">24:1</span> Zoti më tregoi dy kosha me fiq të
vendosur përpara tempullit të Zotit, mbas çuarjes në robëri prej
Jeruzalemit nga Nebukadnetsari, mbreti i Babilonisë, të Jekoniahut,
birit të Jehojakimit, mbret i

<span id="an_24:2">24:2</span> Një nga koshat përmbante fiq shumë të
mirë, fiq të dorës së parë, ndërsa koshi tjetër përmbante fiq shumë të
këqij, aq të këqij sa nuk mund të haheshin.

<span id="an_24:3">24:3</span> Atëherë Zoti më tha: "Çfarë po shikon,
Jeremia?". Unë u përgjigja: "Fiqtë; fiqtë e mirë janë shumë më të mirë,
ndërsa ata të këqij janë shumë të këqij, aq të këqij sa nuk mund të
hahen.

<span id="an_24:4">24:4</span> Fjala e Zotit m'u drejtua përsëri, duke
thënë:

<span id="an_24:5">24:5</span> "Kështu thotë Zoti, Perëndia i Izraelit.
Ashtu si këta fiq janë të mirë, kështu do të kujdesem për ata të Judës
që u çuan në robëri, që unë i përzura nga ky vend në vendin e Kaldeasve
për të mirën e tyre.

<span id="an_24:6">24:6</span> Unë do t'i hedh me dashamirësi sytë e mi
mbi ta dhe do t'i sjell përsëri në këtë vend, do të bëj të begatohen dhe
nuk do t'i shkatërroj më, do t'i mbjell dhe nuk do t'i çrrënjos më.

<span id="an_24:7">24:7</span> Do t'u jap një zemër për të më njohur mua
që jam Zoti; ata do të jenë populli im dhe unë Perëndia i tyre, sepse do
të kthehen tek unë me gjithë zemër.

<span id="an_24:8">24:8</span> Ashtu si këta fiq të këqij, madje aq të
këqij sa nuk mund të hahen", kështu thotë Zoti, "në të njëjtën mënyrë do
të braktis Sedekian, mbretin e Judës, princat e tij dhe kusurin e
Jeruzalemit që do të mbetet në këtë vend dhe ata që banojnë në vendin e
Egjiptit.

<span id="an_24:9">24:9</span> Do t'i braktis me qëllim që t'i trajtojnë
keq dhe t'i mundojnë në të gjitha mbretëritë e tokës, dhe do të bëhen
turpi, gazi, sarkazmi dhe mallkim në të gjitha vendet ku do t'i
shpërndaj.

<span id="an_24:10">24:10</span> Do të dërgoj kundër tyre shpatën, urinë
dhe murtajën, deri sa të shkatërrohen plotësisht në tokën që u kisha
dhënë atyre dhe etërve të tyre".

<span id="an_25:1">25:1</span> Fjala që iu drejtua Jeremias për tërë
popullin e Judës, në vitin e katërt të Jehojakimit, birit të Josias,
mbret i Judës (që ishte viti i parë i Nebukadnetsarit, mbret i
Babilonisë),

<span id="an_25:2">25:2</span> dhe që Jeremia shqiptoi përpara tërë
popullit të Judës dhe tërë banorëve të Jeruzalemit, duke thënë:

<span id="an_25:3">25:3</span> "Nga viti i trembëdhjetë i Josias, birit
të Amonit, mbret i Judës, deri në këtë ditë janë njëzet e tre vjet që
fjala e Zotit më është drejtuar, dhe unë ju kam folur me urgjencë dhe
këmbëngulje, por ju nuk më keni dëgjuar.

<span id="an_25:4">25:4</span> Zoti ju ka dërguar gjithashtu tërë
shërbëtorët e tij, profetët me urgjencë dhe këmbëngulje, por ju nuk e
keni dëgjuar as keni vënë veshin për të dëgjuar.

<span id="an_25:5">25:5</span> Ata thonin: "Të kthehet secili nga rruga
e tij e keqe dhe nga veprimet e liga, dhe do të banoni në vendin që Zoti
ju ka dhënë juve dhe etërve tuaj ngaherë dhe përgjithnjë.

<span id="an_25:6">25:6</span> Mos shkoni mbas perëndive të tjera për
t'u shërbyer dhe për të rënë përmbys para tyre, mos provokoni zemërimin
tim me veprën e duarve tuaja, dhe unë nuk do t'ju bëj asnjë të keqe".

<span id="an_25:7">25:7</span> Por ju nuk më keni dëgjuar", thotë Zoti,
"dhe keni provokuar zemërimin tim me veprën e duarve tuaja në dëmin
tuaj.

<span id="an_25:8">25:8</span> Prandaj kështu thotë Zoti i ushtrive:
Duke qenë se nuk keni dëgjuar fjalët e mia;

<span id="an_25:9">25:9</span> ja, unë do të dërgoj të marr tërë kombet
e veriut", thotë Zoti, "dhe Nebukadnetsarin, mbretin e Babilonisë,
shërbyesin tim, dhe do t'i sjell kundër këtij vendi dhe kundër banorëve
të tij, kundër tërë kombeve rreth e qark dhe do të caktoj shfarosjen e
tyre dhe do t'i bëj objekt habie, talljeje dhe pikëllimi të përhershëm.

<span id="an_25:10">25:10</span> Do të bëj të heshtin në mes tyre
britmat e gëzimit dhe të kënaqësisë, zëri i dhëndrit dhe ai i nuses,
zhurma e mokrës dhe drita e llambës.

<span id="an_25:11">25:11</span> Tërë ky vend do të bëhet një shkreti
dhe një objekt habie dhe këta kombe do t'i shërbejnë mbretit të
Babilonisë shtatëdhjetë vjet me radhë".

<span id="an_25:12">25:12</span> "Po kur të mbushen shtatëdhjetë vjet,
unë do ta dënoj mbretin e Babilonisë dhe atë komb, vendin e Kaldeasve",
thotë Zoti, "për shkak të paudhësisë së tyre, dhe do ta katandis në një
shkretim të përjetshëm.

<span id="an_25:13">25:13</span> Kështu do të sjell në këtë vend tërë
gjërat që kam shpallur kundër tij, tërë gjërat që janë shkruar në këtë
libër dhe që Jeremia ka profetizuar kundër të gjitha kombeve.

<span id="an_25:14">25:14</span> Në fakt shumë kombe dhe mbretër të
fuqishëm do t'i kthejnë në robëri vetë Kaldeasit dhe unë do t'i
shpërblej sipas veprimeve të tyre dhe sipas veprës së duarve të tyre".

<span id="an_25:15">25:15</span> Sepse kështu më ka thënë Zoti, Perëndia
i Izraelit: "Merr nga dora ime këtë kupë vere të zemërimit tim dhe bëj
që të pinë tërë kombet te të cilët do të të dërgoj.

<span id="an_25:16">25:16</span> Ata do të pinë, do t'u merren këmbët
dhe do të çmenden për shkak të shpatës që do të dërgoj në mes të tyre.

<span id="an_25:17">25:17</span> Atëherë mora kupën nga dora e Zotit dhe
bëra që ta pinë tërë kombet pranë të cilëve më kishte dërguar Zoti:

<span id="an_25:18">25:18</span> Jeruzalemi dhe qytetet e Judës,
mbretërit dhe princat e tij, për t'i katandisur në një shkatërrim, në
një objekt habie, talljeje dhe mallkimi, siç po ndodh sot;

<span id="an_25:19">25:19</span> Faraoni, mbreti i Egjiptit, shërbëtorët
e tij, princat dhe tërë populli i tij;

<span id="an_25:20">25:20</span> tërë popullata e përzier, tërë
mbretërit e vendit të Uzit, tërë mbretërit e filistejve (domethënë
Ashkeloni, Gaza, Ekroni dhe ata që mbetën nga Ashdodi);

<span id="an_25:21">25:21</span> Edomi, Moabi dhe bijtë e Amonit;

<span id="an_25:22">25:22</span> tërë mbretërit e Tiros, tërë mbretërit
e Sidonit dhe mbretërit e ishujve që ndodhen matanë detit;

<span id="an_25:23">25:23</span> Dedani, Tema, Buzi dhe tërë ata që
presin cepat e mjekrës;

<span id="an_25:24">25:24</span> tërë mbretërit e Arabisë, tërë
mbretërit e popullatës së përzier që banon në shkretëtirë;

<span id="an_25:25">25:25</span> tërë mbretërit e Zimrit, tërë mbretërit
e Elamit,

<span id="an_25:26">25:26</span> tërë mbretërit e Medias dhe tërë
mbretërit e veriut, që janë afër ose larg, si njëri ashtu edhe tjetri,
dhe tërë mbretëritë e botës që janë mbi faqen e dheut. Dhe mbreti i
Sheshakut do të pijë mbas tyre.

<span id="an_25:27">25:27</span> "Ti, pra, do t'u thuash atyre: Kështu
thotë Zoti i ushtrive, Perëndia i Izraelit: Pini, dehuni dhe villni;
rrëzohuni pa u ngritur më nga shpata që do të dërgoj në mes jush.

<span id="an_25:28">25:28</span> Dhe në qoftë se nuk pranojnë nga dora
jote kupën e pirjes, u thuaj atyre: Kështu thotë Zoti i ushtrive: Ju pa
tjetër do të pini.

<span id="an_25:29">25:29</span> Sepse ja, unë po filloj të dënoj
qytetin në të cilin përmendet emri im, dhe ju do të mbeteni plotësisht
pa u ndëshkuar? Jo, nuk do të mbeteni të pandëshkuar, sepse unë do të
thërres shpatën mbi të gjithë banorët e tokës", thotë Zoti i ushtrive.

<span id="an_25:30">25:30</span> "Prandaj profetizo kundër tyre tërë
këto gjëra dhe u thuaj atyre: Zoti vrumbullon që lart dhe bën që të
dëgjohet zëri i tij nga banesa e tij e shenjtë; ai do të vrumbullojë me
forcë kundër vathës

<span id="an_25:31">25:31</span> Zhurma do të arrijë deri në skajet e
tokës, sepse Zoti ka një mosmarrëveshje me kombet, do të hyjë në gjyq me
çdo mish të gjallë dhe do t'i lërë të pabesët në mëshirë të shpatës,
thotë Zoti".

<span id="an_25:32">25:32</span> Kështu thotë Zoti i ushtrive: "Ja, një
mjerim do të kalojë nga një komb te tjetri dhe një shakullinë e madhe do
të ngrihet nga skajet e tokës.

<span id="an_25:33">25:33</span> Atë ditë ata që janë vrarë nga Zoti do
të jenë kudo, nga njëri skaj i tokës te tjetri; nuk do të qahen dhe as
do të mblidhen dhe do të varrosen, por do të bëhen pleh mbi faqen e
dheut.

<span id="an_25:34">25:34</span> Bërtisni, o barinj, klithni:
rrotullohuni në pluhur, o drejtues të kopesë, sepse ditët e therjes suaj
janë plotësuar, dhe do të rrëzoheni si një enë e çmuar.

<span id="an_25:35">25:35</span> Barinjtë nuk do të kenë asnjë mundësi
të ikin, dhe rojet e kopesë asnjë rrugë shpëtimi.

<span id="an_25:36">25:36</span> Do të dëgjohet britma e barinjve dhe
rënkimi i drejtuesve të kopesë, sepse Zoti është duke shkatërruar
kullotën e tyre,

<span id="an_25:37">25:37</span> dhe vathët e qeta janë shkatërruar për
shkak të zemërimit të madh të Zotit.

<span id="an_25:38">25:38</span> Ai e ka lënë si një luan i vogël
strehën e tij, sepse vendi i tyre është bërë një shkretëtirë për shkak
të tërbimit të shtypësit, për shkak të zemërimit të zjarrtë të Zotit".

<span id="an_26:1">26:1</span> Në fillim të mbretërimit të Jehojakimit,
birit të Josias, mbret i Judës, nga Zoti iu drejtua kjo fjalë duke
thënë:

<span id="an_26:2">26:2</span> "Kështu thotë Zoti: Paraqitu në oborrin e
shtëpisë të Zotit dhe u thuaj tërë qyteteve të Judës që vijnë për të
adhuruar në shtëpinë e Zotit, të gjitha fjalët që të kam porositur t'u
thuash atyre; mos lër as edhe një fjalë.

<span id="an_26:3">26:3</span> Ndofta do të dëgjojnë dhe secili do të
largohet nga rruga e tij e keqe, dhe unë do të pendohem për të keqen që
mendoj t'u shkaktoj atyre për ligësinë e veprimeve të tyre.

<span id="an_26:4">26:4</span> Ti do t'u thuash atyre: Kështu thotë
Zoti: Në rast se nuk dëgjoni duke ecur sipas ligjit tim që kam vënë para
jush

<span id="an_26:5">26:5</span> dhe duke u kushtuar kujdes fjalëve të
shërbëtorëve të mi, të profetëve, që ju kam dërguar me urgjencë dhe
këmbëngulje (por që ju nuk i keni dëgjuar),

<span id="an_26:6">26:6</span> unë do ta bëj këtë tempull si Shilohun
dhe do ta kthej këtë qytet në një mallkim për të gjitha kombet e tokës".

<span id="an_26:7">26:7</span> Kështu priftërinjtë, profetët dhe tërë
populli dëgjuan Jeremian që shqiptonte këto fjalë në shtëpinë e Zotit.

<span id="an_26:8">26:8</span> Dhe ndodhi që, sapo Jeremia mbaroi së
shqiptuari tërë ato që Zoti i kishte urdhëruar t'i thoshte gjithë
popullit, priftërinjtë, profetët dhe tërë populli e kapën dhe i thanë:
"Ti duhet të vdesësh!

<span id="an_26:9">26:9</span> Pse ke profetizuar në emër të Zotit, duke
thënë: "Ky tempull do të jetë si Shilohu dhe ky qytet do të shkatërrohet
dhe do të jetë pa banorë"?". Tërë populli u mblodh kundër Jeremias në
shtëpinë e Zotit.

<span id="an_26:10">26:10</span> Kur princat e Judës dëgjuan këto gjëra,
u ngjitën nga shtëpia e mbretit në shtëpinë e Zotit dhe u ulën në hyrje
të portës së re të shtëpisë të Zotit.

<span id="an_26:11">26:11</span> Pastaj priftërinjtë dhe profetët u
folën princave dhe tërë popullit, duke thënë: "Ky njeri meriton vdekjen,
sepse ka profetizuar kundër këtij qyteti, siç e keni dëgjuar me veshët
tuaj".

<span id="an_26:12">26:12</span> Atëherë Jeremia u foli tërë princave
dhe të gjithë popullit, duke thënë: "Zoti më ka dërguar të profetizoj
kundër kësaj shtëpie dhe kundër këtij qyteti tërë gjërat që keni
dëgjuar.

<span id="an_26:13">26:13</span> Prandaj korrigjoni tani rrugët dhe
veprimet tuaja dhe dëgjoni zërin e Zotit, Perëndisë tuaj, dhe Zoti do të
pendohet për të keqen që ka shqiptuar kundër jush.

<span id="an_26:14">26:14</span> Sa për mua, unë jam në duart tuaja;
veproni me mua ashtu siç ju duket e mirë dhe e drejtë.

<span id="an_26:15">26:15</span> Por dijeni me siguri që, në qoftë se më
bëni të vdes, do të tërhiqni gjak të pafajmë mbi vete, mbi këtë qytet
dhe mbi banorët e tij, sepse Zoti më ka dërguar me të vërtetë pranë
jush, që t'u deklaroj veshëve tuaj tërë këto fjalë".

<span id="an_26:16">26:16</span> Atëherë princat dhe tërë populli u
thanë priftërinjve dhe profetëve: "Ky njeri nuk meriton vdekjen, sepse
na ka folur në emër të Zotit, Perëndisë tonë".

<span id="an_26:17">26:17</span> Pastaj u ngritën disa nga pleqtë e
vendit dhe i folën tërë kuvendit të popullit, duke thënë:

<span id="an_26:18">26:18</span> "Mikea, Morashtiti, profetizoi në ditët
e Ezekias, mbretit të Judës, dhe i foli tërë popullit të Judës, duke
thënë: "Kështu thotë Zoti i ushtrive: Sioni do të lërohet si një fushë,
Jeruzalemi do të bëhet një grumbull gërmadhash dhe mali i tempullit një
lartësi e pyllëzuar".

<span id="an_26:19">26:19</span> A e dënuan vallë me vdekje Ezekian,
mbretin e Judës, dhe tërë Judën? A nuk pati frikë nga Zoti dhe a nuk iu
lut vallë fytyrës së Zotit, dhe kështu Zoti u pendua për të keqen që
kishte shqiptuar kundër tyre? Ne jemi duke bërë përkundrazi një të keqe
të madhe kundër vetes sonë".

<span id="an_26:20">26:20</span> Pati edhe një njeri tjetër që
profetizoi në emër të Zotit. Uria, biri i Shemajahut, nga
Kiriath-Jearimi; ai profetizoi kundër këtij qyteti dhe kundër këtij
vendi me fjalë krejt të ngjashme me ato të Jeremias.

<span id="an_26:21">26:21</span> Kur mbreti Jehojakim, tërë njerëzit e
tij trima dhe tërë princat e tij dëgjuan fjalët e tij, mbreti kërkoi ta
dënojë me vdekje, por Uria e mori vesh dhe u frikësua; prandaj ua mbathi
këmbëve dhe shkoi në Egjipt.

<span id="an_26:22">26:22</span> Atëherë mbreti Jehojakim dërgoi njerëz
në Egjipt, Elnathanin, biri i Akborit, dhe njerëz të tjerë me të në
Egjipt.

<span id="an_26:23">26:23</span> Këta e nxorën Urian nga Egjipti dhe e
çuan te mbreti Jehojakim, që e goditi me shpatë dhe e hodhi kufomën e
tij midis varreve të bijve të popullit.

<span id="an_26:24">26:24</span> Por dora e Ahikamit, birit të Shafanit,
ishte me Jeremian, me qëllim që të mos e dorëzonin në duart e popullit
dhe të mos dënohej me vdekje.

<span id="an_27:1">27:1</span> Në fillim të mbretërimit të Jehojakimit,
birit të Josias, mbret i Judës, kjo fjalë iu drejtua Jeremias nga Zoti:

<span id="an_27:2">27:2</span> "Kështu më ka thënë Zoti: Bëj lidhje dhe
krijo zgjedhë dhe vari mbi qafën tënde;

<span id="an_27:3">27:3</span> pastaj ia dërgo mbretit Edom, mbretit të
Moabit, mbretit të bijve të Amonit, mbretit të Tiros dhe mbretit të
Sidonit, me anë të ambasadorëve të Sedekias, mbretit të Judës, të ardhur
në Jeruzalem;

<span id="an_27:4">27:4</span> dhe jepu urdhër që t'u thonë kështu
zotërive të tyre: "Kështu thotë Zoti i ushtrive, Perëndia i Izraelit:
Kështu do t'u thoni zotërive tuaj:

<span id="an_27:5">27:5</span> Unë kam bërë tokën, njerëzit dhe kafshët
që janë mbi faqen e dheut, me fuqinë time të madhe dhe me krahun tim të
shtrirë, dhe ia jap atij që më duket i mirë në sytë e mi.

<span id="an_27:6">27:6</span> Dhe tani tërë këto vende ia kam dhënë në
dorë Nebukadnetsarit, mbretit të Babilonisë, shërbëtorit tim; atij i kam
dhënë gjithashtu kafshët e fshatrave që t'i shërbejnë.

<span id="an_27:7">27:7</span> Kështu tërë kombet do t'i shërbejnë atij,
birit të tij dhe birit të birit të tij, deri sa të vijë koha edhe për
vendin e tij; atëherë shumë kombe me mbretër të fuqishëm do ta
katandisin në robëri.

<span id="an_27:8">27:8</span> Dhe do të ndodhë që kombi ose mbretëria
që nuk do të dëshirojë t'i shërbejë atij, Nebukadnetsarit, mbretit të
Babilonisë, dhe ta vërë qafën e tij nën zgjedhën e mbretit të
Babilonisë, atë komb unë do ta dënoj"", thotë Zoti, "me shpatën, me
urinë dhe me murtajën, deri sa t'i kem shfarosur me dorë të tij.

<span id="an_27:9">27:9</span> Prandaj mos dëgjoni profetët tuaj, as
shortarët tuaj, as ata që shikojnë ëndrra, as magjistarët tuaj që ju
thonë: "Nuk do të robëroheni nga mbreti i Babilonisë!".

<span id="an_27:10">27:10</span> Po, ata ju profetizojnë gënjeshtra që
t'ju largojnë nga vendi juaj, që unë t'ju shpërndaj dhe ju të vdisni.

<span id="an_27:11">27:11</span> Por kombin që do ta vërë qafën e tij
nën zgjedhën e mbretit të Babilonisë dhe do t'i shërbejë atij, unë do ta
lë në vendin e tij", thotë Zoti, "dhe ai do ta punojë dhe do të qëndrojë
aty".

<span id="an_27:12">27:12</span> Unë i fola, pra, Sedekias, mbretit të
Judës, në përputhje me tërë këto fjalë dhe i thashë: "Përkulni qafën
tuaj nën zgjedhën e mbretit të Babilonisë, i shërbeni atij dhe popullit
të tij dhe do të jetoni.

<span id="an_27:13">27:13</span> Pse ti dhe populli yt dëshironi të
vdisni nga shpata, nga uria dhe nga murtaja, ashtu si ka folur Zoti
kundër kombit që nuk dëshiron t'i shërbejë mbretit të Babilonisë?

<span id="an_27:14">27:14</span> Prandaj mos dëgjoni fjalët e profetëve
që ju thonë: "Nuk do t'i shërbeni mbretit të Babilonisë", sepse ju
profetizojnë gënjeshtrën".

<span id="an_27:15">27:15</span> "Sepse unë nuk i kam dërguar", thotë
Zoti, "por ata profetizojnë gënjeshtrën në emrin tim, me qëllim që unë
t'ju shpërndaj dhe ju të vdisni, ju dhe profetët që ju profetizojnë".

<span id="an_27:16">27:16</span> U fola gjithashtu priftërinjve dhe tërë
këtij populli, duke thënë: "Kështu thotë Zoti: Mos dëgjoni fjalët e
profetëve tuaj që ju profetizojnë duke thënë: "Ja, tani orenditë e
shtëpisë të Zotit do të kthehen shpejt nga Babilonia", sepse ju
profetizojnë gënjeshtrën.

<span id="an_27:17">27:17</span> Mos i dëgjoni ata! I shërbeni mbretit
të Babilonisë dhe keni për të jetuar. Pse ky qytet duhet të katandiset
në një shkretinë?

<span id="an_27:18">27:18</span> Në rast se janë profetë dhe fjala e
Zotit është me ta, le të ndërhyjnë tani pranë Zotit të ushtrive në
mënyrë që orenditë që kanë mbetur në shtëpinë e Zotit, në shtëpinë e
mbretit të Judës dhe në Jeruzalem, të mos shkojnë në Babiloni".

<span id="an_27:19">27:19</span> Kështu thotë Zoti i ushtrive për
shtyllat, detin, qerret dhe pjesën tjetër të orendive që kanë mbetur në
këtë qytet,

<span id="an_27:20">27:20</span> të cilat Nebukadnetsari, mbreti i
Babilonisë, nuk i mori, kur internoi Jekoniahun, birin e Jehojakimit,
mbretit të Judës, nga Jeruzalemi në Babiloni së bashku me tërë fisnikët
e Judës dhe të Jeruzalemit;

<span id="an_27:21">27:21</span> po, kështu thotë Zoti i ushtrive,
Perëndia i Izraelit, për orenditë që kanë mbetur në shtëpinë e Zotit, në
shtëpinë e mbretit të Judës dhe në Jeruzalem:

<span id="an_27:22">27:22</span> "Do të çohen në Babiloni dhe aty do të
mbeten, deri sa t'i kërkoj unë", thotë Zoti, "dhe do të bëj të dalin
përsëri dhe të kthehen në këtë vend".

<span id="an_28:1">28:1</span> Po atë vit, në fillim të mbretërimit të
Sedekias, mbret i Judës, në vitin e katërt, në muajin e pestë, ndodhi që
Hananiahu, bir i Azurit, profetit, që ishte nga Gabaoni, më foli në
shtëpinë e Zotit,

<span id="an_28:2">28:2</span> "Kështu thotë Zoti i ushtrive, Perëndia i
Izraelit: Unë thyej zgjedhën e mbretit të Babilonisë.

<span id="an_28:3">28:3</span> Brenda dy vjetëve unë do të bëj që të
kthehen në këtë vend të gjitha orenditë e shtëpisë së Zotit, që
Nebukadnetsari, mbreti i Babilonisë, mori nga ky vend dhe i çoi në
Babiloni.

<span id="an_28:4">28:4</span> Do të kthej gjithashtu në këtë vend",
thotë Zoti, "Jekoniahun, birin e Jehojakimit, mbret i Judës, me gjithë
të internuarit e Judës që kanë shkuar në robëri në Babiloni, sepse do të
thyej zgjedhën e mbretit të Babilonisë".

<span id="an_28:5">28:5</span> Atëherë profeti Jeremia iu përgjigj
profetit Hananiah në prani të priftërinjve dhe në prani të të gjithë
popullit që gjendej në shtëpinë e Zotit.

<span id="an_28:6">28:6</span> Profeti Jeremia tha: "Amen! Kështu le të
bëjë Zoti! Zoti realizoftë atë që ke profetizuar, duke bërë që të
kthehen nga Babilonia në këtë vend orenditë e shtëpisë së Zotit dhe të
gjithë ata që janë çuar në robëri!

<span id="an_28:7">28:7</span> Megjithatë dëgjo tani këtë fjalë që do të
të them para veshëve të tu dhe para veshëve të gjithë popullit.

<span id="an_28:8">28:8</span> Profetët që kanë ardhur para meje dhe
para teje, që nga kohët e lashta kanë profetizuar kundër shumë vendeve
dhe kundër mbretërive të mëdha, luftën, urinë dhe murtajën.

<span id="an_28:9">28:9</span> Profeti që profetizon paqen, kur fjala e
tij do të realizohet, do të njihet si një profet i vërtetë i dërguar nga
Zoti".

<span id="an_28:10">28:10</span> Atëherë profeti Hananiah mori zgjedhën
nga qafa e profetit Jeremia dhe e copëtoi.

<span id="an_28:11">28:11</span> Pastaj Hananiahu foli në prani të të
gjithë popullit, duke thënë: "Kështu thotë Zoti: Në këtë mënyrë unë do
të thyej zgjedhën e Nebukadnetsarit, mbretit të Babilonisë, brenda dy
vjetëve, nga qafa e të gjitha kombeve. Profeti Jeremia iku nëpër rrugën
e tij.

<span id="an_28:12">28:12</span> Mbasi profeti Hananiah theu zgjedhën
nga qafa e profetit Jeremia, fjala e Zotit iu drejtua Jeremias, duke
thënë:

<span id="an_28:13">28:13</span> "Shko dhe i thuaj Hananiahut: Kështu
thotë Zoti: Ti ke thyer disa zgjedha prej druri, por në vendin e tyre ke
krijuar zgjedha prej hekuri.

<span id="an_28:14">28:14</span> Kështu në fakt thotë Zoti i ushtrive,
Perëndia i Izraelit: Unë vë një zgjedhë prej hekuri mbi qafën e tërë
këtyre kombeve që t'i shërbejnë Nebukadnetsarit, mbretit të Babilonisë,
dhe ata do t'i shërbejnë. Atij i kam dhënë gjithashtu kafshët e fushës".

<span id="an_28:15">28:15</span> Pastaj profeti Jeremia i tha profetit
Hananiah: "Dëgjo, Hananiah, Zoti nuk të ka dërguar, dhe ti e ke shtyrë
këtë popull t'i besojë gënjeshtrës.

<span id="an_28:16">28:16</span> Prandaj kështu thotë Zoti: "Ja, unë do
të të përzë nga faqja e dheut. Sivjet ke për të vdekur, sepse ke folur
për rebelim kundër Zotit"".

<span id="an_28:17">28:17</span> Profeti Hananiah vdiq po atë vit, në
muajin e shtatë.

<span id="an_29:1">29:1</span> Këto janë fjalët e letrës që profeti
Jeremia i dërgoi nga Jeruzalemi pleqve që kishin mbetur në robëri,
priftërinjve, profetëve dhe tërë popullit që Nebukadnetsari kishte çuar
në robëri nga Jeruzalemi në Babiloni.

<span id="an_29:2">29:2</span> (Kjo ndodhi mbasi dolën nga Jeruzalemi
mbreti Jekoniah, mbretëresha, eunukët, princat e Judës dhe të
Jeruzalemit, zejtarët dhe kovaçët).

<span id="an_29:3">29:3</span> Letra u dërgua me anë të Elasahut, birit
të Shafanit, dhe me anë të Gemariahut, birit të Hilkiahut, që Sedekia,
mbret i Judës, kishte dërguar në Babiloni te Nebukadnetsari, mbret i
Babilonisë. Ajo thoshte:

<span id="an_29:4">29:4</span> "Kështu thotë Zoti i ushtrive, Perëndia i
Izraelit, tërë të internuarve që unë kam çuar në robëri nga Jeruzalemi
në Babiloni:

<span id="an_29:5">29:5</span> Ndërtoni shtëpi dhe banoni në to, mbillni
kopshte dhe hani frytet e tyre.

<span id="an_29:6">29:6</span> Merrni gra dhe bëni bij dhe bija, merrni
gra për bijtë tuaj dhe martojini vajzat tuaja që të lindin bij dhe bija,
me qëllim që atje të shumoheni dhe të mos pakësoheni.

<span id="an_29:7">29:7</span> Kërkoni të mirën e qytetit ku ju kam çuar
në robëri dhe lutjuni Zotit për të, sepse mirëqenia juaj varet nga
mirëqenia e tij.

<span id="an_29:8">29:8</span> Kështu thotë në të vërtetë Zoti i
ushtrive, Perëndia i Izraelit: Të mos ju mashtrojnë profetët dhe
shortarët tuaj që janë midis jush, mos merrni parasysh ëndrrat që
shikoni.

<span id="an_29:9">29:9</span> Sepse ju profetizojnë në mënyrë të rreme
në emrin tim; unë nuk i kam dërguar", thotë Zoti.

<span id="an_29:10">29:10</span> "Kështu thotë Zoti: Kur të mbushen
shtatëdhjetë vjet për Babiloninë, unë do t'ju vizitoj dhe do ta realizoj
fjalën time të mirë, duke bërë të riktheheni në këtë vend.

<span id="an_29:11">29:11</span> Sepse unë i njoh mendimet që kam për
ju", thotë Zoti, "mendime paqeje dhe jo të së keqes, për t'ju dhënë një
të ardhme dhe një shpresë.

<span id="an_29:12">29:12</span> Do të më kërkoni dhe do të vini të më
luteni, dhe unë do t'ju kënaq.

<span id="an_29:13">29:13</span> Do të më kërkoni dhe do të më gjeni,
sepse do të më kërkoni me gjithë zemrën tuaj.

<span id="an_29:14">29:14</span> Unë do të bëj që ju të më gjeni", thotë
Zoti, "dhe do t'ju kthej nga robëria juaj; do t'ju mbledh nga të gjitha
kombet dhe nga të gjitha vendet ku ju kam shpërndarë", thotë Zoti; "dhe
do t'ju çoj përsëri në vendin prej të cilit ju çova në robëri.

<span id="an_29:15">29:15</span> Sepse thoni: "Zoti na ka ngjallur
profetë në Babiloni",

<span id="an_29:16">29:16</span> kështu thotë Zoti për mbretin që rri
mbi fronin e Davidit, për këtë popullin që banon në këtë qytet, për
vëllezërit tuaj që nuk kanë shkuar bashkë me ju në robëri";

<span id="an_29:17">29:17</span> po, kështu thotë Zoti i ushtrive: "Ja,
unë do të dërgoj kundër tyre shpatën, urinë dhe murtajën, dhe do t'i bëj
si fiq të neveritshëm që nuk mund të hahen sepse janë shumë të këqij.

<span id="an_29:18">29:18</span> Do t'i ndjek me shpatën, me urinë dhe
me murtajën; do të bëj që të trajtohen keq në të gjitha mbretëritë e
tokës dhe të jenë një mallkim, një objekt habie, një tallje dhe një turp
midis kombeve ku i kam shpërndarë,

<span id="an_29:19">29:19</span> sepse nuk i kanë dëgjuar fjalët e mia",
thotë Zoti, "që unë u dërgova atyre me anë të shërbëtorëve të mi,
profetëve, me urgjencë dhe këmbëngulje; por ju nuk më keni dëgjuar",
thotë Zoti.

<span id="an_29:20">29:20</span> Dëgjoni, pra, fjalën e Zotit, o ju të
gjithë, që unë dërgova në robëri nga Jeruzalemi në Babiloni!

<span id="an_29:21">29:21</span> Kështu thotë Zoti i ushtrive, Perëndia
i Izraelit, për Ashabin, birin e Kolajahut, dhe për Sedekian, birin e
Maasejahut, që ju profetizojnë gënjeshtra në emrin tim: Ja, unë do t'i
lë në dorë të Nebukadnetsarit, mbretit të Babilonisë, dhe ai do t'i
vrasë para syve tuaj.

<span id="an_29:22">29:22</span> Prej tyre do të nxirret një formulë
mallkimi që do të përdoret nga të gjithë ata që janë në robëri në
Babiloni, dhe do të thuhet: "Zoti të trajtoftë si Sedekian dhe Ashabin,
që mbreti i Babilonisë ka pjekur në zjarr!"

<span id="an_29:23">29:23</span> Sepse ata kanë kryer gjëra të turpshme
në Izrael, kanë shkelur kurorën me gratë e të afërmve të tyre, kanë
shqiptuar në emrin tim fjalë të rreme, që nuk u kisha urdhëruar atyre.
Unë vetë e di dhe jam dëshmitar i tyre, thotë Zoti.

<span id="an_29:24">29:24</span> Do të flasësh gjithashtu me Shemajahun,
Nehelamitin, duke thënë:

<span id="an_29:25">29:25</span> Kështu thotë Zoti i ushtrive, Perëndia
i Izraelit: Ti ke dërguar në emrin tënd letra tërë popullit që është në
Jeruzalem, priftit Sofonia, birit të Maasejahut, dhe të gjithë
priftërinjve, duke thënë:

<span id="an_29:26">29:26</span> "Zoti të ka caktuar prift në vend të
priftit Jehojada, me qëllim që të ketë kryeintendentë në shtëpinë e
Zotit për të mbikqyrur çdo njeri të marrë që bën profetin, me qëllim që
ti ta futësh në burg dhe ta mbash në pranga".

<span id="an_29:27">29:27</span> Dhe tani pse nuk e ke qortuar Jeremian
nga Anathothi që bën profetin midis jush?

<span id="an_29:28">29:28</span> Në fakt ai na ka dërguar fjalë në
Babiloni: "Robëria do të jetë e gjatë, ndërtoni shtëpi dhe banoni në to,
mbillni kopshte dhe hani frytet e tyre"".

<span id="an_29:29">29:29</span> Prifti Sofonia e lexoi këtë letër në
prani të profetit Jeremia.

<span id="an_29:30">29:30</span> Atëherë fjala e Zotit iu drejtua
Jeremias, duke thënë:

<span id="an_29:31">29:31</span> "Dërgo t'u thuash tërë atyre që janë në
robëri: Kështu flet Zoti për Shemajahun, Nehelamitin: Duke qenë se
Shemajahu ju ka profetizuar, megjithëse unë nuk e kam dërguar, dhe ka
bërë të keni besim te gënjeshtra,

<span id="an_29:32">29:32</span> kështu thotë Zoti: Ja, unë do të dënoj
Shemajahun, Nehelamitin, dhe pasardhësit e tij; nuk do të ketë asnjërin
prej pasardhësve të tij që të banojë në mes të këtij populli, dhe nuk ka
për të parë të mirën që unë do t'i bëj popullit tim, thotë Zoti, sepse
ka folur për rebelim kundër Zotit".

<span id="an_30:1">30:1</span> Fjala që iu drejtua Jeremias nga ana e
Zotit, duke thënë:

<span id="an_30:2">30:2</span> "Kështu thotë Zoti, Perëndia i Izraelit:
Shkruaj në një libër tërë fjalët që të kam thënë.

<span id="an_30:3">30:3</span> Sepse ja, ditët po vijnë, thotë Zoti,
gjatë të cilave do të kthej nga robëria popullin tim të Izraelit dhe të
Judës, dhe do t'i kthej në vendin që u dhashë etërve të tyre, dhe ata do
ta zotërojnë".

<span id="an_30:4">30:4</span> Këto janë fjalët që Zoti shqiptoi për
Izraelin dhe Judën:

<span id="an_30:5">30:5</span> "Kështu thotë Zoti: Ne kemi dëgjuar një
britmë tmerri, frike dhe jo paqeje.

<span id="an_30:6">30:6</span> Informohuni dhe shikoni në se një
mashkull mund të lindë. Pse, pra, i shoh të gjithë meshkujt me duart mbi
ijet e tyre ashtu si një grua që është duke lindur? Pse tërë fytyrat
janë bërë të zbehta?

<span id="an_30:7">30:7</span> Medet, sepse ajo ditë është e madhe; nuk
pati kurrë ndonjë të ngjashme me të; do të jetë një kohë ankthi për
Jakobin, por ai do të shpëtojë prej tij.

<span id="an_30:8">30:8</span> Atë ditë do të ndodhë", thotë Zoti i
ushtrive, "që unë do të thyej zgjedhën e tij nga qafa jote dhe do t'i
këpus verigat e tua; të huajt nuk do të të bëjnë më skllav të tyre.

<span id="an_30:9">30:9</span> Por ata të Izraelit do t'i shërbejnë
Zotit, Perëndisë së tyre, dhe Davidit, mbretit të tyre, që unë do të
ngjall për ta.

<span id="an_30:10">30:10</span> Ti, pra, o shërbëtori im Jakob, mos ki
frikë", thotë Zoti; "mos u tremb, o Izrael, sepse, ja, unë do të të
shpëtoj nga vendi i largët dhe pasardhësit e tu nga vendi i robërisë së
tyre. Jakobi do

<span id="an_30:11">30:11</span> Sepse unë jam me ty", thotë Zoti, "që
të të shpëtoj. Unë do të shfaros tërë kombet në mes të të cilëve të kam
shpërndarë, por megjithatë nuk do të të shfaros ty, por do të të
ndëshkoj me drejtësi dhe nuk do të të lë krejt të pandëshkuar".

<span id="an_30:12">30:12</span> Kështu thotë Zoti: "E keqja jote është
e pashërueshme, plaga jote është e rëndë.

<span id="an_30:13">30:13</span> Askush nuk e mbron çështjen tënde;
kështu nuk ka asnjë mjekim për plagën tënde dhe asnjë shërim për ty.

<span id="an_30:14">30:14</span> Tërë dashnorët e tu të kanë harruar dhe
nuk kujdesen më për ty, sepse të kam qëlluar me një goditje prej armiku,
me një ndëshkim të një njeriu mizor, për madhësinë e paudhësisë sate,
për morinë e mëkateve të tua.

<span id="an_30:15">30:15</span> Pse bërtet për shkak të së keqes sate?
Dhembja jote është e pashërueshme. Unë të bëra këto gjëra për madhësinë
e paudhësisë sate, për morinë e mëkateve të tua.

<span id="an_30:16">30:16</span> Por tërë ata që të gllabërojnë do t'i
gllabërojnë, tërë armiqtë e tu, të gjithë, do të shkojnë në robëri; ata
që të plaçkitin do të plaçkiten dhe grabitësit e tu do t'i lë të
grabiten nga të tjerë.

<span id="an_30:17">30:17</span> Po, unë do të të jap përsëri shëndet
dhe do të të shëroj plagët e tua", thotë Zoti, "Sepse të quajnë "e
dëbuara", duke thënë: "Ky është Sioni për të cilin askush nuk
kujdeset"".

<span id="an_30:18">30:18</span> Kështu thotë Zoti: "Ja, unë do të kthej
nga robëria çadrat e Jakobit dhe do të më vijë keq për banesat e tij;
qyteti do të rindërtohet mbi gërmadhat e tij dhe pallati do të
rivendoset në vendin e tij të saktë.

<span id="an_30:19">30:19</span> Prej andej do të dalin këngë
falënderimi dhe zëra njerëzish që festojnë; unë do t'i shumoj dhe jo t'i
pakësoj; do t'i bëj të nderuar dhe nuk do të poshtërohen më.

<span id="an_30:20">30:20</span> Bijtë e tij do të jenë si më parë dhe
kuvendi i tij do të bëhet i qëndrueshëm para meje, por do të ndëshkoj
gjithë shtypësit e tyre.

<span id="an_30:21">30:21</span> Princi i tij do të jetë një prej tyre,
dhe sunduesi i tij do të dalë nga mesi i tyre; unë do të bëj që ai të
afrohet dhe ai do të vijë afër meje. Kush, pra, do të porosiste zemrën e
tij që të më afrohet?", thotë Zoti.

<span id="an_30:22">30:22</span> "Ju do të jeni populli im, dhe unë do
të jem Perëndia juaj".

<span id="an_30:23">30:23</span> Ja, po shpërthen stuhia e Zotit, një
stuhi e shfrenuar do të bjerë me forcë mbi kokat e të pafeve.

<span id="an_30:24">30:24</span> Zemërimi i zjarrtë i Zotit nuk do të
fashitet, deri sa të mos ketë plotësuar, deri sa të mos ketë realizuar
synimet e zemrës së tij. Në ditët e fundit ju do ta kuptoni.

<span id="an_31:1">31:1</span> "Në atë kohë", thotë Zoti, "unë do të jem
Perëndia i të gjitha familjeve të Izraelit, dhe ato do të jenë populli
im".

<span id="an_31:2">31:2</span> Kështu thotë Zoti: "Populli që shpëtoi
nga shpata ka gjetur hir në shkretëtirë; unë do t'i jap prehje
Izraelit".

<span id="an_31:3">31:3</span> Shumë kohë më parë Zoti m'u shfaq duke
thënë: "Po, të kam dashur me një dashuri të përjetshme; prandaj të kam
tërhequr me dashamirësi.

<span id="an_31:4">31:4</span> Unë do të të rindërtoj dhe ti do të
rindërtohesh, o virgjëreshë e Izraelit. Do të zbukurohesh përsëri me
dajret e tua dhe do të dalësh në mes të valleve të atyre që bëjnë festë.

<span id="an_31:5">31:5</span> Do të mbjellësh përsëri vreshta mbi malet
e Samarias; mbjellësit do të mbjellin dhe do të vjelin frytin e tyre.

<span id="an_31:6">31:6</span> Do të vijë dita kur rojet do të bërtasin
në malin Efraim: "Çohuni, të ngjitemi në Sion, tek Zoti, Perëndia ynë"".

<span id="an_31:7">31:7</span> Sepse kështu thotë Zoti: "Ngrini këngë
gëzimi për Jakobin dhe lëshoni britma për të parin e kombeve; shpallni,
këndoni lëvdata dhe thoni: O Zot, shpëto popullin tënd, atë që mbeti nga
Izraeli.

<span id="an_31:8">31:8</span> Ja, unë po i kthej nga vendi i veriut dhe
po i grumbulloj nga skajet e tokës. Midis tyre është i verbëri dhe
çalamani, gruaja me barrë dhe bashkë me të ajo që ka për të pjellë: një
turmë e madhe do të kthehet këtu.

<span id="an_31:9">31:9</span> Do të vinë duke qarë, do t'i çoj duke u
lutur. Do t'i bëj të ecin gjatë rrjedhave ujore, nëpër një rrugë të
drejtë në të cilën nuk do të pengohen, sepse jam një atë për Izraelin,
dhe Efraimi është i parëlinduri im.

<span id="an_31:10">31:10</span> O kombe, dëgjoni fjalën e Zotit,
shpalleni në ishujt e largët dhe thoni: Ai që e ka shpërndarë Izraelin e
mbledh dhe e ruan ashtu si vepron bariu me kopenë e tij.

<span id="an_31:11">31:11</span> Sepse Zoti ka shpenguar Jakobin, e ka
çliruar nga dora e një njeriu më të fortë se ai.

<span id="an_31:12">31:12</span> Ata do të vijnë dhe do të këndojnë me
gëzim në lartësitë e Sionit, do të vërshojnë drejt të mirave të Zotit,
drejt grurit, verës dhe vajit, dhe drejt atyre që kanë lindur në kope
dhe në grigjë; jeta e tyre do të jetë si një kopsht i vaditur dhe nuk do
të vuajnë më.

<span id="an_31:13">31:13</span> Atëherë virgjëresha do të gëzohet në
valle dhe të rinjtë bashkë me pleqtë, sepse do ta shndërroj zinë e tyre
në gëzim, do t'i ngushëlloj dhe do t'i gëzoj mbas dhembjes së tyre.

<span id="an_31:14">31:14</span> Do të ngop shpirtin e priftërinjve me
të madhe dhe populli im do të mbushet me të mirat e mia", thotë Zoti.

<span id="an_31:15">31:15</span> Kështu thotë Zoti: "U dëgjua një zë në
Ramah, një vajtim dhe një e qarë e hidhur: Rakela vajton bijtë e saj dhe
nuk pranon të ngushëllohet për ta, sepse ata nuk janë më".

<span id="an_31:16">31:16</span> Kështu thotë Zoti: "Mbaje zërin tënd
nga e qara, sytë e tu nga të derdhurit lot, sepse vepra jote do të
shpërblehet", thotë Zoti; "ata do të kthehen nga vendi i armikut.

<span id="an_31:17">31:17</span> Ka shpresa për pasardhësit e tu", thotë
Zoti; "bijtë e tu do të kthehen brenda kufijve të tyre.

<span id="an_31:18">31:18</span> Kam dëgjuar vazhdimisht Efraimin të
ankohet: "Ti më ke dënuar dhe unë jam dënuar si një dem i ri i
panënshtruar; më bëj të kthehem dhe unë do të kthehem, sepse ti je Zoti,
Perëndia im.

<span id="an_31:19">31:19</span> Mbasi mora rrugë të keqe, u pendova;
mbasi e pranova gjendjen time, kam rrahur ijën time. Më erdhi turp dhe
ndjeva hutim, sepse mbaj turpin e rinisë sime".

<span id="an_31:20">31:20</span> A është, pra, Efraimi një bir i dashur
për mua, një bir i kënaqësive të mia? Në fakt, megjithëse kam folur
kundër tij, e kujtoj akoma fort. Prandaj të përbrendshmet e mia
mallëngjehen për të dhe me siguri do të kem mëshirë për të", thotë Zoti.

<span id="an_31:21">31:21</span> "Ngreh për vete disa trungje, bëj disa
shtylla treguese, ki shumë kujdes për rrugën, për udhën që ke ndjekur.
Kthehu, o virgjëreshë e Izraelit, kthehu në këto qytete të tua.

<span id="an_31:22">31:22</span> Deri kur do të shkosh duke u endur, o
bijë rebele? Sepse Zoti krijon një gjë të re mbi tokë: gruan që kërkon
ta bëjë për vete burrin".

<span id="an_31:23">31:23</span> Kështu thotë Zoti i ushtrive, Perëndia
i Izraelit: "Do të thuhet ende kjo fjalë në vendin e Judës dhe në
qytetet e veta, kur t'i kem kthyer ata nga robëria: "Zoti të bekoftë, o
seli e drejtësisë, o mal i shenjtërisë!".

<span id="an_31:24">31:24</span> Aty do të banojnë Juda dhe të gjitha
qytetet e tij bashkë, bujqit dhe ata që drejtojnë kopetë.

<span id="an_31:25">31:25</span> Sepse unë do të ngij shpirtin e lodhur
dhe do të plotësoj çdo shpirt që vuan".

<span id="an_31:26">31:26</span> Pas kësaj unë u zgjova dhe vështrova,
dhe gjumi im qe i ëmbël.

<span id="an_31:27">31:27</span> "Ja, do të vijnë ditët", thotë Zoti,
"në të cilat do të mbjell shtëpinë e Izraelit dhe shtëpinë e Judës me
farë njerëzish dhe me farë kafshësh.

<span id="an_31:28">31:28</span> Dhe do të ndodhë që ashtu si jam
kujdesur për ta për të çrrënjosur, për të shembur dhe për të rrëzuar,
për të shkatërruar dhe për të bërë të keqen, po ashtu do të kujdesem për
ta për të ndërtuar dhe për të mbjellë", thotë Zoti.

<span id="an_31:29">31:29</span> "Në ato ditë nuk do të thuhet më:
"Etërit kanë ngrënë rrush të papjekur dhe dhëmbët e bijve mbetën të
mpirë".

<span id="an_31:30">31:30</span> Por secili do të vdesë për paudhësinë e
tij; kushdo që ha rrush të papjekur do t'i mpihen majat e dhëmbëve.

<span id="an_31:31">31:31</span> Ja do të vijnë ditët", thotë Zoti, "në
të cilat do të vendos një besëlidhje të re me shtëpinë e Izraelit dhe me
shtëpinë e Judës;

<span id="an_31:32">31:32</span> jo si besëlidhja që kam vendosur me
etërit e tyre ditën kur i zura për dore për t'i nxjerrë nga vendi i
Egjiptit, sepse ata e shkelën besëlidhjen time, ndonëse unë isha
Perëndia i tyre", thotë Zoti.

<span id="an_31:33">31:33</span> "Por kjo është besëlidhja që do të
vendos me shtëpinë e Izraelit mbas atyre ditëve", thotë Zoti: "Do ta
shtie ligjin tim në mendjen e tyre dhe do ta shkruaj mbi zemrën e tyre,
dhe unë do të jem Zoti i tyre dhe ata do të jenë populli im.

<span id="an_31:34">31:34</span> Ata nuk do të mësojnë secili të afërmin
e tij dhe secili vëllanë e tij, duke thënë: "Njihni Zotin!", sepse të
gjithë do të më njohin, nga më i vogli e deri te më i madhi", thotë
Zoti. "Sepse unë do ta fal paudhësinë e tyre dhe nuk do ta kujtoj më
mëkatin e tyre".

<span id="an_31:35">31:35</span> Kështu thotë Zoti, që ka dhënë diellin
për dritën e ditës dhe i ka dhënë ligje hënës dhe yjeve për dritën e
natës, që e larton detin dhe i bën dallgët të uturijnë, emri i të cilit
është Zoti, i ushtrive.

<span id="an_31:36">31:36</span> "Në qoftë se këto ligje do të binin
përpara meje", thotë Zoti, "atëherë edhe pasardhësit e Izraelit do të
pushonin së qeni një komb përpara meje përjetë".

<span id="an_31:37">31:37</span> Kështu thotë Zoti: "Në qoftë se do të
mund të mateshin qiejt lart; ose të hulumtoheshin themelet e tokës
poshtë, atëherë edhe unë do t'i hidhja poshtë të gjithë pasardhësit e
Izraelit për të gjitha ato që kanë bërë, thotë Zoti.

<span id="an_31:38">31:38</span> Ja, do të vijnë ditët, thotë Zoti, në
të cilat ky qytet do të rindërtohet për Zotin nga kulla e Hananeelit te
porta e Qoshes.

<span id="an_31:39">31:39</span> Që andej litari për matje do të
shtrihet akoma drejt deri te kodra e Garebit, duke u kthyer pastaj drejt
Goahut;

<span id="an_31:40">31:40</span> Gjithë lugina e kufomave dhe e hirit
dhe të gjitha arat deri te përroi i Kidronit, deri te qoshja e portës së
Kuajve në drejtim të lindjes, do t'i shenjtërohen Zotit. Nuk do të
shkatërrohet më kurrë dhe as nuk do të shembet përjetë".

<span id="an_32:1">32:1</span> Fjala që iu drejtua Jeremias nga ana e
Zotit në vitin e dhjetë të Sedekias, mbretit të Judës, që ishte viti i
tetëmbëdhjetë i Nebukadnetsarit.

<span id="an_32:2">32:2</span> Ushtria e mbretit të Babilonisë rrethonte
atëherë Jeruzalemin dhe profeti Jeremia ishte i mbyllur në oborrin e
burgut që ndodhej në shtëpinë e mbretit të Judës.

<span id="an_32:3">32:3</span> Aty e kishte mbyllur Sedekia, mbreti i
Judës, duke thënë: "Përse profetizon, duke thënë: "Kështu thotë Zoti:
Ja, unë do ta jap këtë qytet në duart e mbretit të Babilonisë dhe ai do
ta pushtojë.

<span id="an_32:4">32:4</span> Sedekia, mbreti i Judës, nuk do të
shpëtojë nga duart e Kaldeasve, por me siguri do të bjerë në duart e
mbretit të Babilonisë dhe do të flasë ballë për ballë me të dhe do ta
shohë me vetë sytë e tij.

<span id="an_32:5">32:5</span> Pastaj ai do ta çojë Sedekian në
Babiloni, ku ai do të qëndrojë deri sa ta vizitoj unë, thotë Zoti. Në
qoftë se do të luftoni kundër Kaldeasve nuk do të nxirrni asgjë në
krye"!".

<span id="an_32:6">32:6</span> Atëherë Jeremia tha: "Fjala e Zotit m'u
drejtua, duke thënë:

<span id="an_32:7">32:7</span> Ja, Hanameeli, biri i Shalumit, ungjit
tënd, po vjen te ti që të të thotë: "Bli arën time që ndodhet në
Anathoth, sepse ti ke të drejtën ta shpengosh duke e blerë"".

<span id="an_32:8">32:8</span> Prandaj Hanameeli, biri i ungjit tim,
erdhi tek unë në oborrin e burgut, sipas fjalës të Zotit, dhe më tha:
"Të lutem, bli arën time që ndodhet në Anathoth, në territorin e
Beniaminit, sepse ti ke të drejtën e trashëgimisë dhe të drejtën e
shpengimit. Blije!". Atëherë e kuptova që kjo ishte fjala e Zotit.

<span id="an_32:9">32:9</span> Kështu, pra, bleva nga Hanameeli, nga
biri i ungjit tim, arën që ndodhej në Anathoth dhe ia peshova paratë;
shtatëmbëdhjetë sikla argjendi.

<span id="an_32:10">32:10</span> E nënshkrova aktin, e vulosa, thirra
dëshmitarët dhe peshova paratë me peshore.

<span id="an_32:11">32:11</span> Pastaj e mora aktin e blerjes, atë të
vulosur sipas ligjit dhe statuteve dhe atë të hapur,

<span id="an_32:12">32:12</span> dhe ia dorëzova aktin e blerjes
Barukut, birit të Neriathit, bir i Mahsehiahut, në prani të Hanameelit,
kushëririt tim, në prani të dëshmitarëve që kishin nënshkruar aktin e
blerjes dhe në prani të të gjithë Judejve që rrinin ulur në oborrin e
burgut.

<span id="an_32:13">32:13</span> Pastaj përpara tyre i dhashë këtë
urdhër Barukut:

<span id="an_32:14">32:14</span> "Kështu thotë Zoti i ushtrive, Perëndia
i Izraelit: Merr këto akte, aktin e blerjes, qoftë atë të vulosur ashtu
edhe atë të hapur, dhe futi në një poç prej balte, që të ruhen për shumë
ditë.

<span id="an_32:15">32:15</span> Sepse kështu thotë Zoti i ushtrive,
Perëndia i Izraelit: Në këtë vend do të blihen akoma shtëpi, ara dhe
vreshta".

<span id="an_32:16">32:16</span> Pasi ia dorëzova aktin e blerjes
Barukut, birit të Neriahut, iu luta Zotit, duke thënë:

<span id="an_32:17">32:17</span> "Ah, Zot, Zot! Ja, ti e sajove qiellin
dhe tokën me fuqinë tënde të madhe dhe me krahun tënd të shtrirë. Nuk ka
asgjë tepër të vështirë për ty.

<span id="an_32:18">32:18</span> Ti e tregon mirësinë tënde ndaj një
mijë vetave dhe e shpaguan paudhësinë e etërve në gji të bijve të tyre
që vijnë pas atyre, o Perëndi i madh e i fuqishëm, emri i të cilit është
Zoti i ushtrive.

<span id="an_32:19">32:19</span> Ti je i madh për këshilla dhe i
fuqishëm për vepra dhe i ke sytë çelë mbi të gjitha rrugët e bijve të
njerëzve, për t'i dhënë secilit sipas veprave të veta dhe sipas frytit
të veprimeve të veta.

<span id="an_32:20">32:20</span> Ti ke bërë deri në ditën e sotme shenja
dhe mrekulli në vendin e Egjiptit, në Izrael dhe në mes njerëzve të
tjerë dhe ke fituar një emër si ai i këtyre ditëve.

<span id="an_32:21">32:21</span> Ti e nxore popullin tënd nga vendi i
Egjiptit me shenja dhe mrekulli, me dorë të fuqishme dhe me krah të
shtrirë dhe me tmerr të madh.

<span id="an_32:22">32:22</span> Ti u dhe atyre këtë vend që ishe betuar
t'ua jepje etërve të tyre, një vend ku rrjedh qumësht e mjaltë.

<span id="an_32:23">32:23</span> Ata hynë dhe e futën në dorë, nuk i
janë bindur zërit tënd dhe nuk ecën në rrugën e ligjit tënd, nuk kanë
bërë të gjitha ato që u kishe urdhëruar të bënin; prandaj ti solle mbi
ta tërë këtë fatkeqësi.

<span id="an_32:24">32:24</span> Ja, ledhet arrijnë deri në qytet për ta
shtënë në dorë; dhe qyteti lihet në dorë të Kaldeasve që luftojnë kundër
tij me shpatën, me urinë dhe murtajën. Ndodhi ajo që ti ke thënë; ja, ti
e shikon.

<span id="an_32:25">32:25</span> Megjithatë o Zot, o Zot, ti më ke
thënë: "Bli me para fushën dhe thirr dëshmitarët, ndërsa qyteti është
dhënë në dorë të Kaldeasve"".

<span id="an_32:26">32:26</span> Atëherë fjala e Zotit iu drejtua
Jeremias duke thënë:

<span id="an_32:27">32:27</span> "Ja, unë jam Zoti, Perëndia i çdo
mishi; a ka vallë ndonjë gjë tepër të vështirë për mua?".

<span id="an_32:28">32:28</span> Prandaj kështu thotë Zoti: "Ja, unë do
ta jap këtë qytet në duart e Kaldeasve, në dorë të Nebukadnetsarit,
mbretit të Babilonisë, i cili do ta marrë.

<span id="an_32:29">32:29</span> Kaldeasit që luftojnë kundër këtij
qyteti do të hyjnë në të, do t'i vënë zjarrin këtij qyteti dhe do ta
djegin bashkë me shtëpitë mbi çatitë e të cilave i kanë djegur temjan
Baalit dhe u kanë bërë libacione perëndive të tjera për të provokuar
zemërimin tim.

<span id="an_32:30">32:30</span> Sepse bijtë e Izraelit dhe bijtë e
Judës kanë bërë vetëm atë që është e keqe në sytë e mi qysh në
fëmijërinë e tyre. Në fakt bijtë e Izraelit nuk kanë bërë gjë tjetër
veçse të provokonin zemërimin tim me veprën e duarve të tyre, thotë
Zoti.

<span id="an_32:31">32:31</span> Sepse ky qytet, që nga dita që u
ndërtua deri më sot, ka qënë për mua një provokim i zemërimit dhe i
tërbimit tim; prandaj do ta zhduk nga prania ime,

<span id="an_32:32">32:32</span> për shkak të gjithë së keqes që bijtë e
Izraelit dhe bijtë e Judës kanë bërë për të provokuar zemërimin tim,
ata, mbretërit e tyre, princat e tyre, priftërinjtë e tyre dhe profetët
e tyre, njerëzit e Judës dhe banorët e Jeruzalemit.

<span id="an_32:33">32:33</span> Më kanë kthyer jo fytyrën, por
kurrizin; dhe megjithëse i kam mësuar me urgjencë dhe me këmbëngulje,
ata nuk më kanë dëgjuar për të marrë korrigjime.

<span id="an_32:34">32:34</span> Por kanë vënë gjërat e tyre të
neveritshme në shtëpinë në të cilën përmendet emri im për ta ndotur.

<span id="an_32:35">32:35</span> Kanë ndërtuar gjithashtu vendet e larta
të Baalit, që janë në luginën e bijve të Hinomit, në mënyrë që të
kalojnë përmes zjarrit bijtë dhe bijat e tyre për nder të Molekut, gjë
që unë nuk u kisha urdhëruar dhe nuk më kishte shkuar kurrë ndër mend se
do të kryenin një gjë të tillë të neveritshme, duke e bërë Judën të
mëkatojë".

<span id="an_32:36">32:36</span> Prandaj kështu thotë tani Zoti,
Perëndia i Izraelit, lidhur me këtë qytet, për të cilin ju thoni: "Ai do
t'i jepet në dorë mbretit të Babilonisë, me anë të shpatës, të urisë dhe
të murtajës".

<span id="an_32:37">32:37</span> "Ja, do t'i mbledh nga të gjitha vendet
ku i kam shpërndarë gjatë zemërimit tim, tërbimit tim, indinjatës sime
të madhe; do të bëj të kthehen në këtë vend dhe të banojnë të sigurt.

<span id="an_32:38">32:38</span> Ata do të jenë për mua populli im dhe
unë do të jem për ta Perëndia i tyre.

<span id="an_32:39">32:39</span> Do t'u jap një zemër të vetme, një
rrugë të vetme, me qëllim që të kenë frikë nga unë përjetë për të mirën
e tyre dhe të bijve të tyre.

<span id="an_32:40">32:40</span> Do të bëj me ta një besëlidhje të
përjetshme; nuk do të largohem më prej tyre dhe do t'u bëj të mira dhe
do të shtie në zemrën e tyre frikën, me qëllim që të mos më braktisin.

<span id="an_32:41">32:41</span> Do të ndjej gëzim duke u bërë të mirë
dhe do t'i vendos në mënyrë të qëndrueshme në këtë vend me gjithë zemrën
time dhe me gjithë shpirtin tim".

<span id="an_32:42">32:42</span> Sepse kështu thotë Zoti: "Ashtu si
solla mbi këtë popull gjithë këtë fatkeqësi të madhe, kështu do të sjell
mbi të tërë të mirat që u kam premtuar.

<span id="an_32:43">32:43</span> Do të blihen akoma ara në këtë vend,
për të cilin ju thoni: "Éshtë një vend i shkretë ku s'ka më njerëz a
kafshë; është dhënë në duart e Kaldeasve".

<span id="an_32:44">32:44</span> Do të blihen ara me para, do të
nënshkruhen aktet, do të vulosen, do të thirren dëshmitarë në vendin e
Beniaminit dhe në rrethinat e Jeruzalemit, në qytetin e Judës, në
qytetet e krahinës malore, në qytetet e fushës, në qytetet e Negevit,
sepse unë do të bëj të kthehen ata që janë në robëri", thotë Zoti.

<span id="an_33:1">33:1</span> Fjala e Zotit iu drejtua për të dytën
hërë Jeremias, ndërsa qëndronte akoma i mbyllur në oborrin e burgut,
duke thënë:

<span id="an_33:2">33:2</span> "Kështu thotë Zoti që bën këtë, Zoti që e
formon për ta vendosur, emri i të cilit është Zoti:

<span id="an_33:3">33:3</span> M'u drejto dhe unë do të të përgjigjem
dhe do të të njoftoj gjëra të mëdha dhe të padepërtueshme që ti nuk i
di.

<span id="an_33:4">33:4</span> Sepse kështu thotë Zoti, Perëndia i
Izraelit, për shtëpitë e këtij qyteti dhe për shtëpitë e mbretërve të
Judës që do të shemben përballë ledheve dhe shpatës.

<span id="an_33:5">33:5</span> Ata do të vijnë të luftojnë kundër
Kaldeasve, por vetëm për t'i mbushur me kufoma njerëzish, që unë do të
godas në zemërimin tim dhe në tërbimin tim, sepse do ta fsheh fytyrën
time nga ky qytet për shkak të gjithë ligësisë së tyre.

<span id="an_33:6">33:6</span> Ja, unë do t'i sjell atij mirëqenie dhe
shërim; do t'i shëroj dhe do t'u zbuloj atyre bollëkun e paqes dhe të së
vërtetës.

<span id="an_33:7">33:7</span> Do të bëj që të kthehen të mërguarit e
Judës dhe të mërguarit e Izraelit dhe do t'i vendos përsëri si më parë.

<span id="an_33:8">33:8</span> Do t'i pastroj nga çdo paudhësi e tyre me
të cilën kanë mëkatuar kundër meje dhe do t'ua fal të gjitha paudhësitë
e tyre me të cilat kanë mëkatuar dhe me të cilat kanë ngritur krye
kundër meje.

<span id="an_33:9">33:9</span> Dhe ky qytet do të ketë për mua një
titull gëzimi, lëvdimi dhe lavdie përpara gjithë kombeve të dheut, kur
ato të mësojnë gjithë të mirën që unë u bëj atyre; dhe do të kenë frikë
e do të dridhen për shkak të gjithë mirësisë dhe të gjithë paqes që unë
do t'i sjell atij".

<span id="an_33:10">33:10</span> Kështu thotë Zoti: "Në këtë vend për të
cilin ju thoni: "Éshtë një shkreti, që nuk ka më as njerëz as kafshë",
në qytetet e Judës dhe nëpër rrugët e Jeruzalemit që janë të shkreta, që
nuk ka më as njerëz as kafshë, do të dëgjohen akoma

<span id="an_33:11">33:11</span> britma gëzimi dhe britma hareje, zëri i
dhëndrit dhe zëri i nuses, zëri i atyre që thonë: "Kremtoni Zotin e
ushtrive, sepse Zoti është i mirë, sepse mirësia e tij zgjat përjetë",
dhe të atyre që sjellin oferta falënderimi në shtëpinë e Zotit. Sepse
unë do të bëj që të kthehen të mërguarit në vend dhe do t'i vendos
përsëri si më parë", thotë Zoti.

<span id="an_33:12">33:12</span> Kështu thotë Zoti i ushtrive: "Në këtë
vend që është një shkreti, ku s'ka më njeri a kafshë, dhe në të gjitha
qytetet e tij do të këtë akoma banesa të barinjve ku do të pushojnë
kopetë e tyre.

<span id="an_33:13">33:13</span> Në qytetet e krahinës malore, në
qytetet e fushës, në qytetet e Negevit, në vendin e Benianimit, në
rrethinat e Jeruzalemit dhe në qytetet e Judës, dhentë do të kalojnë
akoma nga dora e atij që i numëron", thotë Zoti.

<span id="an_33:14">33:14</span> "Ja, do të vijnë ditët", thotë Zoti,
"gjatë të cilave unë do të realizoj fjalën e mirë që kam shqiptuar për
shtëpinë e Izraelit dhe për shtëpinë e Judës.

<span id="an_33:15">33:15</span> Në ato ditë dhe në atë kohë do të bëj
që të mbijë për Davidin një filiz drejtësie, që do të ushtrojë gjykimin
dhe drejtësinë në vend.

<span id="an_33:16">33:16</span> Ato ditë Juda do të shpëtohet dhe
Jeruzalemi do të banojë i sigurt. Ky do të jetë emri me të cilin do të
thirret: "Zoti, drejtësia jonë"".

<span id="an_33:17">33:17</span> Në fakt kështu thotë Zoti: "Nuk do t'i
mungojë kurrë Davidit dikush që të ulet mbi fronin e shtëpisë së
Izraelit,

<span id="an_33:18">33:18</span> dhe priftërinjve Levitë nuk do t'u
mungojë kurrë para meje dikush që ofron olokauste, që tymos ofertat
ushqimore dhe që kryen flijime çdo ditë".

<span id="an_33:19">33:19</span> Fjala e Zotit iu drejtua Jeremias, duke
thënë:

<span id="an_33:20">33:20</span> "Kështu thotë Zoti: Në qoftë se ju mund
të anuloni besëlidhjen time me ditën dhe besëlidhjen time me natën, në
mënyrë që mos ketë më ditë a natë në kohën e tyre,

<span id="an_33:21">33:21</span> atëherë do të mund të anulohet edhe
besëlidhja ime me Davidin, shërbëtorin tim, në mënyrë që të mos ketë një
bir që të mbretërojë mbi fronin e tij, dhe me priftërinjtë Levitë,
priftërinj të mi.

<span id="an_33:22">33:22</span> Ashtu si nuk mund të njehsohet ushtria
e qiellit as të matet rëra e detit, ashtu unë do t'i shumoj pasardhësit
e Davidit, shërbëtorit tim, dhe Levitët që më shërbejnë".

<span id="an_33:23">33:23</span> Fjala e Zotit iu drejtua akoma
Jeremias, duke thënë:

<span id="an_33:24">33:24</span> "Nuk i ke kushtuar kujdes asaj që ka
pohuar ky popull, duke thënë: "Dy familjet që Zoti kishte zgjedhur, i ka
hedhur poshtë"? Kështu përçmojnë popullin tim, që në sytë e tyre nuk
është një komb".

<span id="an_33:25">33:25</span> Kështu thotë Zoti: "Në qoftë se unë nuk
e kam lidhur besëlidhjen time me ditën dhe me natën dhe nuk kam
përcaktuar ligjet e qiellit dhe të tokës,

<span id="an_33:26">33:26</span> atëherë do të hedh poshtë edhe
pasardhësit e Jakobit, dhe të Davidit, shërbëtorit tim, dhe nuk do të
marr më nga pasardhësit e tij drejtuesit e fisit të Abrahamit, të Isakut
dhe të Jakobit. Por unë do të bëj që të kthehen mërgimtarët e tyre dhe
do të kem mëshirë për ta".

<span id="an_34:1">34:1</span> Fjala që i drejtua nga Zoti Jeremias, kur
Nebukadnetsari, mbreti i Babilonisë, me gjithë ushtrinë e tij dhe tërë
mbretëritë e tokave mbi të cilat ai sundonte dhe gjithë popujt luftonin
kundër Jeruzalemit

<span id="an_34:2">34:2</span> "Kështu thotë Zoti, Perëndia i Izraelit:
Shko dhe foli Sedekias, mbretit të Judës dhe i thuaj: Kështu thotë Zoti:
Ja, unë ia jap këtë qytet në dorë mbretit të Babilonisë, i cili do ti
vërë flakën.

<span id="an_34:3">34:3</span> Ti nuk do të shpëtosh nga dora e tij, por
do të kapesh me siguri dhe do të biesh në pushtetin e tij; sytë e tu do
të shohin sytë e mbretit të Babilonisë, ai do të të flasë ballë për
ballë dhe ti do të shkosh në Babiloni".

<span id="an_34:4">34:4</span> Megjithatë dëgjo fjalën e Zotit, o
Sedekia, mbreti i Judës: "Kështu thotë Zoti për ty: Nuk ke për të vdekur
nga shpata.

<span id="an_34:5">34:5</span> Por do të vdesësh në paqe; dhe ashtu si
dogjën aroma për etërit e tu, mbretërit e lashtë që ishin para teje,
kështu do të djegin aroma për ty dhe do të mbajnë zi duke thënë: "Vaj
medet, Zot!". Po, unë e shqiptova këtë fjalë", thotë Zoti.

<span id="an_34:6">34:6</span> Profeti Jeremia ia tha tërë këto fjalë
Sedekias, mbretit të Judës, në Jeruzalem,

<span id="an_34:7">34:7</span> ndërsa ushtria e mbretit të Babilonisë
luftonte kundër Jeruzalemit dhe kundër të gjitha qyteteve të Judës që
akoma ekzistonin, domethënë kundër Lakishit dhe Azekahut, që ishin të
vetmet qytete të fortifikuara që mbetën nga qytetet e Judës.

<span id="an_34:8">34:8</span> Kjo është fjala që iu drejtua Jeremias
nga Zoti, mbas përfundimit të një besëlidhjeje nga mbreti Sedekia me
tërë popullin që ishte në Jeruzalem për tu shpallur atyre lirinë:

<span id="an_34:9">34:9</span> domethënë që secili t'i linte të lirë
skllevërit e tij hebrenj, meshkuj ose femra, burra ose gra, me qëllim që
askush të mos mbante më si skllav ndonjë vëlla të tij jude.

<span id="an_34:10">34:10</span> Tërë princat dhe tërë populli që kishin
pranuar besëlidhjen, pranuan t'i lëshojnë të lirë skllavin ose skllaven
e vet dhe të mos i mbajnë më në skllavëri, dhe kështu i liruan.

<span id="an_34:11">34:11</span> Por më vonë ndryshuan mendim dhe bënë
që të rikthehen skllevërit dhe skllavet që i kishin lëshuar të lirë dhe
i nënshtruan përsëri si skllevër dhe skllave të tyre.

<span id="an_34:12">34:12</span> Fjala e Zotit iu drejtua pastaj
Jeremias nga Zoti, duke thënë:

<span id="an_34:13">34:13</span> "Kështu thotë Zoti, Perëndia i
Izraelit: Unë lidha një besëlidhje me etërit tuaj ditën që i nxora nga
Egjipti, nga shtëpia e robërisë, duke thënë:

<span id="an_34:14">34:14</span> Në krye të shtatë vjetëve secili do të
lëshojë të lirë vëllanë e tij hebre që i është shitur atij; ai do të të
shërbejë gjashtë vjet, pastaj do ta lësh të lirë. Por etërit tuaj nuk mu
bindën dhe nuk ma vunë veshin.

<span id="an_34:15">34:15</span> Ju sot nisët të bëni atë që është e
drejtë në sytë e mi, duke shpallur secili lirinë e vëllait të vet, dhe
keni lidhur një besëlidhje para meje, në tempull, ku përmendet emri im.

<span id="an_34:16">34:16</span> Por më vonë keni ndryshuar mendim dhe
keni përdhosur emrin tim, sepse secili ka bërë të kthehet skllavi i tij
apo skllavja e tij, dhe i keni nënshtruar në mënyrë që të jenë skllevër
apo skllave tuaja".

<span id="an_34:17">34:17</span> Prandaj kështu thotë Zoti: "Ju nuk më
jeni bindur duke shpallur secili lirinë e vëllait të tij dhe e të të
afërmit të tij. Tani ja, unë ju shpall lirinë", thotë Zoti, "për
shpatën, për murtajën dhe për urinë dhe do t'ju braktis që t'ju
keqtrajtojnë në të gjitha mbretëritë e dheut.

<span id="an_34:18">34:18</span> Dhe do ti jap njerëzit që kanë shkelur
besëlidhjen time dhe nuk kanë zbatuar fjalët e besëlidhjes që kishin
lidhur para meje, duke kaluar në mes pjesëve të viçit që e kishin ndarë
më dysh:

<span id="an_34:19">34:19</span> princat e Judës dhe princat e
Jeruzalemit, eunukët, priftërinjtë dhe tërë populli i vendit që kaluan
në mes të pjesëve të viçit,

<span id="an_34:20">34:20</span> do t'i jap në dorë të armiqve të tyre
dhe në dorë të atyre që kërkojnë jetën e tyre; dhe kufomat e tyre do të
shërbejnë si ushqim për shpendët e qiellit dhe për kafshët e tokës.

<span id="an_34:21">34:21</span> Do të jap Sedekian, mbretin e Judës,
dhe princët e tij në dorë të armiqve të tyre, në dorë të atyre që
kërkojnë jetën e tyre dhe në dorë të ushtrisë së mbretit të Babilonisë,
që është larguar nga ju.

<span id="an_34:22">34:22</span> Ja, unë do të jap urdhrin", thotë Zoti,
"dhe do të bëj që të kthehen kundër këtij qyteti, do të luftojnë kundër
tij, do ta shtien në dorë, do t'i vënë flakën; dhe do t'i bëj qytetet e
Judës një shkreti pa banorë".

<span id="an_35:1">35:1</span> Fjala që iu drejtua Jeremias nga Zoti në
kohën e Jehojakimit, birit të Josias, mbreti i Judës, duke thënë:

<span id="an_35:2">35:2</span> "Shko në shtëpinë e Rekabitëve dhe folu,
silli pastaj në shtëpinë e Zotit, në një nga dhomat, dhe gostiti me
verë".

<span id="an_35:3">35:3</span> Atëherë unë mora Jaazaniahun, birin e
Jeremias, bir i Habaziniahut, vëllezërit e tij, tërë bijtë e tij, si dhe
tërë shtëpinë e Rekabitëve,

<span id="an_35:4">35:4</span> dhe i çova në shtëpinë e Zotit, në dhomën
e bijve të Hananit, birit të Igdaliahut, njeri i Perëndisë, e cila
ndodhej pranë dhomës së princave mbi dhomën e Maasejahut, birit të
Shalumit, rojtar i portës.

<span id="an_35:5">35:5</span> Vendosa pastaj përpara bijve të shtëpisë
së Rekabitëve enë plot me verë dhe kupa dhe u thashë: "Pini verë".

<span id="an_35:6">35:6</span> Po ata u përgjigjën: "Ne nuk pimë verë,
sepse Jehonadabi, biri i Rekabit, atit tonë, na ka urdhëruar duke thënë:
"Nuk do të pini verë përjetë, as ju as bijtë tuaj.

<span id="an_35:7">35:7</span> Nuk do të ndërtoni shtëpi, nuk do të
mbillni asnjë farë, nuk do të bëni asnjë vresht dhe nuk do të zotëroni
asnjë prej tyre, por do të banoni në çadra tërë ditët e jetës suaj, në
mënyrë që të jetoni gjatë në vendin ku banoni".

<span id="an_35:8">35:8</span> Kështu ne i jemi bindur zërit të
Jehonadabit, birit të Rekabit, atit tonë, në çdo gjë që na ka urdhëruar:
të mos pimë verë gjatë gjithë jetës sonë, si ne ashtu edhe gratë tona,
bijtë tanë dhe bijat tona;

<span id="an_35:9">35:9</span> të mos ndërtojmë shtëpi për të banuar dhe
të mos kemi as vreshta, as ara dhe as farë.

<span id="an_35:10">35:10</span> Por ne banojmë në çadra dhe jemi bindur
dhe kemi bërë tërë ato që Jehonadabi, ati ynë, na ka urdhëruar.

<span id="an_35:11">35:11</span> Por ndodhi, që kur Nebukadnetsari,
mbreti i Babilonisë, doli kundër vendit, kemi thënë: "Ejani të shkojmë
në Jeruzalem, nga frika e ushtrisë së Kaldeasve dhe ushtrisë së Sirisë".
Dhe kështu u vendosëm në Jeruzalem".

<span id="an_35:12">35:12</span> Atëherë fjala e Zotit iu drejtua
Jeremias, duke thënë:

<span id="an_35:13">35:13</span> "Kështu thotë Zoti i ushtrive, Perëndia
i Izraelit: Shko dhe u thuaj njerëzve të Judës dhe banorëve të
Jeruzalemit: Nuk doni, pra, të mësoni, duke dëgjuar fjalët e mia?",
thotë Zoti.

<span id="an_35:14">35:14</span> "Fjalët e Jehonadabit, birit të
Rekabit, që i porositi bijtë e tij të mos pinë verë, janë vënë në jetë;
kështu ata nuk kanë pirë verë deri në këtë ditë, sepse i janë bindur
porosisë së atit të tyre. Por megjithëse unë ju fola me urgjencë dhe me
këmbëngulje, ju nuk më keni dëgjuar.

<span id="an_35:15">35:15</span> Ju kam dërguar gjithashtu me urgjencë
dhe me këmbëngulje shërbëtorët e mi, profetët, duke ju thënë: "Le të
tërhiqet pra, secili nga rruga e tij e keqe, përmirësoni veprimet tuaja
dhe mos u shkoni pas perëndive të tjera që t'u shërbeni; atëherë do të
banoni në vendin që ju dhashë juve dhe etërve tuaj". Por ju nuk më keni
dëgjuar, as më jeni bindur.

<span id="an_35:16">35:16</span> Po, bijtë e Jehonadabit, birit të
Rekabit, kanë zbatuar në praktikë porosinë e dhënë nga ati i tyre, por
ky popull nuk më është bindur".

<span id="an_35:17">35:17</span> Prandaj kështu thotë Zoti, Perëndia i
ushtrive, Perëndia i Izraelit: "Ja, unë po bëj që të vijë mbi Judë dhe
mbi gjithë banorët e Jeruzalemit, gjithë atë të keqe që kam shqiptuar
kundër tyre, sepse u kam folur, por nuk më kanë dëgjuar, i kam thirrur,
por nuk më janë përgjigjur".

<span id="an_35:18">35:18</span> Dhe shtëpisë së Rekabitëve Jeremia i
tha: "Kështu thotë Zoti i ushtrive, Perëndia i Izraelit: Me qënë se i
jeni bindur porosisë së atit tuaj, Jehonadabit, keni zbatuar tërë
urdhrat e tij dhe keni kryer të gjitha ato që ju kishte porositur,

<span id="an_35:19">35:19</span> kështu thotë Zoti i ushtrive, Perëndia
i Izraelit: Jehonodabit, birit të Rekabit, nuk do ti mungojë kurrë një
njeri që të jetë gjithnjë para meje".

<span id="an_36:1">36:1</span> Ndodhi në vitin e katërt të Jehojakimit,
birit të Josias, mbreti i Judës, që kjo fjalë ju drejtua nga Zoti duke
thënë:

<span id="an_36:2">36:2</span> "Merr një rrotull shkrimi dhe shkruaj mbi
të tërë fjalët që të kam thënë kundër Izraelit, kundër Judës dhe kundër
të gjitha kombeve, nga dita që të kam folur, nga ditët e Josias e deri
më sot.

<span id="an_36:3">36:3</span> Ndofta shtëpia e Judës do të dëgjojë
gjithë të keqen që unë mendoj t'u bëj atyre, dhe secili do të tërhiqet
nga rruga e tij e keqe, dhe kështu unë do të fal paudhësinë e tyre dhe
mëkatin e tyre".

<span id="an_36:4">36:4</span> Atëherë Jeremia thirri Barukun, birin e
Neriahut, dhe Baruku shkroi mbi një rrotull shkrimi, nën diktimin e
Jeremias, tërë fjalët që Zoti i kishte thënë.

<span id="an_36:5">36:5</span> Pastaj Jeremia i dha këtë urdhër Barukut:
"Unë jam i penguar dhe nuk mund të hyj në shtëpinë e Zotit.

<span id="an_36:6">36:6</span> Prandaj do të shkosh ti të lexosh, nga
rrotulla që ke shkruar nën diktimin tim fjalët e Zotit në veshët e
popullit në shtëpinë e Zotit, ditën e agjërimit, do t'i lexosh dhe në
veshët e tërë atyre të Judës që vijnë nga qytetet e tyre.

<span id="an_36:7">36:7</span> Ndofta do t'i paraqesin lutjet e tyre për
falje Zotit dhe secili do të tërhiqet nga rruga e tij e keqe, sepse i
madh është zemërimi dhe tërbimi që Zoti ka shqiptuar kundër këtij
populli".

<span id="an_36:8">36:8</span> Baruku, biri i Neriahut, bëri, pra, tërë
ato që i kishte urdhëruar profeti Jeremia dhe lexoi nga libri fjalët e
Zotit.

<span id="an_36:9">36:9</span> Në vitin e pestë të Jehojakimit, birit të
Josias, mbret i Judës, në muajin e nëntë u shpall një agjërim para Zotit
për të gjithë popullin e Jeruzalemit dhe për gjithë popullin e ardhur
nga qytetet e Judës në Jeruzalem.

<span id="an_36:10">36:10</span> Atëherë Baruku lexoi nga libri fjalët e
Jeremias në veshët e tërë popullit, në shtëpinë e Zotit, në dhomën e
Gemariahut, birit të Shafanit, shkruesit, në oborrin e sipërm, në hyrjen
e Portës së Re të shtëpisë së Zotit.

<span id="an_36:11">36:11</span> Mikajahu, biri i Gemariahut, që ishte
bir i Shafanit, dëgjoi tërë fjalët e Zotit që u lexuan nga libri.

<span id="an_36:12">36:12</span> Zbriti pastaj në shtëpinë e mbretit, në
dhomën e shkruesit, dhe ja, aty rrinin ulur tërë princat: Elishama
shkruesi, Delahaju, biri i Shemajahut, Elnathani biri i Akborit,
Gemariahu biri i Shafanit, Sedekia biri i Hananiahut, dhe tërë princat e
tjerë.

<span id="an_36:13">36:13</span> Mikajahu u tregoi tërë fjalët që kishte
dëgjuar, ndërsa Baruku lexonte librin në veshët e popullit.

<span id="an_36:14">36:14</span> Atëherë tërë princat i dërguan Barukut
Jehudin, birin e Nethaniahut, bir i Shelemiahut, bir i Kushit, për t'i
thënë: "Merr në dorë rrotullën që lexove në veshët e popullit dhe eja".
Kështu Baruku, bir i Neriahut, mori në dorë rrotullën dhe erdhi tek ata.

<span id="an_36:15">36:15</span> Ata i thanë: "Ulu dhe lexoje para
nesh". Dhe Baruku e lexoi në veshët e tyre.

<span id="an_36:16">36:16</span> Kur dëgjuan tërë ato fjalë, patën frikë
dhe duke shikuar njëri tjetrin i thanë Barukut: "Duhet t'ia tregojmë pa
tjetër mbretit tërë këto fjalë".

<span id="an_36:17">36:17</span> Pastaj pyetën Barukun duke i thënë: "Na
thuaj tani si i shkrove tërë këto fjalë: nën diktimin e tij?".

<span id="an_36:18">36:18</span> Baruku u përgjigj: "Ai më tha tërë këto
fjalë me gojën e tij, dhe unë i kam shkruar me bojë në libër".

<span id="an_36:19">36:19</span> Atëherë princat i thanë Barukut: "Shko
dhe fshihu bashkë me Jeremian, dhe askush të mos dijë se ku jeni".

<span id="an_36:20">36:20</span> Pastaj shkuan te mbreti, në oborr,
mbasi e kishin lënë rrotullën në dhomën e shkruesit Elishama, dhe ia
njoftuan mbretit tërë ato fjalë.

<span id="an_36:21">36:21</span> Atëherë mbreti dërgoi Jehudin të marrë
rrotullën; dhe ky e mori në dhomën e shkruesit Elishama. Pastaj Jehudi e
lexoi në veshët e mbretit dhe të gjithë princave që ishin pranë mbretit.

<span id="an_36:22">36:22</span> Mbreti rrinte ulur në pallatin e tij të
dimrit, (ishte muaji i nëntë), me një mangall para tij që digjej mirë.

<span id="an_36:23">36:23</span> Kur Jehudi lexoi tri o katër shtylla,
mbreti e preu rrotullën me thikën e shkruesit dhe e hodhi në zjarrin që
ishte në mangall, deri sa ajo u dogj krejt nga zjarri që ishte në
mangall.

<span id="an_36:24">36:24</span> As mbreti dhe askush nga shërbëtorët e
tij që i dëgjuan tërë këto fjalë nuk u trembën ose t'i grisnin rrobat e
tyre.

<span id="an_36:25">36:25</span> Dhe megjithëse Elnathani, Delajahu dhe
Gemariahu e lutën shumë mbretin që të mos e digjte rrotullën, ai nuk
deshi t'i dëgjonte.

<span id="an_36:26">36:26</span> Madje mbreti urdhëroi Jerahmeelin,
birin e mbretit, Serajahun, birin e Azrielit dhe Shelemiahun, birin e
Abdelit, të kapnin shkruesin Baruk dhe profetin Jeremia. Por Zoti i
fshehu.

<span id="an_36:27">36:27</span> Mbasi mbreti dogji rrotullën dhe fjalët
që Baruku kishte shkruar nën diktimin e Jeremias, fjala e Zotit iu
drejtua Jeremias, duke thënë:

<span id="an_36:28">36:28</span> "Merr përsëri një rrotull tjetër dhe
shkruaj mbi të tërë fjalët e mëparshme, që ishin në rrotullën e parë të
djegur nga Jehojakimi, mbreti i Judës.

<span id="an_36:29">36:29</span> Dhe Jehojakimit, mbretit të Judës, do
t'i thuash: Kështu thotë Zoti: Ti ke djegur këtë rrotull, duke thënë:
"Pse ke shkruar në të që mbreti i Babilonisë do të vijë me siguri dhe do
ta shkatërrojë këtë vend, duke bërë të zhduken prej tij njerëz dhe
kafshë?".

<span id="an_36:30">36:30</span> Prandaj kështu thotë Zoti për
Jehojakimin, mbretin e Judës: Ai nuk do të ketë njeri që të ulet mbi
fronin e Davidit dhe kufoma e tij do të hidhet jashtë dhe do të
ekspozohet në vapën e ditës dhe në ngricën e natës.

<span id="an_36:31">36:31</span> Unë do ta dënoj atë, pasardhësit e tij
dhe shërbëtorët e tij për paudhësinë e tyre dhe do të sjell mbi ta, mbi
banorët e Jeruzalemit dhe mbi njerëzit e Judës tërë të keqen që kam
shqiptuar kundër tyre, sepse nuk më dëgjuan".

<span id="an_36:32">36:32</span> Jeremia pra mori një rrotull tjetër dhe
ia dha Barukut, birit të Neriahut, shkruesit, i cili shkroi mbi të, nën
diktimin e Jeremias, të gjitha fjalët e librit që Jehojakimi, mbreti i
Judës, kishte djegur në zjarr; u shtuan gjithashtu shumë fjalë të tjera
të ngjashme me to.

<span id="an_37:1">37:1</span> Mbreti Sedekia, bir i Josias, që
Nebukadnetsari, mbret i Babilonisë, e kishte bërë mbret në vendin e
Judës, mbretëroi në vend të Koniahut, birit të Jehojakimit.

<span id="an_37:2">37:2</span> Por as ai, as shërbëtorët e tij, as
populli i vendit nuk i dëgjuan fjalët që Zoti kishte shqiptuar me anë të
profetit Jeremia.

<span id="an_37:3">37:3</span> Mbreti Sedekia dërgoi Jehukalin, birin e
Shelemiahut, dhe priftin Sofoni, birin e Maasejahut, te profeti Jeremia
për t'i thënë: "Oh, lutju për ne Zotit, Perëndisë tonë".

<span id="an_37:4">37:4</span> Jeremia shkonte e vinte në popull, sepse
akoma nuk e kishin shtënë në burg.

<span id="an_37:5">37:5</span> Ndërkohë ushtria e Faraonit kishte dalë
nga Egjipti; sapo Kaldeasit që rrethonin Jeruzalemin e mësuan këtë lajm,
u larguan nga Jeruzalemi.

<span id="an_37:6">37:6</span> Atëherë fjala e Zotit iu drejtua profetit
Jeremia, duke thënë:

<span id="an_37:7">37:7</span> "Kështu thotë Zoti, Perëndia i Izraelit:
Do t'i thoni kështu mbretit të Judës që ju ka dërguar për t'u konsultuar
me mua: Ja, ushtria e Faraonit, që kishte dalë për t'ju ndihmuar, do të
kthehet në vendin e vet, në Egjipt.

<span id="an_37:8">37:8</span> Kaldeasit do të kthehen dhe do të
luftojnë kundër këtij qyteti, do ta shtien në dorë dhe do ti vënë
flakën".

<span id="an_37:9">37:9</span> Kështu thotë Zoti: "Mos gënjeni veten
duke thënë: "Kaldeasit do të ikin me siguri nga ne", sepse nuk do të
ikin.

<span id="an_37:10">37:10</span> Edhe sikur të arrini ta mundni tërë
ushtrinë e Kaldeasve që luftojnë kundër jush dhe të mbeteshin vetëm disa
të plagosur, këta do të ngriheshin secili në çadrën e vet dhe do t'i
vinin flakën këtij qyteti".

<span id="an_37:11">37:11</span> Ndodhi që, kur ushtria e Kaldeasve u
largua nga Jeruzalemi për shkak të ushtrisë së Faraonit,

<span id="an_37:12">37:12</span> Jeremia doli nga Jeruzalemi për të
shkuar në vendin e Beniaminit për të marrë pjesën e tij të trashëgimisë
në mes të popullit.

<span id="an_37:13">37:13</span> Por, kur arriti te porta e Beniaminit,
ku ishte një kapiten roje që quhej Irijah, biri i Shelemiahut, bir i
Hananiahut, ky e arrestoi profetin Jeremia, duke thënë: "Ti je bërë me
Kaldeasit".

<span id="an_37:14">37:14</span> Jeremia u përgjigj "Nuk është e
vërtetë, unë nuk po bëhem me Kaldeasit", por ai nuk ia vuri veshin.
Kështu Irijahu e arrestoi Jeremian dhe e çoi te princat.

<span id="an_37:15">37:15</span> Princat u zemëruan me Jeremian, e
rrahën dhe e futën në burg në shtëpinë e shkruesit Jonathan të cilën e
kishin kthyer në burg.

<span id="an_37:16">37:16</span> Kur Jeremia hyri në shtëpinë e burgut
të nëndheshëm, në qeli, mbeti aty shumë ditë.

<span id="an_37:17">37:17</span> Pastaj mbreti Sedekia dërgoi ta marrin,
e pyeti fshehurazi në shtëpinë e tij dhe i tha: "A ka ndonjë fjalë nga
ana e Zotit?". Jeremia u përgjigj: "Po, ka". Dhe shtoi: "Ti do të jepesh
në dorë të mbretit të Babilonisë".

<span id="an_37:18">37:18</span> Përveç kësaj Jeremia i tha mbretit
Sedekia: "Çfarë faji kam kryer kundër teje, kundër shërbëtorëve të tu
ose kundër këtij populli, që më fute në burg?

<span id="an_37:19">37:19</span> Ku janë tani profetët tuaj që ju
profetizonin duke thënë: "Mbreti i Babilonisë nuk do të vijë kundër jush
as kundër këtij vendi"?

<span id="an_37:20">37:20</span> Tani dëgjo, të lutem, o mbret imzot,
lutja ime të jetë e pëlqyer para teje dhe mos më kthe në shtëpinë e
shkruesit Jonathan, që të mos vdes atje".

<span id="an_37:21">37:21</span> Atëherë mbreti Sedekia urdhëroi që
Jeremia të ruhej në oborrin e burgut dhe t'i jepej çdo ditë një copë
bukë nga rruga e furrtarëve, deri sa të mbarohej gjithë buka e qytetit.
Kështu Jeremia mbeti në oborrin e burgut.

<span id="an_38:1">38:1</span> Shefatiahu bir i Metanit, Gedaliahu bir i
Pashhurit, Jukali bir i Pashhurit, Jukali, bir i Shelemiahut, dhe
Pashhuri bir i Malkiahut, dëgjuan fjalët që Jeremia i drejtonte tërë
popullit, duke thënë:

<span id="an_38:2">38:2</span> "Kështu thotë Zoti: Kush do të mbetet në
këtë qytet ka për të vdekur nga shpata, nga uria ose nga murtaja, por ai
që do t'u dorëzohet Kaldeasve do të jetojë; do të ketë si pre e tij
jetën e tij, por do të jetojë".

<span id="an_38:3">38:3</span> Kështu thotë Zoti: "Ky qytet do të jepet
me siguri në dorë të ushtrisë së mbretit të Babilonisë, që do ta
pushtojë atë".

<span id="an_38:4">38:4</span> Atëherë princat i thanë mbretit: "Ah, le
të vritet ky njeri, sepse ligështon duart e njerëzve të luftës që kanë
mbetur në këtë qytet, dhe duart e tërë popullit, duke u thënë fjalë të
tilla. Ky njeri nuk kërkon mirëqënien e këtij populli, por të keqen e
tij".

<span id="an_38:5">38:5</span> Atëherë mbreti Sedekia tha: "Ja ku e keni
në duart tuaja, sepse mbreti nuk mund të bëjë asgjë kundër jush".

<span id="an_38:6">38:6</span> Atëherë e morën Jeremian dhe e hodhën në
sternën e Malkiahut, birit të mbretit, që ishte në oborrin e burgut; dhe
e zbritën në të Jeremian me litarë. Në sternë nuk kishte ujë, por vetëm
baltë, dhe Jeremia u fundos në baltë.

<span id="an_38:7">38:7</span> Por Ebed-meleku, Etiopiasi, një eunuk që
rrinte në shtëpinë e mbretit, dëgjoi që Jeremian e kishin vënë në
sternë. Ndërsa mbreti rrinte ulur te porta e Beniaminit,

<span id="an_38:8">38:8</span> Ebed-meleku doli nga shtëpia e mbretit
dhe i foli mbretit, duke i thënë:

<span id="an_38:9">38:9</span> "O mbret, imzot, këta njerëz kanë vepruar
keq në tërë ato që i kanë bërë profetit Jeremia, duke e hedhur në
sternë; aty brenda ai do të vdesë nga uria, sepse nuk ka më bukë në
qytet".

<span id="an_38:10">38:10</span> Atëherë mbreti i dha këtë urdhër
Etiopiasit Ebed-melek: "Merr me vete nga këtu tridhjetë burra dhe nxirre
jashtë profetin Jeremia nga sterna para se të vdesë".

<span id="an_38:11">38:11</span> Kështu Ebed-meleku mori me vete burrat,
hyri në shtëpinë e mbretit duke kaluar poshtë vendit të thesarit, mori
andej rroba dhe lecka të konsumuara dhe ia zbriti me litarë Jeremias në
sternë.

<span id="an_38:12">38:12</span> Pastaj Ebed-meleku Etiopiasi i tha
Jeremias: "Oh, vëri këto rroba dhe lecka të konsumuara poshtë
sqetullave, poshtë litarëve". Jeremia veproi ashtu.

<span id="an_38:13">38:13</span> Kështu e tërhoqën lart Jeremian me anë
të litarëve dhe e bënë të dalë nga sterna. Pastaj Jeremia mbeti në
kopshtin e burgut.

<span id="an_38:14">38:14</span> Atëherë mbreti Sedekia dërgoi të marrin
profetin Jeremia dhe e bëri të vijë në hyrjen e tretë të shtëpisë të
Zotit. Mbreti i tha Jeremias: "Të kërkoj një gjë; mos më fshih asgjë".

<span id="an_38:15">38:15</span> Jeremia iu përgjigj Sedekias: "Po të ta
them, me siguri nuk do të bësh që të vdes? Dhe në qoftë se pastaj të jap
një këshillë, nuk do të ma dëgjosh".

<span id="an_38:16">38:16</span> Kështu mbreti Sedekia iu betua
fshehurazi Jeremias, duke thënë: "Ashtu siç është e vërtetë që Zoti
rron, që na ka dhënë këtë jetë, nuk do të bëj të vdesësh dhe nuk do të
dorëzoj në dorën e këtyre njerëzve që kërkojnë jetën tënde".

<span id="an_38:17">38:17</span> Atëherë Jeremia i tha Sedekias: "Kështu
thotë Zoti, Perëndia i ushtrive, Perëndia i Izraelit: Në rast se u
dorëzohesh princave të mbretit të Babilonisë, do të shpëtosh jetën
tënde; ky qytet nuk do të digjet dhe ti do të jetosh me shtëpinë tënde;

<span id="an_38:18">38:18</span> por në rast se nuk do t'u dorëzohesh
princave të mbretit të Babilonisë, ky qytet do t'u lihet në dorë
Kaldeasve që do t'i vënë flakën, dhe ti nuk do të shpëtosh nga duart e
tyre".

<span id="an_38:19">38:19</span> Mbreti Sedekia i tha Jeremias: "Kam
frikë nga Judejtë që kaluan nga ana e Kaldeasve, kam frikë se mos më
japin në duart e tyre dhe të më keqtrajtojnë".

<span id="an_38:20">38:20</span> Por Jeremia iu përgjigj: "Nuk do të të
dorëzojnë në duart e tyre. Oh, dëgjo zërin e Zotit në atë që të them;
kështu do të të ecë mbarë dhe do të jetosh.

<span id="an_38:21">38:21</span> Por në rast se ti refuzon të dalësh,
kjo është ajo që Zoti më ka treguar:

<span id="an_38:22">38:22</span> Ja, të gjitha gratë që kanë mbetur në
shtëpinë e mbretit të Judës do të çohen te princat e mbretit të
Babilonisë dhe do të thonë: "Miqtë e tu të ngushtë të kanë bërë për vete
dhe kanë sunduar mbi ty; këmbët e tua janë fundosur në baltë dhe ata të
kanë kthyer kurrizin".

<span id="an_38:23">38:23</span> Të gjitha bashkëshortet e tua dhe bijtë
e tu do të çohen te Kaldeasit dhe ti nuk do të shpëtosh nga duart e
tyre, por do të të zënë dhe do të të dorëzojnë në duart e mbretit të
Babilonisë dhe këtij qyteti do t'i vihet zjarri".

<span id="an_38:24">38:24</span> Sedekia i tha Jeremias: Askush të mos i
dijë këto fjalë dhe ti nuk ke për të vdekur.

<span id="an_38:25">38:25</span> Por në rast se princat do të mësojnë që
kam folur me ty dhe do të vijnë te ti për të të thënë: "Na njofto çfarë
i ke thënë mbretit dhe atë që mbreti të ka thënë ty, mos na fshih asgjë
dhe nuk do të të bëjmë të vdesësh",

<span id="an_38:26">38:26</span> do t'u përgjigjesh atyre: "I paraqita
kërkesën time mbretit, që të mos më kthente në shtëpinë e Jonathanit për
të vdekur"".

<span id="an_38:27">38:27</span> Tërë princat erdhën te Jeremia dhe e
morën në pyetje, por ai u përgjigj duke iu përmbajtur tërë fjalëve që
mbreti kishte urdhëruar; prandaj e lanë të qetë, nuk mësuan asgjë nga
biseda.

<span id="an_38:28">38:28</span> Kështu Jeremia mbeti në oborrin e
burgut deri ditën që u pushtua Jeruzalemi. Dhe ai ishte atje kur u shti
në dorë Jeruzalemi.

<span id="an_39:1">39:1</span> Në vitin e nëntë të Sedekias, mbretit të
Judës, në muajin e dhjetë, Nebukadnetsari, mbreti i Babilonisë, erdhi me
gjithë ushtrinë e tij kundër Jeruzalemit dhe e rrethoi.

<span id="an_39:2">39:2</span> Në vitin e njëmbëdhjetë të Sedekias, në
muajin e katërt, ditën e nëntë të muajit u hap një e çarë në qytet;

<span id="an_39:3">39:3</span> tërë princat e mbretit të Babilonië hynë
dhe u vendosën te Porta e Mesit: Nergalsharetseri, Samgar-nebo,
Sarsekimi, kreu i eunukëve, Nergalsharetseri, Rab-magu dhe tërë princat
e tjerë të mbretit të Babilonisë.

<span id="an_39:4">39:4</span> Me t'i parë, Sedekia, mbreti i Judës, dhe
njerëzit e luftës ua mbathën, duke dalë natën nga qyteti nëpër rrugën e
kopshtit mbretëror, nëpërmjet portës ndërmjet dy mureve, dhe morën
rrugën e Arabahut.

<span id="an_39:5">39:5</span> Por ushtria e Kaldeasve i ndoqi dhe
arriti Sedekian në fushat e Jerikos. Kështu e kapën dhe e çuan te
Nebukadnetsari, mbreti i Babilonisë, në Riblah, në vendin e Hamathit, ku
shqiptoi gjykimin e tij mbi të.

<span id="an_39:6">39:6</span> Pastaj mbreti i Babilonisë bëri që të
vriten bijtë e Sedekias para syve të tij në Riblah; mbreti i Babilonisë
bëri që të vriten edhe tërë fisnikët e Judës;

<span id="an_39:7">39:7</span> urdhëroi gjithashtu t'i nxjerrin sytë
Sedekias dhe e lidhi me një zinxhir të dyfishtë prej bronzi për ta çuar
në Babiloni.

<span id="an_39:8">39:8</span> Kaldeasit i vunë flakën shtëpisë së
mbretit dhe shtëpive të popullit, dhe shkatërruan muret e Jeruzalemit.

<span id="an_39:9">39:9</span> Pastaj Nebuzaradani, komandanti i rojeve,
e çoi në robëri pjesën e popullit që kishte mbetur në qytet dhe ata që
kishin dezertuar nga ana e tij së bashku me pjesën e popullit që kishte
mbetur.

<span id="an_39:10">39:10</span> Por Nebuzaradani, komandanti i rojeve,
la në vendin e Judës më të varfërit e popullit që nuk kishin asgjë, duke
u dhënë në atë kohë vreshta dhe ara.

<span id="an_39:11">39:11</span> Por për sa i përket Jeremias,
Nebukadnetsari, mbreti i Babilonisë, i kishte dhënë këtë urdhër
Nebuzaradanit, komandantit të rojeve, duke i thënë:

<span id="an_39:12">39:12</span> "Kape, mbaj sytë mbi të dhe mos i bëj
asgjë të keqe, por sillu me të siç do të të thotë ai".

<span id="an_39:13">39:13</span> Kështu Nebuzaradani, komandanti i
rojeve, Nebushazbani, kreu i eunukëve, Nergalsharetseri, Rab-magu dhe
gjithë oficerët e tjerë të mbretit të Babilonisë,

<span id="an_39:14">39:14</span> dërguan të marrin Jeremian nga oborri i
burgut dhe ia dorëzuan Gedaljahut, birit të Ahikamit, bir i Shafanit, me
qëllim që ta çonte në shtëpi. Kështu ai banoi në mes të popullit.

<span id="an_39:15">39:15</span> Fjala e Zotit iu drejtua Jeremias, kur
ende ishte i mbyllur në oborrin e burgut, duke thënë:

<span id="an_39:16">39:16</span> "Shko dhe foli Etiopiasit Ebed-melek,
duke i thënë: Kështu thotë Zoti i ushtrive, Perëndia i Izraelit: Ja, unë
po i realizoj mbi këtë qytet fjalët e mia për shkatërrimin e tij dhe jo
për të mirën e tij, dhe atë ditë ato do të vërtetohen para teje.

<span id="an_39:17">39:17</span> Po atë ditë unë do të të çliroj, thotë
Zoti, dhe nuk do të biesh në duart e atyre prej të cilëve ke frikë.

<span id="an_39:18">39:18</span> Po, unë do të të çliroj patjetër, dhe
nuk do të biesh nga shpata, por jeta jote do të jetë për ty si preja
jote, sepse ke vënë besimin tënd tek unë, thotë Zoti".

<span id="an_40:1">40:1</span> Fjala që iu drejtua nga Zoti Jeremias
mbasi Nebuzaradani, komandanti i rojeve, e kishte lënë të lirë nga
Ramahu, duke e kapur ndërsa ishte i lidhur me zinxhirë në mes të të
gjithë të internuarve të

<span id="an_40:2">40:2</span> Komandanti i rojeve zuri Jeremian dhe i
tha: "Zoti, Perëndia yt, e ka shqiptuar këtë të keqe kundër këtij vendi.

<span id="an_40:3">40:3</span> Tani Zoti e realizoi atë dhe bëri ashtu
si kishte thënë, sepse ju keni mëkatuar kundër Zotit dhe nuk keni
dëgjuar zërin e tij. Prandaj ju ndodhi një gjë e tillë.

<span id="an_40:4">40:4</span> Ja sot po të zgjidh nga prangat që ke në
duar; në rast se të pëlqen të vish me mua në Babiloni, eja, dhe unë do
të kujdesem për ty; por në rast se nuk të pëlqen të vish me mua në
Babiloni, qëndro. Ja, tërë vëndi është para teje; shko atje ku të pëlqen
më tepër dhe ku ke më tepër rehati".

<span id="an_40:5">40:5</span> Duke qënë se Jeremia nuk vendoste të
kthehej, Nebuzaradani tha: "Kthehu te Gedaliahu, bir i Ahikamit, bir i
Shafanit, që mbreti i Babilonisë ka vendosur mbi qytetet e Judës; bano
me të në mes të popullit ose shko atje ku e ndjen veten më rehat".
Pastaj komandanti i rojeve i dha ushqime si dhe një dhuratë dhe e la të
ikte.

<span id="an_40:6">40:6</span> Atëherë Jeremia shkoi te Gedaliahu, bir i
Ahikamit, në Mitspah, dhe banoi aty në mes të popullit që kishte mbetur
në vend.

<span id="an_40:7">40:7</span> Kur tërë krerët e forcave që ishin në
krahinë mësuan nga njerëzit e tyre që mbreti i Babilonisë e kishte
vendosur Gedaliahun, birin e Ahikamit, si qeveritar të vendit dhe i
kishte besuar atij burrat,

<span id="an_40:8">40:8</span> shkuan te Gedaliahu në Mitspah: Ishmaeli,
bir i Nethaniahut, Johanani dhe Jonathani, bijtë e Kareahut, Serajahu,
bir i Tanhumethit, bijtë e Efait nga Netofa dhe Jezaniahu, bir i
Maakathitit së bashku me njerëzit e tyre.

<span id="an_40:9">40:9</span> Gedaliahu, bir i Ahikamit, bir i
Shafanit, iu betua atyre dhe njerëzve të tyre, duke thënë: "Mos kini
frikë t'u shërbeni Kaldeasve, qëndroni në vend dhe i shërbeni mbretit të
Babilonisë, dhe çdo gjë do t'ju shkojë mbarë.

<span id="an_40:10">40:10</span> Sa për mua, ja, unë do të qëndroj në
Mitspah për të qënë në dispozicion të Kaldeasve, që do të vijnë te ne;
por ju grumbulloni verën, frutat verore dhe vajin, vendosini në enët
tuaja dhe qëndroni në qytetet tuaja që keni zënë".

<span id="an_40:11">40:11</span> Edhe tërë Judejtë që ishin në Moab,
midis Amonitëve, në Edom dhe në të gjitha vendet, kur mësuan që mbreti i
Babilonisë kishte lënë një pjesë të popullsisë në Judë dhe që kishte
vendosur mbi ta Gedaliahun, birin e Ahikamit, bir i Shafanit,

<span id="an_40:12">40:12</span> po, tërë Judejtë u kthyen nga të gjitha
vendet ku ishin shpërndarë dhe erdhën në vendin e Judës te Gedaliahu në
Mitspah dhe mblodhën verë dhe fruta verore me bollëk të madh.

<span id="an_40:13">40:13</span> Johanani, bir i Kareahut, dhe tërë
krerët e forcave që ishin në krahinë erdhën te Gedaliahu në Mitspah,

<span id="an_40:14">40:14</span> dhe i thanë: "A e di ti që Baalis,
mbreti i Amonitëve, ka dërguar Ishmaelin, birin e Nethaniahut, që të të
vrasë?". Por Gedaliahu, bir i Ahikamit, nuk u besoi atyre.

<span id="an_40:15">40:15</span> Atëherë Johanani, bir i Kareahut, i tha
në mënyrë të fshehtë Gedaliahut në Mitspah: "Oh, më lër të shkoj ta vras
Ishmaelin, birin e Nethanjahut; askush nuk do ta mësojë. Pse duhet të të
marr jetën, dhe kështu tërë Judejtë që janë mbledhur rreth teje të
shpërndaheshin dhe pjesa që mbetet e Judës të vdesë?".

<span id="an_40:16">40:16</span> Por Gedaliahu, bir i Ahikamit, i tha
Johananit, birit të Kareahut: "Mos bëj një gjë të tillë, sepse ajo që
thua për Ishmaelin është e rreme".

<span id="an_41:1">41:1</span> Në muajin e shtatë ndodhi që Ishmaeli,
biri i Nethaniahut, bir i Elishamas, nga fisi mbretëror dhe një ndër
funksionarët e mbretit, erdhi me dhjetë njerëz te Gedaliahu, bir i
Ahikamit, në Mitspah dhe hëngrën bashkë.

<span id="an_41:2">41:2</span> Pastaj Ishameli, bir i Nethaniahut, u
ngrit me dhjetë burra që ishin me të dhe goditën me shpatë Gedaliahun,
birin e Ahikamit, bir i Shafanit. Kështu ata vranë atë që ishte caktuar
nga mbreti i Babilonisë si qeveritar i vendit.

<span id="an_41:3">41:3</span> Ishmaeli vrau gjithashtu tërë Judejtë që
ishin me Gedaliahun në Mitspah dhe Kaldeasit, luftëtarë që ndodheshin
atje.

<span id="an_41:4">41:4</span> Të nesërmen e ditës që kishte vrarë
Gedaliahun, kur akoma askush nuk e dinte këtë gjë,

<span id="an_41:5">41:5</span> ndodhi që erdhën disa nga Sikemi, nga
Shilohu dhe nga Samaria, tetëdhjetë burra me mjekër të rruar, me rroba
të grisura dhe me prerje në trup; ata mbanin në duart e tyre ofertat dhe
temjanin që do të paraqitnin në shtëpinë e Zotit.

<span id="an_41:6">41:6</span> Ishmaeli, bir i Nethaniahut u doli
përballë në Mitspah duke vajtuar ndërsa po ecte. Kur i takoi u tha:
"Ejani te Gedaljahu, bir i Ahikamit".

<span id="an_41:7">41:7</span> Por kur arritën në mes të qytetit,
Ishmaeli, bir i Nethaniahut, tok me njerëzit që kishte me vete, i vrau
dhe i hodhi në mes të një sterne.

<span id="an_41:8">41:8</span> Por ndër ta kishte dhjetë burra që i
thanë Ishmaelit: "Mos na vrit, sepse në fushat kemi rezerva të fshehura
gruri, elbi, vaji dhe mjalti". Atëherë ai u përmbajt dhe nuk i vrau me
vëllezërit e tyre.

<span id="an_41:9">41:9</span> Çisterna në të cilën Ishmaeli hodhi tërë
kufomat e njerëzve që kishte vrarë bashkë me Gedaliahun është ajo që
mbreti Asa kishte ndërtuar nga frika e Baashas, mbretit të Izraelit.
Ishmaeli, bir i Nethaniahut, e mbushi me të vrarë.

<span id="an_41:10">41:10</span> Pastaj Ishmaeli i çoi si robër tërë ata
që kishin mbetur nga populli që gjendej në Mitspah: vajzat e mbretit dhe
tërë popullin që kishte mbetur në Mitspah dhe mbi të cilin Nebuzaradani,
komandanti i rojeve, kishte vendosur Gedaliahun, birin e Ahikamit.
Ishmaeli, bir i Nethaniahut, i çoi si robër dhe u nis për të shkuar tek
Amonitët.

<span id="an_41:11">41:11</span> Por kur Johanani, bir i Kareahut, dhe
tërë krerët e forcave që ishin me të mësuan tërë të keqen që kishte bërë
Ishmaeli, bir i Nethaniahut,

<span id="an_41:12">41:12</span> morën gjithë njerëzit e tyre dhe shkuan
të luftojnë kundër Ishmaelit, birit të Nethaniahut, dhe e gjetën pranë
hauzit të madh që është në Gabaon.

<span id="an_41:13">41:13</span> Kur tërë populli që ishte me Ishmaelin
pa Johananin, birin e Kareahut, dhe tërë krerët e forcave që ishin me të
u gëzua.

<span id="an_41:14">41:14</span> Kështu tërë populli që Ishmaeli e
kishte sjellë si rob nga Mitspahu u kthye dhe shkoi e u bashkua me
Johanianin, birin e Kareahut.

<span id="an_41:15">41:15</span> Por Ishmaeli, biri i Nethaniahut, mundi
t'i shpëtojë Johanianit bashkë me tetë burra dhe shkoi tek Amonitët.

<span id="an_41:16">41:16</span> Atëherë Johanani, biri i Kareahut, dhe
gjithë komandantët e forcave që ishin me të, morën nga Mitspahu tërë
pjesën e popullit, që ishte rimarrë nga Ishameli, biri i Nethaniahut,
mbas vrasjes nga ana e tij të Gedaliahut, birit të Ahikamit: luftëtarë
trima, gra, fëmijë dhe eunukë që ai kishte sjellë nga Gabaoni.

<span id="an_41:17">41:17</span> Ata u nisën dhe u ndalën në
Geruth-Kimhan, që ndodhet në afërsitë e Betlemit, për të vazhduar më pas
udhën dhe për të shkuar në Egjipt,

<span id="an_41:18">41:18</span> për shkak të Kaldeasve, sepse ata
kishin frikë prej tyre, me qënë se Ishmaeli, bir i Nethaniahut, kishte
vrarë Gedaliahun, birin e Ahikamit, që mbreti i Babilonisë kishte
emëruar si qeveritar të vendit.

<span id="an_42:1">42:1</span> Tërë krerët e forcave, Johanani, bir i
Kareahut, Jezaniahu, bir i Hoshajahut, dhe tërë populli, nga më i vogli
deri te më i madhi, u afruan

<span id="an_42:2">42:2</span> dhe i thanë profetit Jeremia: "Oh,
arriftë lutja jonë para teje dhe lutju Zotit, Perëndisë tënd, për ne,
për tërë këtë mbeturinë (sepse nga shumë që ishim kemi mbetur pak, si po
e vë re me sytë e tu),

<span id="an_42:3">42:3</span> me qëllim që Zoti, Perëndia yt, të na
tregojë udhën nëpër të cilën duhet të ecim dhe atë që duhet të bëjmë".

<span id="an_42:4">42:4</span> Profeti Jeremia u tha atyre: "E mora
vesh! Ja, do t'i lutem Zotit, Perëndisë tuaj, sipas fjalëve tuaja dhe do
t'ju bëj të ditur tërë ato që Zoti do t'ju thotë; nuk do t'ju fsheh
asgjë".

<span id="an_42:5">42:5</span> Atëherë ata i thanë Jeremias: "Zoti le të
jetë dëshmitar i vërtetë dhe besnik kundër nesh, po qe se ne nuk do të
veprojmë sipas çdo fjale që Zoti, Perëndia yt, do të dërgojë të na thotë
nëpërmjet teje.

<span id="an_42:6">42:6</span> Qoftë përgjigjja e tij e pëlqyer ose e
papëlqyer, ne do t'i bindemi zërit të Zotit, Perëndisë tonë, tek i cili
po të dërgojmë me qëllim që të na vinë të mira duke iu bindur zërit të
Zotit, Perëndisë tonë".

<span id="an_42:7">42:7</span> Pas dhjetë ditësh ndodhi që fjala e Zotit
iu drejtua Jeremias.

<span id="an_42:8">42:8</span> Atëherë ai thirri Johananin, birin e
Kareahut, tërë krerët e forcave që ishin bashkë me të dhe tërë popullin,
nga më i vogli deri te më i madhi,

<span id="an_42:9">42:9</span> dhe u tha atyre: "Kështu thotë Zoti,
Perëndia i Izraelit, tek i cili më dërguat me qëllim që t'i paraqitja
lutjen tuaj:

<span id="an_42:10">42:10</span> "Në rast se vazhdoni të rrini në këtë
vend, unë do t'ju vendos dhe nuk do t'ju shkatërroj, do t'ju mbjell dhe
nuk do t'ju çrrënjos, sepse po pendohem për mjerimin që kam sjellë mbi
ju.

<span id="an_42:11">42:11</span> Mos kini frikë nga mbreti i Babilonisë,
prej të cilit trembeni; mos kini frikë prej tij", thotë Zoti, "sepse unë
jam me ju, për t'ju shpëtuar dhe për t'ju çliruar nga dora e tij.

<span id="an_42:12">42:12</span> Unë do të jem i mëshirshëm me ju me
qëllim që edhe ai të jetë i mëshirshëm me ju dhe t'ju bëjë të ktheheni
në vendin tuaj".

<span id="an_42:13">42:13</span> Por në qoftë se, duke mos iu bindur
zërit të Zotit, Perëndisë tuaj, ju thoni: "Nuk duam të qëndrojmë në këtë
vend",

<span id="an_42:14">42:14</span> dhe thoni: "Jo, duam të shkojmë në
vendin e Egjiptit, ku nuk do të shikojmë luftë as nuk do të dëgjojmë
zërin e burisë dhe as nuk do të vuajmë më nga uria për bukë, dhe aty do
të banojmë",

<span id="an_42:15">42:15</span> e mirë, pra, dëgjoje atëherë fjalën e
Zotit, o mbetje e Judës! Kështu thotë Zoti i ushtrive, Perëndia i
Izraelit: "Në rast se me të vërtetë keni vendosur të shkoni në Egjipt
dhe shkoni aty për t'u ngulitur,

<span id="an_42:16">42:16</span> shpata nga e cila keni frikë do t'ju
arrijë aty, në vendin e Egjiptit, dhe uria prej së cilës kishit kaq
frikë do t'ju ngjitet në trup atje në Egjipt dhe aty do të vdisni.

<span id="an_42:17">42:17</span> Do të ndodhë, pra, që tërë ata që kanë
vendosur të shkojnë në Egjipt për të banuar atje, do të vdesin nga
shpata, nga uria apo nga murtaja. Asnjë prej tyre nuk do të mbetet
gjallë dhe nuk do t'i shpëtojë kësaj fatkeqësie që unë do të sjell mbi
ta".

<span id="an_42:18">42:18</span> Sepse kështu thotë Zoti i ushtrive,
Perëndia i Izraelit: "Ashtu si zemërimi im dhe tërbimi im janë derdhur
mbi banorët e Jeruzalemit, kështu tërbimi im do të derdhet mbi ju, kur
të hyni në Egjipt, dhe do të bëheni objekt nëme, habije, mallkimi, turpi
dhe nuk do ta shihni më këtë vend".

<span id="an_42:19">42:19</span> O mbetje e Judës, Zoti ju thotë: "Mos
shkoni në Egjipt!". Dijeni mirë që sot ju kam paralajmëruar në mënyrë
solemne.

<span id="an_42:20">42:20</span> Ju keni përdorur mashtrimin kundër
vetes suaj, kur më dërguat tek Zoti, Perëndia juaj, duke thënë: "Lutju
për ne Zotit, Perëndisë tonë, dhe tërë ato që ka për të thënë Zoti,
Perëndia ynë, na i trego me besnikëri, dhe ne do t'i bëjmë".

<span id="an_42:21">42:21</span> Unë ua bëra të ditur sot; por ju nuk i
bindeni zërit të Zotit, Perëndisë tuaj, dhe asgjëje nga ato që ka
dërguar t'ju thotë nëpërmjet meje.

<span id="an_42:22">42:22</span> Por dijeni mirë, pra, që ju do të
vdisni nga shpata nga uria dhe nga murtaja në vendin ku dëshironi të
shkoni për të banuar".

<span id="an_43:1">43:1</span> Ndodhi që kur Jeremia mbaroi së njoftuari
tërë popullit të gjitha fjalët e Zotit, Perëndisë të tyre, tërë fjalët
që Zoti, Perëndia i tyre, u kishte dërguar atyre,

<span id="an_43:2">43:2</span> Azaria, bir i Hoshajahut dhe Johanani,
bir i Kareahut, dhe tërë njerëzit krenarë i thanë Jeremias: "Ti flet të
pavërteta; Zoti, Perëndia ynë, nuk të ka dërguar të thuash: "Mos shkoni
në Egjipt për të banuar atje",

<span id="an_43:3">43:3</span> por Baruku, bir i Neriahut, të nxit
kundër nesh që të na japë në dorë të Kaldeasve, që ne të vdesim ose të
na çojnë në robëri në Babiloni".

<span id="an_43:4">43:4</span> Kështu Johanani, bir i Kareahut, tërë
krerët e forcave dhe tërë populli nuk iu bindën urdhrit të Zotit që të
qëndronin në vendin e Judës.

<span id="an_43:5">43:5</span> Por Johanani, bir i Kareahut, dhe të
gjithë krerët e forcave morën tërë të mbeturit e Judës që ishin kthyer
nga të gjitha kombet ku ishin shpërndarë, për të banuar në vendin e
Judës:

<span id="an_43:6">43:6</span> burrat, gratë, fëmijët, vajzat e mbretit
dhe të gjithë personat që Nebuzaradani, komandanti i rojeve, kishte lënë
bashkë me Gedaliahun, birin e Ahikamit, bir i Shafanit, bashkë me
profetin Jeremia dhe me Barukun, birin e Neriahut,

<span id="an_43:7">43:7</span> dhe shkuan në vendin e Egjiptit, sepse
nuk iu bindën zërit të Zotit, dhe arritën deri në Tahpanhes.

<span id="an_43:8">43:8</span> Atëherë fjala e Zotit iu drejtua Jeremias
në Tahpanhes, duke thënë:

<span id="an_43:9">43:9</span> "Merr në duart e tua gurë të mëdhenj dhe
fshihi në argjilën e furrës së tullave që ndodhet në hyrje të shtëpisë
së Faraonit në Tahpanhes, në sytë të njerëzve të Judës.

<span id="an_43:10">43:10</span> Pastaj do t'u thuash atyre: Kështu
thotë Zoti i ushtrive, Perëndia i Izraelit: Ja, unë do të dërgoj të marr
Nebukadnetsarin, mbretin e Babilonisë, shërbëtorin tim, dhe do të vendos
fronin e tij mbi këta gurë që kam fshehur, dhe ai do të shtrijë
shatorren e tij mbretërore mbi to.

<span id="an_43:11">43:11</span> Ai do të vijë dhe do të godasë vendin e
Egjiptit, dhe do të çojë në vdekje ata që janë caktuar të vdesin, në
robëri ata që janë caktuar të jenë robër dhe në shpatë ata që janë
caktuar për shpatë.

<span id="an_43:12">43:12</span> Unë do t'u vë zjarrin tempujve të
perëndive të Egjiptit; ai do t'i djegë dhe do t'i çojë në robëri dhe do
të mbështillet me vendin e Egjiptit ashtu siç mbështillet bariu në
veshjen e tij; pastaj do të niset që andej në paqe.

<span id="an_43:13">43:13</span> Do të copëtojë gjithashtu shtyllat e
shenjta të tempullit të diellit, që ndodhen në vendin e Egjiptit, dhe do
t'u vërë flakën tempujve të perëndive të Egjiptit".

<span id="an_44:1">44:1</span> Fjala që iu drejtua Jeremias lidhur me
gjithë Judejtë që banonin në vendin e Egjiptit, që banonin në Migdol, në
Tahpanhes, në Nof dhe në vendin e Pathrosit, duke thënë:

<span id="an_44:2">44:2</span> "Kështu thotë Zoti i ushtrive, Perëndia i
Izraelit: Ju keni parë gjithë të keqen që i solla Jeruzalemit dhe tërë
qyteteve të Judës; ja, sot janë një shkreti dhe askush nuk banon në to,

<span id="an_44:3">44:3</span> për shkak të ligësisë që kanë kryer duke
provokuar zemërimin tim, duke shkuar të djegin temjan dhe t'u shërbejnë
perëndive të tjera, që as ata as etërit tuaj nuk kishin njohur kurrë.

<span id="an_44:4">44:4</span> Megjithatë unë ju kam dërguar tërë
shërbëtorët e mi, profetët, me urgjencë e këmbëngulje për t'ju thënë:
"Oh, mos e bëni këtë gjë të neveritshme që unë e urrej".

<span id="an_44:5">44:5</span> Por ata nuk dëgjuan as i vunë veshin që
të tërhiqen nga ligësia e tyre, dhe të heqin dorë nga djegia e temjanit
perëndive të tjera.

<span id="an_44:6">44:6</span> Prandaj tërbimi im, zemërimi im u derdhën
dhe u përhapën në qytetet e Judës dhe në rrugët e Jeruzalemit, që janë
bërë të shkreta dhe të braktisura, ashtu siç janë edhe sot".

<span id="an_44:7">44:7</span> Por tani kështu thotë Zoti, Perëndia i
ushtrive, Perëndia i Izraelit: "Pse kryeni këtë të keqe të madhe kundër
vetes suaj, duke shkaktuar shfarosjen tuaj në mes të Judës, burra dhe
gra, fëmijë dhe foshnja, kështu që të mos ngelet prej jush asnjë mbetje?

<span id="an_44:8">44:8</span> Pse provokoni zemërimin tim me veprën e
duarve tuaja, duke u djegur temjan perëndive të tjera në vendin e
Egjiptit ku keni ardhur të banoni? Kështu do të shfaroseni dhe do të
bëheni një mallkim dhe një turp për të gjitha kombet e dheut.

<span id="an_44:9">44:9</span> A keni harruar vallë ligësitë e etërve
tuaj, ligësitë e mbretërve të Judës, ligësitë e bashkëshorteve të tyre,
ligësitë tuaja dhe ligësitë e kryera nga bashkëshortet tuaja në vendin e
Judës dhe nëpër rrugët e Jeruzalemit?

<span id="an_44:10">44:10</span> Deri më sot nuk janë penduar, as kanë
patur frikë, as kanë ecur sipas ligjit tim dhe statuteve të mia, që unë
kam vënë para jush dhe etërve tuaj".

<span id="an_44:11">44:11</span> Prandaj kështu thotë Zoti i ushtrive,
Perëndia i Izraelit: "Ja, unë e kthej fytyrën time kundër jush për të
keqen tuaj dhe për të shkatërruar tërë Judën.

<span id="an_44:12">44:12</span> Do të marr pjesën që ka mbetur nga Juda
që nguli këmbë të vinte në vendin e Egjiptit për të banuar atje; ata do
të konsumohen të gjithë dhe do të bien në vendin e Egjiptit. Do të
konsumohen nga shpata dhe nga uria, nga më i vogli deri tek më i madhi;
do të vdesin nga shpata dhe nga uria dhe do të bëhen objekt nëme,
habije, mallkimi dhe turpi.

<span id="an_44:13">44:13</span> Do të dënoj ata që banojnë në vendin e
Egjiptit, ashtu si dënova Jeruzalemin me shpatën, me urinë dhe me
murtajën.

<span id="an_44:14">44:14</span> Nuk do të shpëtojë as do të shmanget
nga rreziku askush nga mbetje e Judës, që ka ardhur për të banuar në
vendin e Egjiptit, për t'u kthyer pastaj në vendin e Judës, ku ata
dëshirojnë fort të kthehen për të banuar, por ata nuk do të kthehen me
përjashtim të disa të shpëtuarve".

<span id="an_44:15">44:15</span> Atëherë tërë burrat që dinin se
bashkëshortet e tyre u digjnin temjan perëndive të tjera dhe tërë gratë
e pranishme, një turmë e madhe, dhe tërë populli që banonte në vendin e
Egjiptit, në Pathros, iu përgjigjën Jeremias, duke thënë:

<span id="an_44:16">44:16</span> "Sa për fjalën që na ke thënë në emër
të Zotit, nuk do të të dëgjojmë,

<span id="an_44:17">44:17</span> por kemi ndërmend të bëjmë ato që kanë
dalë nga goja jonë, duke i djegur temjan Mbretëreshës së qiellit dhe
duke derdhur libacione siç kemi bërë ne dhe etërit tanë, mbretërit tanë
dhe princat tanë në qytetet e Judës dhe nëpër rrugët e Jeruzalemit,
sepse atëherë kishim bukë me shumicë, ishim mirë dhe nuk shikonim asnjë
fatkeqësi.

<span id="an_44:18">44:18</span> Por që kur nuk djegim më temjan për
Mbretëreshën e qiellit nuk derdhim më libacione për të, na mungon çdo
gjë dhe jemi konsumuar nga shpata dhe uria".

<span id="an_44:19">44:19</span> Gratë shtuan: "Kur djegim temjan për
Mbetëreshën e qiellit dhe i derdhim libacione, vallë është pa pëlqimin e
burrave që i përgatisim ëmbëlsira me fytyrën e saj dhe i derdhim
libacione?".

<span id="an_44:20">44:20</span> Atëherë Jeremia i foli tërë popullit,
burrave, grave dhe gjithë njerëzve që i ishin përgjigjur në atë mënyrë
dhe tha:

<span id="an_44:21">44:21</span> "A nuk u kujtua vallë Zoti dhe nuk i
erdhi ndër mend temjani që keni djegur në qytetet e Judës dhe nëpër
rrugët e Jeruzalemit ju, etërit tuaj, mbretërit tuaj, princat tuaj dhe
populli i vendit?

<span id="an_44:22">44:22</span> Zoti nuk mundi ta durojë më për shkak
të ligësisë së veprimeve tuaja dhe të gjërave të neveritshme që keni
kryer. Prandaj vendi juaj është shkretuar, është bërë një objekt habie,
një mallkim dhe s'ka asnjë banor, siç është akoma sot.

<span id="an_44:23">44:23</span> Sepse ju keni djegur temjan dhe sepse
keni mëkatuar kundër Zotit dhe nuk keni dëgjuar zërin e Zotit dhe nuk
keni ecur sipas ligjit të tij, statuteve të tij dhe porosive të tij,
prandaj ju ra kjo fatkeqësi, siç shihet sot".

<span id="an_44:24">44:24</span> Pastaj Jeremia i tha tërë popullit dhe
tërë grave: "Dëgjoni fjalën e Zotit, o ju të gjithë nga Juda, që
ndodheni në vendin e Egjiptit.

<span id="an_44:25">44:25</span> Kështu thotë Zoti i ushtrive, Perëndia
i Izraelit: Ju dhe bashkëshortet tuaja e keni thënë me gojën tuaj dhe e
keni kryer me duart tuaja, duke thënë: "Ne duam të mbajmë betimet që
kemi bërë, duke djegur temjan për Mbretëreshën e qiellit dhe duke i
derdhur libacione". Po, ju me siguri do të mbani betimet tuaja dhe do ti
përmbushni betimet tuaja.

<span id="an_44:26">44:26</span> Prandaj dëgjoni fjalën e Zotit, o ju të
gjithë nga Juda që banoni në vendin e Egjiptit: Ja, unë jam betuar për
emrin tim të madh, thotë Zoti, që në të gjithë vendin e Egjiptit emri im
nuk do të përmendet nga goja e asnjë personi nga Juda që të thotë:
"Zoti, Zoti rron!".

<span id="an_44:27">44:27</span> Ja, unë i kam kujdes ata për të keqen e
tyre dhe jo për të mirën e tyre; dhe tërë njerëzit e Judës që ndodhen në
vendin e Egjiptit do të vdesin nga shpata dhe nga uria, deri në
shkatërrimin e plotë të tyre.

<span id="an_44:28">44:28</span> Megjithatë një numër i vogël të
shpëtuarish nga shpata do të kthehet nga vendi i Egjiptit në vendin e
Judës. Kështu gjithë ata që kanë mbetur nga Juda, që kanë ardhur në
vendin e Egjiptit për të banuar, do të mësojnë cila fjalë do të
plotësohet, imja apo ajo e tyre.

<span id="an_44:29">44:29</span> Dhe kjo do të jetë për ju shenja, thotë
Zoti, që unë do t'ju ndëshkoj në këtë vend në mënyrë që të dini që
fjalët e mia kundër jush do të plotësohen me të vërtetë për fatin tuaj
të keq". Kështu thotë Zoti:

<span id="an_44:30">44:30</span> "Ja, unë do ta jap Faraonin Hofra,
mbretin e Egjiptit, në dorë të armiqve të tij, në dorë të atyre që
kërkojnë jetën e tij, ashtu siç e dhashë Sedekian, mbretin e Judës, në
dorë të Nebukadnetsarit, mbretit të Babilonisë, që kërkonte jetën e
tij".

<span id="an_45:1">45:1</span> Fjala që profeti Jeremia i drejtoi
Barukut, birit të Neriahut, kur ky shkroi këto fjalë në një libër nën
diktimin e Jeremias, në vitin e katërt të Jehojakimit, birit të Josias,
mbreti i Judës, duke i thënë:

<span id="an_45:2">45:2</span> "Kështu të thotë ty Zoti, Perëndia i
Izraelit, o Baruk:

<span id="an_45:3">45:3</span> Ti thuaj: "Mjerë unë, sepse Zoti i shton
hidhërimin dhembjes sime; unë jam lodhur së rënkuari dhe nuk gjej
prehje".

<span id="an_45:4">45:4</span> Kështu do t'i thuash atij: Kështu thotë
Zoti: Ja unë do ta shëmb atë që kam ndërtuar dhe do ta shkul atë që kam
mbjellë, dhe këtë në tërë vendin.

<span id="an_45:5">45:5</span> Dhe ti kërkon gjëra të mëdha për vete?
Mos i kërko sepse, ja, unë do të sjell fatkeqësi mbi çdo mish" thotë
Zoti, "por ty do të të jap jetën tënde si pre në tërë vendet ku do të
shkosh".

<span id="an_46:1">46:1</span> Fjala e Zotit që iu drejtua profetit
Jeremia kundër kombeve.

<span id="an_46:2">46:2</span> Kundër Egjiptit: përsa i përket ushtrisë
së Faraonit Neko, mbretit të Egjiptit, që ishte pranë lumit Eufrat në
Karkemish dhe që Nebukadnetsari, mbret i Babilonisë, e mundi vitin e
katërt të Jehojakimit, birit të Josias, mbret i Judës.

<span id="an_46:3">46:3</span> "Përgatitni mburojën e vogël dhe të madhe
dhe afrojuni betejës.

<span id="an_46:4">46:4</span> Shaloni kuajt dhe ju kalorës, u hipni
atyre; paraqituni me përkrenare, i shndritni shtizat tuaja, vishni
parzmoret!

<span id="an_46:5">46:5</span> Çfarë po shoh? Ata e kanë humbur dhe po
kthehen prapa; burrat e tyre trima janë mundur dhe ikin me nxitim pa
kthyer as kokën prapa; rreth e qark sundon tmerri", thotë Zoti.

<span id="an_46:6">46:6</span> "Mos lejo që i shpejti të ikë dhe që
trimi të shpëtojë. Në veri, pranë lumit Eufrat, ata po lëkunden dhe po
rrëzohen.

<span id="an_46:7">46:7</span> Kush është ai që ngjitet si Nili, dhe
ujrat e të cilit fryhen si ato të lumenjve?

<span id="an_46:8">46:8</span> Éshtë Egjipti që ngjitet si Nili, dhe
ujrat e të cilit po fryhen si ato të lumenjve. Ai thotë: "Do të dal, do
të mbuloj tokën dhe do të shkatërroj qytetin dhe banorët e tij".

<span id="an_46:9">46:9</span> Ngarkohuni, o kuaj, dhe përparoni me
rrëmbim, o qerre, le të dalin përpara burrat trima, ata të Etiopisë dhe
të Putit që mbajnë mburojën dhe ata të Ludit që përdorin dhe shtrijnë
harkun.

<span id="an_46:10">46:10</span> Kjo ditë për Zotin, për Zotin e
ushtrive, është ditë hakmarrjeje, për t'u hakmarrë me armiqtë e tij.
Shpata do të shfarosë, do të ngopet dhe do të dehet me gjakun e tyre,
sepse Zoti, Zoti i ushtrive, bën një flijim në vendin e veriut, pranë
lumit Eufrat.

<span id="an_46:11">46:11</span> Ngjitu në Galaad dhe merr ca balsam, o
e virgjër, o bijë e Egjiptit. Më kot ti përdor barëra të shumta, nuk ka
shërim për ty.

<span id="an_46:12">46:12</span> Kombet kanë marrë vesh poshtërsinë
tënde dhe britma jote e dhembjes ka mbushur dheun, sepse trimi është
penguar me një trim dhe që të dy kanë rënë bashkë".

<span id="an_46:13">46:13</span> Fjala që Zoti i drejtoi profetit
Jeremia për ardhjen e Nebukadnetsarit, mbretit të Babilonisë, për të
goditur vendin e Egjiptit.

<span id="an_46:14">46:14</span> Shpalleni në Egjipt, bëjeni të ditur në
Migdol, bëjeni të ditur në Nof dhe në Tahpanhes. Thoni: "Çohu dhe
përgatitu, sepse shpata përpin çdo gjë që të rrethon".

<span id="an_46:15">46:15</span> Pse burrat e tu trima janë rrëzuar? Nuk
mund të rezistojnë sepse Zoti i rrëzon.

<span id="an_46:16">46:16</span> Ai bën që të lëkunden shumë prej tyre,
bien njëri mbi tjetrin dhe thonë: "Ja, të kthehemi te populli ynë dhe në
vendlindje, larg shpatës vrastare".

<span id="an_46:17">46:17</span> Atje ata bërtasin: "Faraoni, mbreti i
Egjiptit, nuk është veçse një zhurmë e madhe, që ka lënë të kalojë koha
e caktuar".

<span id="an_46:18">46:18</span> "Siç është e vërtetë që unë rroj",
thotë Mbreti emri i të cilit është Zoti i ushtrive, "ai do të vijë si
Tabori midis maleve, si Karmeli pranë detit.

<span id="an_46:19">46:19</span> Përgatit gjërat e nevojshme për
robërinë, o bijë që banon në Egjipt, sepse Nofi do të bëhet një
shkretëtirë dhe do të digjet, nuk do të banojë më askush në të.

<span id="an_46:20">46:20</span> Egjipti është si një mëshqerrë shumë e
bukur, por i vjen shkatërrimi, i vjen nga veriu.

<span id="an_46:21">46:21</span> Edhe mercenarët e tij që janë në mes të
tij janë si viça për majmëri; edhe ata e kanë kthyer kurrizin, ikin
bashkë, nuk rezistojnë, sepse ka zbritur mbi ta dita e fatkeqësisë së
tyre, koha e ndëshkimit të tyre.

<span id="an_46:22">46:22</span> Zëri i tij lëviz si një gjarpër, sepse
ata përparojnë me një ushtri dhe dalin kundër saj me sëpata si shumë
druvarë.

<span id="an_46:23">46:23</span> Ata do të rrëzojnë pyllin e saj", thotë
Zoti, "megjithëse është i padepërtueshëm, sepse janë më të shumtë se
karkalecat, nuk numërohen dot.

<span id="an_46:24">46:24</span> Bija e Egjiptit do të mbulohet me turp,
do të jepet në dorë të popullit të veriut".

<span id="an_46:25">46:25</span> Zoti i ushtrive, Perëndia i Izraelit,
thotë: "Ja, unë do të dënoj Amonin e Nosë, Faraonin dhe Egjiptin,
perënditë e tij dhe mbretërit e tij, Faraonin dhe ata që kanë besim tek
ai;

<span id="an_46:26">46:26</span> do t'i jap në dorë të atyre që kërkojnë
jetën e tyre, në dorë të Nebukadnetsarit, mbretit të Babilonisë, dhe në
dorë të shërbëtorëve të tij; por mbas kësaj do të banohet si në të
kaluarën", thotë Zoti.

<span id="an_46:27">46:27</span> "Por ti mos u tremb, o shërbëtori im
Jakob, mos u trondit, o Izrael, sepse ja, unë do të të shpëtoj ty prej
së largu dhe pasardhësit e tu nga toka e robërisë se tyre. Jakobi do të
kthehet, nuk do t'i bien në qafë më dhe do të jetë i qetë dhe askush nuk
do ta trembë më.

<span id="an_46:28">46:28</span> Mos u tremb, o Jakob, shërbëtori im",
thotë Zoti, "sepse unë jam me ty, do të asgjësoj tërë kombet midis të
cilëve të kam shpërndarë, por nuk do të të zhduk ty; do të të ndëshkoj
me një masë të drejtë dhe nuk do të të lë fare pa dënuar".

<span id="an_47:1">47:1</span> Fjala e Zotit që iu drejtua profetit
Jeremia kundër Filistejve, para se Faraoni të sulmonte Gazën.

<span id="an_47:2">47:2</span> Kështu thotë Zoti: "Ja ujrat po ngrihen
nga veriu, bëhen një përrua që del nga shtrati dhe përmbytin vendin dhe
gjithçka përmban, qytetin dhe ata që banojnë në të; atëherë njerëzit do
të bërtasin dhe tërë banorët e vendit, do të ulërijnë.

<span id="an_47:3">47:3</span> Në zhurmën e trokut të kuajve të
fuqishëm, në rrapëllimën e qerreve të tyre, në poteren e rrotave të
tyre, etërit nuk do të kthehen nga bijtë e tyre për shkak të dobësisë së
duarve të tyre,

<span id="an_47:4">47:4</span> për shkak të ditës që vjen për të
shkatërruar tërë Filistejtë, duke eleminuar nga Tiro dhe Sidoni çdo
mbeturinë që mund të japë ndihmë, sepse Zoti do të shkatërrojë
Filistejtë, mbeturinat e ishullit të Kaftorit.

<span id="an_47:5">47:5</span> Gaza u bë e shogët, Ashkeloni u
shkatërrua. O banorë të luginës së tyre që mbetët gjallë, deri kur do të
vazhdoni të bëni prerje?

<span id="an_47:6">47:6</span> O shpatë e Zotit, kur do të kesh prehje?
Hyrë në myllin tënd, ndalu dhe rri e qetë!

<span id="an_47:7">47:7</span> Si mund të pushojë kur Zoti i ka dhënë
urdhra kundër Ashkelonit dhe kundër bregut të detit?; ai e ka thirrur
atje".

<span id="an_48:1">48:1</span> Kundër Moabit. Kështu thotë Zoti i
ushtrive, Perëndia i Izraelit: "Mjerë Nebi, sepse u shkatërrua;
Kiriathaimi është mbuluar nga turpi, është pushtuar; kështjella është
mbuluar nga turpi dhe është e tronditur.

<span id="an_48:2">48:2</span> Lavdia e Moabit nuk është më; në Heshbon
kurdisin të keqen kundër tij, duke thënë: "Ejani dhe ta shkatërrojmë, në
mënyrë që të mos jetë më një komb". Edhe ti, o Madmen, do të
shkatërrohesh, shpata do të të ndjekë.

<span id="an_48:3">48:3</span> Një zë që kërkon ndihmë do të dalë nga
Horonaimi: shkatërrim dhe rrënim i thellë!

<span id="an_48:4">48:4</span> Maobi është copëtuar, të vegjlit e tij
bëjnë që të dëgjohet zëri i tyre.

<span id="an_48:5">48:5</span> Mbi të përpjetën e Luhithit po ngjiten
duke qarë në hidhërim, ndërsa në tatëpjetën e Horonaimit dëgjohet zëri
plot ankth i disfatës.

<span id="an_48:6">48:6</span> Ikni, shpëtoni jetën tuaj dhe bëhuni si
një marinë në shkretëtirë!

<span id="an_48:7">48:7</span> Duke qënë se ke pasë besim në veprat e
tua dhe në thesaret e tua, edhe ti do të kapesh; dhe Kemoshi do të
shkojë në robëri bashkë me priftërinjtë dhe princat e tij.

<span id="an_48:8">48:8</span> Shkatërruesi do të vijë kundër të gjitha
qyteteve, dhe asnjë qytet nuk do të shpëtojë; lugina do të zhduket dhe
fusha do të shkatërrohet, ashtu si ka thënë Zoti.

<span id="an_48:9">48:9</span> I jepni krahë Moabit, që të mund të
fluturojë tutje; qytetet e tij do të bëhen të shkreta dhe askush nuk do
të banojë në to.

<span id="an_48:10">48:10</span> I mallkuar qoftë ai që kryen veprën e
Zotit shkel e shko, i mallkuar qoftë ai që e pengon shpatën e tij të
derdhë gjak!

<span id="an_48:11">48:11</span> Moabi ka qënë i qetë qysh në moshë të
re, duke pushuar mbi llumin e tij, dhe nuk ka kaluar nga një enë në enën
tjetër dhe as që ka shkuar në robëri; prandaj i ka mbetur shija e tij
dhe parfumi i tij nuk ka pësuar ndryshime.

<span id="an_48:12">48:12</span> Prandaj ja, do vijnë ditët", thotë
Zoti, "në të cilat do t'i dërgoj disa njerëz që do t'i toçitin enët; do
t'i zbrazin enët e tij dhe do t'i thyejnë anforat e tij.

<span id="an_48:13">48:13</span> Atëherë Moabit do t'i vijë turp nga
Kemoshi, ashtu si shtëpia e Izraelit u turpërua nga Betheli, tek i cili
kishte pasur besim.

<span id="an_48:14">48:14</span> Si mund të thoni: "Ne jemi burra të
fortë dhe trima për betejën"?

<span id="an_48:15">48:15</span> Moabi është shkatërruar; qytetet e tij
po nxjerrin tym dhe të rinjtë e tyre më të mirë zbresin në kasaphanë",
thotë Mbreti emri i të cilit është Zoti i ushtrive.

<span id="an_48:16">48:16</span> Gjëma e Moabit është tashmë e afërt dhe
kobi po i vjen me hapa të shpejtë.

<span id="an_48:17">48:17</span> Mbani zi për të, të gjithë ju që e
rrethoni dhe të gjithë ju, që njihni emrin e tij, thoni: "Si u thye ai
skeptër i fortë, ai bastun i mrekullushëm?".

<span id="an_48:18">48:18</span> O bijë që banon në Dibon, zbrit nga
lavdia jote dhe ulu në tokën e zhuritur, sepse shkatërruesi i Moabit ka
dalë kundër teje, ka shkatërruar kështjellat e tua.

<span id="an_48:19">48:19</span> O ti që banon në Aroer, ndalu gjatë
rrugës dhe shiko; merr në pyetje ikanakun dhe atë që po ikën dhe pyet:
"Çfarë ka ndodhur?".

<span id="an_48:20">48:20</span> Moabi është mbuluar me turp, sepse
është i thyer; rënkoni dhe bërtisni, njoftoni mbi Arnonin që Moabi është
shkatërruar!

<span id="an_48:21">48:21</span> Një ndëshkim erdhi mbi krahinën e
fushës, mbi Holon, mbi Jahatsin dhe mbi Mefaathin,

<span id="an_48:22">48:22</span> mbi Dibonin, Nebon dhe mbi
Beth-Diblathaimin,

<span id="an_48:23">48:23</span> mbi Kiriathaimin, Beth-Gamulin dhe
Beth-Meon,

<span id="an_48:24">48:24</span> mbi Keriothin, Botsrahun dhe mbi tërë
qytetet e vendit të Moabit, të largëta dhe të afërta.

<span id="an_48:25">48:25</span> Briri i Moabit është prerë dhe krahu i
tij është copëtuar", thotë Zoti.

<span id="an_48:26">48:26</span> "Deheni, sepse është ngritur kundër
Zotit. Moabi do të vërtitet në të vjellat e tij dhe do të bëhet edhe ai
objekt talljeje.

<span id="an_48:27">48:27</span> Izraeli vallë nuk ka qënë për ty një
objekt talljeje? Mos u gjet vallë midis hajdutëve, sepse sa herë që ti
flet për të ti po tund kokën?

<span id="an_48:28">48:28</span> Braktisni qytetet dhe shkoni të banoni
në shkëmb, o banorë të Moabit, dhe bëhuni si pëllumbesha që bën folenë e
saj në faqet e një gremine.

<span id="an_48:29">48:29</span> Kemi dëgjuar krenarinë e Moabit,
jashtëzakonisht krenar, fodullëkun e tij, kryeneçësinë e tij, arrogancën
e tij dhe mendjemadhësinë e zemrës së tij.

<span id="an_48:30">48:30</span> Unë e njoh tërbimin e tij", thotë Zoti,
"që nuk ka përmbajtje, të mburrurit e tij që nuk ka përfunduar në asgjë.

<span id="an_48:31">48:31</span> Prandaj unë po ngre një vajtim mbi
Moabin dhe do të lëshoj britma nëpër të gjithë Moabin; do të vajtohet
për burrat e Kir-Heresit.

<span id="an_48:32">48:32</span> O vreshtë e Sibmahut, unë qaj për ty
ashtu si qahet për Jazerin; shermendet e tua kanë arritur matanë detit,
arrinin deri në detin e Jazerit. Shkatërruesi i tij është sulur mbi
frytet e tua verore dhe mbi rrushin që do vilej.

<span id="an_48:33">48:33</span> Gëzimi dhe hareja janë zhdukur nga
fusha pjellore dhe nga vendi i Moabit; bëra që të zhduket vera nga
butet, askush nuk e shtrydh më rrushin me britma gëzimi, britmat e tyre
nuk janë më britma gëzimi.

<span id="an_48:34">48:34</span> Për shkak të britmës së Heshbonit zëri
i tyre u dëgjua deri në Elealeh dhe në Jehats, nga Tsoari deri në
Horonaim, ashtu si një lopë trevjeçare; ujrat e Nimrimit madje janë bërë
një shkreti.

<span id="an_48:35">48:35</span> Unë do të fik në Moab", thotë Zoti,
"atë që ofron flijime mbi vendet e larta dhe atë që u djeg temjan
perëndive të tij.

<span id="an_48:36">48:36</span> Prandaj zemra ime për Moabin do të qajë
si fyejt, zemra ime do të qajë si fyejt për burrat e Kir-Heresit, sepse
pasuria që kanë fituar ka humbur.

<span id="an_48:37">48:37</span> Sepse çdo kokë do të rruhet, çdo mjekër
do të pritet, mbi të gjitha duart do të ketë të prera dhe mbi ijët do të
jetë thesi.

<span id="an_48:38">48:38</span> Mbi të gjitha çatitë e Moabit dhe në
sheshet e tij s'ka veçse vajtim, sepse unë e kam bërë copë-copë Moabin,
si një enë që nuk ka më vlerë", thotë Zoti.

<span id="an_48:39">48:39</span> "Do të vajtojnë duke thënë: "Si u thye!
Si ka kthyer Moabi paturpësisht kurrizin! Si është bërë Moabi tallja dhe
frika e atyre që i rinë rrotull"".

<span id="an_48:40">48:40</span> Sepse kështu thotë Zoti: "Ja, ai do të
nisë fluturimin si një shqiponjë dhe do t'i hapë krahët e tij në drejtim
të Moabit.

<span id="an_48:41">48:41</span> Keriothi u pushtua, fortesat janë zënë
dhe zemra e trimave të Moabit në atë ditë do të jetë si zemra e një
gruaje në dhembjet e lindjes.

<span id="an_48:42">48:42</span> Moabi do të shkatërrohet, nuk do të
jetë më popull, sepse është ngritur kundër Zotit.

<span id="an_48:43">48:43</span> Frika, gropa, laku të kërcënojnë, o
banor i Moabit" thotë Zoti.

<span id="an_48:44">48:44</span> "Kush ikën përpara frikës do të bjerë
në gropë dhe kush del nga gropa do të kapet në lak, sepse unë do të
sjell mbi të, mbi Moabin vitin e ndëshkimit të tij" thotë Zoti.

<span id="an_48:45">48:45</span> "Në hijen e Heshbonit ndalen, të
kapitur, ikanakët, por një zjarr del nga Heshboni dhe një flakë nga mesi
i Sihonit, që përpin anët e Moabit dhe pjesën e sipërme të kokës së
njerëzve kryengritës.

<span id="an_48:46">48:46</span> Mjerë ti, O Moab! Populli i Kemoshit
është i humbur sepse bijtë e tu janë çuar në robëri dhe bijat e tua në
mërgim.

<span id="an_48:47">48:47</span> Por unë do të kthej Moabin nga robëria
gjatë ditëve të fundit, thotë Zoti". Deri këtu gjykim mbi Moabin.

<span id="an_49:1">49:1</span> Kundër bijve të Amonit. Kështu thotë
Zoti: "Izraeli vallë nuk ka bij, nuk ka asnjë trashëgimtar? Pse, pra,
Malkami bëhet zot i Gadit dhe populli i tij është vendosur në qytetet e
tij?

<span id="an_49:2">49:2</span> Prandaj ja, ditët po vijnë, thotë Zoti,
në të cilat unë do të bëj që të dëgjohet thirrja e luftës e bijve të
Amonit kundër Rabahut; ai do të bëhet një grumbull gërmadhash dhe
qytetet e tij do të konsumohen nga zjarri. Atëherë Izraeli do të shtjerë
në dorë trashëgiminë e tij", thotë Zoti.

<span id="an_49:3">49:3</span> "Vajto o Heshbon, sepse Ai është
shkatërruar; bërtisni, o ju qytete të Rabahut, ngjeshuni me thasë, vini
kujën, vraponi sa andej e këtej brenda vathës sepse Malkami po shkon në
robëri bashkë me priftërinjtë e tij dhe me princat e tij.

<span id="an_49:4">49:4</span> Pse mburresh nëpër lugina? Lugina jote
është zbrazur, o bijë rebele, që kishe besim në thesaret e tua dhe
thoje: "Kush do të dalë kundër meje?".

<span id="an_49:5">49:5</span> Ja, unë do të bëj që të të zërë tmerri,
thotë Zoti, Zoti i ushtrive, nga të gjithë ata që të rrethojnë, dhe ju
do të dëboheni, secili drejt para tij, dhe nuk do të ketë njeri që t'i
mbledhë ikanakët.

<span id="an_49:6">49:6</span> Por, mbas kësaj, unë do t'i kthej nga
robëria djemtë e Amonit", thotë Zoti.

<span id="an_49:7">49:7</span> Kundër Edomit. Kështu thotë Zoti i
ushtrive: "Nuk ka më dituri në Teman? Vallë u ka munguar gjykimi të
zgjuarve? Éshtë tretur dituria e tyre?

<span id="an_49:8">49:8</span> Ikni me vrap, kthehuni prapa, shkoni të
banoni në thellësitë e tokës, o banorë të Dedanit, sepse unë do të sjell
fatkeqësinë e Ezaut mbi të në kohën e ndëshkimit të tij.

<span id="an_49:9">49:9</span> Po të vinin disa vjelës rrushi te ti nuk
do të linin ndonjë vilëz për të mbledhur? Po të vinin disa vjedhës te ti
natën do të shkatërronin vetëm sa u mjafton.

<span id="an_49:10">49:10</span> Por unë do ta zbuloj Ezaun dhe do të
gjej vendet e fshehta të tij, dhe ai nuk do të mund të fshihet më.
Pasardhësit të tij, vëllezërit e tij dhe fqinjët e tij do të
shkatërrohen, dhe ai nuk do të jetë më.

<span id="an_49:11">49:11</span> Lëri jetimët e tu, unë do t'i ruaj të
gjallë në jetë dhe gratë e tua të veja le të kenë besim tek unë".

<span id="an_49:12">49:12</span> Sepse kështu thotë Zoti: "Ja, ata që
nuk ishin destinuar ta pinin kupën, do ta pinë me siguri; dhe ti do të
jesh krejt i pandëshkuar? Nuk do të jesh krejt i pandëshkuar, por do ta
pish me siguri.

<span id="an_49:13">49:13</span> Meqenëse unë jam betuar në veten time",
thotë Zoti, "Botsrahu do të bëhet një objekt habie dhe talljeje, një
shkreti dhe një mallkim, dhe tërë qytetet e tij do të jenë të shkreta
përjetë.

<span id="an_49:14">49:14</span> Dëgjova një mesazh nga Zoti, dhe një
lajmëtar iu dërgua kombeve: "Mblidhuni dhe nisuni kundër tij; çohuni për
betejën".

<span id="an_49:15">49:15</span> Por ja unë do të të bëj të vogël midis
kombeve dhe të përbuzur midis njerëzve.

<span id="an_49:16">49:16</span> Tmerri që kallje dhe kryelartësia e
zemrës sate të kanë joshur, o ti që banon në të çarat e shkëmbinjve, që
pushton majat e kodrave; edhe sikur të bëje folenë tënde lart si
shqiponja, unë do të bëj që ti të biesh poshtë nga atje lart", thotë
Zoti.

<span id="an_49:17">49:17</span> Edomi do të bëhet objekt habie; kushdo
që do t'i kalojë afër do të mbetet i habitur dhe do të fërshëllejë për
të gjitha plagët e tij.

<span id="an_49:18">49:18</span> Ashtu si në shkatërrimin e Sodomës dhe
të Gomorrës, si dhe të qyteteve afër tyre", thotë Zoti, "askush nuk do
të banojë më në to dhe asnjë bir njeriu nuk do të gjejë strehë.

<span id="an_49:19">49:19</span> Ja, ai do të dalë si një luan nga
fryrja e Jordanit kundër banesës së fortë; unë do të bëj që ai papritmas
të ikë që andej dhe do të vendos mbi të atë që kam zgjedhur. Kush është
në fakt si unë? Kush do të më nxjerrë në gjyq? Kush është, pra, bariu që
mund të më bëjë ballë?

<span id="an_49:20">49:20</span> Prandaj dëgjoni planin që Zoti ka
menduar kundër Edomit dhe vendimet që ka marrë kundër banorëve të
Temanit. Me siguri do të tërhiqen edhe më të vegjlit e kopesë, me siguri
banesa e tyre do të shkretohet.

<span id="an_49:21">49:21</span> Në zhurmën e rënies së tyre toka do të
dridhet; zhurma e britmës së tyre do të dëgjohet deri në Detin e Kuq.

<span id="an_49:22">49:22</span> Ja, armiku po del, po nis fluturimin si
shqiponja dhe po hap krahët e tij drejt Botsrahut, dhe zemra e trimave
të Edomit atë ditë do të jetë si zemra e një gruaje në dhembjet e
lindjes.

<span id="an_49:23">49:23</span> Kundër Damaskut. Hamathia dhe Arpadi
janë mbuluar me turp, sepse kanë dëgjuar një lajm të keq; po
ligështohen; ka një stuhi të madhe mbi det, që nuk mund të qetësohet.

<span id="an_49:24">49:24</span> Damasku është bërë i flashkët, kthehet
për të ikur, e ka kapur një drithmë; ankthi dhe dhimbjet e sulmojnë si
një grua që është duke lindur.

<span id="an_49:25">49:25</span> "Vallë si nuk është braktisur qyteti i
lavdërimit, qyteti i gëzimit tim?

<span id="an_49:26">49:26</span> Prandaj të rinjtë e tij do të rrëzohen
në sheshet e tij dhe tërë luftëtarët do të vdesin atë ditë", thotë Zoti
i ushtrive.

<span id="an_49:27">49:27</span> "Unë do të ndez zjarrin në muret e
Damaskut dhe ai do të gllabërojë pallatet e Ben-Hadadit".

<span id="an_49:28">49:28</span> Kundër Kedarit dhe mbretërive të
Hatsorit, që Nebukadnetsari, mbreti i Babilonisë, ka mundur. Kështu
thotë Zoti: "Çohuni, dilni kundër Kedarit dhe shkatërroni bijtë e
lindjes.

<span id="an_49:29">49:29</span> Çadrat e tyre dhe kopetë e tyre do të
merren; shatorret e tyre, tërë veglat e tyre dhe devetë e tyre do të
çohen tutje; do t'u bërtasin atyre: "Tmerr nga të gjitha anët".

<span id="an_49:30">49:30</span> Ikni, shkoni larg të banoni në
thellësitë e tokës, o banorë të Hatsorit", thotë Zoti, "sepse
Nebukadnetsari, mbreti i Babilonisë, ka hartuar një projekt kundër jush,
ka menduar një plan kundër jush.

<span id="an_49:31">49:31</span> Çohuni, dilni kundër një kombi të qetë
që banon në siguri", thotë Zoti, "që nuk ka as dyer as shula dhe banon i
vetmuar.

<span id="an_49:32">49:32</span> Devetë e tyre do t'i çojnë tutje si
plaçkë lufte dhe shumica e bagëtisë së tyre si pre. Unë do t'i shpërndaj
në të gjitha drejtimet ata që presin cepat e mjekrës dhe do të bëj që
t'u vijë fatkeqësia nga të gjitha anët", thotë Zoti.

<span id="an_49:33">49:33</span> "Hatsori do të bëhet një vend ku do të
banojnë çakejtë, një shkreti për gjithmonë; askush nuk do të banojë më
aty dhe asnjë bir njeriu nuk do të qëndrojë aty".

<span id="an_49:34">49:34</span> Fjala e Zotit që iu drejtua profetit
Jeremia kundër Elamit, në fillim të mbretërimit të Sedekias, mbret i
Judës, duke thënë:

<span id="an_49:35">49:35</span> "Kështu thotë Zoti i ushtrive: Ja, unë
do të copëtoj harkun e Elamit, bazën e forcës së tij.

<span id="an_49:36">49:36</span> Unë do të sjell kundër Elamit katër
erërat nga katër skajet e qiellit; do ta shpërndaj në drejtim të të
gjitha erërave dhe nuk do të ketë komb ku të mos arrijnë ikanakët e
Elamit.

<span id="an_49:37">49:37</span> Do t'i bëj Elamitët të tremben përpara
armiqve të tyre dhe para atyre që kërkojnë jetën e tyre; do të sjell mbi
ta gjëmën, zemërimin tim të zjarrtë", thotë Zoti. "Do t'u dërgoj pas
shpatën deri sa t'i kem konsumuar.

<span id="an_49:38">49:38</span> Do ta vendos pastaj fronin tim në Elam
dhe do të bëj që të zhduken mbretërit dhe princat", thotë Zoti.

<span id="an_49:39">49:39</span> "Por ditët e fundit do të ndodhë që unë
do ta kthej Elamin nga robëria", thotë Zoti.

<span id="an_50:1">50:1</span> Fjala që Zoti shqiptoi kundër Babilonisë
dhe kundër vendit të Kaldeasve me anë të profetit Jeremia:

<span id="an_50:2">50:2</span> "Shpalleni midis kombeve, shpalleni dhe
ngrini një flamur; shpalleni dhe mos e fshihni. Thoni: "Babilonia, u
pushtua, Beli është mbuluar me turp, Meradoku është thyer, shëmbëlltyrat
e tij janë mbuluar me turp, idhujt e tij janë copëtuar".

<span id="an_50:3">50:3</span> Sepse nga veriu kundër tij po ngrihet një
komb që do ta katandisë vendin në një shkretëtirë dhe askush nuk do të
banojë në të; njerëzit dhe kafshët do t'ia mbathin, do të ikin.

<span id="an_50:4">50:4</span> Në ato ditë dhe në atë kohë", thotë Zoti,
"bijtë e Izraelit dhe bijtë e Judës do të vijnë bashkë; do të ecin duke
qarë dhe do të kërkojnë Zotin, Perëndinë e tyre.

<span id="an_50:5">50:5</span> Do të pyesin për rrugën e Sionit, drejt
të cilit do të kthejnë fytyrat e tyre, duke thënë: "Ejani, të bashkohemi
me Zotin, me një besëlidhje të përjetshme, që të mos harrohet më".

<span id="an_50:6">50:6</span> Populli im ka qënë një kope dhensh të
humbura; barinjtë e tyre i kishin bërë të marrin kot, të humbin nëpër
male. Kanë shkuar nga mali në kodër dhe kanë harruar vendin ku ata
pushojnë.

<span id="an_50:7">50:7</span> Të gjithë ata që i gjenin, i hanin, dhe
armiqtë e tyre thonin: "Nuk jemi fajtorë, sepse kanë mëkatuar kundër
Zotit, seli e drejtësisë, Zoti, shpresa e etërve të tyre".

<span id="an_50:8">50:8</span> Ikni nga mesi i Babilonisë, dilni nga
vendi i Kaldeasve dhe bëhuni si cjeptë në ballë të kopesë.

<span id="an_50:9">50:9</span> Sepse ja, unë i nxit dhe bëj që të dalin
kundër Babilonisë një shumicë e madhe kombesh nga vendet e veriut, dhe
do të radhiten kundër saj; kështu ajo do të pushtohet. Shigjetat e tyre
janë si ato

<span id="an_50:10">50:10</span> Kaldea do t'i lihet plaçkitjes; tërë
plaçkitësit e saj do të ngopen", thotë Zoti.

<span id="an_50:11">50:11</span> "Gëzohuni dhe kënaquni, o plaçkitës të
trashëgimisë sime, sepse jeni majmur si një mëshqerrë që shin grurin dhe
hingëlloni si kuajt e fuqishëm të luftës.

<span id="an_50:12">50:12</span> Nëna juaj do të turpërohet me të madhe,
ajo që ju ka lindur do të skuqet. Ja, ajo do të jetë kombi i fundit, një
shkreti, një tokë shterpë, një vetmi.

<span id="an_50:13">50:13</span> Për shkak të zemërimit të Zotit nuk do
të banohet më aty, do të jetë një shkreti e plotë; kushdo që do të
kalojë pranë Babilonisë do të mbetet i habitur dhe do të fërshëllejë për
të gjitha plagët e saj.

<span id="an_50:14">50:14</span> Radhituni rreth Babilonisë, o ju të
gjithë harkëtarët. Gjuani kundër saj, mos kurseni asnjë shigjetë, sepse
ka mëkatuar kundër Zotit.

<span id="an_50:15">50:15</span> Lëshoni klithma lufte kundër saj rreth
e përqark; ajo është dorëzuar, themelet e saj kanë rënë, muret e saj
janë shembur, sepse kjo është hakmarrja e Zotit. Hakmerruni me të.
Bëjini asaj atë që ajo u ka bërë të tjerëve.

<span id="an_50:16">50:16</span> Shfarosni nga Babilonia atë që mbjell
dhe zë draprin në kohën e korrjes. Nga frika e shpatës së shtypësit
secili do të kthehet te populli i tij, secili do të turret në vendin e
tij.

<span id="an_50:17">50:17</span> Izraeli është një dele e humbur, të
cilën e ndoqën luanët; i pari që e gllabëroi ishte mbreti i Asirisë,
pastaj ky i fundit, Nebukadnetsari, mbreti i Babilonisë, që ia ka thyer
kockat".

<span id="an_50:18">50:18</span> Prandaj kështu thotë Zoti i ushtrive,
Perëndia i Izraleit: "Ja, unë do dënoj mbretin e Babilonisë dhe vendin e
tij, ashtu si dënova mbretin e Asirisë.

<span id="an_50:19">50:19</span> Por do ta çoj përsëri Izraelin në
kullotën e tij, do të kullotë në Karmel dhe në Bashan dhe shpirti i i
tij do të ngopet në kodrinat e Efraimit dhe në Galaad.

<span id="an_50:20">50:20</span> Në ato ditë, në atë kohë", thotë Zoti,
"do të kërkohet paudhësia e Izraelit, por nuk do të ketë fare, dhe
mëkatet e Judës nuk do të gjenden; sepse unë do t'i fal ata që do të lë
të gjallë.

<span id="an_50:21">50:21</span> Dil kundër vendit të Merathaimit dhe
kundër banorëve të Pekodit. Shkatërro dhe vendos shfarosjen e tyre",
thotë Zoti, "dhe bëj pikërisht ashtu si të kam urdhëruar!

<span id="an_50:22">50:22</span> Në vend ka zhurmë lufte dhe shkatërrimi
është i madh.

<span id="an_50:23">50:23</span> Pse është bërë copë dhe është
shkatërruar çekiçi i tërë tokës? Pse Babilonia është bërë një shkreti
midis kombeve?

<span id="an_50:24">50:24</span> Të kam ngritur një lak dhe ti je zënë
prej tij, o Babiloni, pa e kuptuar fare. U gjete dhe u pushtove, sepse
ke bërë luftë kundër Zotit.

<span id="an_50:25">50:25</span> Zoti hapi arsenalin e tij dhe nxori
jashtë armët e indinjatës së tij, sepse kjo është një vepër që Zoti,
Zoti i ushtrive, duhet ta kryejë në vendin e Kaldeasve.

<span id="an_50:26">50:26</span> Ejani kundër saj nga skajet më të
largëta, hapni hambarët e saj, bëjini një grumbull gërmadhash dhe
vendosni shfarosjen e saj, që të mos mbetet asgjë.

<span id="an_50:27">50:27</span> Vritni të gjithë demat e saj, le të
zbresin në kasaphanë. Mjerë ata, sepse erdhi dita e tyre, dita e
ndëshkimit të tyre.

<span id="an_50:28">50:28</span> Dëgjohet zëri i atyre që ikin dhe
shpëtojnë nga vendi i Babilonisë për të lajmëruar në Sion hakmarrjen e
Zotit, Perëndisë tonë, hakmarrjen e tempullit të tij.

<span id="an_50:29">50:29</span> Mblidhni kundër Babilonisë tërë
harkëtarët, tërë ata që nderin harkun. Fushoni rreth e qark kundër asaj,
asnjë të mos ju shpëtojë. Shpërbleheni sipas veprave të saj, i bëni asaj
pikërisht atë që ajo u ka bërë të tjerëve, sepse ka qënë arrogante
kundër Zotit, kundër të Shenjtit të Izraelit.

<span id="an_50:30">50:30</span> Prandaj të rinjtë e saj do të bien në
sheshet e saj dhe tërë luftëtarët e saj do të vdesin atë ditë", thotë
Zoti.

<span id="an_50:31">50:31</span> "Ja ku jam kundër teje, o arrogante",
thotë Zoti i ushtrive, "sepse erdhi dita jote, koha në të cilën unë do
të të ndëshkoj.

<span id="an_50:32">50:32</span> Arrogantja do të tronditet dhe do të
rrëzohet, dhe askush nuk do ta ngrerë. Unë do t'u vë zjarrin qyteteve të
saj dhe ai do të përpijë gjithçka që e rrethon".

<span id="an_50:33">50:33</span> Kështu thotë Zoti i ushtrive: "Bijtë e
Izraelit ishin të shtypur bashkë me bijtë e Judës. Tërë ata që i kanë
çuar në robëri i kanë mbajtur me forcë dhe nuk kanë pranuar t'i lënë të
ikin.

<span id="an_50:34">50:34</span> Shpëtimtari i tyre është i fortë; emri
i tij është Zoti i ushtrive. Ai me siguri do të mbrojë çështjen e tyre,
për t'i dhënë prehje dheut dhe për t'i bërë të drithërohen banorët e
Babilonisë.

<span id="an_50:35">50:35</span> Një shpatë kërcënon Kaldeasit", thotë
Zoti, "banorët e Babilonisë, princat e tij, të diturit e saj.

<span id="an_50:36">50:36</span> Një shpatë kërcënon gënjeshtarët
mburravecë, që do të rezultojnë pa mend; një shpatë kërcënon trimat e
saj, që do të tmerrohen.

<span id="an_50:37">50:37</span> Një shpatë kërcënon kuajt e saj, qerret
e saj dhe mbi lëmshin e njerëzve që është në mes të saj, e cila do të
bëhet si shumë gra; një shpatë kërcënon thesaret e saj, që do të
plaçkiten.

<span id="an_50:38">50:38</span> Thatësira kërcënon ujërat e saj, që do
të thahen, sepse është nje vend figurash të gdhendura dhe ata luajnë
mendsh për idhujt e tyre.

<span id="an_50:39">50:39</span> Prandaj do të banojnë aty kafshët e
shkretëtirës me çakejtë dhe do të vendosen aty strucat. Nuk do të
banohet kurrë më, as do të popullohet brez pas brezi.

<span id="an_50:40">50:40</span> Ashtu si Perëndia shkatërroi Sodomën,
Gomorrën dhe qytetet afër tyre", thotë Zoti, "kështu nuk do të banojë më
aty askush dhe nuk do të qëndrojë më aty asnjë bir njeriu.

<span id="an_50:41">50:41</span> Ja, një popull vjen nga veriu; një komb
i madh dhe shumë mbretër kanë dalë nga skajet e tokës.

<span id="an_50:42">50:42</span> Ata mbajnë në dorë harkun dhe shtizën;
janë të egër dhe nuk kanë fare mëshirë; zëri i tyre do të gjëmojë si
deti. U hipin kuajve, janë gati të luftojnë si një njeri i vetëm kundër
teje, o bijë e Babilonisë.

<span id="an_50:43">50:43</span> Mbreti i Babilonisë ka dëgjuar të
flitet për ta dhe duart e tij dobësohen; e ka zënë ankthi, dhembjet si
një grua që po lind.

<span id="an_50:44">50:44</span> Ja, po del si një luan nga vërshimi i
Jordanit kundër banesës së fortë. Por unë do të bëj që të ikin befas
prej saj dhe do të vendos mbi të atë që kam zgjedhur. Kush është, pra,
si unë dhe kush mund të më paditë në gjyq? Kush është, pra, ai bari që
mund të më bëjë ballë?

<span id="an_50:45">50:45</span> Prandaj dëgjoni planin që Zoti ka
menduar kundër Babilonisë dhe vendimet që ka marrë kundër vendit të
Kaldeasve. Me siguri do të tërhiqen edhe më të vegjlit e kopesë, me
siguri banesa e tyre do të shkatërrohet.

<span id="an_50:46">50:46</span> Në zhurmën e pushtimit të Babilonisë
toka do të dridhet dhe ulërima e tyre do të dëgjohet midis kombeve".

<span id="an_51:1">51:1</span> Kështu thotë Zoti: "Ja, unë do të ngre
një erë shkatërruese kundër Babilonisë dhe kundër banorëve të Leb
Kamait.

<span id="an_51:2">51:2</span> Do të dërgoj kundër Babilonisë disa të
huaj që do ta kontrollojnë dhe do ta zbrazin vendin e saj, sepse në
ditën e fatkeqësisë do të sulen mbi të nga të gjitha anët.

<span id="an_51:3">51:3</span> Mos lini që ai, i cili nder harkun ta
shtrijë atë apo të ngrihet në parzmoren e tij. Mos kurseni të rinjtë e
saj, vendosni shfarosjen e tërë ushtrisë së saj.

<span id="an_51:4">51:4</span> Kështu ata do të bien të vrarë në vendin
e Kaldeasve dhe të shpuar nëpër rrugët e Babilonisë.

<span id="an_51:5">51:5</span> Sepse Izraeli dhe Juda nuk kanë qënë
braktisur nga Perëndia i tyre, nga Zoti i ushtrive, megjithëse vendi i
tyre ishte plot me faje kundër të Shenjtit të Izraelit".

<span id="an_51:6">51:6</span> Ikni nga mesi i Babilonisë dhe të
shpëtojë secili jetën e tij, shikoni të mos të shkatërroheni në
paudhësinë e saj. Sepse kjo është koha e hakmarrjes së Zotit; ai do të
japë shpërblimin e drejtë.

<span id="an_51:7">51:7</span> Babilonia ishte në duart e Zotit një kupë
ari që dehte tërë tokën; kombet kanë pirë nga vera e saj, prandaj kombet
kanë rënë në kllapi.

<span id="an_51:8">51:8</span> Papritmas Babilonia ra, u shkatërrua.
Vajtoni për të, merrni balsam për dhembjen e saj; ndofta mund të
shërohet.

<span id="an_51:9">51:9</span> Ne dëshironim ta shëronim Babiloninë, por
ajo nuk është shëruar. Braktiseni dhe të shkojmë secili në vendin e vet,
sepse gjykimi i saj arrin deri në qiell dhe ngrihet deri te retë.

<span id="an_51:10">51:10</span> Zoti ka bërë të triumfojë çështja jonë
e drejtë. Ejani, të tregojmë në Sion veprën e Zotit, Perëndisë tonë.

<span id="an_51:11">51:11</span> Mprehni shigjetat, rrokni mburojat.
Zoti ka zgjuar frymën e mbretërve të Medasve, sepse qëllimi i tij kundër
Babilonisë është shkatërrimi i saj, sepse kjo është hakmarrja e Zotit,
hakmarrja e tempullit të tij.

<span id="an_51:12">51:12</span> Ngrini flamurin mbi muret e Babilonisë.
Përforconi rojet, vendosni shigjetarë, përgatitni kurthe. Sepse Zoti ka
menduar dhe ka zbatuar atë që ka thënë kundër banorëve të Babilonisë.

<span id="an_51:13">51:13</span> O ti që banon pranë ujërave të mëdha,
të pasura në thesarë, fundi yt erdhi, fundi i fitimeve të tua të
padrejta.

<span id="an_51:14">51:14</span> Zoti i ushtrive i është betuar në veten
e tij: "Unë do të të mbush me njerëz si miza që do të ngrenë kundër teje
britma lufte".

<span id="an_51:15">51:15</span> Ai ka bërë tokën me fuqinë e tij, ka
vendosur botën me diturinë e tij dhe ka shpalosur qiejt me zgjuarësinë e
tij.

<span id="an_51:16">51:16</span> Kur nxjerr zërin e tij, ka një zhurmë
ujërash në qiell; ai bën që të ngjiten avujt nga skajet e tokës, prodhon
rrufetë për shiun dhe e nxjerr erën nga depozitat e tij.

<span id="an_51:17">51:17</span> Çdo njeri atëherë bëhet budalla, pa
njohuri, çdo argjendar ka turp për shëmbëlltyrën e tij të gdhendur,
sepse shëmbëlltyra e tij e derdhur është një gënjeshtër, dhe nuk ka
frymë jetësore në to.

<span id="an_51:18">51:18</span> Janë kotësi, vepra mashtrimi; në kohën
e ndëshkimit të tyre do të zhduken.

<span id="an_51:19">51:19</span> Trashëgimia e Jakobit nuk është si ata,
sepse ai ka sajuar tërë gjërat, dhe Izraeli është fisi i trashëgimisë së
tij. Emri i tij është Zoti i ushtrive.

<span id="an_51:20">51:20</span> "Ti je për mua një çekiç, një mjet
lufte; me ty do të shtyp kombet, me ty do të shkatërroj mbretëritë;

<span id="an_51:21">51:21</span> me ty do të copëtoj kalë dhe kalorës,
me ty do të copëtoj qerre dhe karrocier;

<span id="an_51:22">51:22</span> me ty do të copëtoj burrë dhe grua, me
ty do të copëtoj plak dhe fëmijë, me ty do të copëtoj të riun dhe
virgjëreshën;

<span id="an_51:23">51:23</span> me ty do të copëtoj bariun dhe kopenë e
tij, me ty do të copëtoj katundarin dhe pendën e tij të qeve, me ty do
të copëtoj qeveritarët dhe gjykatësit.

<span id="an_51:24">51:24</span> Por unë do t'i shpërblej Babiloninë dhe
tërë banorët e Kaldesë për tërë të keqen që i kanë bërë Sionit para syve
tuaj", thotë Zoti.

<span id="an_51:25">51:25</span> "Ja ku jam kundër teje, o mal i
shkatërrimit", thotë Zoti, "ti që shkatërron tërë tokën. Unë do të
shtrij dorën time kundër teje, do të të rrokullis poshtë nga shkëmbinjtë
dhe do të të bëj një mal të djegur.

<span id="an_51:26">51:26</span> Nga ti nuk do të merren më as gurë të
qoshes, as gurë themeli, por ti do të bëhesh një shkreti përjetë, thotë
Zoti.

<span id="an_51:27">51:27</span> Ngrini një flamur në vend, bjerini
borisë midis kombeve; përgatitni kombet kundër saj, thirrni të mblidhen
kundër saj mbretëritë e Araratit, Minit dhe Ashkenazit. Emëroni kundër
saj një komandant. Bëni që të përparojnë kuajt si karkaleca të kreshtë.

<span id="an_51:28">51:28</span> Përgatitni kundër saj kombet, me
mbretëritë e Medisë, me qeveritarët e tij, me të gjithë gjykatësit dhe
tërë vendet e zotërimeve të tij.

<span id="an_51:29">51:29</span> Toka do të dridhet dhe do të mbajë zi,
sepse planet e Zotit kundër Babilonisë do të realizohen, për ta
katandisur vendin e Babilonisë në një shkreti, pa banorë.

<span id="an_51:30">51:30</span> Trimat e Babilonisë kanë hequr dorë nga
lufta; kanë mbetur në fortesat e tyre; forca e tyre është ligështuar,
janë bërë si gra. U kanë vënë zjarrin banesave të saj, shulet e portave
të tyre janë thyer.

<span id="an_51:31">51:31</span> Korrieri vrapon përballë korrierit dhe
lajmëtari përballë lajmëtarit për t'i njoftuar mbretit të Babilonisë që
qyteti i tij është marrë nga çdo anë;

<span id="an_51:32">51:32</span> vahet që mund të kalohen më këmbë janë
zënë, kënetat janë në flakë dhe luftëtarët janë të tmerruar.

<span id="an_51:33">51:33</span> Sepse kështu thotë Zoti i ushtrive,
Perëndia i Izraelit: "Bija e Babilonisë është si një lëmë në kohën që
shkelet; edhe pak dhe do të vijë për të koha e korrjes".

<span id="an_51:34">51:34</span> "Nebukadnetsari, mbreti i Babilonisë,
na ka gëlltitur, na ka shtypur, na ka katandisur si një enë bosh; na ka
gëlltitur si një dragua, ka mbushur barkun e tij me ushqimet tona të
shijshme, na ka përzënë.

<span id="an_51:35">51:35</span> Dhuna e ushtruar kundër meje dhe mishit
tim rëntë mbi Babiloninë", do të thotë banori i Sionit. "Gjaku im rëntë
mbi banorët e Kaldesë", do të thotë Jeruzalemi.

<span id="an_51:36">51:36</span> Prandaj kështu thotë Zoti: "Ja, unë do
të mbroj çështjen tënde dhe do ta kryej hakmarrjen tënde. Do të bëj që
të thahet deti i saj dhe të shterojë burimi i saj.

<span id="an_51:37">51:37</span> Babilonia do të bëhet një grumbull
gërmadhash, një strehë për çakejtë, një objekt habie e talljeje, pa
banorë.

<span id="an_51:38">51:38</span> Ata do të vrumbullijnë bashkë si luanë,
do të skërmitin dhëmbët si këlyshët e luanit.

<span id="an_51:39">51:39</span> Kur të kenë vapë, do t'u jap të pijnë,
do t'i deh që të kënaqen dhe të flenë një gjumë të përjetshëm, pa u
zgjuar më", thotë Zoti.

<span id="an_51:40">51:40</span> Unë do t'i bëj të zbresin në kasaphanë
si qengja, si desh bashkë me cjeptë.

<span id="an_51:41">51:41</span> Vallë si u pushtua Sheshaku dhe u fitua
lavdia e tërë dheut? Vallë si u bë Babilonia një shkreti midis kombeve?

<span id="an_51:42">51:42</span> Deti ka dalë përmbi Babiloninë; ajo
është mbytur nga zhurma e valëve të tij.

<span id="an_51:43">51:43</span> Qytetet e saj janë bërë një mjerim, një
tokë e zhuritur, një shkreti, një vend ku nuk banon askush dhe nëpër të
cilin nuk kalon asnjë bir njeriu.

<span id="an_51:44">51:44</span> Unë do të ndëshkoj Belin në Babiloni
dhe do të nxjerr nga goja e tij atë që ka gllabëruar dhe kombet nuk do
të bashkohen më me të. Madje edhe muret e Babilonisë do të rrëzohen.

<span id="an_51:45">51:45</span> Dil nga mesi i saj, o populli im, dhe
secili të shpëtojë jetën e tij përpara zemërimit të zjarrtë të Zotit.

<span id="an_51:46">51:46</span> Zemra juaj mos u ligështoftë dhe mos u
trembni nga lajmet që do të dëgjohen në vend, sepse një vit do të vijë
një lajm dhe vitin tjetër një lajm tjetër. Do të ketë dhunë në vend,
sundues kundër sunduesit.

<span id="an_51:47">51:47</span> Prandaj ja, do të vijnë ditët në të
cilat unë do të ndëshkoj figurat e gdhendura të Babilonisë; tërë vendi
do të mbulohet me turp dhe tërë të plagosurit për vdekje do të rrëzohen
në mes të saj.

<span id="an_51:48">51:48</span> Atëherë qiejt, toka dhe çdo gjë që
është në to do të ngazëllejnë mbi Babiloninë, sepse shkatërruesit do të
vijnë kundër saj nga veriu", thotë Zoti.

<span id="an_51:49">51:49</span> Ashtu si Babilonia bëri që të rrëzohen
të plagosurit për vdekje të Izraelit, kështu në Babiloni do të rrëzohen
të plagosurit për vdekje të të gjithë vendit.

<span id="an_51:50">51:50</span> Ju, që keni shpëtuar nga shpata,
nisuni, mos u ndalni; mbani mend që nga larg Zotin, dhe Jeruzalemi t'ju
kthehet në zemër.

<span id="an_51:51">51:51</span> Na vjen turp të dëgjojmë sharjen, turpi
ka mbuluar fytyrën tonë, sepse disa të huaj kanë hyrë në shenjtoren e
shtëpisë të Zotit.

<span id="an_51:52">51:52</span> "Prandaj ja, do të vijnë ditët", thotë
Zoti, "në të cilat unë do të dënoj figurat e tij të gdhendura dhe në
tërë vendin e tij do të rënkojnë të plagosurit për vdekje.

<span id="an_51:53">51:53</span> Edhe sikur Babilonia të ngjitej deri në
qiell, edhe sikur ta bënte të pakapshme forcën e saj të lartë, nga ana
ime do të vijnë kundër saj disa shkatërrimtarë", thotë Zoti.

<span id="an_51:54">51:54</span> Zhurma e një britme po vjen nga
Babilonia, e një shkatërrimi të madh nga vendi i Kaldasve.

<span id="an_51:55">51:55</span> Sepse Zoti po shkatërron Babiloninë dhe
bën që të pushojë zhurma e saj e madhe; valët e tyre gumëzhijnë, zhurma
e zërit të tyre po ngrihet.

<span id="an_51:56">51:56</span> Shkatërrimtari në fakt erdhi kundër
saj, kundër Babilonisë; trimat e saj janë kapur, harqet e tyre janë
copëtuar, sepse Zoti është Perëndia i shpërblimeve; ai do t'i shpërblejë
me siguri.

<span id="an_51:57">51:57</span> Unë do t'i deh princat e saj, njerëzit
e urtë të saj, qeveritarët e saj, nëpunësit e saj, dhe trimat e saj dhe
kështu do të bëjnë një gjumë të përjetshëm dhe nuk do të zgjohen më",
thotë Mbreti, emri i të cilit është Zoti i ushtrive.

<span id="an_51:58">51:58</span> Kështu thotë Zoti i ushtrive: "Muret e
gjëra të Babilonisë do të prishen krejtësisht, portat e saj të larta do
të digjen me zjarr; kështu popujt do të kenë punuar për asgjë dhe kombet
do të jenë munduar vetëm për zjarrin".

<span id="an_51:59">51:59</span> Urdhri që profeti Jeremia i dha
Serajahut, birit të Neriahut, bir i Mahsejahut, kur shkoi në Babiloni me
Sedekian, mbretin e Judës, në vitin e katërt të mbretërimit të tij.
Serajahu ishte shefi i Çambelanëve.

<span id="an_51:60">51:60</span> Kështu Jeremia shkroi në një libër tërë
të këqiat që do të pësonte Babilonia, tërë këto fjalë që janë shkruar
kundër Babilonisë.

<span id="an_51:61">51:61</span> Dhe Jeremia i tha Serajahut: "Kur të
arrish në Babiloni, ki kujdes t'i lexosh tërë këto fjalë,

<span id="an_51:62">51:62</span> dhe do të thuash: "O Zot, ti ke thënë
për këtë vend se do ta shkatërroje, dhe se nuk do të mbetej në të më
asnjëri, qoftë njeri apo kafshë, por do të bëhej një shkreti e
përjetshme".

<span id="an_51:63">51:63</span> Pastaj, kur të kesh mbaruar së lexuari
këtë libër, do të lidhësh mbi të një gur dhe do ta hedhësh në mes të
Eufratit,

<span id="an_51:64">51:64</span> dhe do të thuash: "Kështu do të mbytet
Babilonia dhe nuk do të ngrihet më nga fatkeqësia që unë do të sjell mbi
të; dhe ata do të jenë të rraskapitur"". Deri këtu fjalët e Jeremias.

<span id="an_52:1">52:1</span> Sedekia ishte njëzetenjë vjeç kur filloi
të mbretërojë, dhe mbretëroi në Jeruzalem njëmbëdhjetë vjet. E ëma quhej
Hamutal, e bija e Jeremias nga Libnahu.

<span id="an_52:2">52:2</span> Ai bëri atë që është e keqe në sytë e
Zotit, në të gjitha gjërat ashtu si kishte bërë Jehojakimi.

<span id="an_52:3">52:3</span> Kjo ndodhi në Jeruzalem dhe në Judë për
shkak të zemërimit të Zotit, që më në fund i dëboi nga prania e tij.
Pastaj Sedekia ngriti krye kundër mbretit të Babilonisë.

<span id="an_52:4">52:4</span> Në vitin e nëntë të mbretërimit të tij,
në muajin e dhjetë, më dhjetë të muajit, Nebukadnetsari, mbreti i
Babilonisë, erdhi me gjithë ushtrinë e tij kundër Jeruzalemit, fushoi
kundër tij dhe ndërtoi rreth e rrotull ledhat.

<span id="an_52:5">52:5</span> Kështu qyteti mbeti i rrethuar deri në
vitin e njëmbëdhjetë të mbretit Sedekia.

<span id="an_52:6">52:6</span> Në muajin e katërt, më nëntë të muajit,
uria ishte aq e rëndë në qytet, sa që nuk kishte më bukë për popullin e
vendit.

<span id="an_52:7">52:7</span> Atëherë u hap një e çarë në muret dhe të
gjithë luftëtarët ikën, duke dalë natën nga qyteti nëpër portën midis dy
mureve, e cila ndodhej pranë kopshtit të mbretit, megjithëse Kaldeasit
ishin rreth qytetit. Kështu ata morën rrugën e Arabahut.

<span id="an_52:8">52:8</span> Por ushtria e Kaldeasve ndoqi mbretin, e
arriti Sedekian në fushën e Jerikos, ndërsa tërë ushtria e tij po
shpërndahej larg tij.

<span id="an_52:9">52:9</span> Kështu ata zunë mbretin dhe e çuan në
Riblah, në vendin e Hamathit te mbreti i Babilonisë, që shqiptoi
vendimin kundër tij.

<span id="an_52:10">52:10</span> Mbreti i Babilonisë vrau pastaj bijtë e
Sedekias para syve të tij dhe vrau gjithashtu tërë princat e Judës në
Riblah;

<span id="an_52:11">52:11</span> pastaj i nxori sytë Sedekias. Mbreti i
Babilonisë e lidhi me pranga prej bronzi, e çoi në Babiloni dhe e futi
në burg deri ditën e vdekjes së tij.

<span id="an_52:12">52:12</span> Muajin e pestë, më dhjetë të muajit (që
ishte viti i nëntëmbëdhjetë i Nebukadnetsarit, mbretit të Babilonisë),
Nebuzaradani, komandanti i rojeve personale në shërbim të mbretit të
Babilonisë, arriti në Jeruzalem.

<span id="an_52:13">52:13</span> Ai dogji shtëpinë e Zotit dhe shtëpinë
e mbretit dhe u vuri flakën tërë shtëpive të Jeruzalemit dhe tërë
shtëpive të fisnikëve.

<span id="an_52:14">52:14</span> Tërë ushtria e Kaldeasve që ishte me
komandantin e rojeve rrëzoi të gjitha muret rreth e qark Jeruzalemit.

<span id="an_52:15">52:15</span> Pastaj Nebuzaradani, komandanti i
rojeve, internoi pjesën më të varfër të popullit; pjesën e popullit që
kishte mbetur në qytet, dezertorët që kishin kaluar në shërbim të
mbretit të Babilonisë dhe kusurin e popullsisë.

<span id="an_52:16">52:16</span> Por Nebuzaradani, komandanti i rojeve,
la disa nga më të varfrit e vendit të punojnë vreshtat dhe arat.

<span id="an_52:17">52:17</span> Kaldeasit i copëtuan shtyllat prej
bronzi që ishin në shtëpinë e Zotit, qerret dhe detin prej bronzi që
ishin në shtëpinë e Zotit dhe e çuan bronzin në Babiloni.

<span id="an_52:18">52:18</span> Ata morën edhe tiganët, kunjat, thikat,
legenët, kupat dhe të gjitha veglat prej bronzi, që përdoreshin në
shërbimin e tempullit.

<span id="an_52:19">52:19</span> Komandanti i rojes mori gjithashtu
kupat, mangallët, legenët, shandanet, tasat dhe kupat, arin e sendet që
ishin prej ari të kulluar dhe argjendin e kulluar.

<span id="an_52:20">52:20</span> Sa për dy kolonat, për detin dhe për të
dymbëdhjetë qetë prej bronzi që ishin poshtë tij dhe për qerret që
Salomoni kishte bërë për shtëpinë e Zotit, bronzi i tërë këtyre sendeve
kishte një peshë që nuk mund të llogaritej.

<span id="an_52:21">52:21</span> Për sa u përket shtyllave, lartësia e
një shtylle ishte tetëmbëdhjetë kubitë; dhe duhej një fill prej
dymbëdhjetë kubitësh për të matur rrethin e tyre; trashësia e saj ishte
katër gishtërinj; nga brenda ishte bosh.

<span id="an_52:22">52:22</span> Mbi të ngrihej një kapitel prej bronzi,
lartësia e një kapiteli ishte pesë kubitë; rreth e qark kapitelit kishte
një rrjetëz dhe disa shegë, të gjitha prej bronzi. Shtylla tjetër me
shegë, ishte e njëllojtë me të.

<span id="an_52:23">52:23</span> Rreth e qark kishte nëntëdhjetë e
gjashtë shegë dhe tërë shegët rrotull rrjetëzës arrinin në njëqind.

<span id="an_52:24">52:24</span> Komandanti i rojes mori Serajahun,
kryepriftin, Sofonian, priftin e dytë, dhe tre rojtarë të portës.

<span id="an_52:25">52:25</span> Nga qyteti ai mori edhe një eunuk që
komandonte luftëtarët, shtatë burra ndër këshilltarët personalë të
mbretit që u gjetën në qytet, sekretarin e komandantit të ushtrisë që
rekrutonte popullin e vendit dhe gjashtëdhjetë burra nga populli i
vendit që u gjetën në qytet.

<span id="an_52:26">52:26</span> Kështu Nebuzaradani, komandanti i
rojeve, i mori dhe i çoi te mbreti i Babilonisë në Riblah,

<span id="an_52:27">52:27</span> dhe mbreti i Babilonisë i vrau në
Riblah, në vendin e Hamathit.

<span id="an_52:28">52:28</span> Kështu Juda u çua në robëri larg vendit
të tij. Ky është populli që Nebukadnetsari internoi vitin e shtatë:
tremijë e njëzet e tre Judej.

<span id="an_52:29">52:29</span> Në vitin e tetëmbëdhjetë të
Nebukadnetsarit u shpërngulën nga Jeruzalemi tetëqind e tridhjet e dy
veta.

<span id="an_52:30">52:30</span> Në vitin e njëzetë e tretë të
Nebukadnetsarit, Nebuzaradani, komandanti i rojes, internoi shtatëqind e
dyzet e pesë Judej: gjithsej katërmijë e gjashtëqind veta.

<span id="an_52:31">52:31</span> Në vitin e tridhjetë e shtatë të
robërisë së Jehojakimit, mbretit të Judës, në muajin e dymbëdhjetë, më
pesë të muajit, Evil-Merodaku, mbret i Babilonisë, vitin e parë të
mbretërisë së tij e fali

<span id="an_52:32">52:32</span> I foli me dashamirësi dhe vendosi
ndenjësen e tij mbi atë të mbretërve që ishin me të në Babiloni.

<span id="an_52:33">52:33</span> Kështu Jehojakimi i ndërroi rrobat e
robërisë së tij dhe hëngri gjithnjë bukën në prani të mbretit tërë ditët
e jetës së tij.

<span id="an_52:34">52:34</span> Për ushqimin e tij i jepej rregullisht
një racion ushqimi nga ana e mbretit të Babilonisë, një racion çdo ditë,
deri ditën e vdekjes së tij, tërë ditët e jetës së tij.

------------------------------------------------------------------------

[Next: Lamentations](lam.md)
