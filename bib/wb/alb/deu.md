[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](num)  [Next](jos.md) 

------------------------------------------------------------------------

### Albanian Bible: Deuteronomy

<span id="an_1:1">1:1</span> Këto janë fjalët që Moisiu i drejtoi
Izraelit matanë Jordanit, në shkretëtirë, në Arabah, përballë Sufit,
midis Paranit, Tofelit, Labanit, Hatserothit dhe Zahabit.

<span id="an_1:2">1:2</span> Ka njëmbëdhjetë ditë rrugë nga mali Horeb,
duke ndjekur rrugën e malit Seir, deri në Kadesh-Barnea.

<span id="an_1:3">1:3</span> Në vitin e dyzetë në muajin e njëmbëdhjetë,
ditën e parë të muajit, Moisiu u foli bijve të Izraelit, simbas porosive
që i kishte dhënë Zoti,

<span id="an_1:4">1:4</span> mbas mundjes së Sihonit, mbretit të
Amorejve që banonte në Heshbon, dhe të Ogut, mbretit të Bashanit që
banonte në Ashtaroth dhe në Edrej.

<span id="an_1:5">1:5</span> Matanë Jordanit, në vendin e Moabit, Moisiu
filloi ta shpjegojë këtë ligj, duke thënë:

<span id="an_1:6">1:6</span> "Zoti, Perëndia ynë, na foli në Horeb dhe
na tha: "Ju keni ndenjur mjaft afër këtij mali;

<span id="an_1:7">1:7</span> çoni çadrat, vihuni në lëvizje dhe shkoni
në drejtim të krahinës malore të Amorejve dhe në drejtim të të gjitha
vendeve të afërta me Arabahun, në krahinën malore dhe në ultësirën, në
Negev e në bregun e detit, në vendin e Kananejve dhe në Liban, deri në
lumin e madh, në lumin e Eufratit.

<span id="an_1:8">1:8</span> Ja, unë e vura vendin para jush; hyni dhe
shtjireni në dorë vendin që Zoti ishte betuar t'ua jepte etërve tuaj,
Abrahamit, Isakut dhe Jakobit, atyre dhe pasardhësve të tyre mbas
tyre"".

<span id="an_1:9">1:9</span> "Në atë kohë unë ju fola dhe ju thashë:
"Unë nuk mund ta mbaj i vetëm barrën që përfaqësoni ju të tërë.

<span id="an_1:10">1:10</span> Zoti, Perëndia juaj, ju ka shumuar, dhe
ja, sot jeni në numër të madh si yjet e qiellit.

<span id="an_1:11">1:11</span> Zoti, Perëndia i etërve tuaj, ju bëftë
njëmijë herë më të shumtë, dhe ju bekoftë ashtu si ju ka premtuar!

<span id="an_1:12">1:12</span> Por si mundem unë, duke qenë i vetëm, të
mbaj barrën tuaj, peshën tuaj dhe grindjet tuaja?

<span id="an_1:13">1:13</span> Zgjidhni nga fiset tuaja burra të urtë,
me gjykim e me përvojë, dhe unë do t'i bëj prijës tuaj".

<span id="an_1:14">1:14</span> Dhe ju m'u përgjigjët, duke thënë: "Ajo
që ti propozon të bësh është e mirë".

<span id="an_1:15">1:15</span> Atëherë mora prijësit e fiseve tuaja,
njerëz të urtë dhe me përvojë, dhe i caktova si prijës tuaj, prijës të
mijërave, të qindrave të pesëdhjetëve, të dhjetrave, dhe oficerë të
fiseve tuaja.

<span id="an_1:16">1:16</span> Në atë kohë u dhashë këtë urdhër
gjykatësve tuaj, duke u thënë: "Dëgjoni dhe gjykoni me drejtësi grindjet
midis vëllezërve tuaj, midis një njeriu dhe të vëllait ose të huajit që
ndodhet pranë tij.

<span id="an_1:17">1:17</span> Në gjykimet tuaja nuk do të keni
konsiderata personale; do të dëgjoni si të madhin ashtu edhe të voglin;
nuk do të keni frikë nga asnjeri, sepse gjykimi i përket Perëndisë;
çështjen që është shumë e vështirë për ju do të ma paraqisni mua, dhe
unë do ta dëgjoj".

<span id="an_1:18">1:18</span> Në atë kohë unë ju urdhërova të gjitha
gjërat që duhet të bënit".

<span id="an_1:19">1:19</span> "Pastaj u nisëm nga mali i Horebit dhe
përshkuam gjithë atë shkretëtirë të madhe dhe të tmerrshme që keni parë,
duke u drejtuar nga krahina malore e Amorejve, ashtu si na kishte
urdhëruar Zoti, Perëndia ynë, dhe arritëm në Kadesh-Barnea.

<span id="an_1:20">1:20</span> Atëherë ju thashë: "Keni arritur në
krahinën malore të Amorejve, që Zoti, Perëndia ynë, na jep.

<span id="an_1:21">1:21</span> Ja, Zoti, Perëndia ynë, e ka vënë vendin
para teje, ngjitu dhe shtjire në dorë, ashtu si të ka thënë Zoti,
Perëndia i etërve të tu; mos ki frikë dhe mos u ligështo".

<span id="an_1:22">1:22</span> Atëherë ju, të gjithë ju, u afruat pranë
meje dhe më thatë: "Të dërgojmë disa njerëz para nesh që të vëzhgojnë
vendin për ne dhe të na tregojnë rrugën nëpër të cilën ne duhet të
ngjitemi dhe qytetet në të cilat duhet të hyjmë".

<span id="an_1:23">1:23</span> Ky propozim më pëlqeu, kështu mora
dymbëdhjetë njerëz nga radhët tuaja, një për çdo fis.

<span id="an_1:24">1:24</span> Dhe ata u nisën, u ngjitën drejt maleve,
arritën në luginën e Eshkolit dhe vëzhguan vendin.

<span id="an_1:25">1:25</span> Morën me vete disa fruta të vendit, na i
sollën dhe na paraqitën raportin e tyre, duke thënë: "Vendi që po na jep
Zoti, Perëndia ynë, është i mirë"".

<span id="an_1:26">1:26</span> "Por ju nuk deshët të ngjiteni dhe
ngritët krye kundër urdhërit të Zotit, Perëndisë tuaj;

<span id="an_1:27">1:27</span> dhe murmuritët në çadrat tuaja dhe thatë:
"Zoti na urren, për këtë arsye na nxori nga vendi i Egjiptit për të na
dorëzuar në duart e Amorejve dhe për të na shkatërruar.

<span id="an_1:28">1:28</span> Ku mund të shkojmë? Vëllezërit tonë na
pezmatuan zemrën duke na thënë: Éshtë një popull më i madh dhe më
shtatlartë se ne; qytetet janë të mëdha dhe të fortifikuara deri në
qiell; pamë bile edhe bijtë e Anakimit".

<span id="an_1:29">1:29</span> Atëherë unë ju thashë: "Mos u trembni dhe
mos kini frikë nga ata.

<span id="an_1:30">1:30</span> Zoti, Perëndia juaj, që shkon para jush,
do të luftojë ai vetë për ju, ashtu si ka bërë para syve tuaj në Egjipt

<span id="an_1:31">1:31</span> dhe në shkretëtirë, ku ke parë se si
Zoti, Perëndia yt, të ka shpënë ashtu si një njeri çon fëmijën e tij,
gjatë gjithë rrugës që keni përshkuar deri sa arritët në këtë vend".

<span id="an_1:32">1:32</span> Megjithatë ju nuk patët besim tek Zoti,
Perëndia juaj,

<span id="an_1:33">1:33</span> që shkonte në rrugë para jush për t'ju
gjetur një vend ku të ngrinit çadrat, me zjarrin e natës dhe me renë e
ditës, për t'ju treguar cilën rrugë duhet të ndiqnit.

<span id="an_1:34">1:34</span> "Kështu Zoti dëgjoi fjalët tuaja, u
zemërua dhe u betua duke thënë:

<span id="an_1:35">1:35</span> Me siguri, asnjë nga njerëzit e këtij
brezi të keq nuk do ta shohë vendin e mirë që jam betuar t'u jap etërve
tuaj,

<span id="an_1:36">1:36</span> me përjashtim të Kalebit, birit të
Jenufehut. Ai do ta shohë; atij dhe bijve të tij do t'u jap tokën që ai
ka shkelur, sepse i ka shkuar pas Zotit plotësisht".

<span id="an_1:37">1:37</span> Edhe kundër meje Zoti u zemërua për fajin
tuaj dhe tha: "As ti nuk ke për të hyrë;

<span id="an_1:38">1:38</span> por Jozueu, bir i Nunit, që qëndron para
teje, ka për të hyrë; përforcoje, se ai do ta bëjë Izraelin ta zotërojë
vendin.

<span id="an_1:39">1:39</span> Fëmijët tuaj, që ju thatë se do të bëhen
pre e armiqve, që sot nuk njohin as të mirën as të keqen, janë ata që do
të hyjnë; do t'jua jap atyre vendin dhe ata do ta zotërojnë.

<span id="an_1:40">1:40</span> Ju kthehuni prapa dhe shkoni nga
shkretëtira, në drejtim të Detit të Kuq".

<span id="an_1:41">1:41</span> Atëherë ju u përgjigjët, duke më thënë:
"Kemi mëkatuar kundër Zotit. Ne do të ngjitemi dhe do të luftojmë
pikërisht ashtu si ka thënë Zoti, Perëndia ynë". Dhe secili prej jush
ngjeshi armët dhe filloi me guxim të ngjitet në drejtim të krahinës
malore.

<span id="an_1:42">1:42</span> Dhe Zoti më tha: "U thuaj atyre: Mos u
ngjitni dhe mos luftoni, sepse unë nuk jam midis jush, dhe ju do të
mundeni nga armiqtë tuaj".

<span id="an_1:43">1:43</span> Unë jua thashë, por ju nuk më dëgjuat;
bile ngritët krye kundër urdhrit të Zotit, u sollët me mendjemadhësi dhe
u ngjitët drejt krahinës malore.

<span id="an_1:44">1:44</span> Atëherë Amorejtë, që banojnë në këtë
krahinë malore, dolën kundër jush, ju ndoqën si bëjnë bletët dhe ju
prapsën nga Seiri deri në Hormah.

<span id="an_1:45">1:45</span> Pastaj ju u kthyet dhe filluat të qani
përpara Zotit; por Zoti nuk mori parasysh ankimet tuaja dhe nuk ju
dëgjoi.

<span id="an_1:46">1:46</span> Kështu mbetët shumë ditë në Kadesh,
gjithë kohën që qëndruat atje".

<span id="an_2:1">2:1</span> "Pastaj u kthyem prapa dhe u nisëm nëpër
shkretëtirë në drejtim të Detit të Kuq, ashtu si më pati thënë Zoti, dhe
u sollëm rreth malit Seir për një kohë të gjatë.

<span id="an_2:2">2:2</span> Pastaj Zoti më foli duke thënë:

<span id="an_2:3">2:3</span> "Jeni sjellë mjaft rreth këtij mali;
kthehuni nga veriu.

<span id="an_2:4">2:4</span> Dhe urdhëron popullin duke i thënë: Jeni
duke kaluar kufirin e bijve të Ezaut, vëllezërve tuaj, që banojnë në
Seir; ata do të kenë frikë nga ju; prandaj hapni sytë;

<span id="an_2:5">2:5</span> mos i provokoni, sepse nuk do t'ju jap
asgjë nga vendi i tyre, as aq sa mund të shkelë një këmbë, sepse malin e
Seirit ia kam dhënë Ezaut, si pronë të tij.

<span id="an_2:6">2:6</span> Do të blini me para prej tyre ushqimet që
do të hani dhe do të blini gjithashtu me para ujin që do të pini.

<span id="an_2:7">2:7</span> Sepse Zoti, Perëndia yt, të ka bekuar në
gjithë punën e duarve të tua; është kujdesur për udhëtimin tënd nëpër
shkretëtirën e madhe. Zoti, Perëndia yt, ka qenë me ty gjatë këtyre
dyzet viteve dhe asgjë nuk të ka munguar".

<span id="an_2:8">2:8</span> Kështu kaluam përtej bijve të Ezaut,
vëllezërve tanë, që banonin në Seir dhe, duke evituar rrugën e Arabahut,
si dhe Eliathin dhe Etsion-Geberin, u tërhoqëm dhe vazhduam duke kaluar
nëpër shkretëtirën e Moabit.

<span id="an_2:9">2:9</span> Pastaj Zoti më tha: "Mos sulmo Moabin dhe
mos lufto kundër tij, sepse nuk do të të jap asnjë pjesë të vendit të
tyre si trashëgimi, duke qenë se u kam dhënë Arin si pronë pasardhësve
të Lotit.

<span id="an_2:10">2:10</span> (Në kohët e kaluara këtu banonin Emimët,
një popull i madh, i shumtë dhe trupmadh si Anakimët.

<span id="an_2:11">2:11</span> Edhe këta konsideroheshin gjigantë, ashtu
si Anakimët; por Moabitët i quanin Emimë.

<span id="an_2:12">2:12</span> Seiri banohej në fillim nga Horejtë; por
pasardhësit e Ezaut i dëbuan, i shkatërruan dhe u vendosën në vendin e
tyre, ashtu si ka bërë Izraeli në vendin që zotëron dhe që i ka dhënë
Zoti).

<span id="an_2:13">2:13</span> Tani çohuni dhe kaloni përroin e
Zeredit". Kështu ne kapërcyem përroin e Zeredit.

<span id="an_2:14">2:14</span> Koha e nevojshme për të arritur nga
Kadesh-Barnea deri në kalimin e përroit të Zeredit, ishte tridhjetë e
tetë vjet, deri sa tërë brezi i luftëtarëve të zhdukej plotësisht nga
kampi, ashtu si u qe betuar atyre Zoti.

<span id="an_2:15">2:15</span> Në fakt dora e Zotit qe kundër tyre për
t'i asgjësuar nga kampi, deri sa të zhdukeshin.

<span id="an_2:16">2:16</span> Kështu, kur luftëtari i fundit vdiq në
mes të popullit,

<span id="an_2:17">2:17</span> Zoti më foli duke thënë:

<span id="an_2:18">2:18</span> "Sot ti po bëhesh gati të kalosh kufirin
e Moabit në Ar;

<span id="an_2:19">2:19</span> aaa up to 37 por duke iu afruar bijve të
Amonit, mos i sulmo dhe mos u shpall luftë, sepse unë nuk do të jap
asnjë pjesë të vendit të bijve të Amonit si trashëgimi, sepse ua kam
dhënë bijve të Lotit si pronë të tyre".

<span id="an_2:20">2:20</span> (Edhe konsiderohej si një vend
gjigantësh; në kohërat e kaluara këtu banonin gjigantë; por Amonitët i
quanin Zamzumimë,

<span id="an_2:21">2:21</span> një popull i madh, i shumtë dhe
shtatlartë si Anakimët; por Zoti i shkatërroi para Amonitëve, që i
dëbuan dhe u vendosën në vendin e tyre,

<span id="an_2:22">2:22</span> ashtu si kishte vepruar Zoti me
pasardhësit e Ezaut që banonin në Seir, kur shkatërroi Horejtë përpara
tyre. Ata i dëbuan dhe u vendosën në vendin e tyre deri në ditët tona.

<span id="an_2:23">2:23</span> Edhe Avejtë, që banonin në fshatrat deri
në Gaza, u shkatërruan nga Kaftorejtë, që kidhin ardhur nga Kaftori, të
cilët u vendosën në vendin e tyre).

<span id="an_2:24">2:24</span> "Çohuni, vihuni në marshim dhe kaloni
përroin Arnon; ja, unë po e kaloj nën pushtetin tënd Sihonin, Amoreun,
mbretin e Heshbonit, dhe vendin e tij; fillo ta shtiesh atë në dorë dhe
shpalli luftë.

<span id="an_2:25">2:25</span> Sot do të filloj t'u kall frikën dhe
terrorin tënd popujve nën tërë qiejt, të cilët do të dëgjojnë të flitet
për ty, do të dridhen dhe do t'i zërë ankthi nga shkaku yt.

<span id="an_2:26">2:26</span> Atëherë nga shkretëtira e Kedemothit i
dërgova lajmëtarë Sihonit, mbretit të Heshbonit, me propozime paqësore,
për t'i thënë:

<span id="an_2:27">2:27</span> Lërmë të kaloj nëpër vendin tënd; unë do
të shkoj nëpër rrugën Mbretërore, pa u kthyer as djathtas as majtas.

<span id="an_2:28">2:28</span> Ti do të më shesësh me para ushqimet që
do të ha dhe do të më japësh me para ujin që do të pi; më lejo vetëm të
kaloj me këmbë

<span id="an_2:29">2:29</span> (ashtu si kanë bërë për mua pasardhësit e
Ezaut që banojnë në Seir dhe Moabitët që banojnë në Ar), deri sa unë të
kem kaluar Jordanin për të hyrë në vendin që Zoti, Perëndia ynë, na
dha".

<span id="an_2:30">2:30</span> Por Sihoni, mbret i Heshbonit, nuk deshi
të na linte të kalonim nëpër territorin e tij, sepse Zoti, Perëndia yt,
i kishte ngurtësuar frymën dhe e kishte bërë kryeneç, për të ta dhënë në
duart e tua, siç është pikërisht sot.

<span id="an_2:31">2:31</span> Dhe Zoti më tha: "Shiko, kam filluar të
kaloj nën pushtetin tënd Sihonin dhe vendin e tij; fillo ta pushtosh, që
ti të bëhesh zotëruesi i vendit të tij".

<span id="an_2:32">2:32</span> Atëherë Sihoni doli kundër nesh me gjithë
njerëzit e tij, për t'u ndeshur në Jahats.

<span id="an_2:33">2:33</span> Por Zoti, Perëndia ynë, na e dha në dorë,
dhe ne e mundëm atë, bijtë e tij dhe tërë njerëzit e tij.

<span id="an_2:34">2:34</span> Në atë kohë pushtuam tërë qytetet e tij
dhe shfarosëm burrat, gratë dhe fëmijët e çdo qyteti; nuk lamë gjallë
asnjë.

<span id="an_2:35">2:35</span> Morëm si plaçkë vetëm bagëtinë dhe
plaçkën e qyteteve që kishim pushtuar.

<span id="an_2:36">2:36</span> Nga Aroeri, që ndodhet në brigjet e
përroit Arnon dhe nga qyteti që është në luginë, deri në Galaad, nuk
pati asnjë qytet që të ishte shumë i fortë për ne; Zoti Perëndia ynë, na
i dha të gjitha në dorën tonë.

<span id="an_2:37">2:37</span> Por nuk iu afrove vendit të bijve të
Amonit, dhe asnjë vendi anës përroit Jabok, as qyteteve të vendit malor
dhe tërë qëndrave që Zoti, Perëndiai ynë, na kishte ndaluar të sulmonim.

<span id="an_3:1">3:1</span> "Pastaj u kthyem dhe u ngjitëm nëpër rrugën
e Bashanit; dhe Ogu, mbret i Bashanit, me gjithë njerëzit e tij, na doli
kundër për t'u ndeshur në Edrej.

<span id="an_3:2">3:2</span> Por Zoti më tha: "Mos ki frikë nga ai,
sepse unë do ta jap atë në duart e tua, tërë njerëzit e tij dhe vendin e
tij; do t'i bësh atij atë që i bëre Sihonit, mbretit të Amorejve, që
banonte në Heshbon".

<span id="an_3:3">3:3</span> Kështu Zoti, Perëndia ynë, na dha në dorë
edhe Ogun, mbretin e Bashanit, me gjithë njerëzit e tij; dhe ne e mundëm
atë pa lënë gjallë asnjë.

<span id="an_3:4">3:4</span> Në atë kohë pushtuam tërë qytetet e tij;
nuk pati qytet që nuk ra në dorën tonë: gjashtëdhjetë qytete, tërë
krahina e Argobit, mbretëria e Ogut në Bashan.

<span id="an_3:5">3:5</span> Tërë këto qytete ishin të fortifikuara me
mure të larta, porta dhe shufra hekuri, pa llogaritur një numër të madh
fshatrash.

<span id="an_3:6">3:6</span> Ne vendosëm t'i shfarosim, ashtu si kishim
vepruar me Sihonin, mbretin e Heshbonit, duke shkatërruar plotësisht
tërë qytetet, duke shfarosur burrat, gratë dhe fëmijët.

<span id="an_3:7">3:7</span> Por mbajtëm si plaçkë tërë bagëtinë dhe
plaçkat e qyteteve të tyre.

<span id="an_3:8">3:8</span> Në atë kohë, pra, morëm nga duart e dy
mbretërve të Amorejve vendin që ndodhet matanë Jordanit, nga përroi i
Armonit deri në malin e Hermonit,

<span id="an_3:9">3:9</span> (Hermoni quhet Sirion nga Sidonët dhe Senir
nga Amorejtë),

<span id="an_3:10">3:10</span> të gjitha qytetet e fushës, tërë
Galaadin, tërë Bashanin deri në Salkah dhe në Edrej, qytete të
mbretërisë së Ogut në Bashan.

<span id="an_3:11">3:11</span> Sepse Ogu, mbret i Bashanit, ishte i
vetmi që kishte mbetur gjallë nga fisi i gjigantëve. Ja, shtratin i tij
ishte një shtrat prej hekuri (a nuk ndodhet sot ndofta në Rabah të
Amonitëve?). Ai është i gjatë nëntë kubitë dhe i gjerë katër kubitë,
simbas kubitit të njeriut.

<span id="an_3:12">3:12</span> Në atë kohë ne pushtuam këtë vend; unë u
dhashë Rubenitëve dhe Gaditëve territorin e Aroerit, gjatë përroit Arnon
deri në gjysmën e krahinës malore të Galaadit së bashku me qytetet e
tij;

<span id="an_3:13">3:13</span> dhe i dhashë gjysmës së fisit të Manasit
mbetjen e Galaadit dhe tërë Bashanin, mbretërinë e Ogut (tërë krahinën e
Argobit me gjithë Bashanin, që quhej vendi i gjigantëve.

<span id="an_3:14">3:14</span> Jairi, bir i Manasit, mori tërë krahinën
e Argobit, deri në kufijtë e Geshuritëve dhe të Maakathitëve; dhe u vuri
emrin e tij lagjeve të Bashanit, që edhe sot quhen qytetet e Jairit).

<span id="an_3:15">3:15</span> Dhe i dhashë Makirin Galaadit.

<span id="an_3:16">3:16</span> Rubenitëve dhe Gaditëve u dhashë
territorin e Galaadit deri në përroin e Armonit, bashkë me gjysmën e
lumit që shërben si kufi, dhe deri në lumin Jabok, që është kufiri i
bijve të Amonit,

<span id="an_3:17">3:17</span> dhe Arabahun, me Jordanin si kufi, nga
Kinerethi deri në bregun lindor të detit të Arabahut poshtë shpatëve të
Pisgahut.

<span id="an_3:18">3:18</span> Në atë kohë unë ju dhashë këtë urdhër,
duke thënë: "Zoti, Perëndia juaj, ju ka dhënë këtë vend që ta zotëroni.
Ju të gjithë, njerëz trima, do të kaloni Jordanin të armatosur, në krye
të bijve të Izraelit, të vëllezërve tuaj.

<span id="an_3:19">3:19</span> Por bashkëshortet tuaja, të vegjëlit dhe
bagëtia juaj (e di që keni shumë bagëti) do të mbeten në qytetet që ju
kam dhënë,

<span id="an_3:20">3:20</span> për deri sa Zoti t'i lërë vëllezërit tuaj
të çlodhen, ashtu siç bëri me juve, dhe të shtien edhe ata në dorë
vendin që Zoti, Perëndia juaj, u jep atyre matanë Jordanit. Pastaj
secili ka për t'u kthyer në trashëgiminë që ju dhashë".

<span id="an_3:21">3:21</span> Në atë kohë urdhërova gjithashtu Jozueun,
duke thënë: "Sytë e tu kanë parë të gjitha ato që Zoti, Perëndia juaj, u
ka bërë këtyre dy mbretërve; në të njëjtën mënyrë do të veprojë Zoti në
të gjitha mbretëritë që do të përshkosh.

<span id="an_3:22">3:22</span> Mos kini frikë prej tyre, sepse Zoti,
Perëndia juaj, ka për të luftuar ai vetë për ju".

<span id="an_3:23">3:23</span> Në të njëjtën kohë unë iu luta Zotit,
duke i thënë:

<span id="an_3:24">3:24</span> O Zot, O Zot, ti ke filluar t'i tregosh
shërbëtorit tënd madhështinë tënde dhe dorën e fuqishme që ke; sepse
cila është perëndia në qiell apo në tokë që mund të kryejë vepra dhe
mrekulli si ato që bën ti?

<span id="an_3:25">3:25</span> Prandaj më ler të kaloj Jordanin për të
parë vendin e bukur që është matanë tij, krahinën e bukur malore dhe
Libanin".

<span id="an_3:26">3:26</span> Por Zoti u zemërua me mua, për shkakun
tuaj, dhe nuk e plotësoi dëshirën time. Kështu Zoti më tha: "Mjaft me
kaq; mos më fol më për këtë gjë.

<span id="an_3:27">3:27</span> Ngjitu në majën e Pisgahut, hidh sytë nga
perëndimi, nga veriu, nga jugu dhe nga lindja dhe sodit me sytë e tu,
sepse ti nuk do ta kalosh këtë Jordan.

<span id="an_3:28">3:28</span> Por jepi urdhër Jozueut, përforcoje dhe
jepi zemër, sepse ai do ta kalojë Jordanin në krye të këtij populli dhe
do ta bëjë Izraelin zot të vendit që ke për të parë".

<span id="an_3:29">3:29</span> Kështu u ndalëm në luginën përballë
Beth-Peorit".

<span id="an_4:1">4:1</span> "Tani, pra, o Izrael, dëgjo statutet dhe
dekretet që po ju mësoj, që t'i zbatoni në praktikë, të jetoni dhe të
shtini në dorë vendin që Zoti, Perëndia i etërve tuaj, ju jep.

<span id="an_4:2">4:2</span> Nuk do t'i shtoni asgjë atyre që unë ju
urdhëroj dhe nuk do t'u hiqni asgjë, por zotohuni të zbatoni urdhrat e
Zotit, Perëndisë tuaj, që unë ju porosis.

<span id="an_4:3">4:3</span> Sytë tuaj panë atë që Zoti bëri në
Baal-Peor; sepse Zoti, Perëndia juaj, shkatërroi para jush të gjithë ata
që kishin shkuar pas Baal-Peorit;

<span id="an_4:4">4:4</span> por ju që i qëndruat besnikë Zotit,
Perëndisë tuaj, sot jeni të gjithë të gjallë.

<span id="an_4:5">4:5</span> Ja, unë ju mësova statutet dhe dekretet,
ashtu si Zoti, Perëndia im, më ka urdhëruar, me qëllim që t'i zbatoni në
vendin në të cilin po hyni për ta shtënë në dorë.

<span id="an_4:6">4:6</span> Do t'i respektoni, pra, dhe do t'i zbatoni
në praktikë; sepse kjo do të jetë dituria dhe zgjuarsia juaj në sytë e
popujve, të cilët, duke dëgjuar të flitet për të gjitha këto statute,
kanë për të thënë: "Ky komb i madh është një popull i ditur dhe i
zgjuar!".

<span id="an_4:7">4:7</span> Cili komb i madh ka në fakt Perëndinë aq
pranë vetes, si Zotin Perëndinë tonë, që është pranë nesh sa herë e
kërkojmë?

<span id="an_4:8">4:8</span> Cili komb i madh ka statute dhe dekrete të
drejta si gjithë ky ligj që po ju vë përpara sot?

<span id="an_4:9">4:9</span> Vetëm kini kujdes për veten tuaj dhe
tregohuni të zellshëm për shpirtin tuaj, në mënyrë që të mos harroni
gjërat që sytë tuaj kanë parë dhe këto të mos largohen nga zemra juaj
për të gjitha ditët e jetës suaj. Por ua mësoni bijve tuaj dhe bijve të
bijve tuaj,

<span id="an_4:10">4:10</span> veçanërisht për ditën gjatë së cilës jeni
paraqitur para Zotit, Perëndisë tuaj në Horeb, kur Zoti më tha: "Më
mblidh popullin dhe ai të dëgjojë fjalët e mia, që të mësojnë të më kenë
frikë gjatë të gjitha ditëve që do të jetojnë mbi tokë dhe t'ua mësojnë
bijve të tyre".

<span id="an_4:11">4:11</span> Atëherë ju u afruat dhe u ndalët në
këmbët e malit; dhe mali digjej nga flakët që ngriheshin në mes të
qiellit, dhe ishte rrethuar nga terrina, nga re dhe nga një errësirë e
dëndur.

<span id="an_4:12">4:12</span> Dhe Zoti ju foli nga mesi i zjarrit; ju
dëgjuat tingëllimin e fjalëve, por nuk patë asnjë figurë; dëgjuat vetëm
një zë.

<span id="an_4:13">4:13</span> Kështu ai ju shpalli besëlidhjen e tij,
që ju porositi të respektoni, domethënë të dhjetë urdhërimet; dhe i
shkroi mbi dy pllaka prej guri.

<span id="an_4:14">4:14</span> Dhe mua, në atë kohë, Zoti më urdhëroi
t'ju mësoj statutet dhe dekretet, që t'i zbatoni në vendin ku jeni duke
hyrë për t'u bërë zotër të tij.

<span id="an_4:15">4:15</span> Me qenë, pra se nuk patë asnjë figurë
ditën që Zoti ju foli në Horeb nga mesi i zjarrit, tregoni kujdes të
veçantë për shpirtërat tuaja,

<span id="an_4:16">4:16</span> me qëllim që të mos shthureni dhe të mos
gdhendni ndonjë shëmbëlltyrë, në trajtën e ndonjë figure: paraqitjen e
një burri apo të një gruaje,

<span id="an_4:17">4:17</span> paraqitjen e një kafshe që është mbi
tokë, paraqitjen e një zogu që fluturon në qiell,

<span id="an_4:18">4:18</span> paraqitjen e çdo gjëje që zvarritet mbi
dhe, paraqitjen e një peshku që noton në ujërat poshtë tokës;

<span id="an_4:19">4:19</span> sepse duke ngritur sytë në qiell dhe duke
parë diellin, hënën, yjet, të tëra, domethënë tërë ushtrinë qiellore, ti
të mos nxitesh të biesh përmbys përpara këtyre gjërave dhe t'u shërbesh,
gjërave që Zoti, Perëndia yt, u ka dhënë tërë popujve që ndodhen nën të
gjithë qiejtë;

<span id="an_4:20">4:20</span> por Zoti ju mori dhe ju nxori nga furra e
hekurt, nga Egjipti, për të qenë populli i tij, trashëgimia e tij, ashtu
siç jeni sot.

<span id="an_4:21">4:21</span> Zoti u zemërua me mua për shkakun tuaj,
dhe u betua që nuk do ta kaloja Jordanin dhe nuk do të hyja në vendin e
mirë që Zoti, Perëndia yt, të jep si trashëgimi.

<span id="an_4:22">4:22</span> Kështu unë do të vdes në këtë vend pa
kaluar Jordanin; ju do ta kaloni dhe do të shtini në dorë atë vend të
mirë.

<span id="an_4:23">4:23</span> Ruhuni se harroni besëlidhjen që Zoti,
Perëndia juaj, ka lidhur me ju, dhe bëni ndonjë shëmbëlltyrë të gdhendur
në trajtën e çfarëdo gjëje që Zoti, Perëndia yt, e ka ndaluar.

<span id="an_4:24">4:24</span> Sepse Zoti, Perëndia yt, është një zjarr
që të konsumon, një Zot ziliqar.

<span id="an_4:25">4:25</span> Kur të kesh pjellë bij dhe bij të bijve
të tu, dhe të keni banuar për një kohë të gjatë në atë vend, në rast se
shthureni dhe sajoni shëmbëlltyra të gdhendura në trajtën e çfarëdo
gjëje, dhe bëni të keqen në sytë e Zotit, Perëndisë tuaj, për ta
ngacmuar,

<span id="an_4:26">4:26</span> unë thërres sot për të dëshmuar kundër
jush qiellin dhe tokën, se ju do të zhdukeni shpejt plotësisht nga vendi
ku shkoni për t'u bërë zotër të tij, duke kaluar Jordanin. Ju atje nuk
do t'i zgjatni ditët tuaja, por do të shkatërroheni plotësisht.

<span id="an_4:27">4:27</span> Dhe Zoti do t'ju shpërndajë midis
popujve, dhe nuk do të mbetet nga ju veçse një numër i vogël njerëzish
midis kombeve ku do t'ju çojë Zoti.

<span id="an_4:28">4:28</span> Dhe atje do t'u shërbeni perëndive prej
druri e prej guri, të bëra nga dora e njeriut, që nuk shohin, nuk
dëgjojnë, nuk hanë dhe nuk nuhasin.

<span id="an_4:29">4:29</span> Por aty do të kërkosh Zotin, Perëndinë
tënd; dhe do ta gjesh, në rast se do ta kërkosh me gjithë zemër dhe me
gjithë shpirt.

<span id="an_4:30">4:30</span> Kur do të jesh në ankth dhe do të kenë
ndodhur tërë këto gjëra, në kohën e fundit, do të kthehesh tek Zoti,
Perëndia yt, dhe do ta dëgjosh zërin e tij;

<span id="an_4:31">4:31</span> (sepse Zoti, Perëndia yt, është një Zot
mëshirëplotë); ai nuk të ka braktisur dhe nuk do të të shkatërrojë, nuk
do të harrojë besëlidhjen për të cilën iu betua etërve të tu.

<span id="an_4:32">4:32</span> Pyet gjithashtu kohërat e lashta, që kanë
qenë para teje, nga dita që Perëndia krijoi njeriun në tokë, dhe pyet
nga një anë e qiellit në tjetrën në se ka pasur ndonjë herë një gjë aq
të madhe si kjo ose në se është dëgjuar një gjë e tillë si kjo.

<span id="an_4:33">4:33</span> A ka pasur vallë ndonjë popull që të ketë
dëgjuar zërin e Perëndisë të flasë nga mesi i zjarrit, siç e dëgjove ti,
dhe të ketë mbetur gjallë?

<span id="an_4:34">4:34</span> A ka pasur vallë ndonjë Perëndi që ka
provuar të shkojë e të marrë për vete një komb në mes të një kombi
tjetër me anë provash, shenjash, mrekullish dhe betejash, me dorë të
fuqishme, me krahë të shtrirë dhe me ankthe të mëdha terrori, siç bëri
për ju Zoti, Perëndia juaj, në Egjipt para syve tuaj?

<span id="an_4:35">4:35</span> Të tëra këto të janë treguar, në mënyrë
që të pranosh se Zoti është Perëndi dhe që nuk ka asnjë tjetër veç tij.

<span id="an_4:36">4:36</span> Nga qielli bëri që të dëgjosh zërin e tij
që të të mësojë; dhe mbi tokë të bëri të shikosh zjarrin e tij të madh
dhe dëgjove fjalët e tij në mes të zjarrit.

<span id="an_4:37">4:37</span> Dhe nga që i deshi etërit e tu, ai
zgjodhi pasardhësit e tyre dhe i nxori nga Egjipti në prani të tij, me
anë të fuqisë së tij të madhe.

<span id="an_4:38">4:38</span> duke dëbuar para teje kombe më të mëdha
dhe më të fuqishme se ti, me qëllim që ti të hyje dhe ta merrje si
trashëgimi vendin e tyre.

<span id="an_4:39">4:39</span> Mëso, pra, sonte dhe mbaje në zemrën
tënde që Zoti është Perëndi atje lart në qiejt dhe këtu poshtë në tokë,
dhe se nuk ka asnjë tjetër.

<span id="an_4:40">4:40</span> Respekto pra statutet dhe urdhërimet e
tij që unë po të jap sot, që të jetosh në begati ti dhe bijtë e tu mbas
teje dhe të zgjatësh ditët e tua në vendin që Zoti, Perëndiai yt, po të
jep për gjithnjë".

<span id="an_4:41">4:41</span> Atëherë Moisiu veçoi tri qytete matanë
Jordanit, në drejtim të lindjes,

<span id="an_4:42">4:42</span> në të cilët mund të strehohej vrasësi që
kishte vrarë të afërmin e tij padashur, pa e urryer më parë, dhe me
qëllim që të ruante jetën e tij duke u strehuar në njerin prej këtyre
qyteteve:

<span id="an_4:43">4:43</span> Betseri në shkretëtirën e krahinës
fushore për Rubenitët, Ramothi në Galaad për Gaditët dhe Golani në
Bashan për Manasitët.

<span id="an_4:44">4:44</span> Ky është ligji që Moisiu u paraqiti bijve
të Izraelit.

<span id="an_4:45">4:45</span> Këto janë regullat, statutet dhe dekretet
që Moisiu u dha bijve të Izraelit kur dolën nga Egjipti,

<span id="an_4:46">4:46</span> matanë Jordanit, në luginën përballë
Beth-Peorit, në vendin e Sihonit, mbretit të Amorejve, që banonte në
Heshbon, dhe që Moisiu dhe bijtë e Izraelit i mundën kur dolën nga
Egjipti.

<span id="an_4:47">4:47</span> Ata shtinë në dorë vendin e tij dhe
vendin e Ogut, mbretit të Balshanit, dy mbretër të Amorejve, që banonin
matanë Jordanit, në drejtim të lindjes,

<span id="an_4:48">4:48</span> nga Aroreri, që ndodhet në brigjet e
përroit Arnon, deri në malin Sion, (domethënë mali i Hermonit),

<span id="an_4:49">4:49</span> bashkë me gjithë fushën matanë Jordanit,
në drejtim të lindjes, deri në detin e Arabahut, poshtë shpateve të
Pisgahut.

<span id="an_5:1">5:1</span> Moisiu mblodhi tërë Izraelin dhe i tha:
"Dëgjo, Izrael, statutet dhe dekretet që unë shpall sot në veshët e tu
me qëllim që ti t'i mësosh dhe të zotohesh t'i zbatosh.

<span id="an_5:2">5:2</span> Zoti, Perëndia ynë, lidhi një besëlidhje me
ne në Horeb.

<span id="an_5:3">5:3</span> Zoti e lidhi këtë besëlidhje jo me etërit
tanë, por me ne që jemi këtu të gjithë të gjallë.

<span id="an_5:4">5:4</span> Zoti ju foli në sy në mal, nga mesi i
zjarrit.

<span id="an_5:5">5:5</span> Unë ndodhesha atëherë midis Zotit dhe jush
për t'ju referuar fjalën e tij, sepse ju patët frikë nga zjarri dhe nuk
u ngjitët në mal. Ai tha:

<span id="an_5:6">5:6</span> "Unë jam Zoti, Perëndia yt, që të ka
nxjerrë nga vendi i Egjiptit, nga shtëpia e skllavërisë.

<span id="an_5:7">5:7</span> Nuk do të kesh perëndi të tjera përpara
meje.

<span id="an_5:8">5:8</span> Nuk do të bësh asnjë skulpturë apo
shëmbëlltyrë të gjërave që janë atje lart në qiell, këtu poshtë në tokë
apo në ujërat poshtë tokës.

<span id="an_5:9">5:9</span> Nuk do të biesh përmbys para tyre dhe nuk
do t'u shërbesh, sepse unë, Zoti, Perëndia yt, jam një Perëndi xhelos që
dënon paudhësinë e etërve ndaj bijve deri në brezin e tretë dhe të
katërt të atyre që më urrejnë,

<span id="an_5:10">5:10</span> por tregohem i dashur ndaj mijëra
njerëzish që më duan dhe respektojnë urdhërimet e mia.

<span id="an_5:11">5:11</span> Nuk do ta përdorësh më kot emrin e Zotit,
Perëndisë tënd, sepse Zoti nuk ka për ta lënë të padënuar atë që përdor
emrin e tij kot.

<span id="an_5:12">5:12</span> Respekto ditën e shtunë për të
shenjtëruar, ashtu siç të ka porositur Zoti, Perëndia yt.

<span id="an_5:13">5:13</span> Do të punosh gjashtë ditë dhe gjatë
këtyre ditëve do të bësh çdo punë tënde,

<span id="an_5:14">5:14</span> por dita e shtatë është e shtuna, e
shenjtë për Zotin, Perëndinë tënd; nuk do të bësh gjatë kësaj dite asnjë
punë, as ti, as biri yt, as bija jote, as shërbëtori, as shërbëtorja, as
kau, as gomari, asnjë nga kafshët e tua, dhe të huajt që ndodhen brenda
portave të shtëpisë sate, me qëllim që shërbëtori dhe shërbëtorja jote
të çlodhen si ti.

<span id="an_5:15">5:15</span> Dhe mos harro që ke qenë skllav në vendin
e Egjiptit dhe që Zoti, Perëndia yt, të nxori që andej me një dorë të
fuqishme dhe vepruese; prandaj Zoti, Perëndia yt, të urdhëron të
respektosh ditën e shtunë.

<span id="an_5:16">5:16</span> Do të nderosh atin dhe nënën tënde ashtu
si të ka urdhëruar Zoti, Perëndia yt, që të jetosh gjatë dhe të gëzosh
begatinë në tokën që Zoti, Perëndia yt, po të jep.

<span id="an_5:17">5:17</span> Nuk do të vrasësh.

<span id="an_5:18">5:18</span> Nuk do të shkelësh besnikërinë
bashkëshortore.

<span id="an_5:19">5:19</span> Nuk do të vjedhësh.

<span id="an_5:20">5:20</span> Nuk do të bësh dëshmi të rreme kundër të
afërmit tënd.

<span id="an_5:21">5:21</span> Nuk do të dëshirosh gruan e të afërmit
tënd, nuk do të dëshirosh shtëpinë e të afërmit tënd, as arën, as
shërbëtorin, as shërbëtoren, as kaun, as gomarin dhe asnjë send që janë
pronë e tij".

<span id="an_5:22">5:22</span> Këto fjalë tha Zoti përpara tërë
asamblesë tuaj, nga mesi i zjarrit, të resë dhe të errësirës së dendur,
me zë të fortë; dhe nuk shtoi tjetër. I shkroi mbi dy pllaka prej guri
dhe mi dha mua.

<span id="an_5:23">5:23</span> Kur ju dëgjuat zërin në mes të errësirës,
ndërsa mali ishte tërë flakë, ju m'u afruat, gjithë prijësit e fiseve
dhe pleqtë tuaj,

<span id="an_5:24">5:24</span> dhe thatë: "Ja, Zoti, Perëndia ynë, na
tregoi lavdinë dhe madhërinë e tij, dhe ne dëgjuam zërin e tij nga mesi
i zjarrit; sot kemi parë që Perëndia mund të flasë me njeriun dhe ky të
mbetet i gjallë.

<span id="an_5:25">5:25</span> Po pse duhet të vdesim? Ky zjarr i madh
në të vërtetë do të na gllabërojë; në rast se vazhdojmë të dëgjojmë
akoma zërin e Zotit, të Perëndisë tonë, ne kemi për të vdekur.

<span id="an_5:26">5:26</span> Sepse, midis gjithë njerëzve, kush është
ai që, si ne, ka dëgjuar zërin e Perëndisë të gjallë të flasë në mes të
zjarrit dhe ka mbetur i gjallë?

<span id="an_5:27">5:27</span> Afrohu ti dhe dëgjo të gjitha ato që
Zoti, Perëndia ynë, do të të thotë, dhe ne do ta dëgjojmë dhe do të
bëjmë ato që kërkon ai".

<span id="an_5:28">5:28</span> Zoti dëgjoi tingullin e fjalëve tuaja
ndërsa më flisnit; kështu Zoti më tha: "Unë dëgjova tingullin e fjalëve
që ky popull të drejtoi; çdo gjë që ata thanë është mirë.

<span id="an_5:29">5:29</span> Ah, sikur të kishin gjithnjë një zemër të
tillë, të më kishin frikë dhe të respektonin tërë urdhërimet e mia, që
të rronin gjithnjë në begati ata dhe bijtë e tyre!

<span id="an_5:30">5:30</span> Shko dhe u thuaj: Kthehuni në çadrat
tuaja.

<span id="an_5:31">5:31</span> Por ti qëndro këtu me mua dhe unë do të
të tregoj tërë urdhërimet, tërë statutet dhe dekretet që do t'u mësosh
atyre, me qëllim që t'i zbatojnë në vendin që unë po u jap si
trashëgimi".

<span id="an_5:32">5:32</span> Kini pra kujdes të bëni atë që Zoti,
Perëndia juaj, ju ka urdhëruar; mos u shmangni as djathtas, as majtas;

<span id="an_5:33">5:33</span> ecni të tërë në rrugën që Zoti, Perëndia
juaj, ju ka caktuar, që të jetoni, të keni mbarësi dhe të zgjatni ditët
tuaja në vendin që do të pushtoni".

<span id="an_6:1">6:1</span> Ky është urdhërimi, statutet dhe dekretet
që Zoti, Perëndia juaj, ka urdhëruar t'ju mësojë, për t'i zbatuar në
vendin në të cilin po hyni për ta marrë në zotërim;

<span id="an_6:2">6:2</span> me qëllim që ti të kesh frikë nga Zoti,
Perëndia yt, të respektosh gjatë gjithë ditëve të jetës sate, ti, yt bir
dhe djali i birit tënd, të tëra statutet dhe të gjitha urdhërimet e tij
që unë po të jap, dhe me qëllim që ditët e jetës sate të zgjaten.

<span id="an_6:3">6:3</span> Dëgjo, pra, Izrael, dhe ki kujdes t'i
zbatosh në praktikë, me qëllim që të njohësh begatinë dhe të shumëzohesh
me të madhe në vendin ku rrjedh qumësht dhe mjalt, ashtu si të ka thënë
Zoti, Perëndia i etërve të tu.

<span id="an_6:4">6:4</span> Dëgjo, Izrael, Zoti, Perëndia ynë, është
një i vetëm.

<span id="an_6:5">6:5</span> Ti do ta duash, pra, Zotin, Perëndinë tënd,
me gjithë zemër, me gjithë shpirt dhe me tërë forcën tënde.

<span id="an_6:6">6:6</span> Dhe këto fjalë që sot po të urdhëroj do të
mbeten në zemrën tënde;

<span id="an_6:7">6:7</span> do t'ua ngulitësh bijve të tu, do të
flasësh për to kur rri ulur në shtëpinë tënde, kur ecën rrugës, kur ke
rënë në shtrat dhe kur çohesh.

<span id="an_6:8">6:8</span> Do t'i lidhësh si një shenjë në dorë, do të
jenë si shirita midis syve,

<span id="an_6:9">6:9</span> dhe do t'i shkruash mbi pllakat e shtëpisë
sate dhe mbi portat e tua.

<span id="an_6:10">6:10</span> Kur pastaj Zoti, Perëndia yt, do të të
fusë në vendin për të cilin iu betua etërve të tu, Abrahamit, Isakut dhe
Jakobit, të të japë qytete të mëdha dhe të bukura që ti nuk i ke
ndërtuar,

<span id="an_6:11">6:11</span> dhe shtëpi plot me të mira që ti nuk i ke
mbushur, puse të çelur që ti nuk i ke gërmuar, vreshta dhe ullishte që
ti nuk i ke mbjellë; kur të kesh ngrënë dhe të jesh ngopur,

<span id="an_6:12">6:12</span> ki kujdes të mos harrosh Zotin që të
nxori nga vendi i Egjiptit, nga shtëpia e skllavërisë.

<span id="an_6:13">6:13</span> Do të kesh frikë nga Zoti, Perëndia yt,
do t'i shërbesh dhe do të betohesh për emrin e tij.

<span id="an_6:14">6:14</span> Nuk do të shkoni pas perëndive të tjera
midis perëndive të popujve që ju rrethojnë,

<span id="an_6:15">6:15</span> (sepse Zoti, Perëndia yt, që ndodhet në
mes teje, është një Perëndi ziliqar); përndryshe zemërimi i Zotit,
Perëndisë tënd, do të ndizej kundër teje dhe do të bënte që ti të
zhdukesh nga faqja e dheut.

<span id="an_6:16">6:16</span> Nuk do të tundoni Zotin, ashtu si u
përpoqët në Masa.

<span id="an_6:17">6:17</span> Do të respektoni me kujdes urdhërimet e
Zotit, Perëndisë tuaj, rregullat dhe statutet e tij që ai ju ka
urdhëruar.

<span id="an_6:18">6:18</span> Prandaj do të bësh atë që është e drejtë
dhe e mirë në sytë e Zotit, që ti të përparosh dhe të hysh e të pushtosh
vendin e mirë që Zoti iu betua t'u japë etërve të tu,

<span id="an_6:19">6:19</span> duke dëbuar tërë armiqtë e tu, ashtu siç
kishte premtuar Zoti.

<span id="an_6:20">6:20</span> Kur në të ardhmen biri yt do të të pyesë:
"Çfarë kuptimi kanë këto rregulla, statute dhe dekrete, që Zoti,
Perëndia ynë, ju ka urdhëruar?",

<span id="an_6:21">6:21</span> ti do t'i përgjigjesh birit tënd: "Ishim
skllevër të Faraonit në Egjipt dhe Zoti na nxori nga Egjipti me një dorë
të fuqishme

<span id="an_6:22">6:22</span> Përveç kësaj Zoti veproi para syve tona,
kreu mrekulli të mëdha dhe të tmerrshme kundër Egjiptit, Faraonit dhe
gjithë shtëpisë së tij.

<span id="an_6:23">6:23</span> Dhe na nxori që andej për të na çuar në
vendin që u ishte betuar t'u jepte etërve tanë.

<span id="an_6:24">6:24</span> Kështu Zoti na urdhëroi të zbatonim në
praktikë të gjitha këto statute duke pasur frikë nga Zoti, Perëndia ynë,
që të kemi gjithnjë mirëqënie dhe që ai të na mbante të gjallë, siç po
ndodh tani.

<span id="an_6:25">6:25</span> Dhe kjo do të jetë drejtësia jonë në rast
se kujdesemi të zbatojmë në praktikë tërë urdhërimet e Zotit, Perëndisë
tonë, ashtu siç na ka urdhëruar"".

<span id="an_7:1">7:1</span> "Kur Zoti, Perëndia yt, do të të fusë në
vendin ku ti po hyn për ta zotëruar atë, dhe kur të ketë dëbuar para
teje shumë kombe: Hitejtë, Girgashejtë, Amorejtë, Kananejtë, Perezejtë,
Hivejtë dhe Gebusejtë,

<span id="an_7:2">7:2</span> dhe kur Zoti, Perëndia yt, t'i ketë lënë në
pushtetin tënd, ti do t'i mundësh dhe do të vendosësh shfarosjen e tyre,
nuk do të bësh asnjë aleancë me ta dhe nuk do të tregosh asnjë mëshirë
ndaj tyre.

<span id="an_7:3">7:3</span> Nuk do të lidhësh martesë me ta. Nuk do t'u
japësh bijat e tua bijve të tyre dhe nuk do të marrësh bijat e tyre për
bijtë e tu,

<span id="an_7:4">7:4</span> sepse do t'i largonin bijtë e tu nga unë
për t'u shërbyer perëndive të tjera, dhe zemërimi i Zotit do të ndizej
kundër jush dhe do t'ju shkatërronte menjëherë.

<span id="an_7:5">7:5</span> Por me ta do të silleni kështu: do të
shkatërroni altarët e tyre, do të copëtoni kolonat e tyre të shenjta, do
të rrëzoni Asherimet e tyre dhe do t'u vini flakën shëmbëlltyrave të
tyre të gdhendura.

<span id="an_7:6">7:6</span> Me qenë se ti je një popull që je
shenjtëruar tek Zoti, Perëndia yt; Zoti, Perëndia yt, të ka zgjedhur për
të qenë thesari i tij i veçantë midis tërë popujve që ndodhen mbi faqen
e dheut.

<span id="an_7:7">7:7</span> Zoti nuk e ka vënë dashurinë e tij mbi ju,
as nuk ju ka zgjedhur, sepse nuk ishit më të shumtë nga asnjë popull
tjetër; ju ishit në fakt më i vogli i të gjithë popujve;

<span id="an_7:8">7:8</span> por sepse Zoti ju do dhe ka dashuri të
mbajë betimin që u ka bërë etërve tuaj, ai ju nxori me një dorë të
fuqishme dhe ju shpëtoi nga shtëpia e skllavërisë, nga dora e Faraonit,
mbretit të Egjiptit.

<span id="an_7:9">7:9</span> Prano, pra, që Zoti, Perëndia yt, është
Perëndia, Perëndia besnik që respekton besëlidhjen e tij dhe tregohet i
mbarë deri në brezin e njëmijtë ndaj atyre që e duan dhe që zbatojnë
urdhërimet e tij,

<span id="an_7:10">7:10</span> por u përgjigjet menjëherë atyre që e
urrejnë, duke i zhdukur; ai nuk vonon, por do t'u përgjigjet menjëherë
atyre që e urrejnë.

<span id="an_7:11">7:11</span> Prandaj respekto urdhërimet, statutet dhe
dekretet që po të jap sot, duke i zbatuar në praktikë.

<span id="an_7:12">7:12</span> Kështu, në rast se ju keni parasysh këto
ligje, i respektoni dhe i zbatoni në praktikë, Zoti, Perëndia juaj, do
ta mbajë besëlidhjen me ju dhe dashamirësinë për të cilën u është betuar
etërve tuaj.

<span id="an_7:13">7:13</span> Ai do të të dojë, do të të bekojë dhe do
të të shumëzojë, do të bekojë frytin e gjiut tënd dhe frytin e tokës
sate, grurin tënd, mushtin dhe vajin tënd, pjelljet e lopëve dhe të
deleve të tua në vendin që u betua t'u japë etërve të tu.

<span id="an_7:14">7:14</span> Ti do të jesh më i bekuari i të gjithë
popujve dhe nuk do të ketë midis teje asnjë burrë apo grua shterpë, as
edhe midis bagëtisë sate.

<span id="an_7:15">7:15</span> Zoti do të largojë nga ti çfarëdo lloj
sëmundje, nuk do të dërgojë mbi ty asnjë të keqe vdekjeprurëse të
Egjiptit që ke njohur, por do t'i dërgojë mbi të gjithë ata që të
urrejnë.

<span id="an_7:16">7:16</span> Do të shfarosësh, pra, të gjithë popujt
që Zoti, Perëndia yt, po të jep në pushtetin tënd; syri yt nuk duhet të
ketë mëshirë për ta dhe mos u shërbe perëndive të tyre, sepse ky do të
ishte një kurth për ty.

<span id="an_7:17">7:17</span> Në zemrën tënde mund të thuash: "Këta
kombe janë më të mëdhenj se unë, si do të arrij unë t'i dëboj?".

<span id="an_7:18">7:18</span> Mos ki frikë prej tyre, por kujto atë që
Zoti, Perëndia yt, i bëri Faraonit dhe të gjithë Egjiptasve;

<span id="an_7:19">7:19</span> kujto provat e mëdha që pe me sytë e tu,
shenjat dhe mrekullitë e dorës së fuqishme dhe të krahut të shtrirë me
të cilët Zoti, Perëndia yt, të nxori nga Egjipti; kështu do të veprojë
Zoti, Perëndia yt, me të gjithë popujt nga të cilët ke frikë.

<span id="an_7:20">7:20</span> Përveç kësaj, Zoti, Perëndia yt, do të
çojë kundër tyre grerat, deri sa ata që kanë mbetur dhe ata që janë
fshehur nga frika jote të kenë vdekur.

<span id="an_7:21">7:21</span> Mos ki frikë prej tyre, sepse Zoti,
Perëndia yt, është në mes jush, një Perëndi i madh dhe i tmerrshëm.

<span id="an_7:22">7:22</span> Zoti, Perëndia yt, do t'i dëbojë pak e
nga pak këto kombe para teje; ti nuk do të arrish t'i zhdukësh
menjëherë, sepse përndryshe bishat e fushës do të shtoheshin shumë
kundër teje;

<span id="an_7:23">7:23</span> por Zoti, Perëndia yt, do t'i vërë nën
pushtetin tënd, dhe do t'i hutojë shumë deri sa të shfarosen.

<span id="an_7:24">7:24</span> Do të japë në duart e tua mbretërit e
tyre dhe ti do të zhdukësh emrat e tyre nën qiejtë; askush nuk mund të
rezistojë para teje, deri sa t'i kesh shfarosur.

<span id="an_7:25">7:25</span> Do t'u vësh flakën shëmbëlltyrave të
gdhendura të perëndive të tyre; nuk do të dëshirosh arin dhe argjendin
që ndodhet mbi to dhe nuk do ta marrësh për vete, përndryshe do të biesh
në kurth, sepse kjo është një gjë e neveritshme për Zotin, Perëndinë
tënd;

<span id="an_7:26">7:26</span> dhe nuk do të futësh gjëra të neveritshme
në shtëpinë tënde, sepse do të dënohesh me shkatërrim ashtu si ato
gjëra; do ta urresh dhe do ta kesh neveri plotësisht, sepse është një
gjë e caktuar për t'u shkatërruar".

<span id="an_8:1">8:1</span> "Kini kujdes të zbatoni në praktikë të
gjitha urdhërimet që po ju jap sot, me qëllim që të jetoni, të
shumëzoheni dhe të pushtoni vendin që Zoti u betua t'u japë etërve tuaj.

<span id="an_8:2">8:2</span> Kujto gjithë rrugën që Zoti, Perëndia yt,
të ka bërë të përshkosh në këtë dyzetë vjet në shkretëtirë që ti të
ulësh kokën dhe të vihesh në provë, për të ditur çfarë kishte në zemrën
tënde dhe në se do të respektoje apo jo urdhërimet e tij.

<span id="an_8:3">8:3</span> Kështu, pra, ai të bëri të ulesh kokën, të
provosh urinë, pastaj të ka ushqyer me manna që ti nuk e njihje dhe as
etërit e tu s'e kishin njohur kurrë, me qellim që ti të kuptosh se
njeriu nuk rron vetëm me bukë, por rron me çdo fjalë që del nga goja e
Zotit.

<span id="an_8:4">8:4</span> Petkat e tua nuk të janë konsumuar mbi trup
dhe këmba jote nuk është enjtur gjatë këtyre dyzet viteve.

<span id="an_8:5">8:5</span> Prano, pra, në zemrën tënde se, ashtu si
njeriu korigjon birin e vet, ashtu Zoti Perëndia, yt, të korigjon ty.

<span id="an_8:6">8:6</span> Prandaj zbato urdhërimet e Perëndisë, të
Zotit tënd, duke ecur në rrugët e tij dhe duke ia pasur frikën;

<span id="an_8:7">8:7</span> sepse, Zoti Perëndia yt, po të bën të hysh
në një vend të mirë, një vend me rrjedha uji e me burime që dalin nga
luginat dhe nga malet;

<span id="an_8:8">8:8</span> një vend me grurë dhe elb, me vreshta, me
fiq dhe shegë, një vend me ullinj që japin vaj dhe me mjaltë;

<span id="an_8:9">8:9</span> një vend ku do të hash bukë sa të duash, ku
nuk do të të mungojë kurrgjë; një vend ku gurët janë hekur dhe ku do të
rrëmosh bakër nga malet.

<span id="an_8:10">8:10</span> Do të hash, pra, dhe do të ngopesh, dhe
do të bekosh, Zotin Perëndinë tënd, për shkak të vendit të bukur që të
ka dhënë.

<span id="an_8:11">8:11</span> Ruhu mirë të mos harrosh Zotin, Perëndinë
tënd, duke shtuar për të mos zbatuar urdhërimet e tij, dekretet e tij,
statutet e tij që sot do të japë;

<span id="an_8:12">8:12</span> e të mos ndodhë që, pasi të kesh ngrënë
deri sa të ngopesh dhe të kesh ndërtuar dhe banuar shtëpi të bukura,

<span id="an_8:13">8:13</span> pasi të kesh parë të shtohet bagëtia jote
e trashë dhe e imët të shtohet, argjendi dhe ari yt, dhe të rriten tërë
të mirat e tua,

<span id="an_8:14">8:14</span> zemra jote të lartohet dhe ti të harrosh
Zotin, Perëndinë tënd, që të nxori nga vendi i Egjiptit, nga shtëpia e
skllavërisë;

<span id="an_8:15">8:15</span> që të ka sjellë nëpër këtë shkretëtirë të
madhe dhe të tmerrshme, vend gjarprinjsh veprues dhe akrepash, tokë e
thatë pa ujë; që nxori ujë për ty nga shkëmbijtë shumë të fortë;

<span id="an_8:16">8:16</span> dhe që në shkretëtirë të ka ushqyer me
manë të cilën etërit e tu nuk e njihnin, për të të përulur dhe për të të
vënë në provë dhe së fundi për të të bërë të mirë.

<span id="an_8:17">8:17</span> Ruhu, pra, të thuash në zemrën tënde:
"Forca ime dhe fuqia e dorës sime m'i kanë siguruar këto pasuri".

<span id="an_8:18">8:18</span> Por kujto Zotin, Perëndinë tënd, sepse ai
të jep forcën për të fituar pasuri, për të ruajtur besëlidhjen për të
cilën Ai iu betua etërve të tu, ashtu siç është në fuqi sot.

<span id="an_8:19">8:19</span> Por në qoftë se ti harron Zotin,
Perëndinë tënd, për të shkuar pas perëndive të tjera dhe për t'u
shërbyer dhe për të rënë përmbys para tyre, unë sot shpall solemnisht
para jush se do të vdisni me siguri.

<span id="an_8:20">8:20</span> Do të vdisni si kombet që Zoti zhduk para
jush, sepse nuk e keni dëgjuar zërin e Zotit, Perëndisë tuaj".

<span id="an_9:1">9:1</span> "Dëgjo, o Izrael! Sot ti do të kalosh
Jordanin për të hyrë dhe për të pushtuar kombe më të mëdha dhe më të
fuqishme se ti, qytete të mëdha dhe të fortifikuara deri në qiell,

<span id="an_9:2">9:2</span> një popull të madh dhe me shtat të lartë,
pasardhësit e Anakimëve që ti i njeh, dhe për të cilët ke dëgjuar të
thonë: "Kush mund t'i përballojë pasardhësit e Anakut?".

<span id="an_9:3">9:3</span> Dije, pra, që sot Zoti, Perëndia yt, është
ai që do të marshojë para teje si një zjarr gllabërues; ai do t'i
shkatërrojë dhe do t'i rrëzojë para teje; kështu ti do t'i përzësh dhe
do t'i vrasësh shpejt, ashtu si të ka thënë Zoti.

<span id="an_9:4">9:4</span> Kur Zoti, Perëndia yt, do t'i ketë dëbuar
para teje, mos thuaj në zemrën tënde: "Éshtë për shkak të drejtësisë
sime që Zoti më dha në zotërim këtë vend". Éshtë përkundrazi ligësia e
këtyre kombeve që e shtyu Zotin t'i dëbojë para teje.

<span id="an_9:5">9:5</span> Jo, nuk është as nga drejtësia jote as nga
ndershmëria e zemrës sate, që ti hyn për të pushtuar vendin e tyre, por
nga ligësia e këtyre kombeve që Zoti, Perëndia yt, po i dëbon para teje,
dhe për të mbajtur fjalën e dhënë etërve të tu, Abrahamit, Isakut dhe
Jakobit.

<span id="an_9:6">9:6</span> Dije, pra, që nuk është për shkak të
drejtësisë sate që Zoti, Perëndia yt, të jep në zotërim këtë vend të
mirë, sepse ti je një popull kokëfortë.

<span id="an_9:7">9:7</span> Kujtohu dhe mos harro si e ke provokuar
zemërimin e Zotit, Perëndisë tënd, në shkretëtirë. Prej ditës që keni
dalë nga vendi i Egjiptit, deri në arritjen në këtë vend, keni mbajtur
një qëndrim prej rebeli, ndaj Zotit.

<span id="an_9:8">9:8</span> Edhe në Horeb provokuat zemërimin e Zotit;
dhe Zoti u zemërua kundër jush aq sa donte t'ju shkatërronte.

<span id="an_9:9">9:9</span> Kur u ngjita në mal për të marrë pllakat
prej guri, pllakat e besëlidhjes që Zoti kishte lidhur me ju, unë mbeta
në mal dyzet ditë dhe dyzet net, pa ngrënë bukë dhe pa pirë ujë,

<span id="an_9:10">9:10</span> dhe Zoti më dha dy pllaka guri, të
shkruara me gishtin e Perëndisë, mbi të cilat ishin tërë fjalët që Zoti
ju kishte thënë në mal, në mes të zjarrit, ditën e asamblesë.

<span id="an_9:11">9:11</span> Dhe pas dyzet ditëve dhe dyzet netve Zoti
më dha dy pllaka prej guri, pllakat e besëlidhjes.

<span id="an_9:12">9:12</span> Pastaj Zoti më tha: "Çohu, zbrit me të
shpejtë që këtej, sepse populli yt që ti nxore nga Egjipti është
shthurur; kanë devijuar shpejt nga rruga që unë u kisha urdhëruar atyre
të ndiqnin dhe kanë krijuar një shëmbëlltyrë prej metali të shkrirë".

<span id="an_9:13">9:13</span> Zoti më foli akoma, duke thënë: "Unë e
pashë këtë popull; ja ai është një popull kokëfortë;

<span id="an_9:14">9:14</span> lë që ta shkatërroj dhe të fshij emrin e
tij nën qiejt, dhe do të të bëj ty një komb më të fuqishëm dhe më të
madh se ai".

<span id="an_9:15">9:15</span> Kështu u ktheva dhe zbrita nga mali,
ndërsa mali digjej nga zjarri; dhe dy pllakat e besëlidhjes ishin në
duart e mia.

<span id="an_9:16">9:16</span> Shikova, dhe ja, ju kishit mëkatuar
kundër Zotit, Perëndisë tuaj, dhe kishit bërë një viç prej metali të
shkrirë. Kishit lënë shumë shpejt rrugën që Zoti ju kishte urdhëruar të
ndiqnit.

<span id="an_9:17">9:17</span> Atëherë i kapa dy pllakat, i flaka me
duart e mia dhe i copëtova para syve tuaja.

<span id="an_9:18">9:18</span> Pastaj u shtriva përpara Zotit, si herën
e parë, dyzet ditë dhe dyzet net me radhë; nuk hëngra bukë as piva ujë
për shkak të mëkateve që kishit kryer, duke bërë atë që është e keqe për
sytë e Zotit, për të provokuar zemërimin e tij.

<span id="an_9:19">9:19</span> Sepse unë kisha frikë nga zemërimi dhe
nga tërbimi me të cilët Zoti ishte ndezur kundër jush, aq sa dëshëronte
shkatërrimin tuaj. Por Zoti edhe këtë herë më dëgjoi.

<span id="an_9:20">9:20</span> Dhe Zoti u zemërua shumë gjithashtu
kundër Aaronit, aq sa donte ta shkatërronte atë; kështu atë herë unë u
luta edhe për Aaronin.

<span id="an_9:21">9:21</span> Pastaj mora objektin e mëkatit tuaj,
viçin që kishit bërë, e dogja në zjarr, e copëtova dhe e thërmova në
copa shumë të vogla, deri sa e katandisa në pluhur të hollë, dhe e hodha
pluhurin në përruan që zbret nga mali.

<span id="an_9:22">9:22</span> Edhe në Taberah, në Masa dhe në
Kibroth-Atavah ju provokuat zemërimin e Zotit.

<span id="an_9:23">9:23</span> Kur pastaj Zoti ju nisi jashtë
Kadesh-Barneas duke thënë: "Ngjituni dhe shtini në dorë vendin që ju
dhashë", ju ngritët krye kundër Zotit, Perëndisë tuaj, nuk i besuat dhe
nuk iu bindët zërit të tij.

<span id="an_9:24">9:24</span> U bëtë rebelë kundër Zotit, qysh nga dita
që ju kam njohur.

<span id="an_9:25">9:25</span> Kështu mbeta përmbys para Zotit dyzet
ditë dhe dyzet net; dhe e bëra këtë sepse Zoti kishte thënë se donte
t'ju shkatërronte.

<span id="an_9:26">9:26</span> Dhe iu luta Zotit, dhe i thashë: "O Zot,
o Zot, mos e shkatërro popullin tënd dhe trashëgiminë tënde, që i ke
çliruar me madhështinë tënde, qi i nxore nga Egjipti me një dorë të
fuqishme.

<span id="an_9:27">9:27</span> Kujto shërbëtorët e tu: Abrahamin, Isakun
dhe Jakobin; mos shiko kokëfortësinë e këtij populli, ligësinë ose
mëkatin e tij,

<span id="an_9:28">9:28</span> me qëllim që vendi prej ku i nxore të mos
thotë: Me qënë se Zoti nuk ishte në gjendje t'i fuste në tokën që u
kishte premtuar dhe me qenë se i urrente, i nxori që të vdesin në
shkretëtirë.

<span id="an_9:29">9:29</span> Megjithatë ata janë populli yt dhe
trashëgimia jote, që ti nxore nga Egjipti me fuqinë tënde të madhe dhe
me krahun tënd të shtrirë"".

<span id="an_10:1">10:1</span> "Në atë kohë Zoti më tha: "Pre dy pllaka
prej guri të njëllojta me të parat dhe ngjitu tek unë në mal; bëj një
arkë prej druri.

<span id="an_10:2">10:2</span> Unë do të shkruaj mbi pllakat fjalët që
ishin mbi pllakat e para që ti copëtove, dhe ti do t'i vësh në arkë".

<span id="an_10:3">10:3</span> Kështu bëra një arkë prej dru akacjeje
dhe preva dy pllaka prej guri të njëllojta me të parat; pastaj u ngjita
në mal me dy pllakat në dorë.

<span id="an_10:4">10:4</span> Dhe Zoti shkroi mbi pllakat atë që kishte
shkruar herën e parë, domethënë dhjetë urdhërimet që Zoti kishte
shpallur për ju në mal, në mes të zjarrit, ditën e asamblesë. Pastaj
Zoti m'i dorëzoi mua.

<span id="an_10:5">10:5</span> Atëherë u ktheva dhe zbrita nga mali; i
vura pllakat në arkën që kisha bërë; dhe ato ndodhen aty, ashtu si më
kishte urdhëruar Zoti.

<span id="an_10:6">10:6</span> (Bijtë e Izraelit u nisën nga puset e
bijve të Jakaanit në drejtim të Moserahut. Aty vdiq Aaroni dhe aty u
varros; dhe Eleazari bir i tij, u bë prift në vend të tij.

<span id="an_10:7">10:7</span> Që andej u nisën në drejtim të Gudgodahut
dhe nga Gudgodahu për në Jotbathah, vendi me rrjedha ujore.

<span id="an_10:8">10:8</span> Në atë kohë Zoti veçoi fisin e Levit për
ta mbartur arkën e besëlidhjes së Zotit, për të qenë përpara Zotit dhe
për t'i shërbyer, si dhe për të bekuar në emër të tij deri ditën e
sotme.

<span id="an_10:9">10:9</span> Prandaj Levi nuk ka pjesë, as trashëgimi
me vëllezërit e tij; Zoti është trashëgimia e tij, ashtu si Zoti,
Perëndia yt, u kishte premtuar).

<span id="an_10:10">10:10</span> Unë mbeta në mal dyzet ditë e dyzet net
me radhë si herën e parë; Zoti më dëgjoi edhe këtë herë dhe nuk pranoi
të të shkatërrojë.

<span id="an_10:11">10:11</span> Atëherë Zoti më tha: "Çohu, nis rrugën
në krye të popullit, që ata të futen e të pushtojnë vendin që jam betuar
t'u jap etërve të tyre".

<span id="an_10:12">10:12</span> Dhe tani, o Izrael, çfarë kërkon nga ti
Zoti, Perëndia yt? Të kesh frikë nga Zoti, Perëndia yt, të ecësh në tërë
rrugët e tij, ta duash dhe t'i shërbesh Zotit, Perëndisë tënd, me gjithë
zemër e me gjithë shpirt,

<span id="an_10:13">10:13</span> dhe të respektosh për të mirën tënde të
gjitha urdhërimet dhe statutet e Zotit që sot të urdhëroj.

<span id="an_10:14">10:14</span> Ja, Zotit, Perëndisë tënd, i përkasin
qiejtë, qiejtë e qiejve, toka dhe gjithçka ajo përmban;

<span id="an_10:15">10:15</span> por Zoti u fali dashurinë e tij vetëm
etërve të tu dhe i deshi ata; dhe mbas tyre midis tërë popujve zgjodhi
pasardhësit e tyre, domethënë ju, ashtu siç po ndodh sot.

<span id="an_10:16">10:16</span> Prandaj do të rrethpritni prepucin e
zemrës suaj dhe nuk do ta fortësoni më qafën tuaj;

<span id="an_10:17">10:17</span> sepse Zoti, Perëndia juaj, është
Perëndia i perëndive, Zotëria i zotërive, Perëndia i madh, i fortë dhe i
tmerrshëm që nuk është fare i anshëm dhe nuk pranon dhurata,

<span id="an_10:18">10:18</span> që u siguron drejtësi jetimëve dhe të
vejave, që e do të huajin dhe i jep bukë dhe veshje.

<span id="an_10:19">10:19</span> Duajeni, pra, të huajin, sepse edhe ju
ishit të huaj në vendin e Egjiptit.

<span id="an_10:20">10:20</span> Do të kesh frikë nga Zoti, Perëndia yt,
do t'i shërbesh atij, do të jesh lidhur ngushtë me të dhe do të betohesh
me emrin e tij.

<span id="an_10:21">10:21</span> Ai është lavdia jote, ai është Perëndia
yt, që ka bërë për ty ato gjëra të mëdha dhe të tmershme që sytë e tua i
kanë parë.

<span id="an_10:22">10:22</span> Etërit e tu zbritën në Egjipt në një
numër që nuk i kapërxente të shtatëdhjetë personat; dhe tani Zoti,
Perëndia yt, të ka shumëzuar si yjet e qiellit".

<span id="an_11:1">11:1</span> "Duaje, pra, Zotin, Perëndinë tënd, dhe
respekto gjithnjë rregullat e tij, statutet e tij, dekretet e tij dhe
urdhërimet e tij.

<span id="an_11:2">11:2</span> Pranoni sot (sepse nuk u flas bijve tuaj
që nuk e kanë njohur as e kanë parë disiplinën e Zotit, Perëndisë tuaj),
madhështinë e tij, dorën e tij të fuqishme dhe krahun e shtrirë,

<span id="an_11:3">11:3</span> shenjat e tij dhe veprat e tij që ka bërë
në Egjipt kundër Faraonit, mbretit të Egjiptit, dhe kundër vendit të
tij,

<span id="an_11:4">11:4</span> atë që u bëri ushtrisë së Egjiptit,
kuajve të saj dhe qerreve të saj, duke derdhur mbi të ujërat e Detit të
Kuq ndërsa ata po ju ndiqnin, dhe si i shkatërroi Zoti për gjithnjë;

<span id="an_11:5">11:5</span> atë që bëri për ju në shkretëtirë, deri
sa të arrinit në këtë vend;

<span id="an_11:6">11:6</span> dhe atë që u bëri Dathanit dhe Abiramit,
bijve të Eliabit, birit të Rubenit; si e hapi gojën toka dhe i gëlltiti
me gjithë familjet e tyre, me çadrat e tyre dhe me çdo gjë të gjallë që
i pasonte, në mes të gjithë Izraelit.

<span id="an_11:7">11:7</span> Por sytë tuaja panë gjërat e mëdha që
Zoti ka kryer.

<span id="an_11:8">11:8</span> Respektoni, pra, tërë urdhërimet që unë
po ju jap sot, që të jeni të fortë dhe të mundni të pushtoni vendin që
po bëheni gati të zotëroni,

<span id="an_11:9">11:9</span> dhe me qëllim t'i zgjatni ditët tuaja në
vendin që Zoti u betua t'u japë etërve tuaj dhe pasardhësve të tyre, një
vend ku rrjedh qumësht dhe mjaltë.

<span id="an_11:10">11:10</span> Mbasi vendi në të cilin jeni duke hyrë
për ta pushtuar nuk është si vendi i Egjiptit prej të cilit keni dalë,
ku mbillnit farën tuaj dhe pastaj e vaditnit me këmbën tuaj si një
kopsht perimesh;

<span id="an_11:11">11:11</span> por vendi ku jeni duke hyrë për ta
pushtuar është një vend me male dhe lugina, që thith ujin e shiut që
vjen nga qielli;

<span id="an_11:12">11:12</span> një vend për të cilin Zoti, Perëndia
yt, ka kujdes dhe mbi të cilin i janë drejtuar vazhdimisht sytë e Zotit,
Perëndisë tënd, fillimi i vitit deri në mbarim të tij.

<span id="an_11:13">11:13</span> Por në rast se do t'i bindeni me kujdes
urdhërimeve të mia që ju jap sot, duke dashur Zotin, Perëndinë tuaj, dhe
duke i shërbyer me gjithë zemër dhe me gjithë shpirt,

<span id="an_11:14">11:14</span> do të ndodhë që unë do t'i jap vendit
tuaj shiun në kohën e duhur, shiun e parë dhe shiun e fundit, që ti të
mbledhësh grurin, verën dhe vajin tënd;

<span id="an_11:15">11:15</span> dhe do të bëj që të rritet edhe bari në
fushat e tua për bagëtinë tënde, dhe ti do të hash dhe do të ngopesh.

<span id="an_11:16">11:16</span> Kini kujdes që zemra juaj të mos
mashtrohet dhe të mos largoheni nga rruga e drejtë, duke shërbyer dhe u
përulur para perëndive të tjera;

<span id="an_11:17">11:17</span> sepse në këtë rast do të ndizet
zemërimi i Zotit dhe ai do të mbyllë qiejtë dhe nuk do të ketë më shi,
toka nuk do të japë prodhimet e saj dhe ju do të vdisni shpejt në vendin
e mirë që Zoti po ju jep.

<span id="an_11:18">11:18</span> Do t'i shtini këto fjalë në zemrën dhe
në mëndjen tuaj, do t'i lidhni si një shenjë në dorë dhe do të jenë si
ballore midis syve;

<span id="an_11:19">11:19</span> do t'ua mësosh bijve tuaj, duke u folur
për to kur rri ulur në shtëpinë tënde, kur ecnën rrugës, kur rri shtrirë
dhe kur çohesh;

<span id="an_11:20">11:20</span> do t'i shkruash në shtalkat e shtëpi
tënde dhe mbi portat e tua,

<span id="an_11:21">11:21</span> me qëllim që ditët tuaja dhe ditët e
bijve tuaj, në vendin që Zoti është betuar t'u japë etërve tuaj, të jenë
të shumta si ditët e qiellit mbi tokë.

<span id="an_11:22">11:22</span> Sepse, duke respektuar me kujdes të
gjitha urdhërimet që unë ju urdhëroj të zbatoni në praktikë, duke dashur
Zotin, Perëndinë tuaj, duke ecur në të gjitha udhët e tij dhe duke qenë
të lidhur ngushtë me të,

<span id="an_11:23">11:23</span> Zoti do të dëbojë para jush të gjitha
kombet dhe ju do të shtini në dorë kombe më të mëdha dhe më të fuqishme
se ju.

<span id="an_11:24">11:24</span> Çdo vend që do të shkelë këmba juaj, do
të jetë juaji; kufijtë tuaj do të shtrihen nga shkretëtira deri në
Liban, dhe nga lumi, lumi Eufrat, deri në detin perëndimor.

<span id="an_11:25">11:25</span> Askush nuk do të jetë në gjendje t'ju
bëj ballë; Zoti, Perëndia juaj, ashtu siç ju tha, do të përhapë frikën
dhe tmerrin për ju në të gjithë vendin që ju do të shkelni.

<span id="an_11:26">11:26</span> Shikoni, unë vë sot para jush bekimin
dhe mallkimin;

<span id="an_11:27">11:27</span> bekimin në rast se u bindeni
urdhërimeve të Zotit, Perëndisë tuaj, që sot ju përcaktoj;

<span id="an_11:28">11:28</span> mallkimin, në rast se nuk u bindeni
urdhërimeve të Zotit, Perëndisë tuaj, dhe largoheni nga rruga që ju
përcaktoj sot, për të ndjekur perëndi të tjerë që nuk i keni njohur
kurrë.

<span id="an_11:29">11:29</span> Dhe kur Zoti, Perëndia juaj do të ketë
futur në vendin që ti shkon të pushtosh, ti do ta vësh bekimin në malin
Gerizim dhe mallkimin në malin Ebal.

<span id="an_11:30">11:30</span> A nuk janë ata matanë Jordanit, në
perëndim të rrugës ku dielli perëndon; në vendin e Kananejve që banojnë
në Arabah, përballë Gilgalit, pranë lisit të Morehut?

<span id="an_11:31">11:31</span> Sepse ju po gatiteni të kaloni Jordanin
për të hyrë dhe për të pushtuar vendin që Zoti, Perëndia juaj, po ju
jep; ju do ta zotëroni dhe do të banoni në të.

<span id="an_11:32">11:32</span> Kini kujdes, pra, të zbatoni të gjitha
statutet dhe dekretet, që unë shtroj sot para jush".

<span id="an_12:1">12:1</span> "Këto janë statutet dhe dekretet që duhet
të keni kujdes të respektoni në vendin që Zoti, Perëndia i etërve të tu,
të ka dhënë si trashëgimi për të gjitha ditët që do të jetoni mbi tokë.

<span id="an_12:2">12:2</span> Do të shkatërroni tërësisht të gjitha
vendet ku kombet që jetoni duke përzënë u shërbejnë perëndive të tyre;
mbi malet e larta, mbi kodrat dhe nën çdo pemë që gjelbëron.

<span id="an_12:3">12:3</span> Do të rrënoni altarët e tyre, do të
copëtoni kolonat e tyre të shenjta, do t'u vini flakën Asherimëve të
tyre, do të rrëzoni shëmbëlltyrat e gdhendura të perëndive të tyre, do
të zhdukni emrin e tyre nga këto vende.

<span id="an_12:4">12:4</span> Nuk do të veproni kështu me Zotin,
Perëndinë tuaj,

<span id="an_12:5">12:5</span> por do ta kërkoni në vendin që Zoti,
Perëndia juaj, do të zgjedhë midis tërë fiseve tuaj, për t'iu vënë emrin
e tij si banesë e tij; dhe aty do të shkoni;

<span id="an_12:6">12:6</span> aty do të çoni olokaustet dhe flijimet
tuaja, të dhjetat tuaja, ofertat e larta të duarve tuaja, ofertat tuaja
të kushtimit dhe ofertat vullnetare, si dhe të parëlindurit e bagëtive
të trasha dhe të imta;

<span id="an_12:7">12:7</span> dhe aty do të hani përpara Zotit,
Perëndisë tuaj, dhe do të gëzoheni, ju dhe familjet tuaja, për të gjitha
ato që keni shtënë në dorë dhe për të cilat Zoti, Perëndia juaj, do t'ju
bekojë.

<span id="an_12:8">12:8</span> Nuk do të veproni ashtu siç veprojmë sot
këtu, ku secili bën të gjitha ato që i duken të drejta në sytë e tij,

<span id="an_12:9">12:9</span> sepse nuk keni hyrë akoma në pushimin dhe
në trashëgiminë që Zoti, Perëndia juaj, ju jep.

<span id="an_12:10">12:10</span> Por ju do të kaloni Jordanin dhe do të
banoni në vendin që Zoti, Perëndia juaj, ju jep në trashëgimi; dhe ai do
t'ju japë pushim nga të gjithë armiqtë tuaj që ju rrethojnë dhe ju do të
keni një banim të sigurt.

<span id="an_12:11">12:11</span> Atëherë do të ketë një vend ku Zoti,
Perëndia juaj, do të zgjedhë për të venduar emrin e tij dhe aty do të
çoni tërë ato që unë ju urdhëroj: olokaustet tuaja, flijimet tuaja, të
dhjetat tuaja, ofertat e larta të duarve tuaja dhe të gjitha ofertat e
zgjedhura që i keni premtuar si kusht Zotit.

<span id="an_12:12">12:12</span> Dhe do të gëzoheni përpara Zotit,
Prëndisë tuaj, ju, bijtë dhe bijat tuaja, shërbëtorët dhe shërbëtoret
tuaja, dhe Leviti që do të banojë brenda portave tuaja, sepse ai nuk ka
as pjesë, as trashëgimi midis jush.

<span id="an_12:13">12:13</span> Ki kujdes të mos ofrosh olokaustet e
tua në çdo vend që sheh;

<span id="an_12:14">12:14</span> por në vendin që Zoti do të zgjedhë në
një nga fiset e tua, atje do të ofrosh olokaustet e tua dhe aty do të
bësh çdo gjë që unë të urdhëroj.

<span id="an_12:15">12:15</span> Por sa herë që të duash, mund të
vrasësh kafshë dhe të hash mishin e tyre në të gjitha qytetet, simbas
bekimit që të ka bërë Zoti; atë mund ta hanë si i papastri, ashtu dhe i
pastri, siç bëhet me mishin e gazelës dhe të drerit;

<span id="an_12:16">12:16</span> por nuk do të hani gjakun e tyre; do ta
derdhni mbi tokë siç derdhet uji.

<span id="an_12:17">12:17</span> Brenda qyteteve të tua nuk mund të hash
të dhjetat e grurit tënd, të mushtit tënd, të vajit tënd, as pjellën e
parë të bagëtive të tua të trasha dhe të imta, as atë që ke premtuar si
zotim as në ofertat e tua vullnetare, as në ofertat e larta të duarve të
tua.

<span id="an_12:18">12:18</span> Por do t'i hash përpara Zotit,
Perëndisë tënd, në vendin që Zoti, Perëndia yt, ka për të zgjedhur, ti,
biri yt dhe bija jote, shërbëtori yt dhe shërbëtorja jote, dhe Leviti që
do të banojë brenda portave të tua; dhe do të gëzosh përpara Zotit,
Perëndisë tënd, çdo gjë mbi të cilën ti vë dorë.

<span id="an_12:19">12:19</span> Ki kujdes të mos shpërfillësh Levitin,
deri sa të jetosh në atë vend.

<span id="an_12:20">12:20</span> Kur Zoti, Perëndia yt, do t'i zgjerojë
kufijtë e tu, ashtu si të ka premtuar, dhe ti do të thuash: "Do të ha
mish", sepse ke dëshirë të hash mish, do të mund të hash mish sa herë që
e dëshiron.

<span id="an_12:21">12:21</span> Në qoftë se vendi që Zoti, Perëndia yt,
ka zgjedhur për të venduar emrin e tij do të jetë larg teje, mund të
vrasësh kafshë nga bagëtia e trashë dhe e imët, ashtu si të kam
urdhëruar; dhe mund të hash brenda portave të tua sa herë të duash.

<span id="an_12:22">12:22</span> Vetëm do ta hash ashtu siç hahet mishi
i gazelës dhe i drerit; do të mundë ta hajë si i papastri ashtu edhe i
pastri.

<span id="an_12:23">12:23</span> Por ruhu se ha gjakun, sepse gjaku
është jeta; dhe ti nuk do ta hash jetën bashkë me mishin.

<span id="an_12:24">12:24</span> Nuk do ta hash, por do ta derdhësh për
tokë ashtu siç bëhet me ujin.

<span id="an_12:25">12:25</span> Nuk do ta hash me qëllim që të
përparosh ti dhe bijtë e tu mbas teje, pse keni bërë një gjë që është e
drejtë në sytë e Zotit.

<span id="an_12:26">12:26</span> Por gjërat e shenjta që ke për të
ofruar dhe ato të premtuara si kusht, do t'i marrësh dhe do të shkosh në
vendin që ka zgjedhur Zoti,

<span id="an_12:27">12:27</span> dhe do të ofrosh olokaustet e tua, të
plota, mishin dhe gjakun mbi altarin e Zotit, Perëndisë tënd; gjaku i
flijimeve të tua përkundrazi do të shpërndahet mbi altarin e Zotit,
Perëndisë tënd, dhe ti do të hash mishin e tyre.

<span id="an_12:28">12:28</span> Ki kjdes dhe bindju të gjitha fjalëve
që të urdhëroj, që të përparosh ti dhe bijtë e tu pas teje, pse keni
bërë atë që është e mirë dhe e drejtë në sytë e Zotit, Perëndisë tënd.

<span id="an_12:29">12:29</span> Kur Zoti, Perëndia yt, do të ketë
shfarosur para teje kombet që ti shkon për t'i shpronësuar, dhe kur t'i
kesh shpronësuar dhe të banosh në vendin e tyre,

<span id="an_12:30">12:30</span> ruhu të mos biesh në kurthin e ngritur,
duke ndjekur shembullin e tyre, pasi ata janë shkatërruar para teje, dhe
të informohesh mbi perënditë e tyre, duke thënë: "Si u shërbenin këto
kombe perëndive të tyre? Edhe unë do të veproj kështu".

<span id="an_12:31">12:31</span> Ti nuk do të veprosh kështu me Zotin,
me Perëndinë tënd, sepse ata me perënditë e tyre kanë bërë tërë ato
gjëra të neveritshme për Zotin dhe që ai i urren; kanë djegur madje në
zjarr bijtë dhe bijat e tyre për nder të perëndive të tyre.

<span id="an_12:32">12:32</span> Do të kujdeseni të zbatoni në praktikë
tërë gjërat që ju urdhëroj; nuk do t'u shtoni as do t'u hiqni asgjë".

<span id="an_13:1">13:1</span> "Në rasat se midis jush del një profet
apo një ëndërrimtar dhe ju propozon një shenjë apo një mrekulli,

<span id="an_13:2">13:2</span> dhe shenja apo mrekullia për të cilën ju
foli realizohet dhe ai thotë: "Le të shkojmë pas perëndive të tjera që
ti nuk i ke njohur kurrë dhe le t'u shërbejmë",

<span id="an_13:3">13:3</span> ti nuk do të dëgjosh fjalët e këtij
profeti apo të këtij ëndërrimtari, sepse Zoti, Perëndia juaj, ju vë në
provë për të ditur në se e doni Zotin, Perëndinë tuaj, me gjithë zemër
dhe me gjithë shpirt.

<span id="an_13:4">13:4</span> Do të shkoni pas Zotit, Perëndisë tuaj,
do të keni frikë nga ai, do të respektoni urdhërimet e tij, do t'i
bindeni zërit të tij, do t'i shërbeni dhe do të jeni të lidhur ngushtë
me të.

<span id="an_13:5">13:5</span> Por ai profet ose ai ëndërrimtar do të
vritet, sepse ka folur në mënyrë që t'ju largojë nga Zoti, Perëndia
juaj, që ju nxori nga vendi i Egjiptit dhe ju çliroi nga shtëpia e
skllavërisë, për t'ju çuar jashtë rrugës në të cilën Zoti, Perëndia yt,
të ka urdhëruar të ecësh. Në këtë mënyrë do të shkulësh të keqen nga
gjiri yt.

<span id="an_13:6">13:6</span> Në rast se vëllai yt, bir i nënës sate,
biri yt ose bija jote, gruaja që prehet mbi gjirin tënd apo shoku që ti
e do si shpirtin tënd të nxit fshehtazi, duke thënë: "Shkojmë t'u
shërbejmë perëndive

<span id="an_13:7">13:7</span> hyjnive të popujve që ju rrethojnë, që
janë pranë apo larg teje, nga një skaj i tokës deri në skajin tjetër të
tokës,

<span id="an_13:8">13:8</span> mos iu nënshtro atij dhe mos e dëgjo;
syri yt nuk duhet të ketë mëshirë për të; mos e kurse, mos e fsheh.

<span id="an_13:9">13:9</span> Por ti duhet ta vrasësh; dora jote të
jetë e para që të ngrihet kundër tij, për ta vrarë; pastaj le të vijë
dora e gjithë popullit.

<span id="an_13:10">13:10</span> Ti do ta vrasësh me gurë dhe ai do të
vdesë, sepse ka kërkuar të të largojë nga Zoti, Perëndia yt, që të nxori
nga Egjipti, nga shtëpia e skllavërisë.

<span id="an_13:11">13:11</span> Kështu tërë Izraeli do ta dëgjojë këtë
ngjarje dhe do të ketë frikë, e nuk ka për të kryer më asnjë veprim të
keq si ky në gjirin tënd.

<span id="an_13:12">13:12</span> Në qoftë se një ndër qytetet e tua që
Zoti, Perëndia yt, të jep për të banuar, dëgjon të thuhet

<span id="an_13:13">13:13</span> që njerëz të çoroditur kanë dalë nga
gjiri juaj dhe kanë mashtruar banorët e qytetit të tyre duke thënë:
"Shkojmë t'u shërbejmë perëndive të tjera", që ju nuk i keni njohur
kurrë,

<span id="an_13:14">13:14</span> ti do të bësh hetime, kërkime dhe do të
marrësh me kujdes në pyetje; dhe në qoftë se është e vërtetë dhe e
sigurt që ky veprim i neveritshëm është kryer me të vërtetë në gjirin
tënd,

<span id="an_13:15">13:15</span> atëherë do të vrasësh me shpatën tënde
banorët e atij qyteti, duke vendosur shfarosjen e tij dhe gjithçka që
ndodhet në të; do të vrasësh edhe bagëtinë e tij.

<span id="an_13:16">13:16</span> Pastaj do të mbledhësh tërë plaçkën e
tij në mes të sheshit dhe do ta djegësh me zjarr qytetin dhe tërë
plaçkën e tij përpara Zotit, Perëndisë tuaj; ajo do të mbetet një
grumbull gërmadhash për gjithnjë dhe nuk do të rindërtohet më kurrë.

<span id="an_13:17">13:17</span> Prandaj asgjë nga ato që janë caktuar
të shkatërrohen të mos ju ngjitet në dorë, me qëllim që Zoti të heqë
dorë nga zjarri i zemërimit të tij dhe të tregohet i dhimshur t'i vijë
keq për ty dhe të të shumëzojë, ashtu siç u është betuar etërve tuaj,

<span id="an_13:18">13:18</span> sepse ti e dëgjove zërin e Zotit,
Perëndisë tënd, duke respektuar të gjitha urdhërimet e tij që po të
përcakton sot duke bërë atë që është e drejtë në sytë e Zotit, Perëndisë
tuaj".

<span id="an_14:1">14:1</span> "Ju jeni bijtë e Zotit, Perëndisë tuaj;
nuk do të bëni asnjë prerje dhe nuk do të rruheni midis syve për një të
vdekur;

<span id="an_14:2">14:2</span> sepse ti je një popull i shenjtë për
Zotin, Perëndinë tënd, dhe Zoti të ka zgjedhur për të qenë një popull i
tij, një thesar i veçantë ndër të gjithë popujt që janë mbi faqen e
dheut.

<span id="an_14:3">14:3</span> Nuk do të hash asgjë të neveritshme.

<span id="an_14:4">14:4</span> Këto janë kafshët që mund të hani: lopa,
delja, dhia,

<span id="an_14:5">14:5</span> dreri, gazela, dhia e egër, stambeku,
antilopa dhe kaprolli.

<span id="an_14:6">14:6</span> Mund të hani çdo kafshë që e ka thundrën
të ndarë, dhe që përtypet midis kafshëve.

<span id="an_14:7">14:7</span> Por nga ato që vetëm përtypen dhe që kanë
vetëm thundrën të ndarë nuk do të hani devenë, lepurin dhe baldosën, që
përtypen por nuk e kanë thundrën të ndarë; për ju janë të papastra;

<span id="an_14:8">14:8</span> edhe derri, që e ka thundrën të ndarë por
nuk përtypet, është i papastër për ju. Nuk do të hani mishin e tyre dhe
nuk do të prekni trupat e tyre të vdekur.

<span id="an_14:9">14:9</span> Ndër të gjitha kafshët që rrojnë në ujë,
mund të hani të gjitha ato që kanë pendë dhe luspa;

<span id="an_14:10">14:10</span> por nuk do të hani asnjë nga ato që nuk
kanë pendë dhe luspa; janë të papastra për ju.

<span id="an_14:11">14:11</span> Mund të hani çdo zog të pastër;

<span id="an_14:12">14:12</span> por nuk do të hani këto: shqiponjën,
shqiponjën e detit dhe fajkuan e detit,

<span id="an_14:13">14:13</span> qiftin, fajkuan dhe çdo lloj zhgabe,

<span id="an_14:14">14:14</span> çdo lloj korbi,

<span id="an_14:15">14:15</span> strucin, kukuvajkën mjekroshe,
pulëbardhën dhe çdo lloj krahathatë,

<span id="an_14:16">14:16</span> bufin, ibisin, mjellmën,

<span id="an_14:17">14:17</span> pelikanin, martin peshkatarin,
kormoranin,

<span id="an_14:18">14:18</span> lejlekun, çdo lloj gate, pupëzën dhe
lakuriqin e natës.

<span id="an_14:19">14:19</span> Çdo insekt që fluturon është i papastër
për ju; nuk do ta hani.

<span id="an_14:20">14:20</span> Por mund të hani çdo zog që është i
pastër.

<span id="an_14:21">14:21</span> Nuk do të hani asnjë kafshë që ka
ngordhur në mënyrë të natyrshme; mund t'ua jepni të huajve që janë
brenda portave tuaja që t'i hanë ose mund t'ua shisni një të huaji,
sepse ti je një popull që i je shenjtëruar Zotit, Perëndisë tënd. Nuk do
ta gatuash kecin bashkë në qumështin e nënes së tij.

<span id="an_14:22">14:22</span> Do të zotohesh të japësh të dhjetën e
asaj që mbjell dhe që të prodhon ara çdo vit.

<span id="an_14:23">14:23</span> Do të hash përpara Zotit, Perëndisë
tënd, në vendin që ai ka zgjedhur si vendbanim për emrin e tij, të
dhjetën e grurit tënd, të mushtit tënd, të vajit tënd, dhe pjelljen e
parë të tufave të bagëtive të trasha dhe të imta, në mënyrë që ti të
mësosh të kesh gjithnjë frikë nga Zoti, Perëndia yt.

<span id="an_14:24">14:24</span> Por në rast se rruga është shumë e
gjatë për ty dhe nuk mund t'i çosh deri atje të dhjetat, sepse vendi që
Zoti, Perëndia yt, ka caktuar për të vendosur emrin e tij është shumë
larg nga ty, kur Zoti, Perëndia yt, do të të ketë bekuar,

<span id="an_14:25">14:25</span> atëherë do t'i këmbesh ato me para dhe
me paratë në dorë do të shkosh në vendin që ka zgjedhur Zoti, Perëndia
yt;

<span id="an_14:26">14:26</span> dhe do t'i përdorësh këto para për të
blerë të gjitha ato që dëshiron zemra jote: lopë, dele, verë, pije
dehëse, ose çfarëdo gjë që dëshiron zemra jote; dhe aty do të hash
përpara Zotit, Perëndisë tënd, dhe do të gëzohesh ti bashkë me familjen
tënde.

<span id="an_14:27">14:27</span> Përveç kësaj nuk do të lesh pas dore
Levitin, që banon brenda portave të tua, sepse ai nuk ka pjesë as
trashëgimi me ty.

<span id="an_14:28">14:28</span> Në fund të çdo tre viteve, do të vësh
mënjanë të gjitha të dhjetat e prodhimeve të tua të vitit të tretë, dhe
do t'i vendosësh brenda portave të tua;

<span id="an_14:29">14:29</span> dhe Leviti, që nuk ka pjesë as
trashëgimi me ty, dhe i huaji, jetimi dhe e veja që gjenden brenda
portave të tua, do të vinë, do të hanë dhe do të ngopen, me qëllim që
Zoti, Perëndia yt, të të bekojë në çdo punë që do të të zërë dora".

<span id="an_15:1">15:1</span> "Në mbarim të çdo shtatë viteve do të
bësh faljen e borxheve.

<span id="an_15:2">15:2</span> Dhe kjo do të jetë forma e faljes: Çdo
huadhënës do të falë atë që i ka dhënë hua të afërmit të tij; nuk do të
kërkojë kthimin e saj nga i afërmi dhe nga vëllai i tij, sepse është
shpallur falja e borxheve nga Zoti.

<span id="an_15:3">15:3</span> Mund ta kërkosh borxhin nga i huaji; por
do t'i falësh vëllait tënd atë që ai të ka marrë hua.

<span id="an_15:4">15:4</span> Nuk do të ketë asnjë nevojtar midis jush,
sepse Zoti do të të bekojë me të madhe në vendin që Zoti, Perëndia yt,
po të jep si trashgimi, që ti ta zotërosh,

<span id="an_15:5">15:5</span> por vetëm me kusht që ti t'i bindesh me
zell zërit të Zotit, Perëndisë tënd, duke pasur kujdes të zbatosh në
praktikë të gjitha këta urdhërimet, që sot të cakton.

<span id="an_15:6">15:6</span> Sepse Zoti, Perëndia yt, do të të bekojë
siç të ka premtuar; atëherë do t'u japësh hua shumë kombeve, por ti nuk
do të kërkosh hua; do të sundosh mbi shumë kombe, por ato nuk do të
sundojnë mbi ty.

<span id="an_15:7">15:7</span> Në rast se ke ndonjë vëlla nevojtar midis
jush, midis ndonjë prej qyteteve që Zoti, Perëndia yt, po të jep, nuk do
të fortësosh zemrën dhe nuk do të mbyllësh dorën para vëllait tënd
nevojtar;

<span id="an_15:8">15:8</span> por do t'i hapësh me zemërgjerësi dorën
tënde dhe do t'i japësh hua aq sa i nevojitet për të përballuar nevojat
që ka.

<span id="an_15:9">15:9</span> Ki kujdes që të mos ketë asnjë mendim të
keq në zemrën tënde, i cili të të bëjë të thuash: "Viti i shtatë, viti i
familjes, është afër", dhe ta shikosh me sy të keq vëllanë tënd nevojtar
dhe të mos i japësh asgjë; ai do të bërtiste kundër teje para Zotit dhe
ti do të mëkatoje.

<span id="an_15:10">15:10</span> Jepi me bujari dhe zemra jote të mos
trishtohet kur i jep, sepse pikërisht për këtë Zoti, Perëndia yt, do të
të bekojë në çdo punë tënden dhe në çdo gjë që do të të zërë dora.

<span id="an_15:11">15:11</span> Sepse nevojtarët nuk do të mungojnë
kurrë në vend, prandaj unë po të jap këtë urdhërim tënd dhe të them:
"Hapja me bujari dorën tënde vëllait tënd, të varfërit tënd dhe
nevojtarit në vendin tuaj".

<span id="an_15:12">15:12</span> Në rast se një vëlla apo një motër
hebre shitet te ti, do të të shërbejë gjashtë vjet; por vitin e shtatë
do ta lësh të ikë i lirë.

<span id="an_15:13">15:13</span> Dhe kur do ta lësh të ikë i lirë, nuk
do ta lësh të shkojë duarbosh;

<span id="an_15:14">15:14</span> do t'i japësh bujarisht dhurata nga
kopeja jote, nga lëmi dhe nga hambari yt; do ta bësh pjestar të bekimeve
me të cilat Zoti, Perëndia yt, të ka mbushur;

<span id="an_15:15">15:15</span> dhe nuk do të harrosh se ke qenë skllav
në vendin e Egjiptit dhe se Zoti, Perëndia yt, të ka liruar; prandaj sot
të urdhëroj këtë.

<span id="an_15:16">15:16</span> Por në rast se ai të thotë: "Nuk dua të
largohem prej teje", sepse të do ty dhe shtëpinë tënde, sepse ka mbarësi
bashkë me ty,

<span id="an_15:17">15:17</span> atëherë do të marrësh një fëndyell, do
t'i shposh veshin kundër portës dhe ai do të jetë skllavi yt për
gjithnjë. Po ashtu do të veprosh me skllaven tënde.

<span id="an_15:18">15:18</span> Nuk duhet të të duket e vështirë ta
nisësh të lirë, sepse të ka shërbyer gjashtë vjet me gjysmën e pagës së
një argati; dhe Zoti, Perëndia yt, do të bekojë të gjitha veprimet e
tua.

<span id="an_15:19">15:19</span> Do t'i shenjtërosh Zotit, Perëndisë
tënd, tërë pjelljet e para meshkuj të bagëtive të tua të trasha dhe të
imta. Nuk do të bësh asnjë punë me pjelljen e parë të lopës sate dhe nuk
do të qethësh pjelljen e parë të deles sate.

<span id="an_15:20">15:20</span> Do t'i hash çdo vit, ti dhe familja
jote, përpara Zotit, Perëndisë tënd, në vendin që Zoti ka zgjedhur.

<span id="an_15:21">15:21</span> Por në qoftë se kafsha ka ndonjë të
metë, në rast se është e çalë, e verbër, apo ka ndonjë të metë tjetër të
rëndë, nuk do t'ia flijosh Zotit, Perëndisë tënd;

<span id="an_15:22">15:22</span> do ta hash brenda portave të tua; të
papastrin dhe të pastrin mund ta hanë njëlloj sikur të ishte një gazelë
apo një dre.

<span id="an_15:23">15:23</span> Por nuk do të hash gjakun e tyre; do ta
derdhësh në tokë si uji".

<span id="an_16:1">16:1</span> "Respekto muajin e Abibit dhe kremto
Pashkën për nder të Zotit, Perëndisë tënd, sepse në muajin e Abibit
Zoti, Perëndia yt, të nxori nga Egjipti, gjatë natës.

<span id="an_16:2">16:2</span> Do t'i bësh fli, pra, Pashkën e Zotit,
Perëndisë tënd, me bagëti të trasha dhe të imta, në vendin që Zoti ka
zgjedhur për të ruajtur emrin e tij.

<span id="an_16:3">16:3</span> Dhe nuk do të hash bashkë me të bukë të
mbrujtur; shtatë ditë do të hash bukë të ndorme (sepse dole me nxitim
nga vendi i Egjiptit), me qëllim që ta kujtosh ditën që dole nga Egjipti
tërë ditët e jetës sate.

<span id="an_16:4">16:4</span> Nuk do të shihet maja pranë teje, brenda
tërë kufijve të tua, për shtatë ditë me radhë; dhe nuk do të mbetet
asgjë nga mishi që flijove mbrëmjen e ditës së parë për gjithë natën
deri në mëngjes.

<span id="an_16:5">16:5</span> Nuk do të mund ta flijosh Pashkën në
çfarëdo qyteti që Zoti, Perëndia yt, të jep,

<span id="an_16:6">16:6</span> por do ta flijosh Pashkën vetëm në vendin
që Zoti, Perëndia yt, ka zgjedhur për të ruajtur emrin e tij; do ta
flijosh në mbrëmje, në perëndim të diellit, në orën që dole nga Egjipti.

<span id="an_16:7">16:7</span> Do ta pjekësh viktimën dhe do ta hash në
vendin që Zoti, Perëndia yt, ka zgjedhur; dhe në mëngjes do të largohesh
dhe do të kthehesh në çadrat e tua.

<span id="an_16:8">16:8</span> Gjashtë ditë me radhë do të hash bukë të
ndorme; dhe ditën e shtatë do të mbahet një asamble solemne për nder të
Zotit, Perëndisë tënd; ti nuk do të bësh gjatë kësaj dite asnjë punë.

<span id="an_16:9">16:9</span> Do të numërosh shtatë javë; fillo të
numërosh shtatë javë nga koha që fillon të korrësh grurin;

<span id="an_16:10">16:10</span> pastaj do ta kremtosh festën e Javëve
për nder të Zotit, Perëndisë tënd, duke bërë ofertat e tua vullnetare
dhe kjo në masën që Zoti, Perëndia yt, të bekon.

<span id="an_16:11">16:11</span> Dhe do të gëzosh përpara Zotit,
Perëndisë tënd, ti, biri yt dhe bija jote, shërbëtori yt dhe shërbëtorja
jote, Leviti që ndodhet brenda portave të tua, dhe i huaji, jetimi dhe e
veja që ndodhen në mes teje, në vendin që Zoti, Perëndia yt, ka zgjedhur
për të ruajtur emrin e tij.

<span id="an_16:12">16:12</span> Do të kujtosh që ke qenë skllav në
Egjipt dhe do të kujdesesh t'i zbatosh në praktikë këto statute.

<span id="an_16:13">16:13</span> Do të kremtosh festën e Kasolleve
shtatë ditë me radhë, mbasi të kesh mbledhur prodhimin e lëmit dhe të
fushës sate;

<span id="an_16:14">16:14</span> dhe do të gëzohesh në festën tënde, ti,
biri yt dhe bija jote, shërbëtori yt dhe shërbëtorja jote, dhe Leviti, i
huaji, jetimi dhe e veja që ndodhen brenda portave të tua.

<span id="an_16:15">16:15</span> Do të kremtosh një festë për shtatë
ditë me radhë për nder të Zotit, Perëndisë tënd, në vendin që Zoti ka
zgjedhur, sepse Zoti, Perëndia yt, do të bekojë të gjitha të korrat e
tua dhe tërë punën e duarve të tua, dhe ti do të jesh shumë i kënaqur.

<span id="an_16:16">16:16</span> Tri herë në vit çdo mashkull i yt do
t'i paraqitet Zotit, Perëndisë tënd, në vendin që ai ka zgjedhur, në
festën e bukëve në festën të ndorme, në festën të Javëve dhe të
Kasolleve; asnjeri prej tyre nuk do të paraqitet para Zotit duarbosh.

<span id="an_16:17">16:17</span> Por secili do të japë nga pjesa e tij
simbas bekimit që Zoti, Perëndia yt, të ka dhënë.

<span id="an_16:18">16:18</span> Do të caktosh gjykatës dhe zyrtarë
brenda portave të tua për çdo fis tëndin, në të gjitha qytetet që Zoti,
Perëndia yt, të jep; dhe ata do ta gjykojnë popullin me vendime të
drejta.

<span id="an_16:19">16:19</span> Nuk do ta prishësh drejtësinë, nuk do
të tregohesh i anshëm dhe nuk do të pranosh dhurata, sepse dhurata i
verbon sytë e njerëzve të urtë dhe korrupton fjalët e njerëzve të
drejtë.

<span id="an_16:20">16:20</span> Do të zbatosh plotësisht drejtësinë, në
mënyrë që ti të jetosh dhe të zotërosh vendin që Zoti, Perëndia yt, po
të jep.

<span id="an_16:21">16:21</span> Nuk do të ngresh për ty asnjë Asherah,
me asnjë lloj druri pranë altarit që do t'i ndërtosh Zotit, Perëndisë
tënd;

<span id="an_16:22">16:22</span> dhe nuk do të ngresh asnjë shtyllë të
shenjtë, që Zoti, Perëndia yt, urren".

<span id="an_17:1">17:1</span> "Nuk do t'i flijosh Zotit, Perëndisë
tënd, ka, dele ose dhi që kanë ndonjë të metë ose gjymtim, sepse kjo do
t'ishte një gjë e neveritshme për Zotin, Perëndinë tënd.

<span id="an_17:2">17:2</span> Në rast se gjendet midis teje, në një nga
qytetet që Zoti, Perëndia yt, po të jep, një burrë apo një grua që bën
atë që është e keqe për sytë e Zotit, Perëndisë tënd, duke shkelur
besëlidhjen e tij,

<span id="an_17:3">17:3</span> dhe që shkon t'u shërbej perëndive të
tjera dhe bie përmbys para tyre, para diellit, hënës apo tërë ushtrisë
qiellore, gjë që unë nuk të kam urdhëruar,

<span id="an_17:4">17:4</span> dhe që të është referuar dhe që ke
dëgjuar të flitet për të, atëherë hetoje me kujdes; dhe në qoftë se
është e vërtetë dhe e sigurtë se ky akt i neveritshëm është kryer në
Izrael,

<span id="an_17:5">17:5</span> do ta çosh në portat e qytetit tënd atë
burrë ose grua që ka kryer këtë veprim të keq, dhe do ta vrasësh me gurë
atë burrë ose atë grua; dhe kështu ata do të vdesin

<span id="an_17:6">17:6</span> Ai që duhet të vdesë do të dënohet me
vdekje me deponimin e dy apo tri dëshmitarëve, por nuk do të dënohet me
vdekje askush me deponimin e një dëshmitari të vetëm.

<span id="an_17:7">17:7</span> Dora e dëshmitarëve do të jetë e para që
do të ngrihet kundër tij për t'i shkaktuar vdekjen; pastaj do të ngrihet
dora e të gjithë popullit; kështu do të çrrënjosësh të keqen nga gjiri
yt.

<span id="an_17:8">17:8</span> Në rast se të paraqitet një rast shumë i
vështirë për t'u gjykuar, midis vrasësve, midis një padie e tjetrës,
midis një plagosjeje e tjetrës, grindje brenda portave të shtëpisë sate,
atëherë do të

<span id="an_17:9">17:9</span> dhe do të takohesh me priftërinjtë
levitikë dhe me gjykatësit në funksion në atë kohë dhe do të
këshillohesh me ta; atëherë ata do të shpallin vendimin e gjyqit;

<span id="an_17:10">17:10</span> dhe ti do t'i përmbahesh vendimit që
ata të kanë treguar në vendin ku Zoti ka zgjedhur dhe do të kujdesesh të
bësh të gjitha ato që të kanë mësuar.

<span id="an_17:11">17:11</span> Do t'i përmbahesh ligjit që të kanë
mësuar dhe vendimit që të kanë deklaruar; nuk do të shmangesh nga
vendimi që të kanë treguar as djathtas, as majtas.

<span id="an_17:12">17:12</span> Por njeriu që do të veprojë me
mendjemadhësi dhe nuk do ta dëgjojë priftin që ndodhet aty për t'i
shërbyer Zotit, Perëndisë tënd, ose gjykatësit, ky njeri ka për të
vdekur; kështu do të shkulësh të keqen nga Izraeli;

<span id="an_17:13">17:13</span> tërë populli do të mësojë kësisoj atë
që ndodhi, do të ketë frikë dhe nuk do të veprojë me mendjemadhësi.

<span id="an_17:14">17:14</span> Kur do të hysh në vendin që Zoti,
Perëndia yt, po të jep dhe do ta shtiesh në dorë dhe do të banosh atje,
në rast se do të thuash: "Dua të caktoj mbi mua një mbret ashtu si tërë
kombet që më rrethojnë",

<span id="an_17:15">17:15</span> do të caktosh mbi ty mbretin që Zoti,
Perëndia yt, ka për të zgjedhur. Do të caktosh mbi ty një mbret të
zgjedhur midis vëllezërve të tu; nuk mund të caktosh mbi ty një të huaj
që të mos jetë vëllai yt.

<span id="an_17:16">17:16</span> Por ai nuk duhet të ketë një numër të
madh kuajsh, as ta kthejë popullin në Egjipt për të shtënë në dorë një
numër të madh kuajsh, sepse Zoti ju ka thënë: "Nuk do të ktheheni më në
atë rrugë".

<span id="an_17:17">17:17</span> Nuk duhet të ketë një numër të madh
grash, me qëllim që zemra e tij të mos shthuret; dhe nuk duhet të
grumbullojë për vete një sasi të madhe argjendi dhe ari.

<span id="an_17:18">17:18</span> Përveç kësaj, kur të ulet mbi fronin e
mbretërisë së tij, do të shkruajë për veten e tij në një libër një kopje
të këtij ligji, simbas kopjes së priftërinjve levitikë.

<span id="an_17:19">17:19</span> Do ta mbajë pranë vetes këtë libër dhe
do ta lexojë çdo ditë të jetës së tij, që të mësojë të ketë frikë nga
Zoti, Perëndia i tij, dhe të zbatojë në praktikë të gjitha fjalët e
këtij ligji dhe të këtyre statuteve,

<span id="an_17:20">17:20</span> me qëllim që zemra e tij të mos ngrihet
mbi vëllezërit e tij dhe të mos shmanget nga ky urdhërim as djathtas, as
majtas, dhe të zgjasë kështu ditët e mbretërimit të tij, ai vetë dhe
bijtë e tij, në mes të Izraelit".

<span id="an_18:1">18:1</span> "Tërë priftërinjtë levitë, tërë fisi i
Levit, nuk do të kenë pjesë as trashëgimi në Izrael; do të jetojnë me
flijimet e bëra me zjarr për Zotin, trashëgimi e tij.

<span id="an_18:2">18:2</span> Nuk do të kenë asnjë trashëgimi nga
vëllezërit e tyre; sepse Zoti është trashëgimia e tyre, ashtu siç ua ka
thënë.

<span id="an_18:3">18:3</span> Kjo është ajo që i detyrohet priftit
populli, ata që ofrojnë një flijim, qoftë një lopë, një dele apo një
dhi; ata do t'i japin priftit shpatullat, nofullat dhe plëndësin.

<span id="an_18:4">18:4</span> Do t'i japësh prodhimin e parë të grurit
tënd, të mushtit tënd dhe të vajit tënd, si dhe qethjen e parë të dhenve
të tua;

<span id="an_18:5">18:5</span> sepse Zoti, Perëndia yt, e ka zgjedhur
midis gjithë fiseve të tu për të kryer shërbimin në emër të Zotit, atë
vetë dhe bijtë e tij për gjithnjë

<span id="an_18:6">18:6</span> Por në rast se një Levit, që ka ardhur
nga një prej qyteteve të tua të të gjithë Izraelit, ku ai banonte, vjen
me gjithë dëshirën e zemrës së tij në vendin e zgjedhur nga Zoti,

<span id="an_18:7">18:7</span> atëherë ai do të mund të shërbejë në emër
të Zotit, Perëndisë së tij, ashtu si gjithë vëllezërit e tij Levitë që
ndodhen aty përpara Zotit.

<span id="an_18:8">18:8</span> Ata do të marrin për mbajtjen e tyre
pjesë të barabarta, përveç parave nga shitja e pasurisë së tyre.

<span id="an_18:9">18:9</span> Kur do të hysh në vendin që Zoti,
Perëndia yt, po të jep, nuk do të mësosh të shkosh pas veprave të
neveritshme të këtyre kombeve.

<span id="an_18:10">18:10</span> Të mos gjendet midis teje ndonjë që e
kalon birin ose bijën e vet nëpër zjarr, as ndonjë që praktikon
shortarinë, bën parashikime, interpreton shenjat dhe merret me magji,

<span id="an_18:11">18:11</span> as ai që përdor yshtje, as mediume që
konsultojnë frymat, as magjistarë, as ai që ndjell të vdekurit,

<span id="an_18:12">18:12</span> sepse të gjithë ata që merren me këtë
punë neveriten nga Zoti; dhe për shkak të kësaj neverie, Zoti është duke
i përzënë para teje.

<span id="an_18:13">18:13</span> Ti do të jesh i përkryer para Zotit,
Perëndisë tënd;

<span id="an_18:14">18:14</span> sepse kombet, që ti do të dëbosh, i
kanë dëgjuar shortarët dhe magjistarët; kurse ty, Zoti, Perëndia yt, nuk
të ka lejuar të veprosh kështu.

<span id="an_18:15">18:15</span> Zoti, Perëndia yt, do të krijojë për ty
një profet si unë në mes teje dhe vëllezërve të tu; atë keni për ta
dëgjuar,

<span id="an_18:16">18:16</span> në bazë të gjithë atyre gjërave që i
kërkove Zotin, Perëndinë tënd, në Horeb, ditën e asamblesë, kur the: "Të
mos dëgjoj më zërin e Zotit, Perëndisë tim, dhe të mos shoh më këtë
zjarr të madh, që unë të mos vdes".

<span id="an_18:17">18:17</span> Dhe Zoti më tha: "Atë që thanë, është
mirë;

<span id="an_18:18">18:18</span> unë do të nxjerr për ta një profet nga
gjiri i vëllezërve të tyre dhe do të vë në gojën e tij fjalët e mia, dhe
ai do t'u thotë atyre të gjitha ato që unë do t'i urdhëroj.

<span id="an_18:19">18:19</span> Dhe do të ndodhë që në se dikush nuk i
dëgjon fjalët e mia që ai thotë në emrin tim, unë do t'i kërkoj llogari.

<span id="an_18:20">18:20</span> Por profeti që pretendon të thotë në
emrin tim një gjë për të cilën unë e kam urdhëruar ta thotë ose që flet
në emër të perëndive të tjera, ai profet do të vritet".

<span id="an_18:21">18:21</span> Dhe në se ti thua në zemrën tënde: "Si
do të bëjmë për të dalluar fjalën që Zoti nuk ka thënë?".

<span id="an_18:22">18:22</span> Kur profeti flet në emër të Zotit dhe
kjo gjë nuk ndodh dhe nuk realizohet, kemi të bëjmë me një gjë që Zoti
nuk e ka thënë; e ka thënë profeti me mendjemadhësi; mos ki frikë prej
tij".

<span id="an_19:1">19:1</span> "Kur Zoti, Perëndia yt, të ketë shfarosur
kombet e vendeve që të jep dhe ti t'i kesh dëbuar dhe të banosh në
qytetet dhe shtëpitë e tyre,

<span id="an_19:2">19:2</span> do të veçosh tri qytete, në mes të
vendit, që Zoti, Perëndia yt, të jep si trashëgimi.

<span id="an_19:3">19:3</span> Do të përgatisësh rrugë dhe do ta ndash
në tri pjesë vendin që Zoti, Perëndia yt, të jep si trashëgimi, me
qëllim që çdo vrasës të mund të strehohet në të.

<span id="an_19:4">19:4</span> Dhe ky është rregulli për vrasësin që
strehohet aty, që të shpëtojë jetën e tij: kushdo që ka vrarë të afërmin
e tij pa dashje, pa e urryer më parë.

<span id="an_19:5">19:5</span> Kështu, kur dikush shkon me shokun e tij
në pyll për të prerë dru dhe, ndërsa i bie një druri me sëpatë, sëpata
del nga bishti dhe godet shokun që pastaj vdes, ai person do të
strehohet në një nga këto qytete dhe do ta shpëtojë jetën;

<span id="an_19:6">19:6</span> sepse hakmarrësi i gjakut, ndërsa
zemërimi i vlon në zemër, të mos e ndjekë vrasësin dhe ta arrijë, kur
rruga është shumë e gjatë, dhe ta vrasë edhe pse nuk e meriton vdekjen,
sepse në të kaluarën nuk e kishte urryer shokun e tij.

<span id="an_19:7">19:7</span> Prandaj të urdhëroj në këtë mënyrë: "Veço
tri qytete".

<span id="an_19:8">19:8</span> Në rast se më pas Zoti, Perëndia yt,
zgjeron kufijtë e tu, ashtu si u është betuar etërve të tu dhe ta jep
tërë vendin që u kishte premtuar t'ua jepte etërve të tu,

<span id="an_19:9">19:9</span> në rast se ti respekton këto urdhra që
unë të jap sot, duke e dashur Zotin, Perëndinë tënd, dhe duke ecur
gjithnjë në rrugët e tij, atëherë do t'u shtosh tri qytete të tjera tri
të parave,

<span id="an_19:10">19:10</span> me qëllim që të mos derdhet gjak i
pafajshëm në mes të vendit që Zoti, Perëndia yt, të jep si trashëgimi
dhe ti të mos bëhesh fajtor për vrasje.

<span id="an_19:11">19:11</span> Por në rast se një njeri urren të
afërmin e tij, i zë pritë, e sulmon dhe e plagos për vdekje, dhe pastaj
strehohet në një nga këto qytete,

<span id="an_19:12">19:12</span> pleqtë e qytetit të tij do të dërgojnë
ta marrin që andej dhe do t'ia dorëzojnë hakmarrësit të gjakut që të
vritet.

<span id="an_19:13">19:13</span> Syri yt nuk do të ketë mëshirë për të,
por do t'i heqësh Izraelit fajin që ka derdhur gjak të pafajshëm, dhe
kështu do të kesh mbarësi.

<span id="an_19:14">19:14</span> Nuk do të lëvizësh kufijtë e të afërmit
tënd, të vendosura nga pasardhësit në trashëgiminë që do të gëzosh në
vendin që Zoti, Perëndia yt, të jep në zotërim.

<span id="an_19:15">19:15</span> Një dëshmitar i vetëm nuk mjafton për
të akuzuar dikë për çfarëdo krimi apo mëkati të kryer; fakti do të
përcaktohet me deponimin e dy ose tre dëshmitarëve.

<span id="an_19:16">19:16</span> Në rast se kundër dikujt ngrihet një
dëshmitar i rremë dhe e akuzon për një krim,

<span id="an_19:17">19:17</span> atëherë dy njerëzit midis të cilëve
zhvillohet mosmarrëveshja do të paraqiten përpara Zotit, përpara
priftërinjve dhe gjykatësve në funksion ato ditë.

<span id="an_19:18">19:18</span> Gjykatësi do ta hetojë me kujdes
çështjen; dhe në rast se del që ai dëshmitar është një dëshmitar i
rremë, që ka deponuar gënjeshtra kundër vëllait,

<span id="an_19:19">19:19</span> atëherë do t'i bëni atij atë që kishte
ndër mënd t'i bënte vëllait të tij. Kështu do ta shkulni të keqen nga
mesi juaj.

<span id="an_19:20">19:20</span> Të tjerët do ta mësojnë dhe do të
trëmben, dhe qysh atëherë nuk do të kryhet më në mes tuaj një veprim aq
i keq.

<span id="an_19:21">19:21</span> Syri yt nuk do të ketë mëshirë, por do
t'i përmbahet rregullit jetë për jetë, sy për sy, dhëmb për dhëmb, dorë
për dorë, këmbë për këmbë".

<span id="an_20:1">20:1</span> "Kur të shkosh në luftë kundër armiqve të
tu dhe të shikosh kuaj, qerre dhe njerëz në një numër më të madh se ato
që ke ti, mos ki frikë prej tyre, sepse Zoti, Perëndia yt, që të bëri të
ngjitesh nga vendi i Egjiptit, është me ty.

<span id="an_20:2">20:2</span> Kështu, në çastin kur do të jeni duke
filluar betejën, prifti do të dalë përpara dhe do t'i flasë popullit

<span id="an_20:3">20:3</span> dhe do t'i thotë: "Dëgjo, Izrael! Sot
jeni gatitur për t'u ndeshur me armiqtë tuaj; zemra juaj të mos ju
ligështohet; mos kini frikë, mos e humbni dhe mos u trembni para tyre,

<span id="an_20:4">20:4</span> sepse Zoti, Perëndia juaj, është ai që
ecën me ju për të luftuar për ju kundër armiqve tuaj dhe për t'ju
shpëtuar".

<span id="an_20:5">20:5</span> Pastaj oficerët do t'i flasin popullit,
duke thënë: "A ka njeri që ka ndërtuar një shtëpi të re dhe ende nuk e
ka përuruar? Le të shkojë dhe të kthehet në shtëpinë e tij, që të mos
vdesë gjatë betejës dhe një tjetër të përurojë shtëpinë e tij.

<span id="an_20:6">20:6</span> A ka njeri të ketë mbjellë një vresht dhe
të mos ketë shijuar akoma frutet e tij? Le të shkojë e të kthehet në
shtëpi të tij, që të mos vdesë gjatë betejës dhe një tjetër të gëzojë
frytet e tij.

<span id="an_20:7">20:7</span> A ka njeri që është fejuar me një femër
dhe nuk e ka marrë akoma me vete? Le të shkojë dhe të kthehet në shtëpi
të tij, që të mos vdesë në betejë dhe një tjetër ta marrë atë".

<span id="an_20:8">20:8</span> Pastaj oficerët do t'i flasin akoma
popullit, duke i thënë: "A ka ndonjë që ka frikë dhe të cilit i mungon
guximi? Le të shkojë dhe të kthehet në shtëpi të tij, që guximi i
vëllezërve të tij të mos mehet ashtu si i ndodhi atij".

<span id="an_20:9">20:9</span> Kur oficerët të kenë mbaruar së foluri
popullit, do të caktojnë komandantët e trupave të popullit.

<span id="an_20:10">20:10</span> Kur t'i afrohesh një qyteti për ta
sulmuar, do t'i ofrosh së pari paqen.

<span id="an_20:11">20:11</span> Në qoftë se pranon ofertën tënde të
paqes dhe t'i hap dyert e tij, tërë populli që ndodhet aty ka për të
paguar haraçin dhe do të të shërbejë.

<span id="an_20:12">20:12</span> Por në rast se nuk do të bëjë paqe me
ty dhe kërkon luftë kundër teje, atëherë ti do ta rrethosh.

<span id="an_20:13">20:13</span> Kur më vonë Zoti, Perëndia yt, do të ta
japë në dorë, do të vrasësh me shpatë tërë meshkujt e tij;

<span id="an_20:14">20:14</span> por gratë, fëmijët, bagëtinë dhe të
gjitha ato që ndodhen në qytetet, tërë prenë e tij, do t'i marrësh si
plaçkën tënde; dhe do të hash plaçkën e armiqve të tu që Zoti, Perëndia
yt, të ka dhënë.

<span id="an_20:15">20:15</span> Kështu do të veprosh në të gjitha
qytetet që janë shumë larg nga ti dhe që nuk janë qytete të këtyre
kombeve.

<span id="an_20:16">20:16</span> Por nga qytetet e këtyre popujve që
Zoti, Perëndia yt, të jep si trashëgimi, nuk ke për të lënë asgjë që
merr frymë;

<span id="an_20:17">20:17</span> por do të vendosësh shfarosjen e plotë
të tyre, domethënë të Hitejve, të Amorejve, të Kananejve, të Perezejve,
të Hivejve dhe të Jebusejve, ashtu si të ka urdhëruar Zoti, Perëndia yt,

<span id="an_20:18">20:18</span> me qëllim që ata të mos ju mësojnë të
imitoni tërë ndyrësirat që bëjnë për perënditë e tyre, dhe ju të mos
mëkatoni kundër Zotit, Perëndisë tuaj.

<span id="an_20:19">20:19</span> Kur të rrethosh një qytet për një kohë
të gjatë, duke luftuar kundër tij, për ta shtënë në dorë, nuk do të
shkatërrosh drurët frutorë me goditje të sëpatës, do të hash frutat e
tyre dhe nuk do t'i rrëzosh; sepse vallë druri i fushës a është njeri që
ti ta përdorësh në rrethimin?

<span id="an_20:20">20:20</span> Por mund të shkatërrosh dhe të rrëzosh
gjithë drurët që ti e di që nuk janë frutorë, për të ndërtuar vepra
rrethimi kundër qytetit që të lufton, deri sa ai të bjerë".

<span id="an_21:1">21:1</span> "Në rast se në vendin që Zoti, Perëndia
yt, është duke të dhënë, gjindet një i vrarë, i shtrirë në një fushë,
dhe nuk dihet se kush e ka vrarë,

<span id="an_21:2">21:2</span> pleqtë dhe gjykatësit e tu do të dalin
dhe do të masin largësinë midis të vrarit dhe qyteteve që ndodhen rreth
e rrotull.

<span id="an_21:3">21:3</span> Pastaj pleqtë e qytetit më të afërt me të
vrarin do të marrin një mëshqerrë që nuk ka punuar akoma dhe as nuk
është mbrehur.

<span id="an_21:4">21:4</span> Pleqtë e atij qyteti do ta zbresin
mëshqerrën pranë një rrjedhe uji, në një vend as të lëruar as të
mbjellë, dhe aty afër rrjedhës së ujit do t'ia thyejnë qafën mëshqerrës.

<span id="an_21:5">21:5</span> Pastaj do të afrohen priftërinjtë, bij të
Levit, sepse Zoti, Perëndia yt, i ka zgjedhur për të shërbyer dhe për të
dhënë bekimin në emër të Zotit, dhe fjala e tyre duhet të zgjidhë çdo
mosmarrëveshje dhe çdo dëmtim trupor.

<span id="an_21:6">21:6</span> Atëherë tërë pleqtë e qytetit, që është
më afër me të vrarin, do të lajnë duart mbi mëshqerrën së cilës i është
thyer qafa pranë rrjedhës së ujit;

<span id="an_21:7">21:7</span> dhe, duke marrë fjalën, do të thonë:
"Duart tona nuk e kanë derdhur këtë gjak, as sytë tona s'e kanë parë.

<span id="an_21:8">21:8</span> O Zot, fale popullin tënd Izrael që ti ke
çliruar, dhe mos i ngarko fajin e gjakut të pafajshëm popullit tënd
Izrael". Dhe ai gjak do t'u falet atyre.

<span id="an_21:9">21:9</span> Kështu ti do të heqësh nga vetja jote
fajin e gjakut të pafajshëm, duke bërë atë që është e drejtë në sytë e
Zotit.

<span id="an_21:10">21:10</span> Kur të shkosh në luftë kundër armiqve
të tu dhe Zoti, Perëndia yt, të t'i japë në dorë dhe ti t'i zësh robër,

<span id="an_21:11">21:11</span> në rast se sheh midis robërve një grua
të pashme dhe të pëlqen aq sa të duash ta bësh bashkëshorten tënde,

<span id="an_21:12">21:12</span> do ta çosh në shtëpinë tënde, dhe ajo
do të rruajë kokën dhe do të presë thonjtë,

<span id="an_21:13">21:13</span> do të heqë rrobat e robinjës, do të
banojë në shtëpinë tënde dhe do të mbajë zi një muaj të tërë për të atin
dhe për të ëmën, pastaj ti do të hysh te ajo dhe do të jesh bashkëshorti
i saj dhe ajo do të jetë bashkëshortja jote.

<span id="an_21:14">21:14</span> Në qoftë se më vonë nuk të pëlqen më,
do ta lësh të shkojë ku të dojë, por nuk mund ta shesësh për para as ta
trajtosh si skllave, sepse ti e ke poshtëruar.

<span id="an_21:15">21:15</span> Në qoftë se një burrë ka dy gra, dhe
njerën e dashuron dhe tjetrën e urren, dhe si e dashuruara ashtu dhe ajo
e urryera i kanë lindur fëmijë, në rast se i parëlinduri është fëmija e
gruas së urryer,

<span id="an_21:16">21:16</span> ditën që u lë me testament pasurinë që
zotëron bijve, nuk mund t'i shënojë të drejtën e paralindjes djalit të
gruas që dashuron duke e preferuar nga djali i gruas që urren që është i
parëlinduri;

<span id="an_21:17">21:17</span> por do të njohë si të parëlindur djalin
e gruas së urryer, duke i dhënë një pjesë të dyfishtë të të gjitha atyre
që zotëron; sepse ai është prodhimi i parë i fuqisë së tij dhe atij i
përket e drejta e paralindjes.

<span id="an_21:18">21:18</span> Në qoftë se një burrë ka një fëmijë
kokëfortë dhe rebel që nuk i bindet as zërit të babait, as atij të nënës
dhe me gjithëse e kanë ndëshkuar, nuk u bindet atyre,

<span id="an_21:19">21:19</span> i ati dhe e ëma do ta marrin dhe do ta
çojnë te pleqtë e qytetit të tij, në portën e vendit ku banon,

<span id="an_21:20">21:20</span> dhe do t'u thonë pleqve të qytetit: "Ky
biri ynë është kokëfortë dhe rebel; nuk do t'i bindet zërit tonë; është
grykës dhe pijanec".

<span id="an_21:21">21:21</span> Atëherë tërë banorët e qytetit të tij
do ta vrasin me gurë dhe ai ka për të vdekur; kështu do të shrrënjosësh
të keqen nga mesi yt, tërë Izraeli do ta mësojë dhe do të ketë frikë.

<span id="an_21:22">21:22</span> Në rast se dikush ka kryer një krim që
meriton vdekjen dhe ka pësuar vdekjen, dhe ti e ke varur në një dru,

<span id="an_21:23">21:23</span> kufoma e tij nuk do të rrijë tërë natën
mbi pemën, por do ta varrosësh po atë ditë; sepse ai që rri varur është
i mallkuar nga Perëndia, dhe ti nuk do ta ndotësh tokën që Zoti,
Perëndia yt, të jep si trashëgimi".

<span id="an_22:1">22:1</span> "Në qoftë se shikon kaun ose delen e
vëllait tënd që e kanë humbur rrugën, ti nuk do të bësh sikur nuk i ke
parë, por do ta marrësh përsipër t'ia çosh përsëri vëllait tënd.

<span id="an_22:2">22:2</span> Dhe në qoftë se vëllai yt nuk banon afër
teje dhe ti nuk e njeh, do ta çosh kafshën në shtëpinë tënde deri sa yt
vëlla të fillojë ta kërkojë; dhe atëherë do t'ia kthesh.

<span id="an_22:3">22:3</span> Në të njëjtën mënyrë do të veprosh me
gomarin, rrobat dhe çfarëdo send tjetër që yt vëlla ka humbur dhe ti ke
gjetur; ti nuk do të bësh sikur nuk i ke parë.

<span id="an_22:4">22:4</span> Në qoftë se ti shikon gomarin e vëllait
tënd apo kaun e tij të rrëzuar gjatë rrugës, ti nuk do të bësh sikur nuk
i ke parë, por do të ndihmosh tët vëlla për t'i ngritur.

<span id="an_22:5">22:5</span> Gruaja nuk do të veshë rroba burrash, as
burri nuk ka për të veshur rroba grash, sepse kushdo që bën gjëra të
tilla neveritet nga Zoti, Perëndia yt.

<span id="an_22:6">22:6</span> Në rast se rrugës të rastis të gjesh mbi
një dru ose për tokë një fole zogu me gjithë të vegjëlit ose me vezët
dhe nënën që ngroh të vegjëlit apo vezët, nuk ke për të marrë nënën me
të vegjëlit;

<span id="an_22:7">22:7</span> do të lesh nënën të ikë dhe do të marrësh
për vete të vegjëlit, që ti të kesh mbarësi dhe të zgjatësh ditët e tua.

<span id="an_22:8">22:8</span> Kur të ndërtosh një shtëpi të re do të
ngresh një parapet rreth çatisë së saj për të mos tërhequr një faj gjaku
mbi shtëpinë tënde, në rast se dikush rrëzohet nga çatia.

<span id="an_22:9">22:9</span> Nuk do të mbjellësh në vreshtin tënd
farëra të llojeve të ndryshme, me qëllim që prodhimi i asaj që ke
mbjellë dhe renta e vreshtit të mos preken.

<span id="an_22:10">22:10</span> Nuk do të punosh njëkohësisht me një ka
dhe një gomar.

<span id="an_22:11">22:11</span> Nuk do të veshësh rroba të bëra me një
stof të përzierë leshi dhe liri.

<span id="an_22:12">22:12</span> Nuk do të vësh theka në katër cepat e
mantelit me të cilin mbulohesh.

<span id="an_22:13">22:13</span> Në qoftë se një burrë martohet me një
grua, hyn tek ajo dhe pastaj fillon ta urrejë,

<span id="an_22:14">22:14</span> dhe e padit për gjëra të turpshme dhe i
nxjerr një nam të keq, duke thënë: "Mora këtë grua, por kur iu afrova
nuk gjeta tek ajo shenjat e virgjërisë",

<span id="an_22:15">22:15</span> babai dhe nëna e së resë do të marrin
shenjat e virgjërisë së saj dhe do t'ua tregojnë pleqve të qytetit, te
porta;

<span id="an_22:16">22:16</span> dhe babai i së resë do t'u thotë
pleqve: "Unë ia dhashë time bijë për grua këtij burri, por ai filloi ta
urrejë,

<span id="an_22:17">22:17</span> dhe tani e akuzon për gjëra të
turpshme, duke thënë: Nuk gjeta tek jote bijë shenjat e virgjërisë; por
këto janë shenjat e virgjërisë të bijës sime". Dhe do të shpalosin
çarçafin përpara pleqve të qytetit.

<span id="an_22:18">22:18</span> Atëherë pleqtë e atij qyteti do të
marrin bashkëshortin dhe do ta dënojnë me rrahje;

<span id="an_22:19">22:19</span> dhe duke qenë se i ka hapur një nam të
keq një virgjëreshe të Izraelit, do t'i vënë një gjobë prej njëqind
siklash argjendi, që do t'ia japin të atit të së resë; kështu ajo do të
mbetet bashkëshorte e tij dhe ai nuk do të mund ta përzërë deri sa të
rrojë.

<span id="an_22:20">22:20</span> Por në qoftë se vërtetohet fakti dhe
tek e reja nuk janë gjetur shenjat e virgjërisë,

<span id="an_22:21">22:21</span> atëherë do ta nxjerrin të renë te pragu
i shtëpisë së babait të saj dhe njerëzit e qytetit të saj do ta vrasin
me gurë, dhe ajo ka për të vdekur, sepse ka kryer një vepër të turpshme
në Izrael, duke u bërë kurvë në shtëpinë e atit të saj. Kështu do të
shkulësh të keqen nga gjiri juaj

<span id="an_22:22">22:22</span> Në rast se një burrë gjendet në shtrat
me një grua të martuar, do të vriten që të dy, si burri që ka rënë me
gruan dhe gruaja. Kështu do të shkulësh të keqen nga gjiri i Izraelit.

<span id="an_22:23">22:23</span> Kur një vajzë e virgjër është e fejuar,
dhe një burrë e gjen në qytet dhe bie në shtrat me të,

<span id="an_22:24">22:24</span> që të dy do t'i çoni në portën e atij
qyteti dhe do t'i vritni me gurë, dhe ata do të vdesin: vajza sepse,
ndonëse ishte në qytet, nuk bërtiti, dhe burri sepse ka çnderuar gruan e
të afërmit të tij. Kështu do ta shkulësh të keqen nga gjiri yt.

<span id="an_22:25">22:25</span> Por në rast se burri gjen një vajzë të
fejuar, në arë, e dhunon dhe shtrihet me të, atëherë do të vritet vetëm
burri që është shtrirë me të;

<span id="an_22:26">22:26</span> por nuk do t'i bësh asgjë vajzës; kjo
nuk ka asnjë mëkat që meriton vdekjen, sepse ky rast është si ai kur një
njeri ngrihet kundër të afërmit të tij dhe e vret;

<span id="an_22:27">22:27</span> në fakt ai e gjeti në arë; vajza e
fejuar ka bërtitur, por nuk kishte njeri që ta shpëtonte.

<span id="an_22:28">22:28</span> Në rast se një burrë gjen një vajzë të
virgjër që nuk është e fejuar, e merr dhe bie në shtrat me të, dhe kapen
në flagrancë,

<span id="an_22:29">22:29</span> burri që është shtrirë me të do t'i
japë atit të vajzës pesëdhjetë sikla argjendi dhe ajo do të bëhet
bashkëshortja e tij, sepse e ka çnderuar dhe nuk mund ta përzërë sa të
jetë gjallë.

<span id="an_22:30">22:30</span> Asnjeri nuk ka për të marrë gruan e
atit të tij, as ka për të ngritur skajin e mbulesës së atit të tij".

<span id="an_23:1">23:1</span> "Ai që është tredhur me anë të shtypjes
apo të gjymtimit, nuk ka për të hyrë në asamblenë e Zotit.

<span id="an_23:2">23:2</span> Një kopil nuk do të hyjë në asamblenë e
Zotit; asnjë nga pasardhësit e tij, qoftë edhe ata të brezit të dhjetë,
s'ka për të hyrë në asamblenë e Zotit.

<span id="an_23:3">23:3</span> Amoniti dhe Moabiti nuk do të hyjnë në
asamblenë e Zotit, asnjë nga pasardhësit e tyre, as edhe në brezin e
dhjetë, nuk kanë për të hyrë kurrë në asamblenë e Zotit,

<span id="an_23:4">23:4</span> sepse nuk ju pritën në rrugë me bukë dhe
me ujë kur dolët nga Egjipti dhe sepse rekrutuan kundër jush Balaamin,
birin e Beorit nga Pethori i Mesopotamisë, për t'ju mallkuar.

<span id="an_23:5">23:5</span> Megjithatë Zoti, Perëndia yt, nuk deshi
të dëgjojë Balaamin; por Zoti, Perëndia yt, e ndërroi për ty mallkimin
në bekim, sepse Zoti, Perëndia yt, të do.

<span id="an_23:6">23:6</span> Nuk do t'u kërkosh kurrë as paqen, as
begatinë e tyre deri sa të jetosh.

<span id="an_23:7">23:7</span> Nuk do të urresh Idumeon, sepse ai është
vëllai yt; nuk do të urresh Egjiptasin, sepse ti ishe i huaj në vendin e
tij,

<span id="an_23:8">23:8</span> bijtë që do t'u lindin atyre, në brezin e
tretë, do të mund të hyjnë në asamblenë e Zotit.

<span id="an_23:9">23:9</span> Kur të dalësh me ushtrinë kundër armiqve
të tu, ruhu nga çdo gjë e keqe.

<span id="an_23:10">23:10</span> Në rast se dikush në mes teje është i
papastër nga një ngjarje e natës, ka për të dalë nga kampi dhe nuk do të
kthehet më;

<span id="an_23:11">23:11</span> në mbrëmje do të lahet me ujë dhe pas
perëndimit të diellit do të mund të kthehet në kamp.

<span id="an_23:12">23:12</span> Do të kesh edhe një vend jashtë kampit,
dhe do të shkosh atje për nevojat e tua;

<span id="an_23:13">23:13</span> dhe midis veglave të tua do të kesh
edhe një kunj dhe kur të shkosh për t'u mbledhur kruspull përjashta, me
të do të gërmosh një gropë dhe pastaj do të mbulosh jashtëqitjet e tua.

<span id="an_23:14">23:14</span> Me qenë se Zoti, Perëndia yt, ecën në
mes të kampit tënd që të të bëjë të lirë dhe që të të japë në dorë
armiqtë e tu; prandaj kampi yt do të jetë i shenjtë që Zoti të mos shohë
në gjirin tënd asnjë paturpësi dhe të largohet prej teje.

<span id="an_23:15">23:15</span> Nuk do t'i dorëzosh pronarit të tij
skllavin që i ka ikur për t'u strehuar pranë teje.

<span id="an_23:16">23:16</span> Ai do të banojë me ty, në mes jush, në
vendin që ka zgjedhur, në atë qytetin tënd që do t'i duket më i mirë;
dhe nuk do ta ngacmosh.

<span id="an_23:17">23:17</span> Nuk do të ketë asnjë grua që të merret
me kurvëri midis bijave të Izraelit, nuk do të ketë asnjë burrë që të
merret me kurvëri midis bijve të Izraelit.

<span id="an_23:18">23:18</span> Në shtëpinë e Zotit, Perëndisë tënd,
nuk do të çosh shpërblimin e një kurve as çmimin e një qeni, për asnjë
kusht, sepse këto dy gjëra janë një ndyrësi për Zotin, Perëndinë tënd.

<span id="an_23:19">23:19</span> Vëllait tënd nuk do t'i japësh hua me
kamatë: interes për të holla, interes për ushqime ose çfarëdo gjë tjetër
që huazohet me interes.

<span id="an_23:20">23:20</span> Të huajit mund t'i japësh hua me
kamatë, por jo vëllait tënd, me qëllim që Zoti, Perëndia yt, të të
bekojë në të gjitha gjërat mbi të cilat do të vësh dorë në vendin ku je
duke hyrë për ta pushtuar.

<span id="an_23:21">23:21</span> Kur lidh një kusht me Zotin, Perëndinë
tënd, nuk do të vonosh ta kryesh, sepse i Zoti, Perëndia yt, do të të
kërkojë me siguri llogari dhe ti do të ishe fajtor;

<span id="an_23:22">23:22</span> por në rast se ti nuk lidh kushte, nuk
kryen mëkat.

<span id="an_23:23">23:23</span> Mbaje fjalën që ka dalë nga goja jote,
sepse ke marrë përsipër në mënyrë të neveritshme përpara Zotit,
Perëndisë tënd, atë që ke premtuar me gojën tënde.

<span id="an_23:24">23:24</span> Kur hyn në vreshtin e të afërmit tënd,
mund të hash rrush sa të ngopesh, por nuk do vësh rrush në shportën
tënde.

<span id="an_23:25">23:25</span> Kur hyn në arën e grurit të të afërmit
tënd, mund të mbjellësh kallinj; por nuk do të përdorësh drapërin në
arën e grurit të të afërmit tënd".

<span id="an_24:1">24:1</span> "Kur një njeri merr një grua dhe martohet
me të, dhe më vonë ndodh që ajo nuk e kënaq më, sepse ai ka gjetur në të
diçka të turpshme, le të shkruajë një shkresë ndarjeje, t'ia japë në
dorë dhe ta dëbojë nga shtëpia e saj;

<span id="an_24:2">24:2</span> në qoftë se ajo del nga shtëpia e saj dhe
bëhet bashkëshorte e një burri tjetër,

<span id="an_24:3">24:3</span> në rast se bashkëshorti i fundit fillon
ta urrejë, ai shkruan për të një shkresë ndarjeje, ia jep në dorë dhe e
dëbon nga shtëpia e tij, ose në se bashkëshorti i fundit që e kishte
marrë për grua vdes,

<span id="an_24:4">24:4</span> burri i parë që e kishte dëbuar nuk do të
mund ta marrë përsëri për grua, pasi ajo është ndotur, sepse kemi të
bëjmë me një akt të neveritshëm në sytë e Zotit; dhe ti nuk do ta
njollosësh me mëkat vendin që Zoti, Perëndia yt, të jep si trashëgimi.

<span id="an_24:5">24:5</span> Në qoftë se një njeri është i
porsamartuar, ai nuk do të shkojë në luftë dhe nuk do t'i ngarkohen
detyra; ai do të jetë i lirë në shtëpinë e tij për një vit dhe do të
bëjë të lumtur gruan me të cilën është martuar.

<span id="an_24:6">24:6</span> Asnjeri nuk do të marrë peng gurin e
mokrës së poshtme apo atë të sipërme, sepse do të ishte njëlloj siur të
merrte peng jetën e dikujt.

<span id="an_24:7">24:7</span> Në rast se kapet një njeri duke rrëmbyer
një nga vëllezërit e tij ndër bijtë e Izraelit, dhe e trajton keq dhe e
shet, ai rrëmbyes do të vritet; kështu do ta shkulësh të keqen nga gjiri
yt.

<span id="an_24:8">24:8</span> Në raste lebre trego kujdes të madh dhe
bëj gjithçka t'ju mësojnë priftërinjtë levitë; do të keni kujdes të
veproni ashtu siç i kam urdhëruar.

<span id="an_24:9">24:9</span> Mbaj mend atë që Zoti, Perëndia yt, i
bëri Miriamit gjatë udhëtimit, mbas daljes suaj nga Egjipti.

<span id="an_24:10">24:10</span> Kur i jep hua diçka të afërmit tënd nuk
do të hysh në shtëpinë e tij për të marrë pengun e tij;

<span id="an_24:11">24:11</span> do të rrish jashtë saj, dhe njeriu të
cilit i ke dhënë hua do të ta sjellë jashtë pengun.

<span id="an_24:12">24:12</span> Dhe në rast se ai njeri është i varfër,
nuk do të shkosh të flesh duke pasur akoma pengun e tij.

<span id="an_24:13">24:13</span> Duhet t'ia kthesh pengun në perëndim të
diellit, në mënyrë që ai të flerë në mantelin e tij dhe të të bekojë;
dhe kjo do të vihet në llogarinë e drejtësisë para syve të Zotit,
Perëndisë tënd.

<span id="an_24:14">24:14</span> Nuk do t'i hash hakun argatit të varfër
dhe nevojtar, qoftë ai një nga vëllezërit e tu apo një nga të huajt që
banojnë në vendin tënd, brenda portave të tua;

<span id="an_24:15">24:15</span> do t'i japësh pagën e tij po atë ditë,
para se të perëndojë dielli, sepse ai është i varfër dhe kjo është
dëshira e tij; kështu ai nuk do të bërtasë kundër teje para Zotit dhe ti
nuk do të kesh mëkat.

<span id="an_24:16">24:16</span> Nuk do të dënohen me vdekje etërit për
bijtë e tyre, as do të vriten bijtë për etërit e tyre; secili do të
dënohet me vdekje për mëkatin e vet.

<span id="an_24:17">24:17</span> Nuk do të cënosh të drejtën e të huajit
o të jetimit dhe nuk do të marrësh peng rrobat e gruas së ve;

<span id="an_24:18">24:18</span> por do të kujtosh se ke qenë skllav në
Egjipt dhe se të ka liruar Zoti, Perëndia yt; prandaj të veprosh në këtë
mënyrë.

<span id="an_24:19">24:19</span> Kur korr në arën tënde dhe harron aty
një demet, nuk do të kthehesh prapa për ta marrë; do të jetë për të
huajin, për jetimin dhe gruan e ve, me qëllim që Zoti, Perëndia yt, të
të bekojë në tërë veprën e duarve të tua.

<span id="an_24:20">24:20</span> Kur do të shkundësh kokrrat e ullinjve
të tua, nuk do të kthehesh në degët e tyre; ullinjtë që kanë mbetur do
të jenë për të huajin, për jetimin dhe për gruan e ve.

<span id="an_24:21">24:21</span> Kur të vjelësh vreshtin tënd, nuk do të
kalosh një herë të dytë; vilet e mbetura do të jenë për të huajin, për
jetimin dhe për gruan e ve.

<span id="an_24:22">24:22</span> Dhe do të kujtosh se ke qenë skllav në
vendin e Egjiptit; prandaj të urdhëroj të veprosh në këtë mënyrë".

<span id="an_25:1">25:1</span> "Në rast se fillon një grindje midis
burrave dhe ata paraqiten në gjyq, gjykatësit do t'i gjykojnë duke i
dhënë pafajësinë të pafajshmit dhe duke dënuar fajtorin.

<span id="an_25:2">25:2</span> Pastaj në se fajtori meriton të rrihet,
gjykatësi do të urdhërojë që ta shtrijnë për tokë dhe ta rrahin në prani
të tij, me një numër goditjesh simbas shkallës së fajit të tij.

<span id="an_25:3">25:3</span> Mund t'i jepen dyzet goditje, por jo më
tepër, sepse, duke e kaluar këtë masë dhe duke e rrahur me një numër më
të madh goditjesh, yt vëlla të mos përçmohet në sytë e tu.

<span id="an_25:4">25:4</span> Nuk do t'i vësh turizën kaut që shin
grurin.

<span id="an_25:5">25:5</span> Në rast se disa vëllezër banojnë bashkë
dhe njeri prej tyre vdes pa lënë fëmijë, gruaja e të ndjerit nuk do të
martohet me një të huaj jashtë familjes; i kunati do të hyjë tek ajo dhe
do ta marrë

<span id="an_25:6">25:6</span> dhe i parëlinduri që ajo do të lindë do
të marrë emrin e vëllait të vdekur, me qëllim që emri i tij të mos
fshihet në Izrael.

<span id="an_25:7">25:7</span> Por në rast se ai burrë nuk dëshiron të
marrë të kunatën, kjo do të ngjitet në portën e pleqve dhe do të thotë:
"Im kunat nuk pranon ta ngrerë emrin e vëllait të tij në Izrael; ai nuk
dëshiron të kryejë ndaj meje detyrën e kunatit".

<span id="an_25:8">25:8</span> Atëherë pleqtë e qytetit të tij do ta
thërrasin dhe do t'i flasin; dhe në qoftë se ai ngul këmbë dhe thotë:
"Nuk dua ta marr",

<span id="an_25:9">25:9</span> atëherë kunata e tij do t'i afrohet në
prani të pleqve do t'i heqë sandalën nga këmba, do ta pështyjë në fytyrë
dhe do t'i thotë: "Këtë do të pësojë ai që nuk dëshiron të ndërtojë
shtëpinë e vëllait të tij".

<span id="an_25:10">25:10</span> Dhe emri i tij në Izrael do të jetë:
"Shtëpia e atij të cilit i është hequr sandalja".

<span id="an_25:11">25:11</span> Në rast se dy burra kanë një grindje
midis tyre, dhe gruaja e njerit afrohet për të liruar të shoqin nga
duart e atij që e rreh, shtrin dorën dhe e kap nga organet gjenitale,
asaj do t'i pritet dora;

<span id="an_25:12">25:12</span> syri yt nuk do të ketë mëshirë për të.

<span id="an_25:13">25:13</span> Nuk do të kesh në thesin tënd dy pesha,
një të madhe dhe një të vogël.

<span id="an_25:14">25:14</span> Nuk do të kesh në shtëpi dy masa, një
të madhe dhe një të vogël.

<span id="an_25:15">25:15</span> Do të kesh një peshë të saktë dhe të
drejtë, do të kesh një masë të saktë dhe të drejtë, me qëllim që ditët e
tua të zgjaten në vendin që Zoti, Perëndia yt, po të jep.

<span id="an_25:16">25:16</span> Sepse të gjithë ata që kryejnë veprime
të tilla, të gjithë ata që sillen në mënyrë jo të drejtë, urrehen nga
Zoti, Perëndia yt.

<span id="an_25:17">25:17</span> Kujto atë që të bëri Amaleku gjatë
rrugës, kur dolët nga Egjipti;

<span id="an_25:18">25:18</span> ai të doli përballë rrugës, duke
sulmuar nga prapa tërë të dobëtit që ishin të fundit, kur ti ishe i
lodhur dhe i mbaruar, dhe nuk pati fare frikë nga Perëndia.

<span id="an_25:19">25:19</span> Kur, pra, Zoti, Perëndia yt, do të
sigurojë qetësi nga armiqtë e tu rreth e përqark vendit që Zoti,
Perëndia yt, të jep si trashëgimi për ta pushtuar, do të fshish kujtimin
e Amalekut nën qiellin; mos e harro!".

<span id="an_26:1">26:1</span> "Kur të hysh në vendin që Zoti, Perëndia
yt, të jep si trashëgimi, dhe ta shtiesh në dorë dhe të banosh në të,

<span id="an_26:2">26:2</span> do të marrësh disa nga prodhimet e para
të të gjitha prodhimeve të tokës të mbledhura nga ti në vendin që Zoti,
Perëndia yt, po të jep, do t'i vësh në një shportë dhe do të shkosh në
vendin që Zoti, Perëndia yt, ka zgjedhur për të ruajtur emrin e tij.

<span id="an_26:3">26:3</span> Pastaj do t'i paraqitesh priftit në
funksion ato ditë dhe do t'i thuash: "Unë i deklaroj sot Zotit,
Perëndisë tënd, që kam hyrë në vendin që Zoti u betua t'u japë etërve
tanë".

<span id="an_26:4">26:4</span> Atëherë prifti do të marrë shportën nga
duart e tua dhe do ta vërë përpara altarit të Zotit, Perëndisë tënd;

<span id="an_26:5">26:5</span> dhe ti do të përgjigjesh duke thënë para
Zotit, Perëndisë tënd: "Ati im ishte një Arameo para se të vdesë; ai
zbriti në Egjipt dhe banoi aty si i huaj me pak njerëz; aty u bë një
komb i madh, i fuqishëm dhe i shumtë.

<span id="an_26:6">26:6</span> Por Egjiptasit na trajtuan keq, na
shtypën dhe na imponuan një skllavëri të rëndë.

<span id="an_26:7">26:7</span> Atëherë bërtitëm dhe Zoti, Perëndia i
etërve tanë, e dëgjoi zërin tonë, pa dëshpërimin tonë, punën tonë të
rëndë dhe shtypjen tonë.

<span id="an_26:8">26:8</span> Kështu Zoti na nxori nga Egjipti me një
dorë të fuqishme dhe me krah të shtrirë, me gjëra të tmerrshme e me
mrekulli dhe me shenja;

<span id="an_26:9">26:9</span> pastaj na solli këtu dhe na dha këtë
vend, ku rrjedh qumësht dhe mjaltë.

<span id="an_26:10">26:10</span> Dhe ja tani unë solla prodhimet e para
të tokës që ti, o Zot, më ke dhënë!". Do t'i vendosësh para Zotit,
Perëndisë tënd, dhe do të biesh përmbys përpara Zotit, Perëndisë tënd;

<span id="an_26:11">26:11</span> dhe do të gëzoheni, ti, Leviti dhe i
huaji që ndodhet në radhët e tua për të mirat që Zoti, Perëndia yt, të
ka dhënë ty dhe shtëpisë sate.

<span id="an_26:12">26:12</span> Kur të kesh mbaruar së dhëni tërë të
dhjetat e të ardhurave të tua në vitin e tretë, viti i të dhjetave, dhe
ua ke dhënë Levitit, të huajit, jetimit dhe gruas së ve, me qëllim që
t'i hanë brenda portave të tua dhe të ngopen,

<span id="an_26:13">26:13</span> do të thuash përpara Zotit, Perëndisë
tënd: "Unë kam hequr nga shtëpia ime atë që është shenjtëruar dhe ua kam
dhënë Levitit, të huajit, jetimit dhe gruas së ve, në bazë të të gjitha
gjërave që më ke urdhëruar; nuk kam shkelur as kam harruar asnjë nga
urdhrat e tua.

<span id="an_26:14">26:14</span> Nuk i hëngra gjatë zisë sime, nuk mora
prej tyre kur isha i papastër dhe nuk ua ofrova të vdekurve; iu binda
zërit të Zotit, Perëndisë tim, dhe veprova në bazë të të gjitha gjërave
që më ke urdhërar.

<span id="an_26:15">26:15</span> Kthe ndaj nesh vështrimin tënd nga
banesa jote e shenjtë, nga qielli, dhe beko popullin tënd të Izraelit
dhe vendin që na ke dhënë, siç iu betove etërve tanë, një vend ku rrjedh
qumësht e mjaltë.

<span id="an_26:16">26:16</span> Sot Zoti, Perëndia yt, të urdhëron të
zbatosh në praktikë këto statute dhe dekrete; ki kujdes që t'i zbatosh
me gjithë zemër dhe me gjithë shpirt.

<span id="an_26:17">26:17</span> Ti sot deklarove që Zoti është Perëndia
yt, që do të ecësh në rrugët e tij dhe do të respektosh statutet,
urdhërimet dhe dekretet e tij, dhe do t'i bindesh zërit të tij.

<span id="an_26:18">26:18</span> Sot Zoti ka deklaruar gjithashtu që ti
je popull i tij, një thesar i veçantë, siç të ka thënë, me qëllim që ti
të respektosh të githa urdhërimet e tij,

<span id="an_26:19">26:19</span> dhe ti të mund të lartësohesh mbi të
gjitha kombet që ai ka bërë për lavdi, famë dhe zulmë dhe që ti të jesh
një popull i shenjtëruar për Zotin, Perëndinë tënd, ashtu siç e ka thënë
ai".

<span id="an_27:1">27:1</span> Atëherë Moisiu dhe pleqtë e Izraelit i
dhanë popullit këtë urdhër: "Respektoni të gjitha urdhërimet që po ju
caktoj sot.

<span id="an_27:2">27:2</span> Ditën që do të kapërceni Jordanin për të
hyrë në vendin që Zoti, Perëndia juaj, ju jep, do të ngresh për vete
gurë të mëdhenj dhe do t'i lyesh me gëlqere.

<span id="an_27:3">27:3</span> Pastaj do të shkruash mbi ta tërë fjalët
e këtij ligji, kur të kapërcesh Jordanin për të hyrë në vendin që Zoti,
Perëndia yt, të jep, një vend ku rrjedh qumësht dhe mjaltë, ashtu si të
ka thënë Zoti, Perëndia i etërve të tu.

<span id="an_27:4">27:4</span> Kështu, pra, kur të kaloni Jordanin, do
të ngrini në malin Ebal këta gurë, që sot ju urdhëroj, dhe do t'i lyeni
me gëlqere.

<span id="an_27:5">27:5</span> Aty do t'i ngresh edhe një altar Zotit,
Perëndisë tënd, një altar gurësh, mbi të cilët nuk do të përdorësh vegël
hekuri.

<span id="an_27:6">27:6</span> Do të ndërtosh altarin e Zotit, Perëndisë
tënd, me gurë të pacënuar, dhe mbi të do t'i ofrosh olokauste Zotit,
Perëndisë tënd.

<span id="an_27:7">27:7</span> Do të ofrosh flijime falenderimi, dhe aty
do të hash dhe do të gëzohesh përpara Zotit, Perëndisë tënd.

<span id="an_27:8">27:8</span> Dhe do të shkruash mbi këta gurë tërë
fjalët e këtij ligji me gërma shumë të qarta".

<span id="an_27:9">27:9</span> Pastaj Moisiu dhe priftërinjtë levitë i
folën tërë Izraelit, duke thënë: "Mbaj qetësi dhe dëgjo, o Izrael! Sot
je bërë populli i Zotit, Perëndisë tënd.

<span id="an_27:10">27:10</span> Do t'i bindesh, pra, zërit të Zotit,
Perëndisë tënd, dhe do t'i zbatosh në praktikë urdhërimet dhe ligjet që
sot të urdhëroj".

<span id="an_27:11">27:11</span> Po atë ditë Moisiu i dha këtë urdhër
popullit, duke i thënë:

<span id="an_27:12">27:12</span> "Ja ata do të rrijnë në malin Gerizim
për të bekuar popullin kur të keni kapërcyer Jordanin: Simeoni, Levi,
Juda, Isakari, Jozefi dhe Beniamini;

<span id="an_27:13">27:13</span> dhe ja ata që do të rrijnë në malin
Ebal për të shqiptuar mallkimin: Rubeni, Gadi, Asheri, Zabuloni, Dani
dhe Neftali.

<span id="an_27:14">27:14</span> Levitët do të flasin dhe do t'u thonë
me zë të lartë gjithë burrave të Izraelit:

<span id="an_27:15">27:15</span> "Mallkuar qoftë ai njeri që bën një
shëmbëlltyrë të gdhendur o prej metali të shkrirë, gjë e neveritshme për
Zotin, vepër e duarve të një artizani, dhe e vendos në një vend
sekret!". Dhe tërë populli do të përgjigjet dhe do të thotë: "Amen".

<span id="an_27:16">27:16</span> "Mallkuar qoftë ai që përçmon atin ose
nënën e tij!". Dhe tërë populli do të thotë: "Amen".

<span id="an_27:17">27:17</span> "Mallkuar qoftë ai që zhvendos kufijtë
e të afërmit të tij!". Dhe tërë populli do të thotë: "Amen".

<span id="an_27:18">27:18</span> "Mallkuar qoftë ai që i humb rrugën të
verbërit!". Dhe tërë populli do të thotë: "Amen".

<span id="an_27:19">27:19</span> "Mallkuar qoftë ai që cënon të drejtën
e të huajit, të jetimit dhe të gruas së ve!". Dhe tërë populli do të
thotë: "Amen".

<span id="an_27:20">27:20</span> "Mallkuar qoftë ai që bie në shtrat me
gruan e atit të tij,; sepse ka ngritur cepin e mbulesës së atit të
tij!". Dhe tërë populli do të thotë: "Amen".

<span id="an_27:21">27:21</span> "Mallkuar qoftë ai që bie në shtrat me
çfarëdo kafshë!". Dhe tërë populli do të thotë: "Amen".

<span id="an_27:22">27:22</span> "Mallkuar qoftë ai që bie në shtrat me
motrën e tij, me bijën e atit të tij ose me bijën e nënes së tij!". Dhe
tërë populli do të thotë: "Amen".

<span id="an_27:23">27:23</span> "Mallkuar qoftë ai që bie në shtrat me
vjehrrën e tij!". Dhe tërë populli do të thotë: "Amen".

<span id="an_27:24">27:24</span> "Mallkuar qoftë ai që vret të afërmin e
tij në mënyrë të fshehtë!". Dhe tërë populli do të thotë: "Amen".

<span id="an_27:25">27:25</span> "Mallkuar qoftë ai që pranon një
dhuratë për të goditur për vdekje një të pafajshëm!". Dhe tërë populli
do të thotë: "Amen".

<span id="an_27:26">27:26</span> "Mallkuar qoftë ai që nuk u përmbahet
fjalëve të këtij ligji për t'i zbatuar në praktikë!". Tërë populli do të
thotë: "Amen".

<span id="an_28:1">28:1</span> "Tani, në rast se ti i bindesh me zell
zërit të Zotit, Perëndisë tënd, duke pasur kujdes të zbatosh tërë
urdhërimet e tij që sot unë po të urdhëroj, do të ndodhë që Zoti,
Perëndia yt, do të të lartësojë mbi të gjitha kombet e dheut;

<span id="an_28:2">28:2</span> të gjitha këto bekime do të bien mbi ty
dhe do të të zënë, në rast se dëgjon zërin e Zotit, Perëndisë tënd:

<span id="an_28:3">28:3</span> Do të jesh i bekuar në qytete dhe në
fshatra.

<span id="an_28:4">28:4</span> I bekuar do të jetë edhe fryti i barkut
tënd, fryti i tokës dhe i bagëtisë sate, pjelljet e lopëve të tua dhe
fryti i deleve të tua.

<span id="an_28:5">28:5</span> Të bekuara do të jenë shporta dhe magjja
jote.

<span id="an_28:6">28:6</span> Do të jesh i bekuar kur hyn dhe i bekuar
kur del.

<span id="an_28:7">28:7</span> Zoti do të veprojë në mënyrë që armiqtë e
tu, që ngrihen kundër teje, të munden para teje; do të dalin kundër teje
nëpër një rrugë, por do të ikin para teje nëpër shtatë rrugë.

<span id="an_28:8">28:8</span> Dhe Zoti do ta urdhërojë bekimin të
ndodhet mbi ty në hambaret e tua dhe mbi të gjitha ato gjëra ku ti do të
vësh dorë; dhe do të të bekojë në vendin që Zoti, Perëndia yt, të jep.

<span id="an_28:9">28:9</span> Zoti do të të vendosë në mënyrë që të
jesh për të një popull i shenjtë, ashtu si të është betuar, në qoftë se
do të respektosh urdhërimet e Zotit, Perëndisë tënd, dhe do të ecësh në
rrugët e tij;

<span id="an_28:10">28:10</span> kështu tërë popujt e dheut do të shohin
që ti je i thirrur me emrin e Zotit, dhe do të kenë frikë prej teje.

<span id="an_28:11">28:11</span> Zoti, Perëndia yt, do të të mbushë me
të mira, me frytin e barkut tënd, me frytin e bagëtisë sate dhe me
frytin e tokës sate në vendin që Zoti u betua t'u japë etërve të tu.

<span id="an_28:12">28:12</span> Zoti do të hapë për ty qiellin,
thesarin e tij të mirë, për t'i dhënë tokës sate shiun në kohën e duhur
dhe për të bekuar veprën e duarve të tua; ti do t'u japësh hua shumë
kombeve, por nuk do të marrësh asgjë hua.

<span id="an_28:13">28:13</span> Zoti do të bëjë që të jesh koka dhe jo
bishti, dhe do të jesh gjithnjë lart dhe kurrë poshtë, në rast se u
bindesh urdhërimeve të Zotit, Perëndisë tënd, që sot të urdhëron t'i
respektosh dhe t'i zbatosh në praktikë.

<span id="an_28:14">28:14</span> Kështu nuk do të shmangesh as djathtas,
as majtas nga asnjë prej fjalëve që sot ju urdhëroj, për të shkuar pas
perëndive të tjera dhe për t'u shërbyer atyre.

<span id="an_28:15">28:15</span> Por në rast se nuk i bindesh zërit të
Zotit, Perëndisë tënd, për të respektuar me kujdes të gjitha urdhërimet
dhe të gjitha statutet e tij që sot të urdhëroj, do të ndodhë që të
gjitha këto mallkime do të bien mbi ty dhe do të të gjejnë.

<span id="an_28:16">28:16</span> Do të jesh i mallkuar në qytet dhe do
të jesh i mallkuar në fshat.

<span id="an_28:17">28:17</span> Të mallkuara do të jenë shporta jote
dhe magjja jote.

<span id="an_28:18">28:18</span> I mallkuar do të jetë fryti i barkut
tënd, fryti i tokës sate, pjelljet e lopëve të tua dhe fryti i deleve të
tua.

<span id="an_28:19">28:19</span> Do të jesh i mallkuar kur hyn dhe i
mallkuar kur del.

<span id="an_28:20">28:20</span> Zoti do të dërgojë kundër teje
mallkimin, rrëmujën dhe mosmiratimin për çdo gjë mbi të cilën do të vësh
dorë dhe që do të bësh, deri sa ti të shkatërrohesh dhe të vdesësh
shpejt, për shkak të ligësisë së veprimeve të tua në të cilat më ke
braktisur.

<span id="an_28:21">28:21</span> Zoti do të bëjë që të të zërë murtaja,
deri sa të konsumohesh prej saj në vendin ku je duke hyrë për ta
pushtuar.

<span id="an_28:22">28:22</span> Zoti do të godasë me ligështim, me
ethe, me mahisje, me vapë djegëse, me shpatë, me plasje dhe vrug, që do
të ndjekin deri në shkatërrimin tënd.

<span id="an_28:23">28:23</span> Qielli mbi kokën tënde do të jetë prej
bakri dhe toka poshtë teje do të jetë prej hekuri.

<span id="an_28:24">28:24</span> Zoti do ta kthejë shiun e vendit tënd
në rërë dhe pluhur, që do të bien mbi ty deri sa të shkatërrohesh.

<span id="an_28:25">28:25</span> Zoti do të të braktisë në disfatë dhe
në masakër para armiqve të tu; do të dalësh kundër tyre nga një rrugë
dhe do të largohesh prej tyre duke ua mbathur nëpër shtatë rrugë; dhe
kështu do të bëhesh një objekt urrejtjeje nga ana e të gjitha mbretërive
të dheut.

<span id="an_28:26">28:26</span> Kufomat e tua do t'u shërbejnë si
ushqim tërë zogjve të qiellit dhe kafshëve të tokës, dhe askush nuk ka
për t'i përzënë.

<span id="an_28:27">28:27</span> Zoti do të të godasë me ulcerën e
Egjiptit, me hemorroidet, me zgjeben dhe me qerren, sëmundje nga të
cilat nuk do të mund të shërohesh.

<span id="an_28:28">28:28</span> Zoti do të të godasë me marrëzinë, me
verbërinë dhe me shushatjen e zemrës;

<span id="an_28:29">28:29</span> dhe do të ecësh me tahmin në mes të
ditës, ashtu si ecën i verbëri në errësirë; nuk do të kesh mbarësi në
rrugët e tua, por do të jesh vetëm i shtypur dhe i zhveshur vazhdimisht
pa pasur ndihmën e askujt.

<span id="an_28:30">28:30</span> Do të fejohesh me një femër, por një
burrë tjetër do të bjerë në shtrat me të; do të ndërtosh një shtëpi, por
nuk do të banosh në të; do të mbjellësh një vresht, por nuk do të
mbledhësh rrushin e tij.

<span id="an_28:31">28:31</span> Kau yt do të vritet para syve të tu,
por ti nuk do të hash mishin e tij; gomarin tënd do të ta marrin në
praninë tënde dhe nuk do të ta kthejnë; delet e tua do t'ua japin
armiqve të tu dhe askush nuk do të të ndihmojë.

<span id="an_28:32">28:32</span> Bijtë e tu dhe bijat e tua do t'i jepen
një populli tjetër; sytë e tu do të shikojnë dhe do të përgjerohen tërë
ditën nga dëshira për t'i parë, dhe dora jote do të jetë pa fuqi.

<span id="an_28:33">28:33</span> Një popull që ti nuk e ke njohur, do të
hajë frytin e tokës sate dhe të gjithë mundit tënd, dhe pa tjetër do të
jesh i shtypur dhe i dërmuar vazhdimisht.

<span id="an_28:34">28:34</span> Do të çmëndesh para pamjes që do të
shohin sytë e tu.

<span id="an_28:35">28:35</span> Zoti do të të godasë në gjunjët dhe në
kofshët me një ulcer të keqe, nga e cila nuk do të mund të shërohesh,
nga tabani i këmbëve deri në majë të kokës.

<span id="an_28:36">28:36</span> Zoti do të të çojë ty dhe mbretin tënd,
që e ke vënë mbi ty, në një komb që as ti, as etërit e tu, nuk e keni
njohur; dhe atje do t'u shërbeni perëndive të tjera prej druri dhe prej
guri;

<span id="an_28:37">28:37</span> dhe do të bëhesh objekt habie, proverbi
dhe talljeje në mes tërë popujve pranë të cilëve do të të çojë Zoti.

<span id="an_28:38">28:38</span> Do të çosh shumë farë në arë por do të
korrësh pak, sepse karkaleci do ta gllabërojë.

<span id="an_28:39">28:39</span> Do të mbjellësh vreshta, do t'i punosh,
por nuk do të pish verë as do të mbledhësh rrush, sepse krimbi do t'i
hajë.

<span id="an_28:40">28:40</span> Do të kesh ullinj në të gjithë
territorin tënd, por nuk do të lyesh me vaj, sepse ullinjtë e tu do të
bien.

<span id="an_28:41">28:41</span> Do të të lindin bij dhe bija, por nuk
do të jenë të tutë, sepse do të shkojnë në skllavëri.

<span id="an_28:42">28:42</span> Tërë pemët e tua dhe frytet e tokës
sate do të jenë pre nga karkalecit.

<span id="an_28:43">28:43</span> I huaji që ndodhet në mes teje do të
ngrihet gjithnjë e më lart mbi ty dhe ti do të biesh gjithnjë e më
poshtë.

<span id="an_28:44">28:44</span> Ai do të të japë hua, por ti nuk do t'i
japësh hua atij; ai do të jetë koka dhe ti bishti.

<span id="an_28:45">28:45</span> Të gjitha këto mallkime do të bien mbi
ty, do të të ndjekin dhe do të të zënë deri sa të shkatërrohesh, sepse
nuk iu binde zërit të Zotit, Perëndisë tënd, duke respektuar urdhërimet
dhe statutet që ai të ka urdhëruar.

<span id="an_28:46">28:46</span> Ato do të jenë si një shenjë dhe si një
mrekulli për ty dhe pasardhësit e tu, për gjithnjë.

<span id="an_28:47">28:47</span> Sepse nuk i ke shërbyer Zotit,
Perëndisë tënd, me gëzim dhe hare në zemër për bollëkun në çdo gjë,

<span id="an_28:48">28:48</span> do t'u shërbesh armiqve të tu që Zoti
do të dërgojë kundr teje, në një gjendje urije, etjeje, lakuriqësie dhe
mungese të çdo gjëje; dhe ai do të vërë një zgjedhë të hekurt rreth
qafës sate deri sa të të shkatërrojë.

<span id="an_28:49">28:49</span> Zoti do të sjellë kundër teje nga larg,
nga skajet e dheut, një komb të shpejtë, si shqiponja që fluturon, një
komb gjuhën e të cilit ti nuk do ta kuptosh,

<span id="an_28:50">28:50</span> një komb me një pamje të egër që nuk do
të respektojë plakun dhe nuk do të ketë mëshirë për të voglin,

<span id="an_28:51">28:51</span> dhe do të hajë frytin e bagëtisë sate
dhe prodhimin e tokës sate, deri sa të shkatërrohesh; dhe nuk do të lërë
as grurë, as musht, as vaj as pjelljet e lopëve të tua ose pjelljet e
deleve të tua, deri sa të të ketë shkatërruar.

<span id="an_28:52">28:52</span> Dhe do të rrethojë në të gjitha qytetet
e tua, deri sa të rrëzohen në të gjithë vendin muret e larta dhe të
fortifikuara te të cilat kishte besim. Do të të rrethojë në të gjitha
qytetet e tua, në të gjithë vendin që Zoti, Perëndia yt, të ka dhënë.

<span id="an_28:53">28:53</span> Përveç kësaj gjatë rrethimit dhe në
fatkeqësinë në të cilën do të të katandisë armiku yt, do të hash frytin
e barkut tënd, mishin e bijve dhe të bijave të tua, që Zoti, Perëndia
yt, të ka dhënë.

<span id="an_28:54">28:54</span> Njeriu më zemërbutë dhe më delikat do
të ketë një zemër kaq keqdashëse ndaj vëllait të tij, ndaj gruas që
pushon mbi kraharorin e tij e ndaj fëmijëve që ka akoma,

<span id="an_28:55">28:55</span> sa të mos i japë asnjerit prej tyre
mishin e bijve të tij, që ai do të hajë për vete, sepse nuk do t'i
mbetet asgjë gjatë rrethimit dhe në mjerimin në të cilin do ta
katandisin armiqtë e tu në të gjitha qytetet e tua.

<span id="an_28:56">28:56</span> Gruaja më zemërbutë dhe delikate midis
jush, që për delikatesën dhe elegancën e saj do të kishte guxuar të
vendoste tabanin e këmbës në tokë, do të ketë një zemër keqbërëse ndaj
burrit që pushon mbi gjirin e saj, ndaj djalit dhe vajzës së saj,

<span id="an_28:57">28:57</span> ndaj placentës që del nga barku i saj
dhe ndaj fëmijëve që lind, sepse ajo do t'i hajë fshehurazi, për shkak
se çdo gjë mungon gjatë rrethimit dhe për shkak të mjerimit të madh që
do të pësosh nga armiqtë e tu në të gjitha qytetet e tua.

<span id="an_28:58">28:58</span> Po të mos kesh kujdes të zbatosh në
praktikë të gjitha fjalët e këtij ligji, që janë shkruar në këtë libër,
duke pasur frikë nga ky emër i lavdishëm dhe i tmerrshëm, Zoti, Perëndia
yt,

<span id="an_28:59">28:59</span> atëherë Zoti do të lëshojë mbi ty dhe
mbi pasardhësit e tu mjerime të papërshkrueshme, të mëdha dhe të
zgjatura, si dhe sëmundje të këqija dhe të qëndrueshme;

<span id="an_28:60">28:60</span> përveç kësaj do të kthejë mbi ty të
gjitha sëmundjet e Egjiptit, nga të cilat kishe frikë, dhe ato do të të
ngjiten.

<span id="an_28:61">28:61</span> Edhe të gjitha sëmundjet dhe tërë
fatkeqësitë e pashkruara në librin e këtij ligji, Zoti do t'i sjellë mbi
ty, deri sa të shkatërrohesh.

<span id="an_28:62">28:62</span> Kështu do të mbeteni pak, mbasi keni
qenë shumë si yjet e qiellit, sepse nuk i je bindur zërit të Zotit,
Perëndisë tënd.

<span id="an_28:63">28:63</span> Dhe do të ndodhë që, ashtu si Zoti
ndjente kënaqësi t'ju bënte të mirë dhe t'ju shumëzonte, po kështu Zoti
do të ndjejë kënaqësi duke ju zhdukur dhe shkatërruar; dhe do t'ju
rrëmbejnë nga vendi ku po hyni për ta pushtuar.

<span id="an_28:64">28:64</span> Zoti do të të shpërndajë midis tërë
popujve, nga njeri skaj i tokës në tjetrin; dhe atje ti do t'u shërbesh
perëndive të tjera, që as ti as etërit e tu nuk i keni njohur kurrë,
perëndi prej druri dhe prej guri.

<span id="an_28:65">28:65</span> Dhe midis atyre kombeve nuk do të gjesh
prehje dhe vend ku të pushojnë tabanët e këmbëve të tua; aty Zoti do të
të japë një zemër të drithëruar, sy përgjërues dhe ankth në shpirt.

<span id="an_28:66">28:66</span> Jeta jote do të qëndrojë përpara pezull
në pasiguri; do të dridhesh natën dhe ditën dhe nuk do të kesh asnjë
siguri për qenien tënde.

<span id="an_28:67">28:67</span> Në mëngjes do të thuash: "Ah, të ishte
mbrëmje!", dhe në mbrëmje do të thuash: "Ah, të ishte mëngjes!", për
shkak të llahtarës që do të mbushë zemrën tënde dhe të pamjes që do të
shohin sytë e tu.

<span id="an_28:68">28:68</span> Dhe Zoti do të të kthejë në Egjipt me
anije, nëpër rrugën që të pata thënë: "Nuk do ta shohësh më kurrë!". Dhe
aty do t'ju ofrojnë armiqve tuaj për t'ju shitur si skllevër dhe si
skllave, por askush nuk do t'ju blejë".

<span id="an_29:1">29:1</span> Këto janë fjalët e besëlidhjes që Zoti i
urdhëroi Moisiut të përfundonte me bijtë e Izraelit në vendin e Moabit,
përveç besëlidhjes që kishte bërë me ta në malin Horeb.

<span id="an_29:2">29:2</span> Moisiu thirri tërë Izraelin dhe u tha
atyre: "Ju keni parë të gjitha ato që i ka bërë Zoti në Egjipt para syve
tuaj Faraonit, të gjithë shërbëtorëve të tij dhe tërë vendit;

<span id="an_29:3">29:3</span> sytë tuaj kanë parë mjerimet e mëdha,
shenjat dhe mrekullitë e mëdha;

<span id="an_29:4">29:4</span> por deri sot Zoti nuk ju ka dhënë zemër
për të kuptuar, sy për të parë dhe veshë për të dëgjuar.

<span id="an_29:5">29:5</span> Unë ju kam udhëhequr dyzet vjet në
shkretëtirë; rrobat tuaja nuk ju janë prishur në trup, sandalet tuaja
nuk iu janë konsumuar në këmbët tuaja.

<span id="an_29:6">29:6</span> Nuk keni ngrënë bukë dhe nuk keni pirë
verë as pije dehëse, me qëllim që të njihnit që unë jam Zoti, Perëndia
juaj.

<span id="an_29:7">29:7</span> Kur arritët në këtë vend, Sihoni, mbret i
Heshbonit, dhe Ogu, mbret i Bashanit, dolën kundër nesh për të luftuar,
por ne i mundëm,

<span id="an_29:8">29:8</span> pushtuam vendin e tyre dhe ia dhamë në
trashëgimi Rubenitëve, Gaditëve dhe gjysmës së fisit të Manasit.

<span id="an_29:9">29:9</span> Respektoni, pra, fjalët e kësaj
besëlidhje dhe zbatojeni në praktikë, me qëllim që të keni mbarësi në
çdo gjë që bëni.

<span id="an_29:10">29:10</span> Sot të gjithë ju ndodheni para Zotit,
Perëndisë tuaj: krerët tuaj, fiset tuaja, pleqtë tuaj, zyrtarët tuaj,
tërë njerëzit e Izraelit,

<span id="an_29:11">29:11</span> fëmijët tuaj, gratë tuaja dhe i huaji
që ndodhet në mes të kampit tënd, duke filluar nga ai që çan drutë deri
tek ai që nxjerr ujin tënd,

<span id="an_29:12">29:12</span> për të hyrë në besëlidhjen e Zotit,
Perëndisë tënd, dhe në betimin e tij që Zoti, Perëndia yt, bën sot me
ty,

<span id="an_29:13">29:13</span> për të të vendosur sot si popull të tij
dhe për të qënë Perëndia yt, ashtu si të tha dhe si iu betua etërve të
tu, Abrahamit, Isakut dhe Jakobit.

<span id="an_29:14">29:14</span> Unë e bëj këtë besëlidhje dhe këtë
betim jo vetëm me ju,

<span id="an_29:15">29:15</span> por edhe me ata që janë sot para Zotit,
Perëndisë tonë, dhe me ata që sot nuk janë këtu me ne.

<span id="an_29:16">29:16</span> (Sepse ju e dini që kemi banuar në
vendin e Egjiptit dhe kemi kaluar në mes të kombeve, që u keni rënë mes
për mes;

<span id="an_29:17">29:17</span> dhe keni parë gjërat e tyre të
neveritshme, idhujt e tyre prej druri, guri, argjendi dhe ari, që
ndodhen në mes tyre).

<span id="an_29:18">29:18</span> Të mos ketë midis jush burrë a grua,
familje a fis zemra e të cilit të largohet nga Zoti, Perëndia ynë, dhe
të shkojë t'u shërbejë perëndive të këtyre kombeve, nuk duhet të ketë
midis jush asnjë rrënjë që prodhon helmin dhe pelinin;

<span id="an_29:19">29:19</span> dhe të mos ndodhë që dikush, duke
dëgjuar fjalët e këtij betimi, të vetëbekohet në zemër të tij, duke
thënë: "Do të kem paqe, edhe sikur të eci me kokëfortësinë e zemrës
sime", ashtu si i dehuri të mund të përfshihej të përkorin.

<span id="an_29:20">29:20</span> Por Zoti nuk mund ta falë kurrë; por në
këtë rast zemërimi i Zotit dhe zilia e tij do të ndizen kundër tij dhe
të gjitha mallkimet që janë shkruar në këtë libër do të bien mbi të, dhe
Zoti do ta fshijë emrin e tij poshtë qiellit;

<span id="an_29:21">29:21</span> Zoti do ta veçojë për ta shkatërruar
nga të gjitha fiset e Izraelit, simbas të gjitha mallkimeve të
besëlidhjes së shkruar në këtë libër të ligjit.

<span id="an_29:22">29:22</span> Kështu brezi i ardhshëm i bijve tuaj që
do të dalë pas jush dhe i huaji që do të vijë nga një vend i largët,
duke parë mjerimet dhe lëngatat që Zoti u ka dhënë, do të thonë:

<span id="an_29:23">29:23</span> "Tërë toka është squfur, kripë,
zjarrmi; nuk është mbjellë, nuk prodhon më asgjë dhe në të nuk rritet
asnjë bar, ashtu si pas shkatërrimit të Sodomës, të Gomorrës, të Admahut
dhe të Tseboimit, që Zoti shkatërroi gjatë zemërimit dhe tërbimit të
tij".

<span id="an_29:24">29:24</span> Po, të gjitha kombet do të thonë: "Pse
Zoti e trajtoi kështu këtë vend? Pse ky zemërim kaq i madh?".

<span id="an_29:25">29:25</span> Atëherë do të përgjigjen: "Sepse kanë
braktisur besëlidhjen e Zotit, Perëndisë së etërve të tyre, që ai lidhi
me ta kur i nxori nga vendi i Egjiptit;

<span id="an_29:26">29:26</span> sepse ata shkuan t'u shërbejnë
perëndive të tjera dhe ranë përmbys përpara tyre, perëndi që ata nuk i
njihnin dhe që Zoti nuk u kishte dhënë atyre.

<span id="an_29:27">29:27</span> Për këtë arësye u ndez zemërimi i Zotit
kundër këtij vendi, me qëllim që të gjitha mallkimet e shkruara në këtë
libër të binin mbi të;

<span id="an_29:28">29:28</span> dhe Zoti i shkëputi nga vendi i tyre me
zemërim, me tërbim dhe me indinjatë të madhe dhe i hodhi në një vend
tjetër, siç po ndodh sot".

<span id="an_29:29">29:29</span> Gjërat e fshehta i përkasin Zotit,
Perëndisë tonë, por gjërat e shfaqura janë për ne dhe për bijtë tanë për
gjithnjë, me qëllim që të zbatojmë në praktikë tërë fjalët e këtij
ligji".

<span id="an_30:1">30:1</span> "Kështu, kur të të kenë rënë në kurriz
tërë këto gjëra, bekimi dhe mallkimi që unë të kam vënë përpara, dhe ti
do t'ua kujtosh të gjitha kombeve në mes të të cilëve Zoti, Perëndia yt,
do të të ketë dëbuar,

<span id="an_30:2">30:2</span> dhe kur të kthehesh tek Zoti, Perëndia
yt, dhe t'i bindesh zërit të tij, ti dhe bijtë e tu, me gjithë zemër e
më gjithë shpirt, duke respektuar tërë ato që po të urdhëroj sot,

<span id="an_30:3">30:3</span> Zoti, Perëndia yt, do të të kthejë nga
skllavëria, do të ketë mëshirë për ty dhe do të të mbledhë përsëri nga
radhët e të gjithë popujve, ndër të cilët Zoti, Perëndia yt, të kishte
shpërndarë.

<span id="an_30:4">30:4</span> Edhe sikur të kesh qenë përzënë në skajin
e qiellit, Zoti, Perëndia yt, do të të mbledhë dhe do të marrë që andej.

<span id="an_30:5">30:5</span> Zoti, Perëndia yt, do të të rikthejë në
vendin që etërit e tu kanë zotëruar dhe ti do ta zotërosh atë; dhe ai do
të të bëjë të mira dhe do të të shumëzojë më tepër se etërit e tu.

<span id="an_30:6">30:6</span> Zoti, Perëndia yt, do ta rrethpresë
zemrën tënde dhe zemrën e pasardhësve të tu, që ti ta duash Zotin,
Perëndinë tënd, me gjithë zemër e me gjithë shpirt, dhe kështu ti të
jetosh.

<span id="an_30:7">30:7</span> Dhe Zoti, Perëndia yt, do t'i lëshojë
tërë këto mallkime mbi armiqtë e tu dhe mbi tërë ata që të urrejnë dhe
të kanë persekutuar.

<span id="an_30:8">30:8</span> Ti përkundrazi do të kthehesh dhe do t'i
bindesh zërit të Zotit dhe do të zbatosh në praktikë të gjitha
urdhërimet që të porosit sot.

<span id="an_30:9">30:9</span> Zoti, Perëndia yt, do të sjellë shumë
mbarësi në gjithë veprën e duarve të tua, në frytin e barkut tënd, në
frytin e bagëtisë sate dhe në frytin e tokës sate; sepse Zoti do të
kënaqet përsëri duke të të bërë të mirën, ashtu si u kënaq kur ua bëri
etërve të tu,

<span id="an_30:10">30:10</span> sepse do t'i bindesh zërit të Zotit,
Perëndisë tënd, duke respektuar urdhërimet dhe statutet e tij që janë
shkruar në këtë libër të ligjit, sepse do të jesh rikthyer tek Zoti,
Perëndia yt, me gjithë zemër dhe me gjithë shpirt.

<span id="an_30:11">30:11</span> Ky urdhërim që të jap sot nuk është
shumë i vështirë për ty, as shumë larg teje.

<span id="an_30:12">30:12</span> Nuk është në qiell, që ti të thuash:
"Kush do të ngjitet në qiell që të na e sjellë dhe ta dëgjojmë, me
qëllim që ta zbatojmë në praktikë?".

<span id="an_30:13">30:13</span> Dhe nuk është matanë detit që ti të
thuash: "Kush do të kalojë për ne matanë detit që të na e sjellë dhe ta
dëgjojmë, në mënyrë që ta zbatojmë në praktikë?".

<span id="an_30:14">30:14</span> Por fjala është shumë afër teje; është
në gojën tënde dhe në zemrën tënde, që ti ta zbatosh në praktikë.

<span id="an_30:15">30:15</span> Shiko, unë vë sot para teje jetën dhe
të mirën, vdekjen dhe të keqen;

<span id="an_30:16">30:16</span> prandaj unë të urdhëroj ta duash Zotin,
Perëndinë tënd, të ecësh në rrugët e tij, të respektosh urdhërimet,
statutet dhe dekretet e tij, që ti të jetosh dhe të shumëzohesh; dhe
Zoti, Perëndia yt, do të të bekojë në vendin që ti po shkon për ta
pushtuar.

<span id="an_30:17">30:17</span> Por në qoftë se zemra jote shikon
gjetiu dhe ti nuk bindesh dhe e lë veten të biesh përmbys para perëndive
të tjera dhe t'u shërbesh atyre,

<span id="an_30:18">30:18</span> unë ju deklaroj sot që me siguri keni
për t'u zhdukur, që nuk do t'i zgjatni ditët tuaja në vendin ku po
gatiteni të hyni për ta pushtuar, duke kaluar Jordanin.

<span id="an_30:19">30:19</span> Unë marr sot si dëshmitarë kundër teje
qiellin dhe tokën, që unë të kam vënë përpara jetës dhe vdekjes, bekimit
dhe mallkimit; zgjidh, pra, jetën që të mund të jetoni ti dhe
pasardhësit e tu,

<span id="an_30:20">30:20</span> dhe të mund ta duash Zotin, Perëndinë
tënd, t'i bindesh zërit të tij dhe të qendrosh i lidhur ngushtë me të,
sepse ai është jeta jote dhe gjatësia e ditëve të tua, kështu që ti të
mund të jetosh në vendin që Zoti u betua t'u japë etërve të tu:
Abrahamit, Isakut dhe Jakobit".

<span id="an_31:1">31:1</span> Moisiu shkoi dhe u drejtoi edhe këto
fjalë tërë Izraelit,

<span id="an_31:2">31:2</span> dhe u tha banorëve të tij: "Unë jam sot
njëqind e njëzet vjeç, nuk mundem më të hyj dhe të dal; përveç kësaj
Zoti më ka thënë: "Ti nuk do ta kalosh Jordanin".

<span id="an_31:3">31:3</span> Zoti, Perëndia yt, do të kalojë ai vetë
para teje, dhe do të shkatërrojë para teje këto kombe, dhe ti do t'i
shpronësosh; vetë Jozueu do të kalojë para teje, siç e ka thënë Zoti.

<span id="an_31:4">31:4</span> Dhe Zoti do t'u bëjë atyre atë që u bëri
Sihonit dhe Ogut, mbretit të Amorejve, dhe vendit të tyre, kur i
shkatërroi.

<span id="an_31:5">31:5</span> Zoti do t'i kalojë në pushtetin tuaj dhe
ju do t'i trajtoni sipas të gjitha urdhërave që ju kam dhënë.

<span id="an_31:6">31:6</span> Tregohuni të fortë dhe trima, mos kini
frikë, mos u trembni prej tyre, sepse Zoti, Perëndia yt, është ai vetë
që ecën me ty; ai nuk do të të lërë dhe nuk ka për të të braktisur".

<span id="an_31:7">31:7</span> Pastaj Moisiu thirri Jozueun dhe i tha në
prani të të gjithë Izraelit: "Qofsh i fortë dhe trim, sepse ti do të
hysh bashkë me këtë popull në vendin që Zoti u betua t'u japë etërve të
tyre, dhe ti do t'ua japësh atyre si trashëgimi

<span id="an_31:8">31:8</span> Përveç kësaj Zoti vetë ecën para teje; ai
do të jetë me ty; nuk do të të lërë dhe s'ka për të të braktisur; mos u
tremb dhe mos u tmerro".

<span id="an_31:9">31:9</span> Kështu Moisiu e shkrojti këtë ligj dhe ia
dorëzoi priftërinjve, bijve të Levit, që mbajnë arkën e besëlidhjes të
Zotit dhe të gjithë pleqve të Izraelit.

<span id="an_31:10">31:10</span> Pastaj Moisiu i urdhëroi ata, duke
thënë: "Në fund të çdo shtatë vjetve, në kohën e caktuar si vit i
faljes, në festën e Kasolleve,

<span id="an_31:11">31:11</span> kur tërë Izraeli do të vijë të
paraqitet përpara Zotit, Perëndisë tënd, në vendin që ai ka zgjedhur, do
të lexosh këtë ligj para tërë Izraelit, në veshët e tërë izraelitëve.

<span id="an_31:12">31:12</span> Do të mbledhësh popullin, burra, gra,
fëmijë dhe të huajin që ndodhet brenda portave të tua, që të dëgjojnë
dhe të mësojnë të kenë frikë nga Zoti, Perëndia juaj, dhe të kenë kujdes
të zbatojnë në praktikë tërë fjalët e këtij ligji,

<span id="an_31:13">31:13</span> kështu që bijtë e tyre që akoma nuk e
njohin, të dëgjojnë Zotin, Perëndinë tuaj, dhe të kenë frikë prej tij,
për të gjithë kohën që do të jetoni në vendin që ju po hyni ta pushtoni,
duke kaluar Jordanin".

<span id="an_31:14">31:14</span> Pastaj Zoti i tha Moisiut: "Ja, dita e
vdekjes sate po afrohet; thirr Jozueun dhe paraqituni në çadrën e
mbledhjes me qëllim që të mund t'i jap urdhrat e mia". Moisiu dhe Jozueu
shkuan, pra, të paraqiten në çadrën e mbledhjes.

<span id="an_31:15">31:15</span> Dhe Zoti u paraqit në çadër në një
shtyllë reje; dhe shtylla e resë u ndal në hyrjen e çadrës.

<span id="an_31:16">31:16</span> Dhe Zoti i tha Moisiut: "Ja, ti do të
shkosh të flesh bashkë me etërit e tu; dhe ky popull do të çohet dhe do
të kurvërohet duke shkuar pas perëdive të huaja të vendit në mes të të
cilit po shkon; dhe do të më braktisë mua dhe do të shkelë besëlidhjen
që kam lidhur me të.

<span id="an_31:17">31:17</span> Dhe atë ditë zemërimi im do të ndizet
kundër tyre; unë do t'i braktis dhe do t'u fsheh fytyrën time, dhe do të
përpihen. Shumë të këqia dhe fatkeqësi do t'u bien përsipër; dhe atë
ditë ata do të thonë: "Këto të këqia na kanë zënë ndofta sepse Perëndia
ynë nuk është në mes nesh?".

<span id="an_31:18">31:18</span> Atë ditë unë do ta fsheh me siguri
fytyrën time për shkak të tërë të këqiave që ata kanë bërë, duke iu
drejtuar perëndive të tjera.

<span id="an_31:19">31:19</span> Tani shkruajeni për ju këtë kantik dhe
mësojuani bijve të Izraelit; vëreni në gojën e tyre, me qëllim që ky
kantik të më shërbejë si dëshmi kundër bijve të Izraelit.

<span id="an_31:20">31:20</span> Kur t'i kem futur në vendin, që u
premtova etërve të tyre me betim, aty ku rrjedh qumësht dhe mjaltë, dhe
ata të kenë ngrënë, të jenë ngopur dhe të kenë vënë dhjamë, atëherë do
t'u drejtohen perëndive të tjera për t'i shërbyer, dhe do të përçmojnë
dhe do të shkelin besëlidhjen time.

<span id="an_31:21">31:21</span> Atëherë do të ndodhë që kur shumë të
këqia dhe fatkeqësi do t'u kenë zënë, ky himn fetar do të dëshmojë
kundër tyre, sepse ai nuk do të harrohet dhe do të mbetet mbi buzët e
pasardhësve të tyre; unë njoh në fakt qëllimet e tyre, edhe para se t'i
kem futur në vendin që u kam premtuar me betim".

<span id="an_31:22">31:22</span> Kështu Moisiu e shkrojti atë ditë këtë
kantik dhe ua mësoi bijve të Izraelit.

<span id="an_31:23">31:23</span> Pastaj i dha urdhërat e tij Jozueut,
birit të Nunit dhe i tha: "Të jesh i fortë dhe trim, sepse ti do t'i
futësh bijtë e Izraelit në vendin që u kam premtuar me betim; dhe unë do
të jem me ty".

<span id="an_31:24">31:24</span> Kur Moisiu mbaroi së shkruari në një
libër tërë fjalët e këtij ligji,

<span id="an_31:25">31:25</span> u dha këtë urdhër Levitëve që mbanin
arkën e besëlidhjes të Zotit, duke thënë:

<span id="an_31:26">31:26</span> "Merreni këtë libër të ligjit dhe
vendoseni në arkën e besëlidhjes të Zotit, Perëndisë tuaj, me qëllim që
të mbetet si një dëshmi kundër teje;

<span id="an_31:27">31:27</span> sepse unë e njoh frymën tëndë rebele
dhe fortësinë e qafës sate. Ja, sot kur akoma jam i gjallë midis jush,
ju u bëtë rebelë kundër Zotit; aq më tepër do të bëheni mbas vdekjes
sime!

<span id="an_31:28">31:28</span> Mblidhni pranë meje të gjithë pleqtë e
fiseve tuaja dhe zyrtarët tuaj, me qëllim që të dëgjojnë këto fjalë dhe
unë të thërras të dëshmojnë kundër tyre qiellin dhe tokën.

<span id="an_31:29">31:29</span> Sepse unë e di që, mbas vdekjes sime,
do të korruptoheni plotësisht dhe do të largoheni nga rruga që ju kam
urdhëruar, dhe ditët e fundit do të goditeni nga fatkeqësia, sepse keni
për të bërë atë që është e keqe për sytë e Zotit, duke provokuar
indinjatën e tij me veprën e duarve tuaja".

<span id="an_31:30">31:30</span> Kështu Moisiu, në veshët e të gjithë
asamblesë së Izraelit, shqiptoi fjalët e këtij kantiku deri në fund.

<span id="an_32:1">32:1</span> "Dëgjoni, o qiej, dhe unë do të flas; dhe
dëgjo, o tokë, fjalët e gojës sime.

<span id="an_32:2">32:2</span> Mësimi im do të zbresë si shiu, fjala ime
do të pikojë si vesa, si shiu i imët mbi barin e njomë dhe si një
rrebesh mbi drurët e vegjël,

<span id="an_32:3">32:3</span> sepse unë shpall emrin e Zotit. Lëvdoni
Perëndinë tonë!

<span id="an_32:4">32:4</span> Ai është Shkëmbi, vepra e tij është e
përsosur, sepse në të gjitha rrugët e tij ka drejtësi. Éshtë një Perëndi
që nuk e njeh padrejtësinë; ai është i drejtë dhe i mirë.

<span id="an_32:5">32:5</span> Por ata janë korruptuar; nuk janë bij të
tij, për shkak të fajit të tyre, janë një brez i shtrëmbër dhe i
degjeneruar.

<span id="an_32:6">32:6</span> Kështu doni ta shpërbleni Zotin, o popull
i pamend dhe i marrë? A nuk është ai ati yt që të ka blerë? A nuk është
ai që të ka bërë dhe të ka vendosur?

<span id="an_32:7">32:7</span> Kujto ditët e lashtësisë, ki parasysh
vitet e shumë kohërave të shkuara, pyet atin tënd, dhe ai do të ta
tregojë, pyet pleqtë e tu dhe ata do të ta thonë.

<span id="an_32:8">32:8</span> Kur Shumë i Larti u dha kombeve
trashëgiminë e tyre, kur ndau bijtë e Adamit, ai përcaktoi kufijtë e
popujve, në bazë të numrit të bijve të Izraelit.

<span id="an_32:9">32:9</span> Me qenë se pjesa e Zotit është populli i
tij, Jakobi është pjesa e trashëgimisë së tij.

<span id="an_32:10">32:10</span> Ai e gjeti në një tokë të shkretë, në
një vetmi të helmuar dhe të mjerë. Ai e rrethoi, u kujdes për të dhe e
ruajti si bebja e syrit të tij.

<span id="an_32:11">32:11</span> Ashtu si një shqiponjë nxit zogjtë e
saj, fluturon mbi të vegjëlit e saj, shtrin krahët e saj, i merr dhe i
mbart mbi krahët e saj,

<span id="an_32:12">32:12</span> Zoti e drejtoi vetë, dhe asnjë perëndi
e huaj nuk ishte me të.

<span id="an_32:13">32:13</span> Ai e bëri të ngasë me kalë mbi
lartësitë e tokës, me qëllim që të hante prodhimin e fushave; e bëri të
thithë mjaltin nga shkëmbi dhe vajin nga shkëmbi i strallit,

<span id="an_32:14">32:14</span> ajkën e lopëve dhe qumështin e deleve
me gjithë yndyrën e qengjave, deshtë e Bashanit dhe cjeptë me majën e
miellit të grurit; dhe ti ke pirë verën, gjakun e rrushit.

<span id="an_32:15">32:15</span> Por Jeshuruni u majm dhe kundërshtoi
(je bërë i majmë, i trashë dhe i dhjamur); braktisi Perëndinë që e ka
bërë dhe përçmoi Shkëmbin e shpëtimit të tij.

<span id="an_32:16">32:16</span> Ata nxitën smirën e tij me perëndi të
huaja, provokuan zemërimin e tij me veprime të neveritshme.

<span id="an_32:17">32:17</span> U kanë bërë flijime demonëve që nuk
janë Perëndi, perëndive që nuk njihnin, perëndive të reja, të shfaqura
kohët e fundit, që etërit tuaj nuk ua kishin frikën.

<span id="an_32:18">32:18</span> Ke lënë pas dore Shkëmbin që të ka
pjellë dhe ke harruar Perëndinë që të ka formuar.

<span id="an_32:19">32:19</span> Por Zoti e pa këtë dhe i hodhi poshtë,
për shkak të provokimit të bijve të tij dhe të bijave të tij,

<span id="an_32:20">32:20</span> dhe tha: "Unë do t'u fsheh atyre
fytyrën time dhe do të shoh cili do të jetë fundi i tyre, sepse janë një
brez i degjeneruar, bij tek të cilët nuk ka fare besnikëri.

<span id="an_32:21">32:21</span> Ata më kanë bërë ziliqar me atë që nuk
është Perëndi, kanë provokuar zemërimin tim me idhujt e tyre të kotë;
dhe unë do t'i bëj ziliqarë me njerëz që nuk janë një popull, do të
ngacmoj smirën e tyre me një komb që s'është në vete.

<span id="an_32:22">32:22</span> Sepse një zjarr është ndezur gjatë
zemërimit tim dhe ka për të djegur pjesët më të thella të Sheolit; do të
gllabërojë tokën dhe prodhimet e saj dhe do t'u vërë zjarrin themeleve
të maleve.

<span id="an_32:23">32:23</span> Unë do të mblesh mbi ta mjerime, do t'i
mbaroj shigjetat e mia kundër tyre.

<span id="an_32:24">32:24</span> Ata do të veniten nga uria, do të
përpihen nga një vapë djegëse dhe nga një murtajë e tmerrshme; do të
dërgoj kundër tyre dhëmbët e kafshëve të egra, me helmin e gjarpërinjve
që hiqen zvarrë nëpër pluhur.

<span id="an_32:25">32:25</span> Nga jashtë shpata do t'i privojë nga
fëmijët, nga brenda terrori, duke shkaktuar njëkohësisht vdekjen e të
riut dhe të virgjëreshës, të foshnjës së gjirit dhe të plakut të
thinjur.

<span id="an_32:26">32:26</span> Unë kam thënë: "Do t'i fshij një herë e
mirë, do të zhduk kujtimin e tyre në mes të njerëzve",

<span id="an_32:27">32:27</span> por i trembem provokimit të armikut,
sepse kundërshtarët e tyre, duke interpretuar keq situatën, mund të
thonë: "Triumfoi dora jonë dhe jo Zoti i cili ka bërë tërë këto gjëra!".

<span id="an_32:28">32:28</span> Sepse janë një komb që ka humbur
gjykimin dhe nuk ka në ta asnjë zgjuarësi.

<span id="an_32:29">32:29</span> Po të ishin të urtë do ta kuptonin
këtë, do të merrnin parasysh fundin që i pret.

<span id="an_32:30">32:30</span> Si do të mundte një person i vetëm të
ndiqte një mijë e dyqind veta dhe, dy persona të bënin të iknin dhjetë
mijë veta, po të mos i kishte shitur Shkëmbi dhe po të mos i kishte
dorëzuar Zoti tek armiku?

<span id="an_32:31">32:31</span> Sepse shkëmbi i tyre nuk është si
Shkëmbi ynë; vetë armiqtë tanë janë gjykatësit e tyre;

<span id="an_32:32">32:32</span> por hardhia e tyre vjen nga hardhia e
Sodomës dhe nga fushat e Gomorës; rrushi i tyre është i helmatisur dhe
vilet e rrushit të tyre janë të hidhura;

<span id="an_32:33">32:33</span> vera e tyre është një helm
gjarpërinjsh, një helm mizor gjarpërinjsh helmonjës.

<span id="an_32:34">32:34</span> E tërë kjo a nuk është ruajtur vallë
pranë meje, e vulosur në thesaret e mia?

<span id="an_32:35">32:35</span> Mua më përket hakmarrja dhe shpërblimi;
do të vijë koha dhe do t'u merren këmbët! Sepse dita e gjëmës së tyre
është e afërt, dhe gjërat e përgatitura për ta shpejtohen të vijnë.

<span id="an_32:36">32:36</span> Po, Zoti do të gjykojë popullin e tij,
por do t'i vijë keq për shërbëtorët e tij kur të shohë që fuqia e tyre
është zhdukur dhe që nuk mbetet më asnjeri, as skllav as i lirë.

<span id="an_32:37">32:37</span> Atëherë ai do të thotë: "Ku janë
perënditë e tyre, shkëmbi në të cilin gjenin strehë,

<span id="an_32:38">32:38</span> që hanin yndyrën e flijimeve të tyre
dhe pinin verën e libacioneve të tyre? Le të ngrihen për t'i ndihmuar
dhe për të qenë strehimi juaj!".

<span id="an_32:39">32:39</span> Tani e shikoni që unë jam Ai dhe që nuk
ka Perëndi tjetër përbri meje. Unë të bëj që të vdesësh dhe të jetosh,
unë të plagos dhe të shëroj, dhe nuk ka njeri që mund të të lirojë nga
dora ime.

<span id="an_32:40">32:40</span> Po, unë ngre dorën time në drejtim të
qiellit dhe them: Unë jetoj për gjithnjë,

<span id="an_32:41">32:41</span> kur të mpreh shpatën time dhe dora ime
të përgatitet të gjykojë, do të hakmerrem me armiqtë e mi dhe do të
shpërblej ata që më urrejnë.

<span id="an_32:42">32:42</span> Do t'i deh me gjak shigjetat e mia dhe
shpata ime do të gëlltisë mishin, bashkë me gjakun e të vrarëve dhe të
robërve, të krerëve flokëgjatë të armikut.

<span id="an_32:43">32:43</span> Gëzohuni, o kombe, bashkë me popullin e
tij, sepse Zoti merr hak për gjakun e shërbëtorëve të tij, merr hak
kundër kundërshtarëve të tij, por do të ketë mëshirë për tokën dhe për
popullin e tij".

<span id="an_32:44">32:44</span> Kështu Moisiu erdhi bashkë me Jozueun,
birin e Nunit, dhe shqiptoi tërë fjalët e këtij kantiku në veshët e
popullit.

<span id="an_32:45">32:45</span> Kur Moisiu mbaroi së shqiptuari tërë
këto fjalë para tërë Izraelit,

<span id="an_32:46">32:46</span> u tha atyre: "Merrini me zemër tërë
fjalët me të cilat kam dëshmuar sot kundër jush. Do t'ua lini porosi
bijve, që ata të kenë kujdes të zbatojnë në praktikë tërë fjalët e këtij
ligji.

<span id="an_32:47">32:47</span> Sepse kjo nuk është një fjalë pa vlerë
për ju, por është jeta juaj; dhe me këtë fjalë do të zgjasni ditët tuaja
në vendin ku po hyni për ta pushtuar, duke kapërcyer Jordanin".

<span id="an_32:48">32:48</span> Po atë ditë Zoti i foli Moisiut, duke i
thënë:

<span id="an_32:49">32:49</span> "Ngjitu mbi malin e Abarimëve, mbi
malin e Nebos, që ndodhet në vendin e Moabit, në bregun e kundërt të
Jerikos, dhe vështro vendin e Kanaanit, që unë ju jap bijve të Izraelit.

<span id="an_32:50">32:50</span> Ti ke për të vdekur në malin mbi të
cilin po ngjitesh dhe do të bashkohesh me popullin tënd, ashtu si
Aaroni, vëllai yt, ka vdekur mbi malin e Horit dhe u bashkua me popullin
e tij,

<span id="an_32:51">32:51</span> sepse u treguat të pabesë me mua në mes
të bijve të Izraelit, në ujërat e Meribës në Kadesh, në shkretëtirën e
Tsinit, dhe sepse nuk më shenjtëruat në mes të bijve të Izraelit.

<span id="an_32:52">32:52</span> Ti do ta shikosh vendin para teje, por
atje, në vendin që unë ju jap bijve të Izraelit, ti nuk ke për të hyrë".

<span id="an_33:1">33:1</span> Ky është bekimi me të cilin Moisiu, njeri
i Perëndisë, bekoi bijtë e Izraelit, para se të vdiste.

<span id="an_33:2">33:2</span> Dhe u tha: "Zoti erdhi nga Sinai dhe u
ngrit mbi ta në Seir; u paraqit në madhështinë e tij nga mali Paran,
arriti nga mesi i një morie shenjtorësh; nga e djathta e tyre dilte për
ta një ligj i zjarrtë.

<span id="an_33:3">33:3</span> Me siguri ai i do popujt; të gjithë
shenjtorët e tij janë në duart e tua; ata janë ulur në këmbët e tua,
secili i dëgjon fjalët e tua.

<span id="an_33:4">33:4</span> Moisiu na ka urdhëruar një ligj, një
trashëgimi të asamblesë së Jakobit.

<span id="an_33:5">33:5</span> Ai ka qenë mbret në Jeshuruni, kur
mblidheshin krerët e popullit, tërë fiset e Izraelit tok.

<span id="an_33:6">33:6</span> Rroftë Rubeni dhe mos vdektë; por
njerëzit e tij mbetshin pak".

<span id="an_33:7">33:7</span> Judës përkundrazi i tha këto: "Dëgjo, o
Zot, zërin e Judës dhe ktheje tek populli i tij; dora e tij lufton për
çështjen e tij; bëhu ti një ndihmës i tij kundër armiqve të tij.

<span id="an_33:8">33:8</span> Pastaj për Levin tha: "Thumimët dhe
Urimët e tu i përkasin njeriut tënd besimtar, që ti provove në Masa dhe
me të cilin je grindur në ujërat e Meribës.

<span id="an_33:9">33:9</span> Ai thotë për të atin dhe për të ëmën:
"Unë nuk i kam parë"; ai nuk i njohu vëllezërit e tij dhe nuk njohu
bijtë; sepse Levitët kanë respektuar fjalën tënde dhe kanë ruajtur
besëlidhjen tënde.

<span id="an_33:10">33:10</span> Ata u mësojnë dekretet e tua Jakobit
dhe ligjin tënd Izraelit; vënë temjanin para teje dhe tërë olokaustin
mbi altarin tënd.

<span id="an_33:11">33:11</span> O Zot, beko forcën e tij dhe prano
veprën e duarve të tij. Shpo tej e përtej ata që ngrejnë krye kundër
atij dhe që e urrejnë, me qëllim që të mos ngrihen më".

<span id="an_33:12">33:12</span> Përsa i përket Beniaminit, ai tha: "I
dashuri i Zotit do të banojë me siguri pranë tij. Zoti do ta mbrojë
vazhdimisht dhe do të banojë në krahët e tij".

<span id="an_33:13">33:13</span> Përsa i përket Jozefit, ai tha: "Vendi
i tij qoftë i bekuar nga Zoti me dhurata të çmuara të qiellit, me vesën,
me ujërat e humnerës që ndodhet poshtë,

<span id="an_33:14">33:14</span> me frytet e çmuara të diellit, me
prodhimet e çmuara të çdo muaji,

<span id="an_33:15">33:15</span> me prodhimet më të mira të maleve të
lashta, me dhuratat e çmuara të kodrave të përjetshme,

<span id="an_33:16">33:16</span> me dhuratat e çmuara të tokës dhe të të
gjitha gjërave që ajo përmban. Favori i atij që ishte në ferrishte të
bjerë mbi kryet e Jozefit, mbi majën e kokës së atij që është zgjedhur
ndërmjet vëllezërve të tij!

<span id="an_33:17">33:17</span> Madhështia e tij është si ajo e demit
të tij të parëlindur, brirët e tij janë si brirët e një bualli. Me to do
të shpojë tërë popujt, deri në skajet e dheut. Këto janë moritë e
Efraimit. Këto janë mijërat e Manasit".

<span id="an_33:18">33:18</span> Përsa i përket Zabulonit, ai tha:
"Gëzoje, Zabulon, daljen tënde, dhe ti Isakar, ndejtjen në çadrat e tua!

<span id="an_33:19">33:19</span> Ata do të thërrasin popujt në mal dhe
aty do të ofrojnë flijime drejtësie; sepse ata do të thithin bollëkun e
detrave dhe thesaret e fshehura në rërë".

<span id="an_33:20">33:20</span> Përsa i përket Gadit, ai tha: "I bekuar
qoftë ai që e shtrin Gadin. Ai rri shtrirë si një luaneshë dhe copëton
krahë dhe kafkë.

<span id="an_33:21">33:21</span> Ai shtie në dorë pjesën e parë për
veten e tij, sepse aty ishte pjesa e parë e rezervuar e udhëheqësit; ai
erdhi me krerët e popullit dhe zbatoi drejtësinë e Zotit dhe dekretet e
tij me Izraelin".

<span id="an_33:22">33:22</span> Përsa i përket Danit, ai tha: "Dani
është një luan i vogël, që hidhet nga Bashani".

<span id="an_33:23">33:23</span> Përsa i përket Neftalit, ai tha: "O
Neftali, i ngopur me favore dhe i mbushur me bekime të Zotit, pushto
perëndimin dhe jugun".

<span id="an_33:24">33:24</span> Përsa i përket Asherit, ai tha: "Më i
bekuari nga tërë bijtë qoftë Asheri! Le të jetë i preferuari i
vëllezërve të tij dhe të zhysë këmbën e tij në vaj.

<span id="an_33:25">33:25</span> Sandalet e tij të jenë prej hekuri dhe
prej bronzi, dhe forca jote të vazhdojë sa janë ditët e tua.

<span id="an_33:26">33:26</span> Askush nuk është barabar me Perëndinë e
Jeshurunit, që shkon me kalë nëpër qiejtë në ndihmën tënde dhe shkon mbi
retë me madhështinë e tij.

<span id="an_33:27">33:27</span> Perëndia i kohëve të lashta është
streha jote dhe poshtë teje ndodhen krahët e tij të përjetshëm. Ai do ta
dëbojë armikun para teje dhe do të thotë: "Shkatërroje!".

<span id="an_33:28">33:28</span> Atëherë Izraeli do ta ndiejë veten të
sigurtë, në një vend gruri dhe mushti; dhe qielli i tij di të japë vesë.

<span id="an_33:29">33:29</span> Ti je i lumtur, o Izrarel! Kush është
barabar me ty, o popull i shpëtuar nga Zoti? Ai është mburoja që të
ndihmon dhe shpata e lavdisë sate. Armiqtë e tu do të të nënshtrohen dhe
ti do të shkelësh vendet e tyre të larta".

<span id="an_34:1">34:1</span> Pastaj Moisiu u ngjit nga fusha e Moabit
në Malin Nebo, në majën e Pisgahut, që ndodhet në bregun e kundërt të
Jerikos. Dhe Zoti i tregoi tërë vendin e Galaadit deri në Dan,

<span id="an_34:2">34:2</span> tërë Naftalin, vendin e Efraimit dhe të
Manasit, tërë vendin e Judës deri në detin perëndimor,

<span id="an_34:3">34:3</span> Negevin dhe fushën e luginës të Jerikos,
qytet i palmave, deri në Tsoar.

<span id="an_34:4">34:4</span> Zoti tha: "Ky është vendi që u premtova
me betim Abrahamit, Isakut dhe Jakobit, duke u thënë: "Unë do t'ua jap
pasardhësve tuaj". Ti e pe me sytë e tua, por nuk do të hysh në të!".

<span id="an_34:5">34:5</span> Kështu Moisiu, shërbëtori i Zoit, vdiq
aty, në vendin e Moabit, simbas fjalës së Zotit.

<span id="an_34:6">34:6</span> Dhe Zoti e varrosi në luginën e vendit të
Moabit, përballë Beth-Peorit; dhe askush nuk e ka mësuar deri më sot
vendin e varrit të tij.

<span id="an_34:7">34:7</span> Moisiu ishte njëqind e njëzet vjeç kur
vdiq; shikimi i tij nuk ishte dobësuar dhe fuqia e tij nuk i qe mpakur.

<span id="an_34:8">34:8</span> Bijtë e Izraelit e qanë në fushat e
Moabit tridhjetë ditë; pastaj ditët e zisë dhe të vajtimit për Moisiun
morën fund.

<span id="an_34:9">34:9</span> Atëherë Jozueu, bir i Nunit, u mbush me
frymën e diturisë, sepse Moisiu kishte vënë duart mbi të; kështu bijtë e
Izraelit iu bindën atij dhe vepruan ashtu si e kishte urdhëruar Moisiun
Zoti.

<span id="an_34:10">34:10</span> Nuk doli më në Izrael një profet i
ngjashëm me Moisiun, me të cilin Zoti fliste sy për sy,

<span id="an_34:11">34:11</span> në të gjitha shenjat dhe mrekullitë që
Zoti e dërgoi të bënte në vendin e Egjiptit para Faraonit, para tërë
shërbëtorëve të tij dhe tërë vendit të tij,

<span id="an_34:12">34:12</span> në të gjithë madhështinë e fuqisë dhe
në të gjitha gjërat e mëdha dhe të tmerrshme që Moisiu kreu përpara syve
të të gjithë Izraelit.

------------------------------------------------------------------------

[Next: Joshua](jos.md)
