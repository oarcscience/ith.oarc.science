[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](deu)  [Next](jdg) 

------------------------------------------------------------------------

### Albanian Bible: Joshua

<span id="an_1:1">1:1</span> Mbas vdekjes së Moisiut, shërbëtorit të
Zotit, ndodhi që Zoti i foli Jozueut, djalit të Nunit, që i shërbente
Moisiut, dhe i tha:

<span id="an_1:2">1:2</span> "Moisiu, shërbëtori im, vdiq; prandaj çohu,
kalo Jordanin, ti dhe gjithë ky popull, dhe shko në atë vend që unë u
jap atyre, bijve të Izraelit.

<span id="an_1:3">1:3</span> Unë ju kam dhënë çdo vend që tabani i
këmbës suaj ka për të shkelur, siç i thashë Moisiut.

<span id="an_1:4">1:4</span> Territori yt do të shtrihet nga shkretëtira
dhe nga Libani deri në lumin e madh, në lumin e Eufratit, nga tërë vendi
i Hitejve deri në Detin e Madh, në perëndim.

<span id="an_1:5">1:5</span> Askush nuk do të mund të të kundërshtojë
gjatë tërë ditëve të jetës sate; ashtu siç kam qenë me Moisiun, kështu
do të jem me ty; nuk do të të lë, as nuk do të të braktis.

<span id="an_1:6">1:6</span> Ji i fortë dhe trim, sepse ti do të bësh që
ky popull të zotërojë vendin që u betova t'u jap etërve të tyre.

<span id="an_1:7">1:7</span> Vetëm tregohu i fortë dhe shumë trim, duke
u përpjekur të veprosh simbas tërë ligjit që Moisiu, shërbëtori im, të
ka urdhëruar; mos u shmang prej tij as djathtas, as majtas, që të kesh
mbarësi kudo që të shkosh.

<span id="an_1:8">1:8</span> Ky libër i ligjit mos u ndaftë kurrë nga
goja jote, por mendohu për të ditë e natë, duke kërkuar të veprosh
simbas të gjitha atyre që janë shkruar, sepse atëherë do të kesh sukses
në veprimet e tua, atëherë do të përparosh.

<span id="an_1:9">1:9</span> A nuk të urdhërova unë? Ji i fortë dhe
trim; mos ki frikë dhe mos u thyej, sepse Zoti, Perëndia yt, është me ty
kudo që të shkosh".

<span id="an_1:10">1:10</span> Atëherë Jozueu urdhëroi oficerët e
popullit, duke u thënë:

<span id="an_1:11">1:11</span> "Kaloni përmes kampit dhe jepini popullit
këtë urdhër, duke i thënë: Siguroni rezerva ushqimore, sepse brenda tri
ditëve do të kaloni Jordanin për të vajtur të pushtoni vendin që Zoti,
Perëndia juaj, ju jep si trashëgimi".

<span id="an_1:12">1:12</span> Jozueu u foli gjithashtu Rubenitëve,
Gaditëve dhe gjysmës së fisit të Manasit, duke u thënë:

<span id="an_1:13">1:13</span> "Mbani mend fjalën që Moisiu, shërbëtori
i Zotit, ju urdhëroi kur ju tha: "Zoti, Perëndia juaj, ju ka dhënë
pushim dhe ju ka dhënë këtë vend.

<span id="an_1:14">1:14</span> Gratë tuaja, të vegjëlit tuaj, dhe
bagëtia juaj do të mbeten në vendin që Moisiu ju ka dhënë nga kjo anë e
Jordanit; por ju, tërë luftëtarët tuaj trima do të kaloni të armatosur
para vëllezërve tuaj dhe do t'i ndihmoni,

<span id="an_1:15">1:15</span> derisa Zoti t'u ketë dhënë pushim
vëllezërve tuaj ashtu si juve, dhe ta kenë shtënë në dorë vendin që
Zoti, Perëndia juaj, u jep atyre. Atëherë mund të ktheheni për të
pushtuar vendin që ju përket, dhe që Moisiu, shërbëtor i Zotit, ju ka
dhënë këtej Jordanit në drejtim të Lindjes"".

<span id="an_1:16">1:16</span> Atëherë ata iu përgjigjën Jozueut, duke i
thënë: "Ne do të bëjmë të gjitha ato që ti na urdhëron dhe do të shkojmë
kudo që të na çosh.

<span id="an_1:17">1:17</span> Ashtu siç i jemi bindur për çdo gjë
Moisiut, kështu do të të bindemi ty. Vetëm me ty qoftë Zoti, Perëndia
yt, ashtu siç ka qenë me Moisiun!

<span id="an_1:18">1:18</span> Kushdo që ngre krye kundër urdhrave të
tua, dhe nuk u bindet fjalëve të tua, do të vritet. Vetëm ji i fortë dhe
trim!".

<span id="an_2:1">2:1</span> Jozueu, bir i Nunit, dërgoi dy burra te
Shitimi për të vëzhguar fshehurazi, duke u thënë: "Shkoni, kontrolloni
vendin dhe Jerikon". Kështu ata shkuan dhe hynë në shtëpinë e një
prostitute, të quajtur Rahab, dhe aty banuan.

<span id="an_2:2">2:2</span> Këtë gjë ia referuan mbretit të Jerikos,
duke i thënë: "Ja, disa bij të Izraelit erdhën këtu sonte natën për të
vëzhguar vendin".

<span id="an_2:3">2:3</span> Atëherë mbreti i Jerikos dërgoi t'i thotë
Rahabit: "Nxirri jashtë njerëzit që kanë ardhur te ti dhe kanë hyrë në
shtëpinë tënde, sepse ata kanë ardhur për të vëzhguar tërë vendin".

<span id="an_2:4">2:4</span> Por gruaja i mori dy burrat dhe i fshehu;
pastaj tha: "Éshtë e vërtetë, këta njerëz erdhën tek unë, por nuk dija
nga ishin.

<span id="an_2:5">2:5</span> Në çastin kur mbyllej porta e qytetit, kur
ishte errësuar, ata burra dolën; nuk e di se ku shkuan; ndiqini
menjëherë, sepse mund t'i arrini".

<span id="an_2:6">2:6</span> (Ajo përkundrazi i kishte hipur mbi çati
dhe i kishte fshehur midis kërcejve të lirit, që i kishte shtrirë mbi
shtrat).

<span id="an_2:7">2:7</span> Atëherë ata i ndoqën në rrugën e Jordanit,
në drejtim të vahut të lumit; dhe sapo dolën ndjekësit, porta u mbyll.

<span id="an_2:8">2:8</span> Por para se t'i zinte gjumi spiunët, Rahabi
u ngjit pranë tyre në çati,

<span id="an_2:9">2:9</span> dhe u tha atyre burrave: "Unë e di që Zoti
ju ka dhënë vendin, që tmerri juaj na ka zënë, dhe që të gjithë banorët
e vendit dridhen nga frika para jush.

<span id="an_2:10">2:10</span> Sepse ne kemi dëgjuar si i thau ujërat e
Detit të Kuq Zoti përpara jush kur dolët nga Egjipti, dhe atë që ju u
bëtë dy mbretërve të Amorejve, matanë Jordanit, Sihonit dhe Ogut, që
vendosët t'i shfarosni.

<span id="an_2:11">2:11</span> Duke dëgjuar këto gjëra zemra jonë u
mpak, për shkakun tuaj askujt nuk i mbeti asnjë fije trimërie, sepse
Zoti, Perëndia juaj, është Perëndi atje lart në qiejt dhe këtu poshtë në
tokë.

<span id="an_2:12">2:12</span> Prandaj, ju lutem, betohuni në emër të
Zotit që, ashtu si kam treguar dhembshuri ndaj jush, edhe ju do të
tregoni po atë dhembshuri ndaj shtëpisë së atit tim; më jepni, pra, një
shenjë të sigurt,

<span id="an_2:13">2:13</span> që do t'i lini të gjallë atin tim, nënën
time, vëllezërit dhe motrat e mia dhe të gjitha gjërat që u përkasin
atyre, dhe që do të shpëtoni jetën tonë nga vdekja".

<span id="an_2:14">2:14</span> Ata burra iu përgjigjën: "Jeta jonë për
atë tuajën, mjaft që të mos e tregoni çështjen tonë; dhe kur Zoti do të
na japë vendin, ne do të të trajtojmë me mëshirë dhe me shpirtlirësi".

<span id="an_2:15">2:15</span> Atëherë ajo i zbriti nga dritarja me një
litar, sepse shtëpia e saj ndodhej mbi muret e qytetit, dhe ajo banonte
mbi muret.

<span id="an_2:16">2:16</span> Dhe u tha atyre: "Shkoni në drejtim të
malit, që ndjekësit tuaj të mos ju gjejnë; dhe qëndroni tri ditë të
fshehur atje, deri sa të kthehen ndjekësit tuaj; pastaj do të vazhdoni
rrugën tuaj".

<span id="an_2:17">2:17</span> Atëherë ata burra i thanë: "Ne do të
çlirohemi nga betimi që na detyrove të bëjmë,

<span id="an_2:18">2:18</span> po të jetë se, kur të hyjmë në këtë vend,
ti nuk ngjit në dritaren nga e cila po na zbret këtë kordon të hollë me
ngjyrë të kuqerreme dhe po nuk mblodhe në shtëpinë tënde atin tënd,
nënën tënde vëllezërit e tu dhe tërë familjen e atit tënd.

<span id="an_2:19">2:19</span> Por në rast se dikush del jashtë pragut
të shtëpisë sate, gjaku i tij do të bjerë mbi krye të vet, dhe ne nuk do
të kemi faj për këtë; por gjaku i kujtdo qoftë që do të jetë me ty në
shtëpi do të bjerë mbi kokën tonë, në qoftë se dikush i prek me dorë.

<span id="an_2:20">2:20</span> Por në rast se ti tregon punën tonë, ne
do të çlirohemi nga betimi që na ke detyruar të bëjmë".

<span id="an_2:21">2:21</span> Ajo tha: "U bëftë ashtu si thatë ju".
Pastaj u nda me ta dhe ata ikën. Ajo lidhi në dritare kordonin e hollë
të kuqerremë.

<span id="an_2:22">2:22</span> Ata ikën, pra, dhe shkuan në mal ku
ndenjën tri ditë, deri sa u kthyen ndjekësit; ndjekësit i kishin kërkuar
gjatë gjithë rrugës, por pa i gjetur dot.

<span id="an_2:23">2:23</span> Kështu të dy burrat u kthyen, zbritën nga
mali, kaluan Jordanin dhe erdhën te Jozueu, bir i Nunit, dhe i treguan
të gjitha ato që kishin kaluar.

<span id="an_2:24">2:24</span> Dhe i thanë Jozueut: "Me siguri Zoti na e
ka lënë në duart tona tërë vendin; që tani tërë banorët e vendit dridhen
nga frika para nesh".

<span id="an_3:1">3:1</span> Jozueu u ngrit herët në mëngjes; ai dhe
tërë bijtë e Izraelit u nisën pastaj nga Shitimi dhe arritën në Jordan;
u ndalën aty para se ta kalojnë

<span id="an_3:2">3:2</span> Mbas tri ditëve, oficerët kaluan nëpër tërë
kampin,

<span id="an_3:3">3:3</span> dhe i dhanë popullit këtë urdhër, duke i
thënë: "Kur të shihni arkën e besëlidhjes të Zotit, Perëndisë tuaj, të
mbajtur nga priftërinjtë levitë, do të niseni nga vendi juaj dhe do ta
ndiqni.

<span id="an_3:4">3:4</span> Midis jush dhe arkës do të ketë një largësi
prej rreth dy mijë kubitësh. Mos iu afroni asaj, me qëllim që të njihni
rrugën nëpër të cilën duhet të shkoni, sepse deri tani nuk keni kaluar
kurrë nëpër këtë rrugë".

<span id="an_3:5">3:5</span> Dhe Jozueu i tha popullit: "Shenjtërohuni,
sepse nesër Zoti ka për të bërë mrekulli midis jush".

<span id="an_3:6">3:6</span> Pastaj Jozueu u foli priftërinjve, duke u
thënë: "Merrni arkën e besëlidhjes dhe kaloni përpara popullit". Kështu
ata morën arkën e besëlidhjes dhe ecën para popullit.

<span id="an_3:7">3:7</span> Atëherë Zoti i tha Jozueut: "Sot do të
filloj të të bëj të madh në sytë e të gjithë Izraelit, me qëllim që të
kuptojnë se ashtu siç kam qenë me Moisiun, kështu do të jem edhe me ty.

<span id="an_3:8">3:8</span> Prandaj ti jepu këtë urdhër priftërinjve që
mbajnë arkën e besëlidhjes, duke u thënë: "Kur të arrini në breg të
Jordanit, do të ndaleni në Jordan"".

<span id="an_3:9">3:9</span> Jozueu u tha atëherë bijve të Izraelit:
"Afrohuni dhe dëgjoni fjalët e Zotit, Perëndisë tuaj".

<span id="an_3:10">3:10</span> Pastaj Jozueu tha: "Nga kjo do të njihni
që Zoti i gjallë është midis jush dhe që me siguri ka për të dëbuar para
jush Kananejtë, Hitejtë, Hivejtë, Perezejtë, Girgasejtë, Amorejtë dhe
Jebusejtë;

<span id="an_3:11">3:11</span> ja, arka e besëlidhjes së Zotit të të
gjithë dheut po bëhet gati të kalojë para jush në lumin Jordan.

<span id="an_3:12">3:12</span> Merrni, pra, dymbëdhjetë burra nga fiset
e Izraelit, një për çdo fis.

<span id="an_3:13">3:13</span> Dhe ka për të ndodhur që, porsa tabanët e
këmbëve të priftërinjve që mbajnë arkën e Zotit, Zot i gjithë tokës, do
të takojnë në ujërat e Jordanit, ujërat e Jordanit do të ndahen, dhe
ujërat që zbresin nga lart do të ndalen tok".

<span id="an_3:14">3:14</span> Kështu, kur populli ngriti çadrat për të
kaluar Jordanin, priftërinjtë që mbanin arkën e besëlidhjes ecnin
përpara popullit.

<span id="an_3:15">3:15</span> Sapo ata që mbanin arkën arritën në
Jordan dhe këmbët e priftërinjve që trasportonin arkën u zhytën në
ujërat e bregut të tij (Jordani është i mbushur plot deri në brigjet e
tij gjatë tërë kohës së korrjes),

<span id="an_3:16">3:16</span> ujërat që zbrisnin nga sipër u ndalën dhe
u ngritën tok shumë më lart se Adami, qyteti që ndodhet pranë Tsartanit;
kështu që ujërat që zbrisnin në drejtim të detit të Arabahut, Detit të
Kripur, u ndanë tërësisht prej tyre; dhe populli i kaloi përballë
Jerikos.

<span id="an_3:17">3:17</span> Priftërinjtë që mbanin arkën e
besëlidhjes të Zotit u ndalën në vend të thatë në mes të Jordanit,
ndërsa tërë Izraeli po kalonte në të thatë, deri sa tërë populli mbaroi
së kapërcyeri Jordanin.

<span id="an_4:1">4:1</span> Kur tërë populli mbaroi së kapërcyeri
Jordanin, Zoti i foli Jozueut, duke i thënë:

<span id="an_4:2">4:2</span> "Merrni nga radhët e popullit dymbëdhjetë
burra, një për çdo fis,

<span id="an_4:3">4:3</span> dhe u jepni këtë urdhër, duke thënë:
"Merrni dymbëdhjetë gurë që këtej, në mes të Jordanit, pikërisht në
vendin ku u ndalën këmbët e priftërinjve, i merrni, me vete matanë lumit
dhe i vendosni në vendin ku do të strehoheni sonte"".

<span id="an_4:4">4:4</span> Atëherë Jozueu thirri dymbëdhjetë burrat që
kishte zgjedhur ndër bijtë e Izraelit, një për çdo fis,

<span id="an_4:5">4:5</span> dhe u tha atyre: "Kaloni para arkës së
Zotit, Perëndisë tuaj, në mes të Jordanit, dhe secili prej jush të mbajë
në kurriz një gur, simbas numrit të fiseve të bijve të Izraelit,

<span id="an_4:6">4:6</span> me qëllim që kjo të jetë një shenjë midis
jush. Kur në të ardhmen bijtë tuaj do t'ju pyesin, duke thënë: "Ç'janë
për ju këta gurë?",

<span id="an_4:7">4:7</span> ju do t'u përgjigjeni kështu: "Ujërat e
Jordanit u ndanë para arkës së besëlidhjes të Zotit; kur ajo kaloi
Jordanin, ujërat e tij u ndanë dhe këta gurë do të jenë për bijtë e
Izraelit një kujtim për jetë"".

<span id="an_4:8">4:8</span> Bijtë e Izraelit bënë pikërisht ashtu si i
kishte urdhëruar Jozueu: morën dymbëdhjetë gurë në mes të Jordanit,
ashtu si e kishte porositur Zoti Jozueun, në bazë të numrit të fiseve të
Izraelit, dhe i morën me vete matanë lumit në vendin ku do të kalonin
natën, dhe i vendosën aty.

<span id="an_4:9">4:9</span> Jozueu ngriti gjithashtu dymbëdhjetë gurë
në mes të Jordanit, në vendin ku ishin ndalur këmbët e priftërinjve që
mbanin arkën e besëlidhjes; dhe aty kanë mbetur deri më sot.

<span id="an_4:10">4:10</span> Priftërinjtë që mbanin arkën u ndalën në
mes të Jordanit deri sa u plotësua tërësisht ajo që i kishte urdhëruar
Zoti Jozueut t'i thoshte popullit, në bazë të të gjitha atyre që Moisiu
i kishte urdhëruar

<span id="an_4:11">4:11</span> Kur tërë populli mbaroi së kaluari, arka
e Zotit dhe priftërinjtë kaluan në prani të popullit.

<span id="an_4:12">4:12</span> Bijtë e Rubenit, bijtë e Gadit dhe gjysma
e fisit të Manasit kaluan të armatosur në krye të bijve të Izraelit,
ashtu siç u kishte thënë Moisiu.

<span id="an_4:13">4:13</span> Rreth dyzet mijë njerëz me veshje lufte
kaluan para Zotit në fushat e Jerikos, gati për të luftuar.

<span id="an_4:14">4:14</span> Po atë ditë, Zoti e bëri të madh Jozueun
në sytë e tërë Izraelit, dhe banorët e tij patën frikë nga ai ashtu si
patën frikë nga Moisiu gjatë gjithë ditëve të jetës së tij.

<span id="an_4:15">4:15</span> Pastaj Zoti i foli Jozueut dhe i tha:

<span id="an_4:16">4:16</span> "Urdhëro priftërinjtë që mbajnë arkën e
Dëshmisë të dalin nga Jordani".

<span id="an_4:17">4:17</span> Atëherë Jozueu urdhëroi priftërinjtë duke
u thënë: "Dilni nga Jordani".

<span id="an_4:18">4:18</span> Dhe ndodhi që kur priftërinjtë që mbanin
arkën e besëlidhjes së Zotit, dolën nga Jordani dhe tabanët e këmbëve të
tyre shkelën tokën e thatë, ujërat e Jordanit u kthyen në vendin e tyre
dhe filluan të rrjedhin si më parë në lartësinë e brigjeve të tij.

<span id="an_4:19">4:19</span> Populli doli nga Jordani ditën e dhjetë
të muajit të parë dhe ngriti kampin e tij në Gilgal, në skajin lindor të
Jerikos.

<span id="an_4:20">4:20</span> Ata dymbëdhjetë gurë që i kishin marrë
nga Jordani, Jozueu i çoi në Gilgal.

<span id="an_4:21">4:21</span> Pastaj u foli bijve të Izraelit dhe u tha
atyre: "Kur në të ardhmen bijtë tuaj do t'i pyesin etërit e tyre duke
thënë: "Ç'janë këta gurë?",

<span id="an_4:22">4:22</span> ju do t'ua bëni të ditur bijve tuaj, duke
thënë: "Izraeli e kaloi këtë Jordan në të thatë,

<span id="an_4:23">4:23</span> sepse Zoti, Perëndia juaj, i thau ujërat
e Jordanit para jush deri sa të kalonit, ashtu si Zoti, Perëndia juaj,
veproi në Detin e Kuq, të cilin e thau para nesh deri sa të kalonim,

<span id="an_4:24">4:24</span> me qëllim që tërë popujt e tokës të
pranojnë që Zoti ka dorë të fuqishme, dhe që ju të keni gjithnjë frikë
nga Zoti, Perëndia juaj"". i Pashkës

<span id="an_5:1">5:1</span> Kur të gjithë mbretërit e Amorejve që
ndodheshin matanë Jordanit në drejtim të perëndimit dhe tërë mbretërit e
Kananejve që ishin pranë detit mësuan që Zoti kishte tharë ujërat e
Jordanit para bijve

<span id="an_5:2">5:2</span> Në atë kohë Zoti i tha Jozueut: "Bëj thika
prej guri dhe fillo përsëri të rrethpresësh bijtë e Izraelit".

<span id="an_5:3">5:3</span> Kështu Jozueu bëri thika prej guri dhe
rrethpreu bijtë e Izraelit mbi kodrinën e Haaralothit.

<span id="an_5:4">5:4</span> Kjo qe arsyeja për të cilin Jozueu i
rrethpreu; i tërë populli që kishte dalë nga Egjipti, meshkujt, tërë
burrat luftëtarë, kishin vdekur në shkretëtirë gjatë rrugës, mbasi
kishin dalë nga Egjipti.

<span id="an_5:5">5:5</span> Ndërsa tërë populli që kishte dalë nga
Egjipti ishte rrethprerë, tërë populli që kishte lindir në shkretëtirë
gjatë rrugës mbas daljes nga Egjipti, nuk ishte rrethprerë.

<span id="an_5:6">5:6</span> Në fakt bijtë e Izraelit kishin ecur dyzet
vjet nëpër shkretëtirë deri sa tërë populli, domethënë luftëtarët që
kishin dalë nga Egjipti, u shkatërruan, sepse nuk i ishin bindur zërit
të Zotit. Atyre Zoti u ishte betuar që nuk do t'u tregonte vendin që do
t'u jepte etërve të tyre, një vend ku rrjedh qumësht dhe mjaltë.

<span id="an_5:7">5:7</span> Kështu Jozueu i rrethpreu bijtë e tyre, që
Perëndia i kishte vënë në vend të tyre, sepse ishin të parrethprerë,
sepse nuk ishin rrethprerë gjatë rrugës.

<span id="an_5:8">5:8</span> Kur mbaroi rrethprerja e tërë meshkujve,
ata qëndruan atje ku ishin, në kamp, deri sa u shëruan.

<span id="an_5:9">5:9</span> Atëherë Zoti i tha Jozueut: "Sot ju hoqa
turpërimin e Egjiptit", dhe ai vend u quajt Gilgal deri në ditët e
sotme.

<span id="an_5:10">5:10</span> Bijtë e Izraelit e ngritën kampin e tyre
në Gilgal dhe e kremtuan Pashkën ditën e katërmbëdhjetë të muajit, në të
ngrysur, në fushat e Jerikos.

<span id="an_5:11">5:11</span> Të nesërmen e Pashkës hëngrën prodhime të
vendit, bukë të ndorme dhe grurë të pjekur po atë ditë.

<span id="an_5:12">5:12</span> Të nesërmen hëngrën prodhime të vendit,
mana mbaroi; kështu bijtë e Izraelit nuk patën më manë, por atë vit
hëngrën frytet e vendit të Kanaanit.

<span id="an_5:13">5:13</span> Por ndodhi që, ndërsa Jozueu ishte afër
Jerikos, ngriti sytë dhe shikoi, dhe ja, një njeri i qëndronte përpara,
me në dorë një shpatë të zhveshur. Jozueu i doli përballë dhe i tha: "A
je ti për ne o për armiqtë tanë?".

<span id="an_5:14">5:14</span> Ai u përgjigj: "Jo, unë jam kreu i
ushtrisë së Zotit; sapo kam arritur në këtë çast". Atëherë Jozueu ra
përmbys para tij dhe tha: "Çfarë dëshiron t'i thotë Zotëria ime
shërbëtorit të tij?".

<span id="an_5:15">5:15</span> Kreu i ushtrisë së Zotit i tha Jozueut:
"Zbath sandalet, sepse vendi ku je është i shenjtë". Dhe Jozueu veproi
ashtu.

<span id="an_6:1">6:1</span> Jeriko ishte i mbyllur dhe i mbrojtur mirë
nga frika e bijve të Izraelit; askush nuk dilte dhe askush nuk hynte në
të.

<span id="an_6:2">6:2</span> Zoti i tha Jozueut: "Shiko, unë të kam
dhënë në dorë Jerikon, mbretin e tij dhe luftëtarët e tij trima.

<span id="an_6:3">6:3</span> Ju të gjithë, luftëtarët, do të marshoni
rreth qytetit, do të silleni një herë rreth tij. Kështu do të bëni
gjashtë ditë me radhë.

<span id="an_6:4">6:4</span> Shtatë priftërinj do të çojnë përpara arkës
shtatë bori prej briri të dashit; por ditën e shtatë do të silleni rreth
qytetit shtatë herë dhe priftërinjtë do t'u bien borive.

<span id="an_6:5">6:5</span> Kur ata t'u bien pa pushim brirëve të
dashit dhe ju të dëgjoni zërin e borisë, tërë populli do të bëjë një
ulurimë të madhe; atëherë muret e qytetit do të shemben dhe populli do
të ngjitet, gjithsekush drejt, përpara.

<span id="an_6:6">6:6</span> Kështu Jozueu, bir i Nunit, thirri
priftërinjtë dhe u tha atyre: "Merrni arkën e besëlidhjes dhe shtatë
priftërinj të mbajnë shtatë bori prej briri të dashit përpara arkës së
Zotit".

<span id="an_6:7">6:7</span> Pastaj i tha popullit: "Shkoni përpara dhe
marshoni rreth qytetit, njerëzit e armatosur të ecin përpara arkës së
Zotit".

<span id="an_6:8">6:8</span> Kështu, kur Jozueu mbaroi së foluri
popullit, shtatë priftërinjtë që mbanin shtatë bori prej briri të dashit
përpara Zotit nisën të marshojnë dhe u ranë borive; dhe arka e
besëlidhjes së Zotit i ndiqte nga pas.

<span id="an_6:9">6:9</span> Njerëzit e armatosur marshonin përpara
priftërinjve që u binin borive, kurse praparoja vinte pas arkës; gjatë
marshimit priftërinjtë u binin borive.

<span id="an_6:10">6:10</span> Jozueu kishte urdhëruar popullin, duke i
thënë: "Mos bërtitni, të mos dëgjohet as zëri juaj dhe të mos dalë asnjë
fjalë nga goja juaj, deri ditën kur do t'ju them: "Bërtisni!". Atëherë
do të bërtisni".

<span id="an_6:11">6:11</span> Kështu arka e Zotit u soll rreth qytetit
një herë; pastaj u kthyen në kamp dhe aty e kaluan natën.

<span id="an_6:12">6:12</span> Jozueu u ngrit herët në mëngjes, dhe
priftërinjtë morën arkën e Zotit.

<span id="an_6:13">6:13</span> Shtatë priftërinjtë, që mbanin shtatë
boritë prej briri të dashit përpara arkës së Zotit, shkonin përpara dhe
u binin borive. Njerëzit e armatosur marshonin para tyre, kurse
praparoja vinte mbas arkës së Zotit; gjatë marshimit priftërinjtë u
binin borive.

<span id="an_6:14">6:14</span> Ditën e dytë marshuan vetëm një herë
rreth qytetit dhe pastaj u kthyen në kamp. Kështu vepruan gjashtë ditë
me radhë.

<span id="an_6:15">6:15</span> Por ditën e shtatë u ngritën herët, në
agim, dhe marshuan rreth qytetit në të njëjtën mënyrë shtatë herë; vetëm
atë ditë marshuan shtatë herë rreth qytetit.

<span id="an_6:16">6:16</span> Herën e shtatë, kur priftërinjtë u ranë
borive, Jozueu i tha popullit: "Bërtisni, sepse Zoti ju dha qytetin!

<span id="an_6:17">6:17</span> Qyteti do të shfaroset, ai dhe çdo gjë që
është në të. Vetëm prostituta Rehab do të shpëtojë, ajo dhe gjithë ata
që janë bashkë me të në shtëpi, sepse ajo fshehu vëzhguesit që ne kishim
dërguar.

<span id="an_6:18">6:18</span> Por ju kini shumë kujdes lidhur me atë që
është caktuar të shfaroset, që të mos jeni ju vetë të mallkuar, duke
marrë diçka që është caktuar të shfaroset, dhe ta bëni kështu kampin e
Izraelit të mallkuar, duke tërhequr mbi të fatkeqësi.

<span id="an_6:19">6:19</span> Por i gjithë argjendi, ari dhe sendet
prej bronzi dhe hekuri i shenjtërohen Zotit; do të hyjnë në thesarin e
Zotit".

<span id="an_6:20">6:20</span> Populli, pra, bërtiti kur priftërinjtë u
ranë borive; dhe ndodhi që, kur populli dëgjoi tingullin e borive, nxori
një britmë të madhe dhe muret u rrëzuan duke u shëmbur. Populli u ngjit
në qytet, secili drejt, përpara, dhe e shtiu në dorë atë.

<span id="an_6:21">6:21</span> Dhe shfarosën gjithçka ishte në qytet,
duke vrarë me shpatë burra e gra, fëmijë dhe pleq e madje qe, dele dhe
gomarë.

<span id="an_6:22">6:22</span> Pastaj Jozueu u tha dy burrave që kishin
vëzhguar vendin: "Shkoni në shtëpinë e asaj prostitute dhe nxirrni
jashtë gruan dhe tërë ato gjëra që i përkasin asaj, siç i jeni betuar".

<span id="an_6:23">6:23</span> Atëherë të rinjtë që kishin vëzhguar
vendin shkuan dhe nxorën jashtë Rahabin, të atin, të ëmën, të vëllezërit
dhe gjithçka i përkiste asaj; kështu nxorën jashtë të gjithë të afërmit
e saj dhe i lanë jashtë kampit të Izraelit.

<span id="an_6:24">6:24</span> Pastaj i vunë zjarrin qytetit dhe tërë
gjërave që ai përmbante; morën vetëm argjendin, arin dhe sendet prej
bronzi e hekuri, që i vunë në thesarin e shtëpisë së Zotit.

<span id="an_6:25">6:25</span> Por Jozueu e la të gjallë prostitutën
Rahab, familjen e atit të saj dhe gjithçka që i përkiste; kështu që ajo
banoi në mes të Izraelit deri sot, sepse ajo kishte fshehur zbuluesit që
Jozueu kishte dërguar për të vëzhguar Jerikon.

<span id="an_6:26">6:26</span> Atë ditë Jozueu u betua duke thënë:
"Qoftë i mallkuar para Zotit ai njeri që do të ngrihet të rindërtojë
qytetin e Jerikos! Ai do të hedhë themelet mbi të parëlindurin e tij,
dhe do t'i lartojë portat mbi birin e tij më të vogël".

<span id="an_6:27">6:27</span> Zoti ishte me Jozueun, dhe fama e tij u
përhap në të gjithë vendin.

<span id="an_7:1">7:1</span> Por bijtë e Izraelit kryen një shkelje
rreth gjërave të caktuara për shfarosje, sepse Akani, djalë i Karmit, i
Zabdiut, birit të Zerahut, nga fisi i Judës, mori disa sende të caktuara
për shfarosje,

<span id="an_7:2">7:2</span> Ndërkaq Jozueu dërgoi njerëz nga Jeriko në
Ai, që është afër Beth-Avenit, i cili ndodhet në lindje të Bethelit, dhe
u tha atyre: "Ngjituni për të vëzhguar vendin". Kështu njerëzit u
ngjitën për të vëzhguar Ain.

<span id="an_7:3">7:3</span> Pastaj u kthyen tek Jozueu dhe i thanë:
"Nuk është e nevojshme të ngjitet tërë populli; por le të ngjiten dy
mijë a tre mijë burra për të sulmuar Ain; mos e lodh tërë popullin,
sepse ata të Ait janë të paktë në numër".

<span id="an_7:4">7:4</span> Kështu u ngjitën rreth tre mijë burra të
zgjedhur nga radhët e popullit, por para burrave të Ait, ua mbathën
këmbëve.

<span id="an_7:5">7:5</span> Dhe burrat e Ait vranë rreth tridhjetë e
gjashtë prej tyre; i ndoqën nga porta e qytetit deri në Shebarim, duke i
goditur në tatëpjetë. Dhe zemra e popullit u ligështua, u bë si uji.

<span id="an_7:6">7:6</span> Jozueu i grisi atëherë rrobat e tij dhe ra
përmbys me fytyrë për tokë, përpara arkës së Zotit deri në mbrëmje, ai
dhe pleqtë e Izraelit, dhe hodhën pluhur mbi kokën e tyre.

<span id="an_7:7">7:7</span> Pastaj Jozueu tha: "O Zot, o Zot, pse bëre
që ky popull të kalojë Jordanin dhe të bjerë në duart e Amorejve për t'u
vrarë? Ah, sikur të ishim kënaqur duke qëndruar këtej Jordanit!

<span id="an_7:8">7:8</span> O Zot, ç'mund të them pasi Izraeli i ktheu
kurrizin armikut të tij?

<span id="an_7:9">7:9</span> Kananejtë dhe tërë banorët e vendit do ta
marrin vesh, do të na rrethojnë dhe do të zhdukin emrin tonë nga faqja e
dheut; çfarë do të bësh ti atëherë për emrin tënd të madh?".

<span id="an_7:10">7:10</span> Por Zoti i tha Jozueut: "Çohu! Pse rri
përmbys me fytyrë për tokë?

<span id="an_7:11">7:11</span> Izraeli ka mëkatuar; ata kanë shkelur
besëlidhjen që u kisha porositur; kanë marrë madje gjëra të caktuara që
të shfarosen, kanë vjedhur dhe kanë gënjyer; dhe pastaj i kanë vënë
midis plaçkave të tyre.

<span id="an_7:12">7:12</span> Prandaj bijtë e Izraelit nuk mund t'iu
bëjnë ballë armiqve të tyre, dhe kanë kthyer kurrizin para tyre, sepse
janë bërë ata vetë të mallkuar. Unë nuk do të jem më me ju, në rast se
nuk shkatërroni gjërat e caktuara që të shfarosen midis jush.

<span id="an_7:13">7:13</span> Çohu, shenjtëro popullin dhe i thuaj:
"Shenjtërohuni për nesër, sepse kështu ka thënë Zoti, Perëndia i
Izraelit: "O Izrael, në gjirin tënd ka gjëra të caktuara për t'u
shkatërruar. Ti nuk do të mund t'u bësh ballë armiqve të tu, për deri sa
nuk ke hequr gjërat e caktuara për shkatërrim midis jush.

<span id="an_7:14">7:14</span> Nesër në mëngjes, pra, do të paraqiteni,
fis më fis, dhe fisi, që Zoti do të caktojë do të paraqitet, familje më
familje, dhe familja që Zoti do të caktojë do të shkojë shtëpi më
shtëpi, dhe shtëpia që Zoti do të caktojë ka për t'u paraqitur me të
gjithë njerëzit e saj.

<span id="an_7:15">7:15</span> Dhe atij që do t'i gjenden gjëra të
caktuara të shfarosen do t'i vihet flaka, atij vet dhe gjithçka që i
përket, sepse ka shkelur besëlidhjen e Zotit dhe ka kryer një gjë të
keqe në Izrael"".

<span id="an_7:16">7:16</span> Jozueu, pra, u ngrit herët në mëngjes dhe
e renditi Izraelin simbas fiseve të tij; dhe u caktua fisi i Judës.

<span id="an_7:17">7:17</span> Pastaj afroi familjet e Judës, dhe u
caktua familja e Zarhitëve. Pastaj afroi familjen e Zarhitëve, person
mbas personi, dhe u caktua Zabdi.

<span id="an_7:18">7:18</span> Pastaj afroi shtëpinë e Zabdit, person
për person, dhe u caktua Akani, bir i Karmit, i Zabdit, birit të
Zerahut, nga fisi i Judës.

<span id="an_7:19">7:19</span> Atëherë Jozueu i tha Akanit: "Biri im, të
lutem, mbushe me lavdi Zotin, Perëndinë e Izraelit, rrëfeji atij dhe më
thuaj atë që ke bërë; mos ma fshih".

<span id="an_7:20">7:20</span> Akani iu përgjigj Jozueut dhe i tha: "Në
të vërtetë jam unë që kam mëkatuar kundër Zotit, Perëndisë së Izraelit,
dhe ja ç'kam bërë.

<span id="an_7:21">7:21</span> Kur pashë midis plaçkës një mantel të
bukur të Shinarit, dyqind sikla argjendi dhe një shufër ari që peshon
pesëdhjetë sikla, pata një dëshirë të madhe për to dhe i mora; dhe ja, i
kam fshehur në tokë në mes të çadrës sime; dhe argjendi është poshtë".

<span id="an_7:22">7:22</span> Atëherë Jozueu dërgoi lajmëtarë që
vrapuan në çadër; dhe ja, plaçka ishte fshehur në çadrën e tij, dhe
argjendi ndodhej poshtë.

<span id="an_7:23">7:23</span> Ata e morën nga çadra, ia çuan Jozueut
dhe tërë bijve të Izraelit, dhe e vendosën përpara Zotit.

<span id="an_7:24">7:24</span> Atëherë Jozueu, dhe tërë Izraeli bashkë
me të, mori Akanin, birin e Zerahut, argjendin, mantelin, shufrën prej
ari, bijtë dhe bijat e tij, qetë e tij, gomarët e tij, delet e tij dhe
të gjitha gjërat që i përkisnin, dhe i ngjiti në luginën e Akorit.

<span id="an_7:25">7:25</span> Dhe Jozueu tha: "Pse na vure në telashe?
Zoti do të të vërë në telashe ty sot!". Dhe i tërë Izraeli e vrau me
gurë; dhe mbasi e vranë me gurë, e dogjën në zjarr.

<span id="an_7:26">7:26</span> Pastaj ngritën mbi të një grumbull të
madh gurësh, që ekziston edhe sot. Kështu Zoti u qetësua nga rrëmbimi i
zemërimit të tij. Prandaj ky vend quhet edhe sot lugina e Akorit.

<span id="an_8:1">8:1</span> Pastaj Zoti i tha Jozueut: "Mos ki frikë
dhe mos u tmerro. Merr të gjithë luftëtarët e tu dhe nisu dhe sulmo Ain.
Shiko, unë po të jap në dorë mbretin e Ait, popullin e tij, qytetin e
tij dhe vendin e tij.

<span id="an_8:2">8:2</span> Dhe do t'u bësh Ait dhe mbretit të tij ato
që u ke bërë Jerikos dhe mbretit të tij; do të merrni për vete vetëm
plaçkën dhe bagëtinë e tij. Zëri një pritë qytetit në pjesën e prapme të
tij.

<span id="an_8:3">8:3</span> Kështu Jozueu dhe të gjithë luftëtarët e
tij u ngritën më këmbë për të sulmuar Ain. Ai zgjodhi tridhjetë mijë
njerëz, luftëtarë trima, dhe i nisi natën,

<span id="an_8:4">8:4</span> duke u dhënë këtë urdhër: "Ja, ju do të
rrini në pritë kundër qytetit, duke qëndruar prapa tij; mos u largoni
shumë nga qyteti, por rrini gjithnjë në gatishmëri.

<span id="an_8:5">8:5</span> Pastaj unë dhe tërë njerëzit që janë me mua
do t'i afrohemi qytetit; dhe kur ata do të dalin kundër nesh si herën e
parë, ne do të ikim para tyre.

<span id="an_8:6">8:6</span> Ata do të dalin për të na ndjekur deri sa
t'i kemi tërhequr larg qytetit, sepse do të thonë: "Ikin me vrap para
nesh si herën e parë". Dhe, ndërsa ne do të ikim me vrap para tyre,

<span id="an_8:7">8:7</span> ju do të dilni nga prita dhe do të pushtoni
qytetin, sepse Zoti, Perëndia juaj, do ta japë në duart tuaja.

<span id="an_8:8">8:8</span> Me ta pushtuar qytetin, do t'i vini flakën;
do të bëni atë që ka urdhëruar Zoti. Kini mendjen, ky është urdhri që ju
jap".

<span id="an_8:9">8:9</span> Kështu Jozueu i nisi; ata shkuan në vendin
e pritës dhe u ndalën midis Bethelit dhe Ait, në krahun perëndimor të
Ait; por Jozueu mbeti atë natë në mes të popullit.

<span id="an_8:10">8:10</span> Jozueu u ngrit herët në mëngjes, kaloi në
paradë popullin dhe u ngjit bashkë me pleqtë e Izraelit në krye të
popullit kundër Ait.

<span id="an_8:11">8:11</span> Tërë luftëtarët që ishin me të u ngjitën
dhe u afruan; kështu arritën përballë qytetit dhe fushuan në veri të
Ait. Midis tyre dhe Ait kishte një luginë.

<span id="an_8:12">8:12</span> Atëherë ai mori rreth pesëmijë njerëz dhe
i vuri në pritë midis Bethelit dhe Ait, në perëndim të qytetit.

<span id="an_8:13">8:13</span> Pasi populli zuri pozicion, kampi qendror
ishte në pritë në perëndim të qytetit, Jozueu atë natë përparoi në mes
të luginës.

<span id="an_8:14">8:14</span> Kur mbreti i Ait pa këtë gjë, njerëzit e
qytetit u ngritën herët me ngut në mëngjes dhe dolën për të luftuar
kundër Izraelit: mbreti dhe tërë populli i tij, në pozicionin e caktuar
përballë Arabahut; por mbreti nuk e dinte që i kishin zënë pritë në
pjesën prapa qytetit.

<span id="an_8:15">8:15</span> Atëherë Jozueu dhe i tërë Izraeli, duke u
shtirur sikur ishin mundur para tyre, ua mbathën këmbëve në drejtim të
shkretëtirës.

<span id="an_8:16">8:16</span> I tërë populli që ndodhej në qytet u
thirr të mblidhej për t'i ndjekur; kështu e ndoqën Jozueun dhe shkuan
larg qytetit.

<span id="an_8:17">8:17</span> S'mbeti burrë në Ai dhe në Bethel pa dalë
pas Izraelit. E lanë kështu qytetin të hapur dhe iu vunë pas Izraelit.

<span id="an_8:18">8:18</span> Atëherë Zoti i tha Jozueut: "Shtrije
shtizën që ke në dorë në drejtim të Ait, sepse unë do të ta dorëzoj në
dorë". Dhe Jozueu e shtriu shtizën që kishte në dorë në drejtim të
qytetit.

<span id="an_8:19">8:19</span> Me të shtrirë dorën, burrat që ishin në
pritë u ngritën me të shpejtë nga vendi i tyre, hynë në qytet, e zunë
dhe nxituan t'i vënë flakën.

<span id="an_8:20">8:20</span> Kur njerëzit e Ait shikuan prapa, ja, ata
panë tymin e qytetit që ngjitej në qiell; dhe nuk patën asnjë mundësi të
iknin as nga një anë, as nga ana tjetër, sepse populli që ikte me vrap
në drejtim të shkretëtirës u kthye kundër atyre që e ndiqnin.

<span id="an_8:21">8:21</span> Kështu, kur Jozueu dhe i tërë Izraeli
panë që njerëzit e pritës e kishin pushtuar qytetin dhe që tymi i tij
ngrihej lart, u kthyen prapa dhe mundën njerëzit e Ait.

<span id="an_8:22">8:22</span> Edhe të tjerët dolën nga qyteti kundër
tyre; kështu ata të Ait u gjendën të zënë në kurth në mes të forcave të
Izraelit, duke pasur nga një anë njërën palë, nga ana tjetër palën
tjetër; dhe i mundën deri sa nuk mbeti asnjë i gjallë apo ikanak.

<span id="an_8:23">8:23</span> Por mbretin e Ait e zunë të gjallë dhe e
çuan tek Jozueu.

<span id="an_8:24">8:24</span> Kur Izraeli mbaroi së vrari tërë banorët
e Ait në fushë dhe në shkretëtirë ku ata e kishin ndjekur, dhe u therën
të gjithë deri sa u shfarosën të tërë, gjithë Izraeli u kthye në drejtim
të Ait dhe i ra me shpatë.

<span id="an_8:25">8:25</span> Tërë ata që u vranë atë ditë, burra dhe
gra, ishin dymbëdhjetë mijë veta, të gjithë banorë të Ait.

<span id="an_8:26">8:26</span> Jozueu nuk e uli dorën që mbante shtizën,
deri sa i shfarosi të gjithë banorët e Ait.

<span id="an_8:27">8:27</span> Izraeli mori për vete vetëm bagëtinë dhe
plaçkën e atij qyteti, simbas urdhrit që Zoti i kishte dhënë Jozueut.

<span id="an_8:28">8:28</span> Kështu Jozueu i vuri flakën Ait dhe e
katandisi në një grumbull gërmadhash për gjithnjë, një vend të shkretuar
deri ditën e sotme.

<span id="an_8:29">8:29</span> Pastaj e vari mbretin e Ait në një dru
dhe e la atje deri në mbrëmje; në perëndim të diellit, Jozueu urdhëroi
që kufoma e tij të ulej nga druri, të hidhej në hyrje të portës së
qytetit dhe mblodhën mbi të një numër të madh gurësh, që shihen edhe
sot.

<span id="an_8:30">8:30</span> Atëherë Jozueu ndërtoi një altar për
Zotin, Perëndinë e Izraelit, në malin Ebal,

<span id="an_8:31">8:31</span> ashtu si Moisiu, shërbëtor i Zotit, u
kishte urdhëruar bijve të Izraelit, siç shkruhet në librin e ligjit të
Moisiut, u ngrit një altar gurësh të palatuar mbi të cilët askush nuk
kish kaluar, ndonjë vegël të hekurt; pastaj mbi të bënë olokauste për
Zotin dhe flijime falënderimi.

<span id="an_8:32">8:32</span> Aty Jozueu shkroi mbi gurë një kopje të
ligjit, që Moisiu pati shkruar në prani të bijve të Izraelit.

<span id="an_8:33">8:33</span> I tërë Izraeli, si të huajt ashtu edhe
ata që kishin lindur izraelitë, pleqtë, oficerët dhe gjykatësit e tij,
rrinin më këmbë në të dyja anët e arkës, përballë priftërinjve levitë që
mbartnin arkën e besëlidhjes së Zotit, gjysma përballë malit Gerizim dhe
gjysma tjetër përballë malit Ebal, ashtu si Moisiu, shërbëtor i Zotit,
kishte urdhëruar më parë, për të bekuar popullin e Izraelit.

<span id="an_8:34">8:34</span> Pas kësaj, Jozueu lexoi tërë fjalët e
ligjit, bekimet dhe mallkimet, ashtu si shkruhet në librin e ligjit.

<span id="an_8:35">8:35</span> Nga të gjitha ato që kishte urdhëruar
Moisiu, Jozueu nuk la pa lexuar asnjë fjalë përpara gjithë asamblesë së
Izraelit, duke përfshirë gratë, fëmijët dhe të huajt që banonin në mes
tyre.

<span id="an_9:1">9:1</span> Me të mësuar këto gjëra, tërë mbretërit që
ndodheshin këtej Jordanit, në krahinën malore, në fushat dhe gjatë
bregut të Detit të Madh në drejtim të Libanit, Hiteu, Amoreu, Kananeu,
Perezeu, Hiveu dhe Jebuseu,

<span id="an_9:2">9:2</span> u mblodhën bashkë në besëlidhje midis tyre
për të luftuar kundër Jozueut dhe Izraelit.

<span id="an_9:3">9:3</span> Por kur banorët e Gabaonit mësuan atë që
Jozueu kishte bërë në Jeriko dhe në Ai,

<span id="an_9:4">9:4</span> vepruan me dinakëri dhe u nisën gjoja si
ambasadorë; ata ngarkuan mbi gomarët e tyre thasë të vjetra të
konsumuara dhe kacekë të vjetër të shqyer dhe të arnuar për të
transportuar verën,

<span id="an_9:5">9:5</span> dhe mbathën sandale të vjetra dhe të
grisura dhe veshën trupin me rroba të përdorura; dhe e gjithë buka e
tyre ishte e fortë dhe e thërmuar.

<span id="an_9:6">9:6</span> U paraqitën kështu para Jozueut në kampin e
Gigalit dhe i thanë atij dhe tërë njerëzve të Izraelit: "Ne kemi ardhur
nga një vend i largët; prandaj bëni aleancë me ne".

<span id="an_9:7">9:7</span> Por njerëzit e Izraelit iu përgjigjën
kështu Hivejve: "Ndoshta banoni në mes nesh; si mund të lidhim aleancë
me ju?".

<span id="an_9:8">9:8</span> Ata i thanë Jozueut: "Ne jemi shërbëtorë të
tu!". Jozueu u tha atyre: "Kush jeni dhe nga vini?".

<span id="an_9:9">9:9</span> Atëherë ata u përgjigjën: "Shërbëtorët e tu
kanë ardhur nga një vend shumë i largët, për shkak të emrit të Zotit,
Perëndisë tënd, sepse kemi dëgjuar të flitet për të dhe për të gjitha
ato që ka bërë në Egjipt,

<span id="an_9:10">9:10</span> ashtu edhe për të gjitha ato që u ka bërë
dy mbretërve të Amorejve matanë Jordanit, Sihonit, mbretit të Heshbonit,
dhe Ogut, mbretit të Bashanit, që banonte në Ashtaroth.

<span id="an_9:11">9:11</span> Prandaj pleqtë tanë dhe të gjithë banorët
e vendit tonë na thanë: Merrni nozullime me vete për udhëtimin, u dilni
përpara dhe u thoni: "Ne jemi shërbëtorët tuaj; bëni, pra, aleancë me
ne".

<span id="an_9:12">9:12</span> Kjo është buka jonë që morëm të ngrohtë
me vete si rezervë nga shtëpitë tona ditën që u nisëm për të ardhur tek
ju, dhe tani është bërë e fortë dhe e thërmuar;

<span id="an_9:13">9:13</span> dhe këta janë calikët e verës që ishin të
rinj kur i mbushëm dhe ja, ku janë prishur; dhe ja, rrobat dhe sandalet
tona, që janë ngrënë për shkak të udhëtimit shumë të gjatë".

<span id="an_9:14">9:14</span> Atëherë njerëzit e Izraelit morën disa
nga nozullimet e tyre, por pa u konsultuar me Zotin.

<span id="an_9:15">9:15</span> Kështu Jozueu lidhi paqe me ta dhe
nënshkroi një besëlidhje në bazë të së cilës ata mbeteshin të gjallë;
dhe krerët e asamblesë u detyruan të betohen për këto gjëra.

<span id="an_9:16">9:16</span> Por tri ditë pas nënshkrimit të
besëlidhjes mësuan se ata ishin fqinj të tyre dhe banonin në mes tyre.

<span id="an_9:17">9:17</span> Atëherë bijtë e Izraelit u nisën dhe
ditën e tretë arritën në qytetet e tyre; qytetet e tyre ishin Gabaoni,
Kefirahu, Beerothi dhe Kiriath-Jearimi.

<span id="an_9:18">9:18</span> Por bijtë e Izraelit nuk i vranë, sepse
krerët e asamblesë u ishin betuar atyre në emër të Zotit, Perëndisë së
Izraelit. Mirëpo tërë asambleja murmuriti kundër krerëve.

<span id="an_9:19">9:19</span> Atëherë krerët i thanë tërë asamblesë:
"Ne u jemi betuar atyre në emër të Zotit, Perëndisë së Izraelit; prandaj
nuk mund t'i ngasim.

<span id="an_9:20">9:20</span> Këtë do t'u bëjmë atyre: do t'i lëmë të
gjallë që të mos tërheqim zemërimin e Zotit, për shkak të betimit që u
kemi bërë atyre".

<span id="an_9:21">9:21</span> Krerët u thanë atyre: "Le të jetojnë,
pra, por do të punojnë si druvarë dhe do të bartin ujë për gjithë
asamblenë, siç u kishin thënë krerët".

<span id="an_9:22">9:22</span> Pastaj Jozueu i thirri dhe foli me ta,
duke thënë: "Pse na gënjyet duke thënë: "Ne banojmë shumë larg nga ju,
kurse ju banoni në mes nesh?"

<span id="an_9:23">9:23</span> Prandaj tani jeni të mallkuar, dhe do të
jeni gjithnjë skllevër, druvarë o bartës të ujit për shtëpinë e
Perëndisë tim".

<span id="an_9:24">9:24</span> Atëherë ata iu përgjigjën Jozueut dhe
thanë: "Shërbëtorëve të tu u qe thënë qartë që Perëndia yt, Zoti, kishte
urdhëruar shërbëtorin e tij Moisiun t'ju jepte tërë vendin dhe të
shfaroste para jush tërë banorët e tij. Prandaj ne na hyri një frikë e
madhe për jetën tonë nga shkaku juaj, dhe kemi vepruar në këtë mënyrë.

<span id="an_9:25">9:25</span> Dhe ja, tani jemi në dorën tënde; bëna
atë që të duket e mirë dhe e drejtë".

<span id="an_9:26">9:26</span> Jozueu i trajtoi, pra, në këtë mënyrë: i
liroi nga duart e bijve të Izraelit, me qëllim që këta të mos i vrisnin;

<span id="an_9:27">9:27</span> por po atë ditë i caktoi që të jenë
druvarë dhe bartës të ujit për asamblenë dhe për altarin e Zotit, në
vendin që ai do të zgjidhte deri në ditën e sotme.

<span id="an_10:1">10:1</span> Kur Adoni-Tsedek, mbret i Jeruzalemit,
mësoi që Jozueu kishte pushtuar Ain dhe kishte vendosur shfarosjen e
tij, dhe kishte bërë në Ai dhe kundër mbretit të tij po atë që kishte
bërë në Jeriko kundër

<span id="an_10:2">10:2</span> u frikësua shumë, sepse Gabaoni ishte një
qytet i madh, si një qytet mbretëror dhe ishte më i madh se Ai; tërë
banorët e tij ishin trima.

<span id="an_10:3">10:3</span> Prandaj Adoni-Tsedek, mbret i
Jeruzalemit, dërgoi t'u thotë sa vijon Hohamit, mbretit të Hebronit,
Pramit, mbretit të Jarmuthit, Jafias, mbretit të Lakishit dhe Debirit,
mbretit të Eglonit:

<span id="an_10:4">10:4</span> "Ngjituni tek unë dhe më ndihmoni të
sulmoj Gabaonin, sepse ka bërë paqe me Jozueun dhe me bijtë e Izraelit".

<span id="an_10:5">10:5</span> Kështu pesë mbretërit e Amorejve, mbreti
i Jeruzalemit, mbreti i Herbonit, mbreti i Jarmuthit, mbreti i Lakishit
dhe mbreti i Eglonit, u mblodhën, u ngjitën me të gjithë ushtritë e
tyre, ngritën kampin e tyre përballë Gabaonit dhe e sulmuan.

<span id="an_10:6">10:6</span> Atëherë Gabaonitët i çuan fjalë Jozueut,
që ndodhej në kampin e Gilgalit: "Mos u moho ndihmën shërbëtorve të tu;
nxito të ngjitesh te ne, na shpëto dhe na ndihmo, sepse të gjithë
mbretërit e Amorejve që banojnë në krahinën malore janë mbledhur kundër
nesh".

<span id="an_10:7">10:7</span> Kështu Jozueu u ngjit në Gilgal, ai vetë
me gjithë luftëtarët, të gjithë luftëtarë trima.

<span id="an_10:8">10:8</span> Zoti i tha Jozueut: "Mos ki frikë nga
ata, sepse i kam lënë në duart e tua; asnjë prej tyre nuk do të jetë në
gjendje të të rezistojë".

<span id="an_10:9">10:9</span> Kështu Jozueu u lëshua mbi ta papritmas,
sepse kishte marshuar tërë natën nga Gilgali.

<span id="an_10:10">10:10</span> Kështu Zoti i theu para Izraelit, u
shkaktoi një disfatë të madhe pranë Gabaonit, i ndoqi nëpër rrugën që
ngjitet në Beth-Horon dhe i mundi deri në Azekah dhe Makedah.

<span id="an_10:11">10:11</span> Ndërsa iknin përpara Izraelit dhe
ndodheshin në tatëpjetën e Beth-Horonit, Zoti hodhi kundër tyre nga
qielli gurë të mëdhenj deri në Azekah, dhe ata vdiqën; ata që vdiqën nga
breshëri i gurëve ishin më shumë se ata që bijtë e Izraelit vranë me
shpatë.

<span id="an_10:12">10:12</span> Ditën që Zoti i dorëzoi Amorejtë në
duat e bijve të Izraelit, Jozueu i foli Zotit dhe në prani të Izraelit
tha: "O Diell, ndalu mbi Gabaonin, dhe ti, hënë, në luginën e
Ajalonit!".

<span id="an_10:13">10:13</span> Kështu dielli u ndal dhe hëna qëndroi
në vend deri sa mbaroi hakmarrja e popullit kundër armiqve të tij. A nuk
është shkruar kjo në librin e të Drejtit? Kështu dielli u ndal në mes të
qiellit dhe nuk u nxitua të perëndojë pothuajse një ditë të tërë.

<span id="an_10:14">10:14</span> Dhe nuk pati kurrë, as më parë dhe as
më vonë, një ditë si ajo kur Zoti plotësoi dëshirën e zërit të një
njeriu, pse Zoti luftoi për Izraelin.

<span id="an_10:15">10:15</span> Pastaj Jozueu dhe i tërë Izraeli bashkë
me të u kthyen në kampin e Gilgalit.

<span id="an_10:16">10:16</span> Por ata pesë mbretër kishin ikur me
vrap dhe ishin fshehur në shpellën e Makedahut.

<span id="an_10:17">10:17</span> Këtë ia thanë Jozueut: "Pesë mbretërit
u gjetën të fshehur në shpellën e Makedahut".

<span id="an_10:18">10:18</span> Atëherë Jozueu tha: "Rrukullisni gurë
të mëdhenj te hyrja e shpellës dhe vini njerëz që t'i ruajnë.

<span id="an_10:19">10:19</span> Ju ndërkaq mos u ndalni, por ndiqni
armiqtë tuaj dhe goditni prapavijat e tij; mos i lejoni të hyjnë në
qytetet e tyre, sepse Zoti, Perëndia juaj, i ka lënë në duart tuaja".

<span id="an_10:20">10:20</span> Kur Jozueu dhe bijtë e Izraelit mbaruan
së shfarosuri armiqtë e tyre me një kërdi të madhe deri sa i zhdukën
krejt, dhe ata që shpëtuan kërkuan strehë në qytetet e fortifikuara,

<span id="an_10:21">10:21</span> tërë populli u kthye shëndoshë e mirë
pranë Jozueut në kampin e Makedahut. Askush nuk guxoi të flasë kundër
ndonjërit prej bijve të Izraelit.

<span id="an_10:22">10:22</span> Atëherë Jozueu ta: "Hapni hyrjen e
shpellës, nxirrni jashtë saj të pesë mbretërit dhe m'i sillni".

<span id="an_10:23">10:23</span> Kështu vepruan; nxorën nga shpella të
pesë mbretërit dhe i çuan tek ai, domethënë mbreti i Jeruzalemit, mbreti
i Hebronit, mbreti i Jarmuthit, mbreti i Lakishit dhe mbreti i Eglonit.

<span id="an_10:24">10:24</span> Kur u nxorën jashtë këta mbretër dhe u
çuan tek Jozueu, ky thirri tërë njerëzit e Izraelit dhe u tha krerëve të
luftëtarëve që kishin shkuar bashkë me të: "Afrohuni dhe vini këmbët
tuaja mbi qafën e këtyre mbretërve". Ata u afruan dhe vunë këmbët e tyre
mbi qafën e tyre.

<span id="an_10:25">10:25</span> Pastaj Jozueu u tha: "Mos kini frikë,
mos u tmerroni, tregohuni të fortë dhe trima, sepse kështu do të veprojë
Zoti me të gjithë armiqtë tuaj kundër të cilëve duhet të luftoni".

<span id="an_10:26">10:26</span> Pas kësaj Jozueu i rrahu dhe i bëri të
vdesin, pastaj i vari në pesë pemë, ku mbetën të varur deri në mbrëmje.

<span id="an_10:27">10:27</span> Në perëndim të diellit, Jozueu urdhëroi
t'i ulnin nga drurët dhe t'i hidhnin në shpellën ku ishin fshehur;
pastaj në hyrje të shpellës vunë gurë të mëdhenj, që kanë mbetur aty
deri sot.

<span id="an_10:28">10:28</span> Po atë ditë Jozueu mori Makedahun dhe i
vrau me shpatë të gjithë bashkë me mbretin e tij; vendosi t'i shfarosë
të gjithë personat që gjendeshin aty; nuk la asnjë të gjallë dhe e
trajtoi mbretin e

<span id="an_10:29">10:29</span> Pastaj Jozueu dhe tërë Izraeli bashkë
me të kaluan nga Makedahu në Libnah dhe e sulmuan këtë vend.

<span id="an_10:30">10:30</span> Zoti e dha edhe këtë qytet me gjithë
mbretin e tij në duart e Izraelit; dhe Jozueu i vrau me shpatë të gjithë
banorët e tij; nuk la asnjë njeri të gjallë dhe e trajtoi mbretin ashtu
si kishte trajtuar mbretin e Jerikos.

<span id="an_10:31">10:31</span> Pastaj Jozueu, dhe tërë Izraeli bashkë
me të, kaloi nga Libnahu në Lakish; vendosi kampin e vet kundër tij dhe
e sulmoi.

<span id="an_10:32">10:32</span> Dhe Zoti e dha Lakishin në duart e
Izraelit, që e pushtoi ditën e dytë dhe vrau me shpatë të gjithë
personat që gjendeshin aty, pikërisht ashtu si kishte vepruar në Libnah.

<span id="an_10:33">10:33</span> Atëherë Horami, mbreti i Gezerit, shkoi
në ndihmë të Lakishit; por Jozueu e mundi atë dhe popullin e tij dhe nuk
la asnjë të gjallë.

<span id="an_10:34">10:34</span> Pastaj Jozueu dhe tërë Izraeli bashkë
me të kaluan nga Lakishi në Eglon; e ngritën kampin e tyre kundër tij
dhe e sulmuan.

<span id="an_10:35">10:35</span> E pushtuan po atë ditë dhe i vranë
banorët me shpatë. Po atë ditë Jozueu vendosi të vriteshin gjithë
personat që gjendeshin në vend, ashtu si kishte vepruar në Lakish.

<span id="an_10:36">10:36</span> Pastaj Jozueu dhe tërë Izraeli bashkë
me të kaluan nga Egloni në Hebron dhe e sulmuan këtë.

<span id="an_10:37">10:37</span> E pushtuan dhe vranë me shpatë mbretin
e tij, të gjitha qytetet dhe tërë personat që gjendeshin aty, nuk lanë
asnjë njeri të gjallë, pikërisht ashtu si kishin vepruar në Eglon; por
aty vendosi të shfarosen të gjithë personat që gjendeshin në vend.

<span id="an_10:38">10:38</span> Pastaj Jozueu dhe i tërë Izraeli bashkë
me të u kthyen në drejtim të Debirit dhe e sulmuan.

<span id="an_10:39">10:39</span> Shtinë në dorë mbretin dhe të gjithë
qytetet e tij; i vranë me shpatë dhe shfarosën të gjithë njerëzit që
gjendeshin në vend; nuk mbeti asnjë i gjallë. Ai e trajtoi Debirin dhe
mbretin e tij ashtu si kishte trajtuar Hebronin, Libnahun dhe mbretin e
tij.

<span id="an_10:40">10:40</span> Jozueu goditi, pra, gjithë vendin,
krahinën malore, Negevin, ultësirën, shpatet e maleve, gjithë mbretërit
e tyre; vendosi të shfarosë çdo gjë të gjallë, ashtu si kishte urdhëruar
Zoti, Perëndia i Izraelit.

<span id="an_10:41">10:41</span> Kështu Jozueu i mundi nga Kades-Barnea
deri në Gaza dhe nga tërë vendi i Gosenit deri në Gabaon.

<span id="an_10:42">10:42</span> Në një herë të vetme Jozueu kapi tërë
ata mbretër dhe vendet e tyre, sepse Zoti, Perëndia i Izraelit, luftonte
për Izraelin.

<span id="an_10:43">10:43</span> Pastaj Jozueu dhe tërë Izraeli bashkë
me të u kthyen në kampin e Gilgalit.

<span id="an_11:1">11:1</span> Kur Jabini, mbret i Hatsorit, i mësoi
këto ngjarje, u dërgoi lajmëtarë Johabit, mbretit të Madonit, mbretit të
Shimronit dhe atij të Akshafit,

<span id="an_11:2">11:2</span> mbretërve që ndodheshin në veri të zonës
malore, në Arabah, në jug të Kinerethit, në ultësirën dhe mbi lartësitë
e Dorit, në perëndim,

<span id="an_11:3">11:3</span> Kananejve që ishin në lindje dhe në
perëndim, Amorejve, Hitejve, Perezejve dhe Jebusejve në krahinën malore,
Hivejve në këmbët e malit Hermon në vendin e Mitspahut.

<span id="an_11:4">11:4</span> Kështu ata dolën, ata vetë me tërë
ushtritë e tyre, një turmë shumë e madhe si rëra që është mbi bregun e
detit dhe me kuaj e qerre në një numër shumë të madh.

<span id="an_11:5">11:5</span> Kështu tërë këta mbretër u bashkuan dhe
erdhën në afërsitë e ujërave të Meromit për të ngritur një kamp të
përbashkët dhe për të luftuar kundër Izraelit.

<span id="an_11:6">11:6</span> Por Zoti i tha Jozueut: "Mos u tremb nga
ata, sepse nesër në këtë orë ke për t'i parë të gjithë të vrarë para
Izraelit. Do të presësh leqet e këmbëve të kuajve të tyre dhe do të
djegësh qerret e tyre".

<span id="an_11:7">11:7</span> Jozueu, pra, dhe gjithë luftëtarët bashkë
me të, marshuan papritmas kundër tyre afër ujërave të Meromit dhe i
sulmuan;

<span id="an_11:8">11:8</span> dhe Zoti i dha në duart e Izraelitëve, të
cilët i mundën dhe i ndoqën deri në Sidonin e madh, deri në ujërat e
Misrefothit dhe në luginën e Mitspahut, në drejtim të lindjes; i mundën
deri në atë pikë sa nuk lanë të gjallë asnjë prej tyre.

<span id="an_11:9">11:9</span> Jozueu i trajtoi si i kishte thënë Zoti
preu leqet e këmbëve të kuajve të tyre dhe ua dogji qerret.

<span id="an_11:10">11:10</span> Në po atë periudhë Jozueu u kthye dhe
pushtoi Hatsorin, vrau mbretin e tij me shpatë, sepse në të kaluarën
Hatsori kishte qenë kryeqyteti i tërë këtyre mbretërive.

<span id="an_11:11">11:11</span> Vrau me shpatë tërë njerëzit që
gjendeshin aty, duke vendosur shfarosjen e tyre; pastaj i vuri flakën
Hatsorit.

<span id="an_11:12">11:12</span> Kështu Jozueu pushtoi tërë qytetet e
këtyre mbretërive, zuri mbretërit e tyre dhe i vrau me shpatë, duke
vendosur shfarosjen e tyre, ashtu si kishte urdhëruar Moisiu, shërbëtori
i Zotit.

<span id="an_11:13">11:13</span> Por Izraeli nuk u vuri flakën asnjërit
prej qyteteve që ngriheshin në kodrinat, me përjashtim të Hatsorit, i
vetmi qytet që Jozueu dogji.

<span id="an_11:14">11:14</span> Bijtë e Izraelit morën për vete tërë
plaçkën e këtyre qyteteve dhe bagëtinë, por vranë tërë njerëzit dhe nuk
lanë shpirt të gjallë.

<span id="an_11:15">11:15</span> Ashtu si e kishte urdhëruar Zoti
Moisiun, shërbëtorin e tij, kështu Moisiu urdhëroi Jozueun, dhe ky nuk
la pas dore asgjë nga tërë ato që Zoti i kishte urdhëruar Moisiut.

<span id="an_11:16">11:16</span> Kështu Jozueu shtiu në dorë tërë atë
vend, krahinën malore, tërë Negevin, tërë vendin e Goshenit, ultësirën,
Arabahun, krahinën malore të Izraelit dhe ultësirat e tij,

<span id="an_11:17">11:17</span> nga mali Holak, që ngrihet në drejtim
të Seirit, deri në Baal-Gad në luginën e Libanit në këmbët e malit
Hermon; zuri tërë mbretërit e tyre, i goditi dhe i vrau.

<span id="an_11:18">11:18</span> Jozueu luftoi gjatë kundër të gjithë
këtyre mbretërve.

<span id="an_11:19">11:19</span> Nuk pati qytet që të bënte paqe me
bijtë e Izraelit, me përjashtim të Hivejve që banonin në Gabaon; i
pushtuan të gjitha me luftë.

<span id="an_11:20">11:20</span> Në fakt ishte Zoti vetë që fortësonte
zemrën e tyre që të bënin luftë kundër Izraelit, me qëllim që Izraeli të
vendoste shfarosjen e tyre pa asnjë mëshirë për ta, por t'i zhdukte nga
faqja e dheut ashtu si e kishte urdhëruar Zoti Moisiun.

<span id="an_11:21">11:21</span> Po në këtë periudhë Jozueu u nis në
marshim dhe shfarosi Anakitët e krahinës malore, ata të Hebronit, të
Debirit, të Anabit, të të gjithë krahinës malore të Judës dhe të të
gjithë krahinës malore të Izraelit; Jozueu vendosi shfarosjen e tyre të
plotë bashkë me qytetet e tyre.

<span id="an_11:22">11:22</span> Nuk mbetën më Anakitë në vendin e bijve
të Izraelit; mbetën disa prej tyre vetëm në Gaza, në Gath dhe në Ashod.

<span id="an_11:23">11:23</span> Kështu Jozueu shtiu në dorë tërë
vendin, pikërisht ashtu siç i kishte thënë Zoti Moisiut; Jozueu ia la
pastaj si trashëgim Izraelit, simbas ndarjeve të tyre në fise. Dhe
kështu vendi pati një pushim nga lufta.

<span id="an_12:1">12:1</span> Këta janë mbretërit e vendit të mundur
nga bijtë e Izraelit, që pushtuan territorin e tyre matanë Jordanit, në
drejtim të lindjes, nga përroi Arnon deri në malin Hermon dhe tërë
Arabahun lindor;

<span id="an_12:2">12:2</span> Sihoni, mbret i Amorejve, që banonte në
Heshbon dhe sundonte nga Aroeri, që gjendet mbi brigjet e lumit të
Harnonit, nga gjysma e lumit dhe nga gjysma e Galaadit deri në lumin
Jakob, që është kufi me bijtë e Anonit;

<span id="an_12:3">12:3</span> dhe në pjesën lindore të Arabahut nga
deti i Kinerethit deri në detin e Arabahut, nga Deti i Kripur deri në
Beth-Jeshimoth, dhe në jug deri në shpatet e Pisgahut.

<span id="an_12:4">12:4</span> Pastaj territori i Ogut, mbretit të
Bashanit, një nga gjigantët që kishin shpëtuar dhe që banonte në
Ashtaroth dhe në Edrej,

<span id="an_12:5">12:5</span> dhe që sundonte mbi malin Hermon, mbi
Salkahun, mbi tërë Bashanin deri në kufirin e Geshuritëve dhe
Maakathitëve, dhe mbi gjysmën e Galaadit deri në kufirin e Sihonit,
mbretit të Heshbonit.

<span id="an_12:6">12:6</span> Moisiu, shërbëtori i Zotit, dhe bijtë e
Izraelit i mundën; pastaj Moisiu, shërbëtori i Zotit ua dha në zotërim
vendin e tyre Rubenitëve, Gaditëve dhe gjysmës së fisit të Manasit.

<span id="an_12:7">12:7</span> Këta janë përkundrazi mbretërit e vendit
që Jozueu dhe bijtë e Izraelit i mundën këtej Jordanit, në perëndim, nga
Baal-Gadi në luginën e Libanit deri në malin Halak që ngrihet mbi Seir,
vend që Jozueu

<span id="an_12:8">12:8</span> në krahinën malore, në ultësirën, në
Arabah, në shpatet e maleve, në shkretëtirë dhe në Negev; vendi i
Hitejve, i Amorejve, i Kananejve, i Perezejve, i Hivejve dhe i
Jebusejve;

<span id="an_12:9">12:9</span> mbreti i Jerikos, një; mbret i Ait, afër
Bethelit, një;

<span id="an_12:10">12:10</span> mbreti i Jeruzalemit, një; mbreti i
Hebronit, një;

<span id="an_12:11">12:11</span> mbreti i Jarmuthit, një; mbreti i
Lakishit, një;

<span id="an_12:12">12:12</span> mbreti i Eglonit, një; mbreti i
Gezerit, një;

<span id="an_12:13">12:13</span> mbreti i Debirit, një; mbreti i
Gederit, një;

<span id="an_12:14">12:14</span> mbreti i Hormahut, një; mbreti i
Aradit, një;

<span id="an_12:15">12:15</span> mbreti i Libnahut, një; mbreti i
Adulamit, një;

<span id="an_12:16">12:16</span> mbreti i Makedahut, një; mbreti i
Bethelit, një;

<span id="an_12:17">12:17</span> mbreti i Tapuahut, një; mbreti i
Heferit, një;

<span id="an_12:18">12:18</span> mbreti i Afekut, një; mbreti i
Sharonit, një;

<span id="an_12:19">12:19</span> mbreti i Madonit, një; mbreti i
Hatsorit, një;

<span id="an_12:20">12:20</span> mbreti i Shirom-Meronit, një; mbreti i
Akshafit, një;

<span id="an_12:21">12:21</span> mbreti i Taanakut, një; mbreti i
Megidos, një;

<span id="an_12:22">12:22</span> mbreti i Kedeshit, një; mbreti i
Jokneamit, në Karmel, një;

<span id="an_12:23">12:23</span> mbreti i Dorit, mbi lartësinë e Dorit,
një; mbreti i popujve të Gilgalit, një;

<span id="an_12:24">12:24</span> mbreti i Tirtsahut, një. Gjithsej
tridhjetë e një mbretër.

<span id="an_13:1">13:1</span> Por Jozueu ishte plak dhe në moshë të
shtyrë; dhe Zoti i tha: "Ti je plak dhe i shtyrë në moshë, dhe të mbetet
një pjesë shumë e madhe e vendit për të pushtuar.

<span id="an_13:2">13:2</span> Ky është vendi që mbetet akoma: tërë
territori i Filistejve dhe gjithë ai i Geshuritëve,

<span id="an_13:3">13:3</span> nga Shikori që rrjedh në lindje të
Egjiptit, deri në kufirin e Ekronit nga veriu (krahinë që konsiderohet
kananease), tokat e pesë princave të Filistejve, domethënë të Gazës, të
Ashdodit, të Ashkalonit, të Gathit, të Ekronit dhe të Avejve gjithashtu,

<span id="an_13:4">13:4</span> në jug, tërë vendi i Kananejve, dhe
Mearahu që u përket Sidonëve deri në Afek, deri në kufirin e Amorejve;

<span id="an_13:5">13:5</span> vendi i Giblitëve dhe tërë Libani në
drejtim të lindjes, nga Baal-Gadi në këmbët e malit Hermon deri në hyrje
të Hamathit;

<span id="an_13:6">13:6</span> tërë banorët e krahinës malore të Libanit
deri në ujërat e Misrefothit, dhe gjithë Sidonët. Unë do t'i dëboj para
bijve të Izraelit; ti ndërkaq ndaje me short vendin midis Izraelitëve si
trashëgimi, ashtu si të kam urdhëruar.

<span id="an_13:7">13:7</span> Ndaje, pra, këtë vend si trashëgimi midis
nëntë fiseve dhe gjysmës së fisit të Manasit".

<span id="an_13:8">13:8</span> Rubenitët dhe Gaditët, bashkë me gjysmën
e fisit tjetër, kanë marrë trashëgiminë e tyre, që Moisiu u dha atyre
matanë Jordanit, në lindje, ashtu siç ua kishte dhënë Moisiu, shërbëtor
i Zotit;

<span id="an_13:9">13:9</span> nga Aroeri që ndodhet në brigjet e
përroit Arnon dhe nga qyteti që është në mes të luginës, tërë
rrafshnaltën e Medebas deri në Dibon;

<span id="an_13:10">13:10</span> tërë qytetet e Sihonit, mbretit të
Amorejve, që mbretëronte në Heshbon, deri në kufirin e bijve të Amonit;

<span id="an_13:11">13:11</span> Galaadin, territorin e Geshuritëve dhe
të Maakathitëve, tërë malin Hermon dhe tërë Bashanin deri në Salkah;

<span id="an_13:12">13:12</span> tërë mbretërinë e Ogut, në Bashan, që
mbretëronte në Ashtaroth dhe në Edrei dhe ishte i vetmi gjigant i mbetur
gjallë. Në fakt Moisiu i kishte mundur dhe dëbuar.

<span id="an_13:13">13:13</span> Por bijtë e Izraelit nuk i përzunë
Geshuritët dhe Maakathitët; kjo është arësyeja pse Geshuritët dhe
Maakathitët banojnë në mes të Izraelit deri në ditët e sotme.

<span id="an_13:14">13:14</span> Vetëm fisit të Levit, Moisiu nuk i
kishte dhënë asnjë trashëgimi; flijimet e bëra me zjarr për nder të
Zotit, Perëndisë së Izraelit, përfaqësonin trashëgiminë e tij, ashtu si
u kishte thënë ai.

<span id="an_13:15">13:15</span> Kështu Moisiu i kishte dhënë fisit të
bijve të Rubenit pjesën që u përkiste, simbas familjeve të tyre;

<span id="an_13:16">13:16</span> territori i tyre niste nga Aroeri që
ndodhet mbi brigjet e përroit Arnon dhe nga qyteti që gjendet në mes të
luginës, tërë rrafshnalta pranë Medebës,

<span id="an_13:17">13:17</span> Heshboni dhe tërë qytetet e tij që
ndodhen në rrafshnaltën: Diboni, Bamoth-Baali, Beth-Baal-Meoni,

<span id="an_13:18">13:18</span> Jahtsahu, Kedemothi, Mefaathi,

<span id="an_13:19">13:19</span> Kirjathaimi, Sibmahu, Tsereth-Hashahari
mbi malin e luginës,

<span id="an_13:20">13:20</span> Beth-Peori, shpatet e Pisgahut dhe
Beth-Jeshimothi;

<span id="an_13:21">13:21</span> të gjitha qytetet e rrafshnaltës dhe
tërë mbretëria e Sihonit, mbretit të Amorejve që mbretëronte në Heshbon,
të cilin Moisiu e mundi me princat e Madianit: Evi, Rekem, Tsur, Hur dhe
Reba, princa vasalë të Sihonit, që banonin në atë vend.

<span id="an_13:22">13:22</span> Bijtë e Izraelit vranë gjithashtu me
shpatë Balaamin, birin e Beorit, shortarin, bashkë me të tjerët që u
vranë në radhët e Madianitëve.

<span id="an_13:23">13:23</span> Territori i bijve të Rubenit kufizohej
me Jordanin. Kjo ishte trashëgimia e bijve të Rubenit në bazë të
familjeve të tyre, së bashku me qytetet dhe fshatrat e tyre.

<span id="an_13:24">13:24</span> Moisiu i kishte dhënë gjithashtu fisit
të Gadit, bijve të Gadit, pjesën e tyre, simbas familjeve të tyre.

<span id="an_13:25">13:25</span> Territori i tyre përfshinte Jazerin, të
gjitha qytetet e Galaadit, gjysmën e vendit të bijve të Amonit deri në
Aroer, që ngrihet përballë Rabahut,

<span id="an_13:26">13:26</span> dhe nga Heshboni deri në Ramath-Mitspah
dhe Betonim, dhe nga Mahanaimi deri në kufirin e Debirit,

<span id="an_13:27">13:27</span> dhe në luginë, Beth-Harami,
Beth-Nimrahi, Sukothi dhe Tsafoni, pjesa që mbeti nga mbretëria e
Sihonit, mbretit të Heshbonit, që ka Jordanin për kufi, deri në skajin e
Detit të Kinerethit, matanë Jordanit, në drejtim të lindjes.

<span id="an_13:28">13:28</span> Kjo qe trashëgimia e bijve të Gadit,
simbas familjeve të tyre, me qytetet dhe fshatrat e tyre.

<span id="an_13:29">13:29</span> Moisiu i kishte dhënë gjithashtu
gjysmës së fisit të Manasit, bijve të Manasit, pjesën e tyre, simbas
familjeve të tyre.

<span id="an_13:30">13:30</span> Territori i tyre përfshinte Mahanaimin,
tërë Bashanin, tërë mbretërinë e Ogut, mbretit të Bashanit, tërë
fshatrat e Jairit që ndodhen në Bashan, gjithsej shtatëdhjetë qytete.

<span id="an_13:31">13:31</span> Gjysma e Galaadit, Ashtarothit dhe
Edreit, qytete të mbretërisë së Ogut në Bashan, kaluan në dorë të bijve
të Makirit, birit të Manasit, simbas familjeve të tyre.

<span id="an_13:32">13:32</span> Këto janë pjesët që Moisiu u kishte
ndarë si trashëgimi në fushat e Moabit, matanë Jordanit, në bregun
përballë Jerikos, në lindje.

<span id="an_13:33">13:33</span> Por fisit të Levit Moisiu nuk i la
asnjë trashëgimi; Zoti, Perëndia i Izraelit, ishte trashëgimia e tij,
ashtu siç u kishte thënë ai vetë.

<span id="an_14:1">14:1</span> Këto janë territoret që bijtë e Izraelit
morën si trashëgimi në vendin e Kanaanit, dhe që prifti Eleazar, Jozueu,
bir i Nunit, dhe kryetarët e familjeve të fiseve të bijve të Izraelit u
ndanë atyreve si trashëgimi.

<span id="an_14:2">14:2</span> Trashëgimia e tyre u vendos me short,
ashtu si u kishte urdhëruar Zoti me anë të Moisiut nëntë fiseve dhe
gjysmës së fisit,

<span id="an_14:3">14:3</span> sepse dy fiseve të tjera dhe gjysmës së
fisit, Moisiu u kishte dhënë trashëgiminë e tyre matanë Jordanit; por
nuk u kishte dhënë asnjë trashëgimi Levitëve,

<span id="an_14:4">14:4</span> sepse bijtë e Jozefit formonin dy fise,
atë të Manasit dhe atë të Efraimit; Levitëve nuk iu dha asnjë pjesë në
vend, por vetëm disa qytete për të banuar bashkë me kullota për bagëtinë
e tyre dhe pasuritë që kishin.

<span id="an_14:5">14:5</span> Bijtë e Izraelit vepruan ashtu si e
kishte urdhëruar Zoti Moisiun dhe e ndanë vendin.

<span id="an_14:6">14:6</span> Atëherë bijtë e Judës u paraqitën para
Jozueut në Gilgal; dhe Kalebi, bir i Jefunehut, Kenizeu, i tha: "Ti e di
atë që Zoti i tha Moisiut, njeriut të Perëndisë, lidhur me mua dhe me ty
në Kadesh-Barnea.

<span id="an_14:7">14:7</span> Unë isha dyzet vjeç kur Moisiu,
shërbëtori i Zotit, më dërgoi në Kadesh-Barnea për të vëzhguar vendin;
unë i paraqita një raport ashtu si ma thoshte zemra.

<span id="an_14:8">14:8</span> Ndërsa vëllezërit e mi që kishin ardhur
me mua e shkurajuan popullin, unë ndoqa plotësisht Zotin, Perëndinë tim.

<span id="an_14:9">14:9</span> Atë ditë Moisiu bëri këtë betim: "Toka që
ke shkelur me këmbë do të jetë trashëgimia jote dhe e bijve të tu për
gjithnjë, sepse ke ndjekur plotësisht Zotin, Perëndinë tim".

<span id="an_14:10">14:10</span> Dhe ja, tani Zoti më ka ruajtur të
gjallë, siç e kishte thënë, këto dyzet e pesë vjet që kur Zoti i tha
këto fjalë Moisiut, ndërsa Izraeli endej nëpër shkretëtirë; dhe ja, sot
u bëra tetëdhjetë e pesë vjeç.

<span id="an_14:11">14:11</span> Por sot jam akoma i fortë si ditën që
Moisiu më nisi; po atë fuqi që kisha atëherë e kam edhe tani, qoftë për
të luftuar, qoftë për të shkuar dhe për të ardhur.

<span id="an_14:12">14:12</span> Prandaj ma jep këtë mal për të cilin
foli Zoti atë ditë; sepse ti vetë e dëgjove atë ditë që aty ishin
Anakimët dhe kishte qytete të mëdha dhe të fortifikuara. Në rast se Zoti
do të jetë me mua, unë do t'i dëboj, ashtu si ka thënë Zoti".

<span id="an_14:13">14:13</span> Atëherë Jozueu e bekoi dhe i dha si
trashëgimi Hebronin Kalebit, djalit të Jefunehut.

<span id="an_14:14">14:14</span> Për këtë arësye Hebroni ka mbetur pronë
e Kalebit, birit të Jefunehut, Kenizeu, deri në ditën e sotme, sepse ai
ka ndjekur plotësisht Zotin, Perëndinë e Izraelit.

<span id="an_14:15">14:15</span> Më parë Hebroni quhej Kirjath-Arba,
Arba pati qenë njeriu më i madh në radhët e Anakimëve. Dhe vendi nuk
pati më luftë.

<span id="an_15:1">15:1</span> Pjesa që iu dha me short fisit të bijve
të Judës, simbas familjeve të tyre, shtrihej deri në kufirin e Edomit,
në shkretëtirën e Tsinit, në skajin jugor.

<span id="an_15:2">15:2</span> Kufiri i tyre jugor fillonte në skajin e
Detit të Kripur, nga kepi që drejtohet në jug,

<span id="an_15:3">15:3</span> dhe zgjatej në jug në drejtim të të
përpjetës së Akrabimit, kalonte nëpër Tsin, pastaj ngjitej në drejtim të
Adarit dhe kthente nga ana e Karkaas;

<span id="an_15:4">15:4</span> kalonte pastaj nga Atsmoni dhe vazhdonte
deri në përruan e Egjiptit, dhe mbaronte në det. "Ky do të jetë", tha
Jozueu, "kufiri juaj në jug".

<span id="an_15:5">15:5</span> Kufiri në lindje ishte Deti i Kripur deri
në grykëderdhjen e Jordanit. Kufiri verior fillonte me mëngën e detit
pranë grykëderdhjes së Jordanit;

<span id="an_15:6">15:6</span> pastaj kufiri ngjitej në drejtim të
Beth-Oglahut, kalonte në veri të Beth-Arabahut dhe ngjitej deri në gurin
e Bohanit, birit të Rubenit.

<span id="an_15:7">15:7</span> Pastaj nga Lugina e Akorit kufiri ngjitej
në Debir, kthehej prapa në veri në drejtim të Gilgalit, që ndodhet
përballë së përpjetës të Adumumit, në jug të luginës; pastaj kufiri
kalonte në ujërat e En-Shemeshit dhe mbaronte në En-Roguel.

<span id="an_15:8">15:8</span> Kufiri pas kësaj ngjitej nëpër luginën e
birit të Hinonit deri te shpatet jugore të qytetit të Jebusejve (që
është Jeruzalemi). Pastaj kufiri ngjitej deri në majën e malit që
ndodhet përballë luginës së Hinomit në perëndim, që mbetet në skajin e
luginës të Refaimit në veri.

<span id="an_15:9">15:9</span> Nga maja e malit kufiri shtrihej deri në
burimin e ujërave të Neftoahut, vazhdonte në drejtim të qyteteve të
malit Efron dhe pastaj kthente deri në Baalah, që është Kirjath-Jearimi.

<span id="an_15:10">15:10</span> Nga Baalahu kufiri kthente pastaj në
perëndim të malit Seir, kalonte mbi faqen veriore të malit Jearim (që
është Kesaloni), zbriste në Beth-Shemesh dhe kalonte nëpër Timah.

<span id="an_15:11">15:11</span> Pastaj kufiri arrinte anën veriore të
Ekronit, kthente nga Shikroni, kalonte nëpër malin e Baalahut, shtrihej
deri në Jabneel dhe mbaronte në det.

<span id="an_15:12">15:12</span> Kufiri në perëndim ishte Deti i Madh.
Këta ishin rreth e qark kufijtë e bijve të Judës simbas familjeve të
tyre.

<span id="an_15:13">15:13</span> Kalebit, birit të Jefunehut, Jozueu i
dha një pjesë në mes të bijve të Judës, ashtu siç e kishte porositur
Zoti; Kirjath-Arba, që është Hebroni (Arba ishte ati i Anakut).

<span id="an_15:14">15:14</span> Dhe Kalebi dëboi që andej tre djemtë e
Anakut, Sheshain, Ahimanin dhe Talmain, pasardhës të Anakut;

<span id="an_15:15">15:15</span> Që këtej ai u ngrit kundër banorëve të
Debirit (që më parë quhej Kirjath-Sefer).

<span id="an_15:16">15:16</span> Dhe Kalebi tha: "Atij që do të sulmojë
Kirjath-Seferin dhe do ta shtjerë në dorë, unë do t'i jap për grua
vajzën time Aksah".

<span id="an_15:17">15:17</span> Atëherë Othnieli, bir i Kenazit, vëllai
i Kalebit, e shtiu në dorë, dhe Kalebi i dha për grua bijën e tij Aksah.

<span id="an_15:18">15:18</span> Kur ajo erdhi të banojë me të, i mbushi
mendjen Othnielit t'i kërkonte atit të saj një fushë. Atëherë ajo zbriti
nga gomari dhe Kalebi i tha: "Çfarë do?".

<span id="an_15:19">15:19</span> Ajo iu përgjigj: "Më bëj një dhuratë;
mbasi më ke dhënë tokë në Negev, më jep edhe burime ujore". Kështu ai i
dhuroi burimet e sipërme dhe burimet e poshtme.

<span id="an_15:20">15:20</span> Kjo qe trashëgimia e fisit të bijve të
Judës, simbas familjeve të tyre;

<span id="an_15:21">15:21</span> qytetet e vendosura në skajin e fisit
të bijve të Judës, në drejtim të kufirit të Edomit, në Negev ishin:
Kabtseeli, Ederi dhe Jaguri,

<span id="an_15:22">15:22</span> Kinahu, Dimonahu, Adadahu,

<span id="an_15:23">15:23</span> Kadeshi, Hatsori, Ithnami,

<span id="an_15:24">15:24</span> Zifi, Telemi, Bealothi,

<span id="an_15:25">15:25</span> Hatsor-Hadattahu, Kerioth-Hetsroni
(domethënë në Hatsori),

<span id="an_15:26">15:26</span> Amami, Shema, Moladahu,

<span id="an_15:27">15:27</span> Hatsar-Gadahu, Heshmoni, Beth-Peleti,

<span id="an_15:28">15:28</span> Hatsar-Shuali, Beer-Sheba, Bizjothjahu,

<span id="an_15:29">15:29</span> Baala, Ijimi, Etsemi,

<span id="an_15:30">15:30</span> Eltoladi, Kesili, Hormahu,

<span id="an_15:31">15:31</span> Tsiklagu, Madmanahu, Sansanahu,

<span id="an_15:32">15:32</span> Lebaothi, Shilhimi, Aini, Rimoni;
gjithsej njëzet e nëntë qytete me fshatrat e tyre.

<span id="an_15:33">15:33</span> Në ultësirë: Eshaoli, Tsoreahu,
Ashnahu,

<span id="an_15:34">15:34</span> Zanoahu, En-Ganimi, Tapuahu, Enami;

<span id="an_15:35">15:35</span> Jarmuthi, Adulami, Sosohu, Azekahu,

<span id="an_15:36">15:36</span> Shaaraimi, Adithaimi, Gederahu dhe
Gederothaimi: katërmbëdhjetë qytete me gjithë fshatrat e tyre;

<span id="an_15:37">15:37</span> Tsenani, Hadashahu, Migdal-Gadi,

<span id="an_15:38">15:38</span> Dileani, Mitspahu, Joktheeli,

<span id="an_15:39">15:39</span> Lakishi, Bokskathi, Egloni,

<span id="an_15:40">15:40</span> Kaboni, Lahmasi, Kitlishi,

<span id="an_15:41">15:41</span> Gederothi, Beth-Dagoni, Naamahu dhe
Makedahu; gjashtëmbëdhjetë qytete me gjithë fshatrat e tyre;

<span id="an_15:42">15:42</span> Libnahu, Etheri, Ashani;

<span id="an_15:43">15:43</span> Jiftahu, Ashna, Netsibi;

<span id="an_15:44">15:44</span> Kejlahu, Akzibi dhe Mareshahu: nëntë
qytete me fshatrat e tyre;

<span id="an_15:45">15:45</span> Ekroni me qytetet dhe fshatrat e tij;

<span id="an_15:46">15:46</span> nga Ekroni deri në det, çdo gjë që
ishte afër Ashdotit me fshatrat e tyre;

<span id="an_15:47">15:47</span> Ashdoti me gjithë qytetet dhe fshatrat
e tij; Gaza me qytetet dhe fshatrat e tij deri në përroin e Egjiptit dhe
në detin e Madh me bregun e tij.

<span id="an_15:48">15:48</span> Në zonën malore: Shanoiri, Jatiri dhe
Sokohu,

<span id="an_15:49">15:49</span> Danahu, Kirjath-Sanahu, domethënë
Debiri,

<span id="an_15:50">15:50</span> Anabi, Esthemothi, Animi,

<span id="an_15:51">15:51</span> Gosheni, Holoni dhe Gilohu:
njëmbëdhjetë qytete bashkë me fshatrat e tyre;

<span id="an_15:52">15:52</span> Arabi, Dumahu, Esheani,

<span id="an_15:53">15:53</span> Janumi, Beth-Tapuahu, Afekahu,

<span id="an_15:54">15:54</span> Humtahu, Kirjath-Arba (domethënë
Hebroni) dhe Tsiori: nëntë qytete me gjithë fshatrat e tyre;

<span id="an_15:55">15:55</span> Maoni, Karmeli, Zifi dhe Jutahu,

<span id="an_15:56">15:56</span> Jizreeli, Jokdeami, Zanoahu,

<span id="an_15:57">15:57</span> Kaini, Gibeahu dhe Timnahu: dhjetë
qytete me fshatrat e tyre;

<span id="an_15:58">15:58</span> Halhuli, Beth-Tsuri, Gedori,

<span id="an_15:59">15:59</span> Maarathi, Beth-Anothi dhe Eltekoni:
gjashtë qytete me fshatrat e tyre;

<span id="an_15:60">15:60</span> Kirjath-Baal (domethënë
Kirjath-Jearimi) dhe Rabahu: dy qytete bashkë me fshatrat e tyre.

<span id="an_15:61">15:61</span> Në shkretëtirë: Beth-Arabahu, Midini,
Sekakahu,

<span id="an_15:62">15:62</span> Nibshani, qyteti i kripës dhe Engedi:
gjashtë qytete me fshatrat e tyre.

<span id="an_15:63">15:63</span> Përsa u përket Jebusejve që banonin në
Jeruzalem, bijtë e Judës nuk mundën t'i dëbojnë; kështu që Jebusejtë
kanë banuar në Jeruzalem bashkë me bijtë e Judës deri në ditën e sotme.

<span id="an_16:1">16:1</span> Pjesa që iu dha me short bijve të Jozefit
shtrihej nga Jordani pranë Jerikos, në drejtim të ujërave të Jerikos në
lindje, deri në shkretëtirën që ngjitet nga Jeriko në Bethel nëpër
krahinën malore.

<span id="an_16:2">16:2</span> Kufiri vijonte pastaj nga Betheli në Luc
dhe kalonte në Ataroth nëpër kufirin e Arkejve,

<span id="an_16:3">16:3</span> dhe zbriste në perëndim në drejtim të
kufirit të Jafletejve deri në kufirin e Beth-Horonit të poshtëm dhe deri
në Gezer, duke mbaruar në det.

<span id="an_16:4">16:4</span> Kështu bijtë e Jozefit, Manasi dhe
Efraimi, patën secili trashëgiminë e vet.

<span id="an_16:5">16:5</span> Këto qenë kufijtë e bijve të Efraimit,
simbas familjeve të tyre. Kufiri i trashëgimisë së tyre, në lindje,
ishte Atrothi deri në Beth-Horonin e sipërm;

<span id="an_16:6">16:6</span> kufiri shtrihej deri në det në veri të
Mikmethathit, pastaj kthente nga lndja deri në Tanaath-Shiloh dhe i
kalonte përpara në lindje të Janoahut.

<span id="an_16:7">16:7</span> Nga Janoahu zbriste pastaj në Ataroth dhe
Naarah dhe zgjatej deri në Jeriko, për të mbaruar në Jordan.

<span id="an_16:8">16:8</span> Nga Tapuah kufiri shtrihej në perëndim
deri në përruan Kanah dhe mbaronte në det. Kjo qe trashëgimia e fisit të
Efraimit, simbas familjeve të tyre,

<span id="an_16:9">16:9</span> bashkë me qytetet e rezervuara për bijtë
e Efraimit në mes të trashëgimisë së bijve të Manasit, të gjitha qytetet
bashkë me fshatrat e tyre.

<span id="an_16:10">16:10</span> Por ata nuk i dëbuan Kananejtë që
banonin në Gezer; kështu Kananejtë kanë banuar në mes të Efraimit deri
ditën e sotme, por u bënë skllevër.

<span id="an_17:1">17:1</span> Kjo qe pjesa që i ra me short fisit të
Manasit, sepse ai ishte i parëlinduri i Jozefit, Maikirit, të
parëlindurit të Manasit dhe atë i Galaadit, iu caktua Galaadi dhe
Bashani, sepse ishte luftëtar.

<span id="an_17:2">17:2</span> Ju dha me short gjithashtu një pjesë
bijve të tjerë të Manasit, simbas familjeve të tyre: bijve të Abiezerit,
bijve të Helekut, bijve të Asrielit, bijve të Heferit, bijve të
Shemidit. Këta ishin fëmijët meshkuj të Manasit, birit të Jozefit,
simbas familjeve të tyre.

<span id="an_17:3">17:3</span> Tselofehadi, bir i Heferit, bir i
Galaadit, bir i Makirit, bir i Manasit, nuk pati djem, por vetëm vajza,
të cilat quheshin Mahlah, Noah, Higlah, Milkah dhe Tirtsah.

<span id="an_17:4">17:4</span> Ato u paraqitën para priftit Eleazar,
para Jozueut, birit të Nunit, dhe para princave, duke thënë: "Zoti
urdhëroi Moisiun që të na japë një trashëgimi në mes të vëllezërve
tanë". Dhe Jozueu u dha një trashëgimi në mes të vëllezërve të atit të
tyre, simbas urdhrit të Zotit.

<span id="an_17:5">17:5</span> Kështu i ranë dhjetë pjesë Manasit,
përveç vendit të Galaadit dhe të Bashanit që ndodheshin matanë Jordanit;

<span id="an_17:6">17:6</span> në fakt bijat e Manasit morën një
trashëgimi në mes të bijve të tij, dhe vendi i Galaadit iu caktua bijve
të tjerë të Manasit.

<span id="an_17:7">17:7</span> Kufiri i Manasit shtrihej nga Asheri në
Mikmethsah, që ndodheshin përballë Sikemit, pastaj kthente nga e djathta
në drejtim të banorëve të En-Tapuahut.

<span id="an_17:8">17:8</span> Vendi i Tapuahut i përkiste Manasit; por
Tapuahu në kufi të Manasit ishte pronë e bijve të Efraimit.

<span id="an_17:9">17:9</span> Pastaj kufiri zbriste në përruan Kanah,
në jug të përroit; këto qytete që ishin pronë e Efraimit ngriheshin në
mes të qyteteve të Manasit; por kufiri i Manasit ndodhej në krahun
verior të përroit dhe mbaronte në det.

<span id="an_17:10">17:10</span> Territori në jug i përkiste Efraimit,
kurse ai në veri ishte pronë e Manasit, dhe deti ishte kufiri i tyre; në
veri kufizoheshin me Asherin dhe në lindje me Isakarin.

<span id="an_17:11">17:11</span> Përveç kësaj, në territorin e Isakarit
dhe në atë të Asherit Manasi zotëronte: Beth-Shean me fshatrat e tij,
Ibleam me fshatrat e tij, banorët e Dorit me fshatrat e tij, banorët e
En-Dorit me fshatrat e tij, banorët e Tanaakut me fshatrat e tij,
banorët e Megidos me fshatrat e tij, tri krahina kodrinore.

<span id="an_17:12">17:12</span> Por bijtë e Manasit nuk mundën t'i
pushtojnë ato qytete, sepse Kananejtë ishin të vendosur të rrinin në atë
vend.

<span id="an_17:13">17:13</span> Por bijtë e Izraelit u bënë të fortë,
nënshtruan Kananejtë dhe i robëruan, por nuk i dëbuan krejt.

<span id="an_17:14">17:14</span> Atëherë bijtë e Jozefit i folën Jozueut
dhe i thanë: "Pse na dhe si trashëgimi vetëm një pjesë, vetëm një hise,
kur ne jemi një popull i madh që Zoti e ka bekuar deri sot?".

<span id="an_17:15">17:15</span> Jozueu u tha atyre: "Në rast se jeni
një popull i madh në numër, shkoni në pyll dhe hapni tokë të re që të
keni tokë në vendin e Perezejve dhe të gjigantëve, sepse krahina malore
e Efraimit është tepër e paktë për ju".

<span id="an_17:16">17:16</span> Por bijtë e Jozefit iu përgjigjën:
"Krahina malore nuk na mjafton; dhe të gjithë Kananejtë që banojnë në
krahinën fushore kanë qerre të hekurta, si ata që janë në Beth-Shean dhe
në fshatrat e tij, ashtu dhe ata që banojnë në luginën e Jizreelit".

<span id="an_17:17">17:17</span> Atëherë Jozueu i foli shtëpisë së
Jozefit, Efraimit dhe Manasit, dhe tha: "Ti je një popull i madh në
numër dhe ke një forcë të madhe; nuk do të kesh vetëm një pjesë,

<span id="an_17:18">17:18</span> por edhe krahina malore do të jetë
jotja; ndonëse është pyll, ti do ta shpyllëzosh dhe do të jetë jotja
deri në skajet e tij më të largëta, sepse ti do t'i dëbosh Kananejtë
megjithëse kanë qerre të hekurta dhe janë të fortë".

<span id="an_18:1">18:1</span> Pastaj tërë asambleja e bijve të Izraelit
u mblodh në Shiloh, dhe aty ngritën çadrën e mbledhjes. Vendi u ishte
nënshtruar atyre.

<span id="an_18:2">18:2</span> Por kishte midis bijve të Izraelit shtatë
fise, që nuk e kishin marrë akoma trashëgiminë e tyre.

<span id="an_18:3">18:3</span> Kështu Jozueu u tha bijve të Izraelit:
"Deri kur nuk do të kujdeseni të shkoni të merrni vendin që Zoti,
Perëndia i etërve tuaj, ju ka dhënë?

<span id="an_18:4">18:4</span> Zgjidhni midis jush tre burra për çdo fis
dhe unë do t'i nis. Ata do të ngrihen, do ta përshkojnë vendin, do të
bëjnë përshkrimin e tij në bazë të pjesës së tyre të trashëgimisë dhe
pastaj do të kthehen tek unë.

<span id="an_18:5">18:5</span> Ata do ta ndanë në shtatë pjesë: Juda do
të mbetet në territorin e tij në jug dhe shtëpia e Jozefit në territorin
e tij në veri.

<span id="an_18:6">18:6</span> Ju do të bëni, pra, përshkrimin e vendit
në shtatë pjesë; do ta sillni tek unë dhe unë do të hedh shortin për ju
këtu, para Zotit, Perëndisë tonë.

<span id="an_18:7">18:7</span> Por Levitët nuk duhet të kenë asnjë pjesë
në mes tuaj, sepse priftëria e Zotit është trashëgimia e tyre; dhe Gadi,
Rubeni dhe gjysma e fisit të Manasit kanë marrë trashëgiminë e tyre
matanë Jordanit në lindje, që Moisiu, shërbëtori i Zotit, u ka dhënë
atyre".

<span id="an_18:8">18:8</span> Ata njerëz, pra, u ngritën dhe u nisën;
dhe Jozueu i urdhëroi ata që niseshin për të përshkruar vendin, duke u
thënë: "Shkoni, përshkoni vendin dhe bëni përshkrimin e tij; pastaj
kthehuni tek unë, dhe këtu unë do të hedh shortin për ju para Zotit në
Shiloh".

<span id="an_18:9">18:9</span> Kështu ata njerëz u nisën, e përshkuan
vendin dhe bënë në një libër përshkrimin e shtatë pjesëve të tij simbas
qyteteve; pastaj u kthyen tek Jozueu në kampin e Shilohut.

<span id="an_18:10">18:10</span> Atëherë Jozueu hodhi shortin për ta në
Shiloh para Zotit dhe e ndau vendin midis bijve të Izraelit, simbas
ndarjeve të tyre.

<span id="an_18:11">18:11</span> U hodh në short pjesa e fisit të bijve
të Beniaminit, simbas familjeve të tyre; territori që u ra në short
kishte kufijtë e tij midis bijve të Judës dhe bijve të Jozefit.

<span id="an_18:12">18:12</span> Nga ana veriore kufiri i tyre fillonte
me Jordanin, ngjitej në shpatin në veri të Jerikos, kalonte krahinën
malore në drejtim të perëndimit dhe mbaronte në shkretëtirën e
Beth-Avenit.

<span id="an_18:13">18:13</span> Që andej kufiri ngjitej në Luc, mbi
shpatin në jug të Lucit (që është Betheli); pastaj zbriste në
Ataroth-Adar, pranë malit që ndodhet në jug të Beth-Horonit të poshtëm.

<span id="an_18:14">18:14</span> Pastaj kufiri shtrihej, duke kthyer në
krahun perëndimor drejt jugut të malit që ngrihej përballë Beth-Horonit,
në jug, dhe mbaronte në Kirjath-Baal (që është Kiriath-Jearimi), qytet i
bijve të Judës. Ky ishte krahu perëndimor.

<span id="an_18:15">18:15</span> Ana jugore fillonte në skajin e
Kiriath-Jearimit. Kufiri zgjatej në drejtim të perëndimit deri sa prekte
burimin e ujërave të Neftoahut;

<span id="an_18:16">18:16</span> pastaj kufiri zbriste në skajin e malit
që ndodhet përballë luginës së birit të Hinomit, që është në luginën e
gjigantëve, në veri, dhe zbriste nëpër luginën e Hinomit, në anën jugore
të qytetit të Jebuzejve, deri në En-Rogel.

<span id="an_18:17">18:17</span> Pastaj kthente në drejtim të veriut dhe
arrinte në En-Shemesh; shtrihej në drejtim të Gelilothit, që ndodhet
përballë së përpjetës të Adumimit, dhe zbriste në gurin e Bohanit, birit
të Rubenit;

<span id="an_18:18">18:18</span> pas kësaj kalonte në shpatin verior
përballë Arabahut dhe zbriste në drejtim të tij.

<span id="an_18:19">18:19</span> Kufiri kalonte pastaj nga shpati verior
i Beth-Hoglahut dhe mbaronte në kepin verior të Detit të Kripur, në
skajin jugor të Jordanit. Ky ishte kufiri në jug.

<span id="an_18:20">18:20</span> Jordani shërbente si kufi nga ana
lindore. Kjo ishte trashëgimia e bijve të Beniaminit në bazë të kufijve
rreth e qark, simbas familjeve të tyre.

<span id="an_18:21">18:21</span> Qytetet e fiseve të bijve të
Beniaminit, simbas familjeve të tyre, ishin Jeriko, Beth-Hoglahu,
Emek-Ketsitsi,

<span id="an_18:22">18:22</span> Beth-Arabahu, Tsemaraimi, Betheli,

<span id="an_18:23">18:23</span> Avimi, Parahu, Ofrahu,

<span id="an_18:24">18:24</span> Kefar-Haamoni, Ofni dhe Geba:
dymbëdhjetë qytete me fshatrat e tyre;

<span id="an_18:25">18:25</span> Gabaoni, Ramahu, Beerothi,

<span id="an_18:26">18:26</span> Mitspehu, Kefirahu, Motsahu,

<span id="an_18:27">18:27</span> Rekemi, Irpeeli, Taralahu,

<span id="an_18:28">18:28</span> Tselahu, Efeli, Gebusi (që është
Jeruzalemi), Gibeathi dhe Kirjathi: katërmbëdhjetë qytete me gjithë
fshatrat e tyre. Kjo që trashëgimia e bijve të Beniaminit, simbas
familjeve të tyre.

<span id="an_19:1">19:1</span> Pjesa e dytë që u hodh me short i takoi
Simeonit, fisit të bijve të Simeonit simbas familjeve të tyre.
Trashëgimia e tyre ndodhej në mes të trashëgimisë së bijve të Judës.

<span id="an_19:2">19:2</span> Trashëgimia e tyre përfshinte Beer-Sheban
(Sheban), Moladahun,

<span id="an_19:3">19:3</span> Hatsar-Shualin, Balahun, Etsemin,

<span id="an_19:4">19:4</span> Eltoladin, Bethulin, Hormahun,

<span id="an_19:5">19:5</span> Tsiklagun, Beth-Markabothin,
Hatsar-Susahin,

<span id="an_19:6">19:6</span> Beth-Lebaothin dhe Sharuhenin:
trembëdhjetë qytete me fshatrat e tyre;

<span id="an_19:7">19:7</span> Ainin, Rimonin, Etherin dhe Ashanin:
katër qytete me fshatrat e tyre,

<span id="an_19:8">19:8</span> dhe të gjitha fshatrat që ndodheshin
rreth këtyre qyteteve, deri në Baalath-Beer, Ramah të Negevit. Kjo
përfaqësonte trashëgiminë e fisit të bijve të Simeonit, simbas familjeve
të tyre.

<span id="an_19:9">19:9</span> Trashëgiminë e bijve të Simeonit e morën
bijtë e Judës, sepse pjesa e bijve të Judës ishte tepër e madhe për ata;
kështu bijtë e Simeonit e patën trashëgiminë e tyre në mes të
trashëgimisë së bijve të Judës.

<span id="an_19:10">19:10</span> Pjesa e tretë që u hodh me short u ra
bijve të Zabulonit, simbas familjeve të tyre. Territori i trashëgimisë
së tyre shtrihej deri në Sarid.

<span id="an_19:11">19:11</span> Kufiri i tyre ngjitej në perëndim në
drejtim të Maralahut dhe arrinte në Dabesheth dhe pastaj në përruan që
rrjedh përballë Jokneamit.

<span id="an_19:12">19:12</span> Nga Saridi kthente në lindje në drejtim
të lindjes, deri në kufirin e Flakëve të Taborit, pastaj shtrihej në
drejtim të Daberathit, duke arritur deri në Jafia.

<span id="an_19:13">19:13</span> Që këtej kalonte në lindje deri në
Gath-Hefer dhe Eth-Katsin, pastaj shtrihej deri në Rimon dhe arrinte në
Neath.

<span id="an_19:14">19:14</span> Pas kësaj kufiri kthente në drejtim të
veriut nga ana e Hanathonit dhe mbaronte në luginën e Jiftah-Elit.

<span id="an_19:15">19:15</span> Ai përfshinte gjithashtu Katahun,
Nahalalin, Shimronin, Idalahin dhe Betlemin: dymbëdhjetë qytete me
fshatrat e tyre.

<span id="an_19:16">19:16</span> Kjo qe trashëgimia e bijve të
Zabulonit, simbas familjeve të tyre, këto qytete bashkë me fshatrat e
tyre.

<span id="an_19:17">19:17</span> Pjesa e katërt që u hodh me short i ra
Isakarit, bijve të Isakarit, simbas familjeve të tyre.

<span id="an_19:18">19:18</span> Territori i tyre shkonte deri në
Jezreel, Kesulloth, Shunem,

<span id="an_19:19">19:19</span> Hafaraim, Shion, Anaharath,

<span id="an_19:20">19:20</span> Rabith, Kishion, Abets,

<span id="an_19:21">19:21</span> Remeth, En-Ganim, En-Hadah dhe
Beth-Patsets.

<span id="an_19:22">19:22</span> Pastaj kufiri arrinte deri në Tabor,
Shahatsimah dhe Beth-Shemesh, dhe mbaronte në Jordan: gjashtëmbëdhjetë
qytete me fshatrat e tyre.

<span id="an_19:23">19:23</span> Kjo qe trashëgimia e fisit të bijve të
Isakarit, simbas familjeve të tyre, qytetet bashkë me fshatrat e tyre.

<span id="an_19:24">19:24</span> Pjesa e pestë që u hodh me short u ra
bijve të Asherit, simbas familjeve të tyre.

<span id="an_19:25">19:25</span> Ky territor përfshinte Helkathin,
Halin, Betenin, Akshafin,

<span id="an_19:26">19:26</span> Alamelekun, Amadin dhe Mishalin. Kufiri
i tyre arrinte, në drejtim të perëndimit, malin Karmel dhe
Shihor-Libnathin.

<span id="an_19:27">19:27</span> Pastaj kthente nga lindja, në drejtim
të Beth-Dagonit, arrinte në Zabulon dhe në luginën e Jiftah-Elit në veri
të Beth-Emekut dhe të Nejelit, dhe zgjatej në drejtim të Kabulit në të
majtë,

<span id="an_19:28">19:28</span> dhe në drejtim të Ebronit, Rehobit,
Hamonit dhe Kanahut deri në Sidonin e Madh.

<span id="an_19:29">19:29</span> Pastaj kufiri kthente në drejtim të
Ramahut deri në qytetin e fortifikuar të Tirit, kthente nga ana e Hosas
dhe mbaronte në det nga ana e territorit të Akzibit.

<span id="an_19:30">19:30</span> Ai përfshinte gjithashtu Umahun, Afekun
dhe Rehobin: njëzet e dy qytete me fshatrat e tyre.

<span id="an_19:31">19:31</span> Kjo qe trashëgimia e fisit të bijve të
Asherit, simbas familjeve të tyre, këto qytete bashkë me fshatrat e
tyre.

<span id="an_19:32">19:32</span> Pjesa e gjashtë që u hodh me short u ra
bijve të Neftalit, simbas familjeve të tyre.

<span id="an_19:33">19:33</span> Kufiri i tyre shtrihej nga Helefi, nga
lisi në Zaananim, nga Adami-Nekebi dhe Jabneeli deri në Lakum dhe
mbaronte në Jordan.

<span id="an_19:34">19:34</span> Pastaj kufiri kthente në perëndim në
drejtim të Aznoth-Taborit, dhe që këtej vazhdonte deri në Hukok; arrinte
në Zabulon nga ana e jugut, në Asher nga perëndimi dhe në Juda të
Jordanit nga ana e lindjes.

<span id="an_19:35">19:35</span> Qytetet e fortifikuara ishin: Tsidimi,
Tseri, Hamathi, Rakathi, Kinerethi,

<span id="an_19:36">19:36</span> Adamahu, Ramahu, Hatsori,

<span id="an_19:37">19:37</span> Kedeshi, Edrei, En-Hatsori,

<span id="an_19:38">19:38</span> Jironi, Migdal-Eli, Horemi, Beth-Anathi
dhe Beth-Shemeshi: nëntëmbëdhjetë qytete bashkë me fshatrat e tyre.

<span id="an_19:39">19:39</span> Kjo qe trashëgimia e fisit të bijve të
Neftalit, simbas familjeve të tyre, qytetet me fshatrat e tyre.

<span id="an_19:40">19:40</span> Pjesa e shtatë që u hodh me short i ra
fisit të bijve të Danit, simbas familjeve të tyre.

<span id="an_19:41">19:41</span> Territori i trashëgimisë së tyre
përfshinte Tsorahun, Eshtaolin, Ir-Shemeshin,

<span id="an_19:42">19:42</span> Shaalabinin, Aijalonin, Jithlahun,

<span id="an_19:43">19:43</span> Elonin, Timnathahun, Ekronin,

<span id="an_19:44">19:44</span> Eltekehun, Gibethonin, Baalathin,

<span id="an_19:45">19:45</span> Jehudin, Bene-Berakun, Gath-Rimonin,

<span id="an_19:46">19:46</span> Me-Jarkon dhe Rakonin me territorin që
shtrihej përpara Jafos.

<span id="an_19:47">19:47</span> Por territori i bijve të Danit u shtri
matanë këtyre kufijve, sepse bijtë e Danit shkuan për të luftuar kundër
Leshemit; e pushtuan dhe vranë me shpatë banorët e tij; kështu e
pushtuan, u vendosën aty dhe i vunë emrin Dan, nga emri i atit të tyre.

<span id="an_19:48">19:48</span> Kjo qe trashëgimia e fisit të bijve të
Danit, simbas familjeve të tyre, këto qytete me fshatrat e tyre.

<span id="an_19:49">19:49</span> Kur bijtë e Izraelit përfunduan ndarjen
e trashëgimisë së vendit simbas kufijve të tij, i dhanë Jozueut, birit
të Nunit, një trashëgimi në mes të tyre.

<span id="an_19:50">19:50</span> Simbas urdhrit të Zotit, i dhanë
qytetin që ai kërkoi, Timnath-Serahun, në krahinën malore të Efraimit.
Ai ndërtoi qytetin dhe banoi në të.

<span id="an_19:51">19:51</span> Këto janë trashëgimitë që prifti
Eleazar, Jozueu, bir i Nunit, dhe kryetarët e familjeve të fiseve të
bijve të Izraelit ndanë me short në Shiloh, përpara Zotit, në hyrje të
çadrës së mbledhjes. Kështu ata përfunduan ndarjen e vendit.

<span id="an_20:1">20:1</span> Pastaj Zoti i foli Jozueut, duke i thënë:

<span id="an_20:2">20:2</span> "Folu bijve të Izraelit dhe u thuaj
atyre: "Vendosuni në qytetet e strehimit, për të cilat ju fola me anë të
Moisiut,

<span id="an_20:3">20:3</span> me qëllim që të mund të strehohet vrasësi
që ka vrarë dikë pa dashje dhe pa paramendim; ato do të shërbejnë si
vend strehimi për t'i shpëtuar hakmarrësit të gjakut.

<span id="an_20:4">20:4</span> Kur vrasësi do të ikë në një nga këto
qytete, do të ndalet në hyrje të portës së qytetit dhe do t'ua
parashtrojë rastin e tij pleqve të atij qyteti; këta do ta presin në
qytetin e tyre, do t'i gjejnë vend dhe ai do të banojë me ta.

<span id="an_20:5">20:5</span> Në rast se hakmarrësi i gjakut do ta
ndjekë, ata nuk do t'ia dorëzojnë vrasësin, sepse ai ka vrarë të afërmin
e tij pa paramendim, pa e urryer më parë.

<span id="an_20:6">20:6</span> Vrasësi do të qëndrojë në atë qytet deri
sa, me vdekjen e kryepriftit që do të jetë në funksion ato ditë, do të
dalë në gjyq para asamblesë. Atëherë vrasësi mund të kthehet dhe të hyjë
në qytetin e tij dhe në shtëpinë e tij, në qytetin nga i cili kishte
ikur"".

<span id="an_20:7">20:7</span> Ata, pra, caktuan Kedeshin në Galile, në
zonën malore të Neftalit, Sikemin në krahinën malore të Efraimit dhe
Kiriath-Arbën (që është Hebroni), në krahinën malore të Judës.

<span id="an_20:8">20:8</span> Dhe matanë Jordanit, në lindje të
Jerikos, caktuan Betserin në shkretëtirën e rrafshnaltës të fisit të
Rubenit, Ramothin në Galaad të fisit të Gadit dhe Golanin në Bashan të
fisit të Manasit.

<span id="an_20:9">20:9</span> Këto ishin qytetet që iu caktuan tërë
bijve të Izraelit dhe të huajit që banonte midis tyre, në mënyrë që
kushdo që kishte vrarë dikë pa dashje të mund të strehohej dhe të mos
vritej nga hakmarrësi i gjakut, para se të dilte përpara asamblesë.

<span id="an_21:1">21:1</span> Kryetarët e familjeve të Levitëve u
paraqitën para priftit Eleazar, Jozueut, birit të Nunit, dhe kryetarëve
të familjeve të fiseve të bijve të Izraelit,

<span id="an_21:2">21:2</span> dhe u folën në Shilon, në vendin e
Kanaanit, duke u thënë: "Zoti urdhëroi, me anë të Moisiut, që të na
jepeshin disa qytete për të banuar me kullota për bagëtinë tonë".

<span id="an_21:3">21:3</span> Kështu bijtë e Izraelit u dhanë Levitëve,
duke i marrë nga trashëgimia e tyre, qytetet që vijojnë bashkë me toka
për kullotë, simbas urdhrit të Zotit.

<span id="an_21:4">21:4</span> U hodh shorti për familjet e Kehathitëve;
dhe bijve të priftit Aaron, që ishin Levitë, u ranë në short
trembëdhjetë qytete nga fisi i Judës, nga fisi i Simeonit dhe nga fisi i
Beniaminit.

<span id="an_21:5">21:5</span> Bijve të tjerë të Kehathit u ranë në
short dhjetë qytete nga familjet e fisit të Efraimit, nga fisi i Danit
dhe nga gjysma e fisit të Manasit.

<span id="an_21:6">21:6</span> Bijve të Gershonit u ranë në short
trembëdhjetë qytete nga fisi i Isakarit, nga fisi i Neftalit dhe nga
gjysmë fisi i Manasit në Bashan.

<span id="an_21:7">21:7</span> Bijve të Merarit, simbas familjeve të
tyre, u ranë dymbëdhjetë qytete nga fisi i Rubenit, nga fisi i Gadit dhe
nga fisi i Zabulonit.

<span id="an_21:8">21:8</span> Bijtë e Izraelit ua dhanë, pra, me short
këto qytete me gjithë kullotat e tyre Levitëve, ashtu si kishte
urdhëruar Zoti me anë të Moisiut.

<span id="an_21:9">21:9</span> Kështu ata dhanë, duke i marrë nga fisi i
bijve të Judës dhe nga fisi i bijve të Simeonit, qytetet e përmendura
këtu,

<span id="an_21:10">21:10</span> që ranë në dorë të bijve të Aaronit që
u përkisnin familjeve të Kehathitëve, bij të Levit, sepse hiseja e parë
që u hodh me short u ra atyre.

<span id="an_21:11">21:11</span> Ata morën, pra, Kirjath-Arbën,
domethënë Hebronin (Arba ishte ati i Anakut), në krahinën malore të
Judës, me tokat e saj për kullotë rreth e qark;

<span id="an_21:12">21:12</span> por territorin e qytetit dhe fshatrat e
tij ia dhanë Tsalebit, birit të Jenufehut, si pronë të tij.

<span id="an_21:13">21:13</span> Përveç kësaj u dhanë bijve të priftit
Aaron Hebronin (si qytet strehimi për vrasësin) me të gjitha tokat për
kullotë, Libnahun me tokat për kullotë,

<span id="an_21:14">21:14</span> Jatirin me tokat për kullotë, Eshtemoan
me tokat për kullotë,

<span id="an_21:15">21:15</span> Holonin me tokat për kullotë, Debirin
me tokat për kullotë,

<span id="an_21:16">21:16</span> Ainin me tokat e tij për kullotë,
Jutahun me tokat e tij për kullotë dhe Beth-Shemeshin me tokat e tij për
kullotë: nëntë qytete që u morën nga këto dy fise.

<span id="an_21:17">21:17</span> Nga fisi i Beniaminit, Gabaonin me
tokat e tij për kullotë, Gebën me tokat e tij për kullotë,

<span id="an_21:18">21:18</span> Anatothin me tokat e tij për kullotë
dhe Almonin me tokat e tij për kullotë: katër qytete.

<span id="an_21:19">21:19</span> Shuma e qyteteve të priftërinjve, bij
të Aaronit, ishte trembëdhjetë qytete me tokat e tyre për kullotë.

<span id="an_21:20">21:20</span> Familjeve të bijve të Kehathëve,
domethënë Levitëve që mbeteshin, bij të Kehathit, u ranë qytete që u
morën nga fisi i Efraimit.

<span id="an_21:21">21:21</span> Atyre iu dha Sikemi (si qytet për
strehimin e vrasësit) me gjithë tokat për kullotë në krahinën malore të
Efraimit, Gezeri me gjithë tokat për kullotë,

<span id="an_21:22">21:22</span> Kibtsaimi me tokat e tij për kullotë
dhe Beth-Horoni me tokat e tij për kullotë: katër qytete.

<span id="an_21:23">21:23</span> Nga fisi i Danit: Eltekehu me tokat për
kullotë, Gibethoni me gjithë tokat për kullotë,

<span id="an_21:24">21:24</span> Aijaloni me gjithë tokat për kullotë,
Gath-Rimoni me gjithë tokat për kullotë: katër qytete.

<span id="an_21:25">21:25</span> Nga gjysma e fisit të Manasit: Taanaku
me tokat e tij për kullotë, Gath-Rimoni me tokat e tij për kullotë: dy
qytete.

<span id="an_21:26">21:26</span> Të gjitha këto dhjetë qytete me tokat e
tyre për kullotë u ranë familjeve të bijve të tjerë të Kehathit.

<span id="an_21:27">21:27</span> Bijve të Gershonit, që u përkisnin
familjeve të Levitëve, u dhanë, duke i marrë nga gjysma e fisit të
Manasit, Golanin në Bashan (si qytet për strehimin e vrasësit), me
gjithë tokat për kullotë, dhe Beeshterahun me tokat e tij për kullotë:
dy qytete;

<span id="an_21:28">21:28</span> nga fisi i Isakarit, Kishionin me tokat
e tij për kullotë, Daberathin me tokat e tij për kullotë,

<span id="an_21:29">21:29</span> Jarmuthin me tokat e tij për kullotë,
En-Ganimin me tokat e tij për kullotë: katër qytete;

<span id="an_21:30">21:30</span> nga fisi i Asherit, Mishalin me tokat e
tij për kullotë, Abdonin me tokat e tij për kullotë,

<span id="an_21:31">21:31</span> Helkathin me tokat e tij për kullotë
dhe Rehobin, me tokat e tij për kullotë: katër qytete;

<span id="an_21:32">21:32</span> dhe nga fisi i Neftalit, Kadeshin në
Galile (si qytet strehimi për vrasësin), me gjithë tokat e tij për
kullotë, Hamoth-Dorin me tokat e tij për kullotë, dhe Kartanin me tokat
e tij për kullotë; tri qytete.

<span id="an_21:33">21:33</span> Shuma e qyteteve të Gershonitëve,
simbas familjeve të tyre, ishte trembëdhjetë qytete me tokat e tyre për
kullotë.

<span id="an_21:34">21:34</span> Familjeve të bijve të Merarit,
domethënë Levitëve të tjerë, iu dhanë, duke i marrë nga fisi i
Zabulonit, Jokneamin me tokat e tij për kullotë, Kartahin me tokat e tij
për kullotë,

<span id="an_21:35">21:35</span> Dimnahun me tokat e tij për kullotë dhe
Nahalalin me tokat e tij për kullotë: katër qytete;

<span id="an_21:36">21:36</span> nga fisi i Rubenit, Betserin me tokat e
tij për kullotë, Jatsahun me tokat e tij për kullotë,

<span id="an_21:37">21:37</span> Kedmothin me tokat e tij për kullotë
dhe Mefaathin me tokat e tij për kullotë: katër qytete;

<span id="an_21:38">21:38</span> dhe nga fisi i Gadit, Ramothin në
Galaad (si qytet strehimi për vrasësin), me tokat e tij për kullotë,
Mahanaimin me tokat e tij për kullotë,

<span id="an_21:39">21:39</span> Heshbonin me tokat e tij për kullotë
dhe Jazerin me tokat e tij për kullotë: gjithsejt katër qytete.

<span id="an_21:40">21:40</span> Shuma e qyteteve që iu dhanë me short
bijve të Merarit, simbas familjeve të tyre që përbënin familjet e
Levitëve të tjerë, ishin dymbëdhjetë qytete.

<span id="an_21:41">21:41</span> Shuma e qyteteve të Levitëve në mes të
zotërimeve të bijve të Izraelit ishte dyzet qytete me tokat e tyre për
kullotë.

<span id="an_21:42">21:42</span> Secili nga këto qytete kishte rreth e
qark toka për kullotë; e njëjta gjë ishte në çdo qytet.

<span id="an_21:43">21:43</span> Kështu Zoti i dha Izraelit tërë vendin
që ishte betuar t'ua jepte etërve të tyre, dhe bijtë e Izraelit e
pushtuan dhe banuan në të.

<span id="an_21:44">21:44</span> Zoti u siguroi pushim rreth e qark, siç
u ishte betuar etërve të tyre; asnjë nga armiqtë e tyre nuk mundi t'u
bëjë ballë; Zoti i dorëzoi tërë armiqtë në duart e tyre.

<span id="an_21:45">21:45</span> Nuk ra për tokë asnjë nga fjalët që
Zoti i pati thënë shtëpisë së Izraelit; të tëra u vërtetuan.

<span id="an_22:1">22:1</span> Pastaj Jozueu thirri Rubenitët, Gaditët
dhe gjysmën e fisit të Manasit dhe u tha atyre:

<span id="an_22:2">22:2</span> "Ju keni zbatuar të gjitha ato që Moisiu,
shërbëtori i Zotit, ju kishte urdhëruar dhe i jeni bindur zërit tim
lidhur me ato që ju kam porositur.

<span id="an_22:3">22:3</span> Ju nuk keni braktisur vëllezërit tuaj
gjatë kësaj kohe të gjatë deri më sot dhe keni zbatuar urdhrat që Zoti,
Perëndia juaj, ju ka porositur.

<span id="an_22:4">22:4</span> Dhe tani që Zoti, Perëndia juaj, i ka
lënë të pushojnë vëllezërit tuaj, ashtu siç u kishte premtuar, kthehuni
dhe shkoni në çadrat tuaja në vendin që ju përket, dhe që Moisiu,
shërbëtori i Zotit, ju ka caktuar matanë Jordanit.

<span id="an_22:5">22:5</span> Vetëm kini kujdes të zbatoni urdhërimet
dhe ligjin që Moisiu, shërbëtori i Zotit, ju ka dhënë, duke e dashur
Zotin, Perëndinë tuaj, duke ecur në të gjitha rrugët e tij, duke zbatuar
të gjitha urdhërimet e tij, duke qendruar sa më afër tij dhe duke i
shërbyer me gjithë zemër dhe me gjithë shpirt".

<span id="an_22:6">22:6</span> Pastaj Jozueu i bekoi dhe u dha urdhër të
largohen, dhe ata u kthyen në çadrat e tyre.

<span id="an_22:7">22:7</span> Moisiu i kishte dhënë gjysmës së fisit të
Manasit një trashëgimi në Bashan, kurse Jozueu i dha gjysmës tjetër një
trashëgimi midis vëllezërve të tyre, nga kjo anë e Jordanit, në
perëndim. Kështu, kur Jozueu i ktheu në çadrat e tyre, i bekoi,

<span id="an_22:8">22:8</span> dhe u foli atyre, duke thënë: "Ju po
ktheheni në çadrat tuaja me pasuri të mëdha, me një numër të madh
bagëtish, me argjend, me flori, me bronz, me hekur e një numër të madh
rrobash; ndani me vëllezërit plaçkën e armiqve tuaj".

<span id="an_22:9">22:9</span> Kështu bijtë e Rubenit, bijtë e Gadit dhe
gjysma e fisit të Manasit u kthyen, duke i lënë bijtë e Izraelit në
Shilon, në vendin e Kanaanit, për të shkuar në vendin e Galaadit, pronë
e tyre dhe që e kishin marrë simbas urdhrit të dhënë nga Zoti me anë të
Moisiut.

<span id="an_22:10">22:10</span> Pasi arritën në brigjet e Jordanit që
ndodhet në vendin e Kanaanit, bijtë e Rubenit, bijtë e Gadit dhe gjysma
e fisit të Manasit ndërtuan një altar, pranë Jordanit, një altar me
pamje të madhërishme.

<span id="an_22:11">22:11</span> Bijtë e Izraelit dëgjuan se thuhej:
"Ja, bijtë e Rubenit, bijtë e Gadit dhe gjysma e fisit të Manasit kanë
ndërtuar një altar në kufijtë e vendit të Kanaanit, në brigjet e
Jordanit, në anën e pushtuar nga bijtë e Izraelit".

<span id="an_22:12">22:12</span> Kur bijtë e Izraelit e mësuan këtë gjë,
tërë asambleja e bijve të Izraelit u mblodh në Shilon për të bërë luftë
kundër tyre.

<span id="an_22:13">22:13</span> Atëherë bijtë e Izraelit u dërguan
bijve të Rubenit, bijve të Gadit dhe gjysmës së fisit të Manasit, në
vendin e Galaadit, Finehasin, birin e priftit Eleazar,

<span id="an_22:14">22:14</span> dhe bashkë me të dhjetë princa, një
princ për çdo shtëpi atërore të fiseve të ndryshme të Izraelit; secili
prej tyre ishte kreu i një shtëpie atërore midis ndarjeve të Izraelit.

<span id="an_22:15">22:15</span> Ata shkuan te bijtë e Rubenit, te bijtë
e Gadit dhe te gjysma e fisit të Manasit në vendin e Galaadit dhe folën
me ta, duke thënë:

<span id="an_22:16">22:16</span> "Kështu thotë tërë asambleja e Zotit:
"Ç'është kjo shkelje që keni kryer kundër Perëndisë së Izraelit, duke
mos e ndjekur më sot Zotin, duke ndërtuar një altar për të ngritur krye
sot kundër Zotit?

<span id="an_22:17">22:17</span> Mos qe vallë gjë e vogël paudhësia e
Peorit, nga e cila nuk jemi larë ende deri më sot dhe që solli një
fatkeqësi mbi asamblenë e Zotit,

<span id="an_22:18">22:18</span> që ju shtyn sot të mos e ndiqni Zotin?
Sepse, po të jetë se sot ngreni krye kundër Zotit, nesër ai do të
zemërohet kundër tërë asamblesë së Izraelit.

<span id="an_22:19">22:19</span> Në qoftë se e konsideroni të papastër
vendin që zotëroni, mund të kaloni në vendin që është pronë e Zotit, ku
ndodhet tabernakulli i Zotit, dhe të banoni midis nesh; por mos ngrini
krye kundër Zotit dhe kundër nesh, duke ndërtuar një altar përveç atij
të Zotit, Perëndisë tonë.

<span id="an_22:20">22:20</span> Kur Akani, bir i Zerahut, kreu një
shkelje në gjërat e caktuara të shfarosen, a nuk tërhoqi vallë zemërimin
e Zotit mbi gjithë asamblenë e Izraelit? Dhe ai njeri nuk qe i vetmi që
gjeti vdekjen në paudhësinë e tij"".

<span id="an_22:21">22:21</span> Atëherë bijtë e Rubenit, bijtë e Gadit
dhe gjysma e fisit të Manasit u përgjegjën dhe u thanë krerëve të
ndarjeve të Izraelit:

<span id="an_22:22">22:22</span> "Zoti Perëndia i perëndive, Zoti
Perëndia i perëndive! Ai e di, bile edhe Izraeli do ta mësojë. Në qoftë
se e bëmë për rebelim ose për mosbesnikëri ndaj Zotit, mos na kurseni në
këtë ditë.

<span id="an_22:23">22:23</span> Në rast se kemi ndërtuar një altar për
të mos e ndjekur më Zotin ose për të ofruar mbi të olokaustet apo
blatime ushqimore, ose për të bërë mbi të flijime falënderimi, le të na
kërkojë llogari vetë Zoti!

<span id="an_22:24">22:24</span> Por në të vërtetë ne e bëmë këtë me
frikë, për një arësye, duke menduar që në të ardhmen pasardhësit tuaj
mund t'u thonin pasardhësve tanë: "Çfarë ju lidh me Zotin, Perëndinë e
Izraelit?

<span id="an_22:25">22:25</span> Zoti e ka vënë Jordanin si kufi midis
jush dhe nesh, o bij të Rubenit, o bij të Gadit; ju nuk keni asnjë pjesë
te Zoti". Kështu pasardhësit tuaj mund t'i largojnë pasardhësit tanë nga
frika e Zotit.

<span id="an_22:26">22:26</span> Prandaj thamë: "Le të ndërtojmë një
altar, jo për olokauste as për flijime,

<span id="an_22:27">22:27</span> por që të shërbejë si dëshmi midis jush
dhe nesh dhe midis pasardhësve tanë pas nesh, në mënyrë që të mund të
kryejmë shërbimin e Zotit përpara tij, me olokaustet tona, flijimet tona
dhe ofertat tona të falënderimit, me qëllim që pasardhësit tuaj të mos u
thonë një ditë pasardhësve tanë: Ju nuk keni asnjë pjesë tek Zoti".

<span id="an_22:28">22:28</span> Prandaj thamë: Në rast se ndodh që një
ditë të na thonë këtë neve ose pasardhësve tanë, atëherë do të
përgjigjemi: Shikoni formën e altarit të Zotit që ndërtuan etërit tanë,
jo për olokauste as për flijime, por që të shërbejë si dëshmitar midis
nesh dhe jush.

<span id="an_22:29">22:29</span> Nuk na ka shkuar mendja të ngremë krye
kundër Zotit dhe as të heqim dorë nga bindja ndaj Zotit, duke ndërtuar
një altar për olokaustet, për blatimet e ushqimit ose për flijimet,
përveç altarit të Zotit, Perëndisë tonë, që ndodhet përpara
tabernakullit të tij!".

<span id="an_22:30">22:30</span> Kur prifti Finehas dhe princat e
asamblesë, krerët e ndarjeve të Izraelit që ishin me të, dëgjuan fjalët
që thanë bijtë e Rubenit, bijtë e Gadit dhe bijtë e Manasit, mbetën të
kënaqur.

<span id="an_22:31">22:31</span> Atëherë Finehasi, bir i priftit
Eleazar, u tha bijve të Rubenit, të Gadit dhe të Manasit: "Sot pranojmë
që Zoti është midis nesh, sepse ju nuk keni kryer këtë shkelje ndaj
Zotit; kështu i keni shpëtuar bijtë e Izraelit nga dora e Zotit".

<span id="an_22:32">22:32</span> Pastaj Finehasi, bir i priftit Eleazar
dhe princat i lanë bjtë e Rubenit dhe të Gadit, dhe vendin e Galaadit,
dhe u kthyen në vendin e Kanaanit pranë bijve të Izraelit, të cilëve u
treguan ngjarjen.

<span id="an_22:33">22:33</span> Kjo gjë u pëlqeu bijve të Izraelit, dhe
bijtë e Izraelit bekuan Perëndinë, dhe nuk folën më të shkojnë për të
luftuar kundër bijve të Rubenit dhe të Gadit dhe të shkatërronin vendin
në të cilin ata banonin.

<span id="an_22:34">22:34</span> Dhe bijtë e Rubenit dhe të Gadit e
quajtën "Dëshmitar" këtë altar, sepse thanë: "Ai është dëshmitar midis
nesh që Zoti është Perëndia".

<span id="an_23:1">23:1</span> Shumë kohë mbas pushimit që Zoti i kishte
siguruar Izraelit nga të gjithë armiqtë që e rrethonin, Jozueu, tanimë i
plakur dhe me moshë të shtyrë,

<span id="an_23:2">23:2</span> mblodhi tërë Izraelin, pleqtë e tij,
krerët, gjykatësit dhe oficerët e tij, dhe u tha: "Unë jam plak dhe i
shtyrë në moshë,

<span id="an_23:3">23:3</span> Ju i patë të gjitha ato që Zoti, Perëndia
juaj, u ka bërë të gjitha kombeve, për shkakun tuaj, sepse ka qenë vetë
Zoti, Perëndia juaj, që ka luftuar për ju.

<span id="an_23:4">23:4</span> Dhe ja, unë kam ndarë midis jush me
short, si trashëgimi për fiset tuaja, kombet që mbeten, bashkë me tërë
kombet që kam shfarosur, nga Jordani deri në Detin e Madh, në perëndim.

<span id="an_23:5">23:5</span> Dhe Zoti, Perëndia juaj, do t'i dëbojë ai
vetë para jush; kështu ju do të shtini në dorë vendin e tyre, ashtu si
ju ka premtuar Zoti, Perëndia juaj.

<span id="an_23:6">23:6</span> Jini, pra, shumë të vendosur në zbatimin
dhe vënien në praktikë të ligjit të Moisiut, pa u shmangur as djathtas
as majtas,

<span id="an_23:7">23:7</span> pa u përzier me kombet që mbeten midis
jush; nuk do të përmendni as emrin e perëndive të tyre dhe nuk do të
betoheni për ta; nuk do t'i shërbeni dhe nuk do të bini përmbys para
tyre;

<span id="an_23:8">23:8</span> por do të lidheni ngushtë me Zotin,
Perëndinë tuaj, siç keni bërë deri sot.

<span id="an_23:9">23:9</span> Në fakt Zoti ka dëbuar para jush kombe të
mëdhenj dhe të fuqishëm; dhe askush nuk ka mundur t'ju bëjë ballë deri
më sot.

<span id="an_23:10">23:10</span> Një i vetëm nga ju do të ndjekë njëmijë
prej tyre, sepse Zoti, Perëndia juaj, është ai që lufton për ju, siç e
ka premtuar.

<span id="an_23:11">23:11</span> Tregoni, pra, kujdes të madh për
shpirtrat tuaj, për ta dashur Zotin, Perëndinë tuaj.

<span id="an_23:12">23:12</span> Por në rast se i shmangeni dhe
bashkoheni me mbeturinat e këtyre kombeve që kanë mbetur midis jush dhe
bashkoheni me anë martesash me ta dhe përziheni me ta dhe ata me ju,

<span id="an_23:13">23:13</span> dijeni me siguri që Zoti, Perëndia
juaj, nuk ka për të vazhduar t'i dëbojë këto kombe para jush; por ata do
të bëhen për ju një kurth, një kamzhik në ijët tuaja dhe hala në sytë
tuaja, deri sa ju të zhdukeni nga ky vend i mirë që Zoti, Perëndia juaj,
ju ka dhënë.

<span id="an_23:14">23:14</span> Dhe ja, unë po iki sot në rrugën e
gjithë botës; pranoni, pra, me gjithë zemër e me gjithë shpirt që nuk ka
rënë për tokë asnjë nga fjalët e mira që Zoti, Perëndia juaj, ka thënë
lidhur me ju; të tëra u vërtetuan për ju; as edhe një nuk ra për tokë.

<span id="an_23:15">23:15</span> Dhe ka për të ndodhur që, ashtu si për
të gjitha gjërat e mira që Zoti, Perëndia juaj, ju kishte premtuar ju
kanë dalë, kështu Zoti do të sjellë mbi ju tërë fatkeqësitë, deri sa
t'ju zhdukë nga ky vend i mirë që Perëndia juaj, Zoti ju ka dhënë.

<span id="an_23:16">23:16</span> Në rast se shkelni besëlidhjen që Zoti,
Perëndia juaj, ju ka urdhëruar, dhe shkoni t'u shërbeni perëndive të
tjera dhe bini përmbys para tyre, atëherë zemërimi i Zotit do të ndizet
kundër jush dhe ju do të zhdukeni shpejt nga vendi i mirë që Ai ju ka
dhënë".

<span id="an_24:1">24:1</span> Pastaj Jozueu mblodhi të gjitha fiset e
Izraelit në Sikem, dhe thirri pleqtë e Izraelit, krerët, gjykatësit dhe
oficerët e tij, që u paraqitën përpara Perëndisë.

<span id="an_24:2">24:2</span> Dhe Jozueu i tha tërë popullit: "Kështu
flet Zoti, Perëndia i Izraelit: "Në kohërat e kaluara, etërit tuaj, si
Terahu, ati i Abrahamit dhe i Nahorit, banonin matanë lumit dhe u
shërbenin perëndive të tjera.

<span id="an_24:3">24:3</span> Unë mora atin tuaj Abrahamin nga ana
tjetër e lumit, e bëra të kalojë nëpër gjithë vendin e Kanaanit,
shumëzova pasardhësit e tij dhe i dhashë Isakun.

<span id="an_24:4">24:4</span> Isakut i dhashë Jakobin dhe Esaun; Esaut
i dhashë si trashëgimi malin e Seirit; por Jakobi dhe bijtë e tij
zbritën në Egjipt.

<span id="an_24:5">24:5</span> Pastaj dërgova Moisiun dhe Aaronin dhe
godita Egjiptin me atë që bëra në mes të tij; pastaj ju nxora jashtë.

<span id="an_24:6">24:6</span> Kështu nxora nga Egjipti etërit tuaj, dhe
ju arritët në det. Egjiptasit i ndoqën etërit tuaj me qerre dhe me
kalorës deri në Detin e Kuq.

<span id="an_24:7">24:7</span> Por ata i klithën Zotit, dhe ai vendosi
një errësirë të dendur midis jush dhe Egjiptasve; pastaj hodha mbi ta
detin, që i mbuloi; dhe sytë tuaj panë atë që u bëra Egjiptasve. Pastaj
qëndruat për një kohë të gjatë në shkretëtirë.

<span id="an_24:8">24:8</span> Unë ju çova në vendin e Amorejve, që
banonin matanë Jordanit; ata luftuan kundër jush dhe unë jua dhashë në
dorë; ju pushtuat vendin e tyre dhe unë i shpartallova para jush.

<span id="an_24:9">24:9</span> Pastaj Balaku, bir i Tsiporit, mbret i
Moabit, u ngrit për të luftuar Izraelin; dhe dërgoi të thërrasë
Balaamin, djalin e Beorit, që t'ju mallkonte;

<span id="an_24:10">24:10</span> por unë nuk desha të dëgjoj Balaamin;
prandaj ai ju bekoi me të madhe, dhe ju çlirova nga duart e Balakut.

<span id="an_24:11">24:11</span> Kaluat pastaj Jordanin dhe arritët në
Jeriko; banorët e Jerikos luftuan kundër jush; kështu bënë Amorejtë,
Perezejtë, Kananejtë, Hitejtë, Girgasejtë, Hivejtë dhe Jebusejtë; por
unë jua dorëzova në dorë.

<span id="an_24:12">24:12</span> Dhe çova para jush grerëzat, që i bënë
të ikin para jush, ashtu si kishte ndodhur me dy mbretërit e Amorejve;
por kjo nuk ishte meritë e shpatës ose e harkut tënd.

<span id="an_24:13">24:13</span> Dhe ju dhashë një tokë për të cilën nuk
kishit punuar dhe qytete që nuk i kishit ndërtuar, dhe ju banuat në to;
dhe tani hani frytin e vreshtave dhe të ullishteve që nuk keni mbjellë".

<span id="an_24:14">24:14</span> Prandaj tani t'ia kini frikën Zotit dhe
shërbejeni me ndershmëri dhe besnikëri; hiqni perënditë të cilëve u
shërbyen etërit tuaj matanë lumit dhe në Egjipt, dhe vihuni në shërbim
të Zotit.

<span id="an_24:15">24:15</span> Dhe në rast se ju duket një gjë e keqe
t'i shërbeni Zotit, zgjidhni sot kujt doni t'i shërbeni, o perënditë të
cilëve u shërbyen etërit tuaj matanë lumit, o perënditë e Amorejve, në
vendin e të cilëve

<span id="an_24:16">24:16</span> Atëherë populli u përgjigj dhe tha:
"Larg qoftë që ne të braktisim Zotin për t'u shërbyer perëndive të
tjera!

<span id="an_24:17">24:17</span> Sepse Zoti, Perëndia ynë, është ai që
na nxori ne dhe etërit tanë nga vendi i Egjiptit, nga shtëpia e
skllavërisë, që ka bërë mrekullira të mëdha para syve tanë dhe që na ka
mbrojtur gjatë gjithë rrugës që bëmë dhe midis gjithë popujve në mes të
të cilëve kemi kaluar;

<span id="an_24:18">24:18</span> dhe Zoti ka dëbuar para nesh tërë
popujt dhe Amorejtë që banonin në këtë vend; prandaj ne do t'i shërbejmë
Zotit, sepse ai është Perëndia ynë".

<span id="an_24:19">24:19</span> Por Jozueu i tha popullit: "Ju nuk mund
t'i shërbeni Zotit, sepse ai është një Perëndi i shenjtë, një Perëndi
ziliqar; ai nuk do t'i falë shkeljet dhe mëkatet tuaja.

<span id="an_24:20">24:20</span> Kur ta braktisni Zotin dhe t'u shërbeni
perëndive të huaja, ai do të kthehet për t'ju bërë keq dhe për t'ju
konsumuar pas aq të mirave që ju ka bërë".

<span id="an_24:21">24:21</span> Dhe populli i tha Jozueut: "Jo, ne do
t'i shërbejmë Zotit".

<span id="an_24:22">24:22</span> Atëherë Jozueu i tha popullit: "Ju jeni
dëshmitarë kundër vetvetes, pse keni zgjedhur për vete Zotin për t'i
shërbyer!". Ata iu përgjigjën: "Jemi dëshmitarë!".

<span id="an_24:23">24:23</span> Jozueu tha: "Hiqni, pra, perënditë e
huaja që janë në mes tuaj dhe përuleni zemrën tuaj Zotit, Perëndisë së
Izraelit!".

<span id="an_24:24">24:24</span> Populli iu përgjigj Jozueut: "Ne do t'i
shërbejmë Zotit, Perëndisë tonë, dhe do t'i bindemi zërit të tij".

<span id="an_24:25">24:25</span> Kështu Jozueu lidhi atë ditë një
besëlidhje me popullin, dhe i dha statutet dhe dekretet në Sikem.

<span id="an_24:26">24:26</span> Pastaj Jozueu shkroi këto gjëra në
librin e ligjit të Perëndisë; dhe mori një gur të madh dhe e vendosi
aty, poshtë lisit, pranë shenjtërores së Zotit.

<span id="an_24:27">24:27</span> Jozueu i tha pastaj tërë popullit: "Ja,
ky gur do të jetë një dëshmitar kundër nesh, sepse ai i dëgjoi tërë
fjalët që na tha Zoti; ai, pra, do të shërbejë si dëshmitar kundër jush,
me qëllim që të mos e mohoni Perëndinë tuaj".

<span id="an_24:28">24:28</span> Pastaj Jozueu e ktheu popullin në
vendin ku ishte më parë, secili në trashëgiminë e vet.

<span id="an_24:29">24:29</span> Pas këtyre gjërave Jozueu, bir i Nunit
dhe shërbëtor i Zotit, vdiq në moshën njëqind e dhjetë vjeç,

<span id="an_24:30">24:30</span> dhe e varrosën në territorin e pronës
së tij në Timnath-Serah, që ndodhet në krahinën malore të Efraimit, në
veri të malit Gaash.

<span id="an_24:31">24:31</span> Izraeli i shërbeu Zotit gjatë gjithë
jetës së Jozueut dhe gjatë gjithë jetës së pleqve që jetuan pas Jozueut
dhe që dinin tërë veprat që Zoti kishte bërë për Izraelin.

<span id="an_24:32">24:32</span> Eshtrat e Jozefit, që bijtë e Izraelit
kishin sjellë nga Egjipti, i varrosën në Sikem, në pjesën e arës që
Jakobi ua kishte blerë bijve të Hamorit, atit të Sikemit, për njëqind
pjesë argjendi, dhe që ishte pronë e bijve të Jozefit.

<span id="an_24:33">24:33</span> Pastaj vdiq edhe Eleazari, bir i
Aaronit, dhe e varrosën në malin, që ishte pronë e birit të tij Finehas
dhe që ia kishin dhënë në krahinën malore të Efraimit.

------------------------------------------------------------------------

[Next: Judges](jdg)
