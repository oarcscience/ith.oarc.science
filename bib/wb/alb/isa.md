[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](sol)  [Next](jer) 

------------------------------------------------------------------------

### Albanian Bible: Isaiah

<span id="an_1:1">1:1</span> Vegimi i Isaias, birit të Amotsit, që ai pa
për Judën dhe Jeruzalemin në ditët e Uziahut, të Jothamit, të Ashazit
dhe të Ezekias; mbretër të Judës;

<span id="an_1:2">1:2</span> Dëgjoni; o qiej; dhe dëgjo, o tokë, sepse
Zoti ka folur: "Kam edukuar fëmijë dhe i rrita, ata u rebeluan kundër
meje.

<span id="an_1:3">1:3</span> Kau e njeh të zotin e tij dhe gomari
grazhdin e zotërisë së tij, por Izraeli nuk ka dije dhe populli im nuk
ka mend".

<span id="an_1:4">1:4</span> Mjerë, komb mëkatar, popull i ngarkuar me
paudhësi, racë keqbërësish, bij që veprojnë në mënyrë të çoroditur! Kanë
braktisur Zotin, kanë përçmuar të Shenjtin e Izraelit, kanë devijuar dhe
janë kthyer prapa.

<span id="an_1:5">1:5</span> Pse doni që të goditeni edhe më? Do të
ngrinit krye edhe më tepër. Gjithë koka është e sëmurë, gjithë zemra
lëngon.

<span id="an_1:6">1:6</span> Nga tabani i këmbës deri te koka nuk ka
asgjë të shëndoshë; vetëm plagë, vurrata dhe plagë të hapura, që nuk
janë as pastruar, as lidhur as qetësuar me vaj.

<span id="an_1:7">1:7</span> Vendi juaj është shkretuar, qytetet tuaja
janë djegur nga zjarri, tokën tuaj e përpijnë të huajtë para syve tuaj;
është si një shkretim sikur ta kishin shkatërruar të huajtë.

<span id="an_1:8">1:8</span> Kështu bija e Sionit ka mbetur si një
karakollë në një vresht, si një kasolle në një arë me shalqi, si një
qytet i ngujuar.

<span id="an_1:9">1:9</span> Në qoftë se Zoti i ushtrive nuk do të na
kishte lënë një mbetje të vogël, do të ishim si Sodoma, do t'i ngjisnim
Gomorrës.

<span id="an_1:10">1:10</span> Dëgjoni fjalën e Zotit, o krerë të
Sodomës, verini veshin ligjit të Perëndisë tonë, o popull i Gomorrës!

<span id="an_1:11">1:11</span> "Ç'më duhet shumica e flijimeve tuaja,
thotë Zoti. Jam ngopur nga olokaustet e deshve dhe nga dhjami i kafshëve
të majme; gjakun e demave, të qengjave dhe të cjepve nuk e pëlqej.

<span id="an_1:12">1:12</span> Kur vini të paraqiteni përpara meje, kush
ua ka kërkuar këtë, që të shkelni oborret e mia?

<span id="an_1:13">1:13</span> Mos sillni më blatime të kota; temjani
është neveri për mua; nuk mund t'i duroj hënat e reja dhe të shtunat,
thirrjen e asambleve dhe paudhësinë bashkë me mbledhjet e shenjta.

<span id="an_1:14">1:14</span> Unë i urrej hënat e reja tuaja dhe festat
tuaja solemne; janë një barrë për mua, jam lodhur duke i duruar.

<span id="an_1:15">1:15</span> Kur i shtrini duart tuaja, unë i fsheh
sytë e mi nga ju; edhe kur i shumoni lutjet tuaja, unë nuk dëgjoj; duart
tuaja janë tërë gjak.

<span id="an_1:16">1:16</span> Lahuni, pastrohuni, largoni nga prania
ime ligësinë e veprimeve tuaja, mos bëni më keq.

<span id="an_1:17">1:17</span> Mësoni të bëni të mirën, kërkoni
drejtësinë, ndihmoni të shtypurin, sigurojini drejtësi jetimit, mbroni
çështjen e gruas së ve.

<span id="an_1:18">1:18</span> Ejani, pra, dhe të diskutojmë bashkë,
thotë Zoti, edhe sikur mëkatet tuaja të ishin të kuqe flakë, do të bëhen
të bardha si bora, edhe sikur të ishin të kuqe të purpur, do të bëhen si
leshi.

<span id="an_1:19">1:19</span> Në rast se jeni të gatshëm të bindeni, do
të hani gjërat më të mira të vendit;

<span id="an_1:20">1:20</span> por në rast se refuzoni dhe rebeloheni,
do t'ju përpijë shpata", sepse goja e Zotit ka folur.

<span id="an_1:21">1:21</span> Si bëhet që qyteti besnik është
shndërruar në një prostitutë? Ishte plot ndershmëri, drejtësia qëndronte
në të, por tani aty banojnë vrasësit.

<span id="an_1:22">1:22</span> Argjendi yt është bërë zgjyrë, vera jote
është holluar me ujë.

<span id="an_1:23">1:23</span> Princat e tu janë rebelë dhe shokë me
hajdutët; të gjithëve u pëlqejnë dhuratat dhe turren pas shpërblimeve.
Nuk i sigurojnë drejtësi jetimit dhe çështja e gruas së ve nuk arrin
para tyre.

<span id="an_1:24">1:24</span> Prandaj Perëndia, Zoti i ushtrive, i
Fuqishmi i Izraelit thotë: "Po, do të hakmerrem me kundërshtarët e mi,
do të marr hak me armiqtë e mi.

<span id="an_1:25">1:25</span> Do ta vë përsëri dorën time mbi ty, do të
të pastroj nga zgjyrat e tua si me sodën dhe do të heq tërë plumbin
tënd.

<span id="an_1:26">1:26</span> Do të rivendos gjyqtarët e tu siç ishin
në krye dhe këshilltarët e tu siç ishin në fillim. Mbas kësaj do të
quhesh "qyteti i drejtësisë", "qyteti besnik".

<span id="an_1:27">1:27</span> Sioni do të çlirohet me anë të drejtës
dhe ata që do të pendohen me anë të drejtësisë.

<span id="an_1:28">1:28</span> Por rebelët dhe mëkatarët do të
shkatërrohen së bashku, dhe ata që braktisin Zotin do të shfarosen.

<span id="an_1:29">1:29</span> Atëherë do t'ju vijë turp për lisat që
keni dashur dhe do të skuqeni për kopshtet që keni zgjedhur.

<span id="an_1:30">1:30</span> Sepse do të jeni si një lis me gjethe të
fishkura dhe si një kopësht pa ujë.

<span id="an_1:31">1:31</span> Njeriu i fortë do të jetë si kallamishtet
dhe vepra e tij si një shkëndijë; do të digjen të dy bashkë dhe askush
nuk do t'i shuajë".

<span id="an_2:1">2:1</span> Fjala që Isaia, bir i Amotsit, pati si
vegim lidhur me Judën dhe Jeruzalemin.

<span id="an_2:2">2:2</span> Në ditët e fundit do të vij që mali ku
ndodhet shtëpia e Zotit do të vendoset në majën e maleve dhe do të
ngrihet mbi disa kodra, dhe këtu do të vershojnë tërë kombet.

<span id="an_2:3">2:3</span> Shumë popuj do të vijnë duke thënë: "Ejani,
të ngjitemi në malin e Zotit, në shtëpinë e Perëndisë të Jakobit; ai do
të na mësojë rrugët e tij dhe ne do të ecim në shtigjet e tij". Sepse
nga Sioni do të dalë ligji dhe nga Jeruzalemi fjala e Zotit.

<span id="an_2:4">2:4</span> Ai do të sigurojë drejtësi midis kombeve
dhe do të qortojë shumë popuj. Do t'i farkëtojnë shpatat e tyre duke i
kthyer në plugje dhe heshtat e tyre në drapinj; një komb nuk ka për të
ngritur shpatën kundër një kombi tjetër dhe nuk do të mësojnë më luftën.

<span id="an_2:5">2:5</span> O shtëpi e Jakobit, ejani dhe të ecim në
dritën e Zotit!

<span id="an_2:6">2:6</span> Sepse ti, o Zot, ke braktisur popullin
tënd, shtëpinë e Jakobit, sepse janë plot me praktika lindore, ushtrojnë
magjinë si Filistejtë, lidhin aleanca me bijtë e të huajve.

<span id="an_2:7">2:7</span> Vendi i tyre është plot me argjend dhe me
ar dhe thesaret e tyre nuk kanë fund; vendi i tyre është plot me kuaj
dhe qerret e tyre s'kanë të sosur.

<span id="an_2:8">2:8</span> Vendi i tyre është plot me idhuj; bien
përmbys përpara veprës së vetë duarve të tyre, përpara atyre gjërave që
kanë bërë gishtat e tyre.

<span id="an_2:9">2:9</span> Prandaj njeriu i zakonshëm përulet dhe
njeriu i shquar ulet, por ti nuk i fal.

<span id="an_2:10">2:10</span> Hyr në shkëmb dhe fshihu në pluhurin
përpara tmerrit të Zotit dhe përpara shkëlqimit të madhërisë së tij.

<span id="an_2:11">2:11</span> Vështrimi krenar i njeriut do të ulet dhe
krenaria e vdekatarëve do të përulet; vetëm Zoti do të lartësohet atë
ditë.

<span id="an_2:12">2:12</span> Sepse dita e Zotit të ushtrive do të vijë
kundër çdo gjëje krenare dhe kryelartë dhe kundër çdo gjëje që ngrihet,
për ta ulur,

<span id="an_2:13">2:13</span> kundër gjithë kedrave të Libanit, të
lartë dhe të ngritur, dhe kundër të gjitha lisave të Bashanit,

<span id="an_2:14">2:14</span> kundër të gjitha maleve të larta dhe
kodrave të larta;

<span id="an_2:15">2:15</span> kundër çdo kulle shumë të lartë dhe
kundër çdo muri të fortifikuar,

<span id="an_2:16">2:16</span> kundër gjithë anijeve të Tarshishit dhe
kundër të gjitha gjërave të këndshme.

<span id="an_2:17">2:17</span> Kryelartësia e njeriut do të ulet dhe
krenaria e njerëzve të shquar do të përulet; vetëm Zoti do të lartësohet
atë ditë.

<span id="an_2:18">2:18</span> Idhujt do të hiqen plotësisht.

<span id="an_2:19">2:19</span> Njerëzit do të hyjnë në shpellat e
shkëmbinjve dhe në guvat e tokës përpara tmerrit të Zotit dhe shkëlqimit
të madhërisë së tij, kur do të ngrihet për ta bërë tokën të dridhet.

<span id="an_2:20">2:20</span> Në këtë ditë njerëzit do t'ua hedhin
minjve dhe lakuriqve të natës idhujt e tyre prej argjendi dhe idhujt e
tyre prej ari, që i kanë prodhuar për t'i adhuruar,

<span id="an_2:21">2:21</span> për t'u futur në të çarat e shkëmbinjve
dhe në greminat e krepave para tmerrit të Zotit dhe shkëlqimit të
madhërisë së tij, kur do të ngrihet për ta bërë tokën të dridhet.

<span id="an_2:22">2:22</span> Mos kini më besim te njeri, në flegrat e
të cilit nuk ka veç se një frymë; si mund të mbështetesh te ai?

<span id="an_3:1">3:1</span> Ja, Perëndia, Zoti i ushtrive, është duke i
hequr Jeruzalemit dhe Judës çdo mbështetje dhe përkrahje, çdo
mbështjetje me bukë dhe çdo mbështetje me ujë;

<span id="an_3:2">3:2</span> trimin dhe luftëtarin, gjyqtarin dhe
profetin, falltarin dhe plakun,

<span id="an_3:3">3:3</span> komandantin e një pesëdhjetësheje dhe
parinë, këshilltarin, ekspertin në artet magjike dhe yshtësin e
shkathët.

<span id="an_3:4">3:4</span> Do t'u jap atyre djem si princa dhe fëmijë
do t'i sundojnë.

<span id="an_3:5">3:5</span> Populli do të jetë i shtypur, njeri nga
tjetri, dhe secili nga i afërmi i tij; fëmija do të jetë i pasjellshëm
me plakun, njeriu i keq me njeriun e nderuar.

<span id="an_3:6">3:6</span> Dikush do të kapë vëllanë e vet në shtëpinë
e atit të tij dhe do t'i thotë: "Ti ke një mantel, bëhu i pari ynë dhe
kujdesu për këtë shkatërrim".

<span id="an_3:7">3:7</span> Por atë ditë ai do të deklarojë solemnisht
duke thënë: "Unë nuk do t'i lidh plagët tuaja, sepse në shtëpinë time
nuk ka as bukë as mantel; mos më vini të parë të popullit".

<span id="an_3:8">3:8</span> Në fakt Jeruzalemi dridhet dhe Juda po bie,
sepse gjuha e tyre dhe veprat e tyre janë kundër Zotit, për të provokuar
zemërimin e vështrimit të madhërisë së tij.

<span id="an_3:9">3:9</span> Anësia e tyre me personat dëshmon kundër
tyre, ata vënë në dukje mëkatin e tyre si Sodoma dhe nuk e fshehin.
Mjerë ata, sepse i bëjnë keq vetes së tyre.

<span id="an_3:10">3:10</span> I thoni të drejtit se do t'i dalë mirë,
sepse do të hajë frytin e veprave të tij.

<span id="an_3:11">3:11</span> Mjerë i pabesi! Do t'i bjerë mbi kokë
fatkeqësia, sepse do t'i jepet ajo që duart e tij kanë përgatitur.

<span id="an_3:12">3:12</span> Shtypësit e popullit tim janë fëmijë, dhe
gratë sundojnë mbi të. O populli im, ata që të udhëheqin të çojnë jashtë
rruge dhe shkatërrojnë shtegun që ti përshkon.

<span id="an_3:13">3:13</span> Zoti paraqitet për të paditur dhe zë vend
për të gjykuar popujt.

<span id="an_3:14">3:14</span> Zoti hyn në gjyq me pleqtë e popullit të
tij dhe me princat e tij: "Jeni ju që e keni përpirë vreshtin; trupat pa
jetë të të varfërve ndodhen në shtëpitë tuaja.

<span id="an_3:15">3:15</span> Çfarë të drejte keni të merrni nëpër
këmbë popullin tim dhe të shtypni fytyrën e të varfërve?", thotë
Perëndia, Zoti i ushtrive.

<span id="an_3:16">3:16</span> Zoti thotë akoma: "Me qenë se vajzat e
Sionit janë fodulle dhe ecin qafëpërpjetë dhe me vështrime provokuese,
duke ecur me hapa të vogla dhe duke bërë të tringëllojnë unazat që
mbajnë te këmbët e tyre,

<span id="an_3:17">3:17</span> Zoti do të godasë me zgjebe majën e kokës
së vajzave të Sionit dhe Zoti do të nxjerrë në shesh turpet e tyre".

<span id="an_3:18">3:18</span> Atë ditë Zoti do të heqë stolinë e
unazave të kyçeve të këmbës, diejtë e vegjël dhe hënëzat,

<span id="an_3:19">3:19</span> vathët, byzylykët dhe velot,

<span id="an_3:20">3:20</span> çallmat, zinxhirët e vegjël te këmbët,
rrypat e brezit, enët e parfumeve dhe hajmalitë,

<span id="an_3:21">3:21</span> unazat, xhevahiret për hundë,

<span id="an_3:22">3:22</span> rrobat për festë, mantelet e vogla,
shallët dhe çantat e vogla,

<span id="an_3:23">3:23</span> pasqyrat, këmishëzat, kapuçët dhe
robëdëshambrët.

<span id="an_3:24">3:24</span> Dhe do të ndodhë që në vend të parfumit
të ketë kalbësira, në vend të brezit një litar, në vend të kaçurelave
shogësi, në vend të një veshjeje të kushtueshme një thes i ngushtë, një
damkë zjarri në vend të bukurisë.

<span id="an_3:25">3:25</span> Njerëzit e tu do të bien nga shpata, dhe
trimat e tu në betejë.

<span id="an_3:26">3:26</span> Portat e saj do të vajtojnë dhe do të
mbajnë zi; e dëshpëruar ajo do të ulet për tokë.

<span id="an_4:1">4:1</span> Po atë ditë shtatë gra do të kapin një
burrë dhe do t'i thonë: "Ne do të hamë bukën tonë dhe do të vishemi me
rrobat tona; vetëm na lër të mbajmë emrin tënd, për të hequr turpin
tonë".

<span id="an_4:2">4:2</span> Po atë ditë filizi i Zotit do të jetë
gjithë shkëlqim dhe lavdi, dhe fryti i tokës do të jetë krenaria dhe
zbukurimi i të shpëtuarve të Izraelit.

<span id="an_4:3">4:3</span> Dhe ka për të ndodhur që ata që do të kenë
mbetur në Sion dhe ai që do të mbijetojë në Jeruzalem do të quhet i
shenjtë, domethënë kushdo që në Jeruzalem figuron i shkruar ndër të
gjallët.

<span id="an_4:4">4:4</span> Kur Zoti të ketë larë shëmtirat e bijave të
Sionit dhe të ketë zhdukur gjakun nga mesi i Jeruzalemit me frymën e
drejtësisë dhe me frymën e shfarosjes,

<span id="an_4:5">4:5</span> atëherë Zoti do të krijojë mbi çdo banesë
të malit Sion dhe në kuvendet e tij një re tymi gjatë ditës dhe një
shkëlqim zjarri flakërues gjatë natës, sepse mbi tërë lavdinë do të ketë
një mbrojtje.

<span id="an_4:6">4:6</span> Dhe do të ketë një çadër që do të shërbejë
për të bërë hije kundër të nxehtit të ditës, si dhe për të shërbyer si
strehë dhe mbrojtje kundër furtunës dhe shiut.

<span id="an_5:1">5:1</span> Dua të këndoj për të dashurin tim një
kantik të mikut tim lidhur me vreshtin e tij. I dashuri im kishte një
vresht mbi një kodrinë shumë pjellore.

<span id="an_5:2">5:2</span> E rrethoi me një gardh, hoqi gurët, mbolli
hardhi të cilësisë më të mirë, ndërtoi në mes një kullë dhe bëri një
trokull. Ai priste që të prodhonte rrush të mirë, kurse prodhoi rrush të
egër.

<span id="an_5:3">5:3</span> Kështu, pra, o banorë të Jeruzalemit dhe
njerëz të Judës, gjykoni midis meje dhe vreshtit tim.

<span id="an_5:4">5:4</span> Çfarë mund t'i kisha bërë vreshtit tim që
nuk ia kam bërë? Pse, ndërsa unë prisja të më jepte rrush të mirë, ajo
më dha rrush të egër?

<span id="an_5:5">5:5</span> Por tani do t'ju njoftoj atë që gatitem të
bëj me vreshtin tim: do ta heq gardhin dhe do ta përpihet krejt, do të
shemb murin e tij dhe atë do ta shkelin.

<span id="an_5:6">5:6</span> Do ta katandis në një shkretëtirë: as nuk
do ta krasit as nuk do ta punoj me shatë, por do të mbijnë ferra dhe
gjemba; dhe do të urdhëroj retë që të mos bjerë shi, fare.

<span id="an_5:7">5:7</span> Vreshti i Zotit të ushtrive është shtëpia e
Izraelit, dhe njerëzit e Judës janë mbëltesa e kënaqësisë së tij. Ai
priste ndershmëri, dhe ja, gjakderdhje, priste drejtësi dhe ja, britma
ankthi.

<span id="an_5:8">5:8</span> Mjerë ata që i shtojnë shtëpisë një shtëpi
tjetër, që bashkojnë një arë me një arë tjetër, deri sa të mos ketë më
vend, dhe kështu të mbeten të vetmuar për të banuar në mes të vendit.

<span id="an_5:9">5:9</span> Në veshët e mi Zoti i ushtrive është
betuar: "Në të vërtetë shumë shtëpi do të shkretohen, shtëpi të bukura
dhe të mëdha do të mbeten pa banorë".

<span id="an_5:10">5:10</span> Sepse dhjetë jugerë vresht do të
prodhojnë vetëm një bato dhe një homer fare do të prodhojë vetëm një
efa.

<span id="an_5:11">5:11</span> Mjerë ata që ngrihen herët në mëngjes për
t'u turrur pas pijeve dehëse dhe vonohen deri në mbrëmje sa të
flakërohen nga vera!

<span id="an_5:12">5:12</span> Në banketet e tyre ka qeste, harpa,
dajre, fyell dhe verë, por ata nuk i kushtojnë kujdes veprës së Zotit
dhe nuk marrin parasysh atë që ai ka bërë me duart e tij.

<span id="an_5:13">5:13</span> Prandaj populli im shkon në robëri për
mungesë njohurie, fisnikëria e tij vdes nga uria dhe turma e tij do të
digjet nga etja.

<span id="an_5:14">5:14</span> Prandaj Sheoli ka zmadhuar gojën e tij
dhe e ka hapur gojën e tij jashtë mase, dhe në të do të zbresin lavdia e
tij, turma e tij, zhurma e tij dhe ai që feston në të.

<span id="an_5:15">5:15</span> Njeriu i zakonshëm do të përulet, njeriu
i rëndësishëm do të ulet dhe sytë e krenarëve do të përulen.

<span id="an_5:16">5:16</span> Por Zoti i ushtrive do të jetë lartësuar
në gjyq, dhe Perëndia i shenjtë do të tregohet i shenjtë në drejtësi.

<span id="an_5:17">5:17</span> Atëherë qengjat do të kullosin si në
kullotat e tyre dhe të huajtë do të përpijnë arat e shkretuara të të
pasurve.

<span id="an_5:18">5:18</span> Mjerë ata që tërheqin padrejtësinë me
litarët e falsitetit dhe mëkatin si me litarët e qerres,

<span id="an_5:19">5:19</span> dhe thonë: "Le ta bëjë shpejt, le ta
kryejë veprën e tij, që të mund ta shohim. Le të afrohet dhe të kryhet
plani i të Shenjtit të Izraelit që të mund ta shohim".

<span id="an_5:20">5:20</span> Mjerë ata që e quajnë të mirë të keqen
dhe të keqe të mirën, që ndërrojnë terrin në dritë dhe dritën në terr,
që ndërrojnë hidhësirën në ëmbëlsi dhe ëmbëlsinë në hidhësi!

<span id="an_5:21">5:21</span> Mjerë ata që janë të urtë në sytë e tyre
dhe të zgjuar para vetvetes!

<span id="an_5:22">5:22</span> Mjerë kampionëve në pirjen e verës dhe të
shkathtëve në përzierjen e pijeve dehëse,

<span id="an_5:23">5:23</span> që e nxjerrin të pafajshëm njeriun e keq
për një dhuratë dhe ia mohojnë të drejtit të drejtën e tij!

<span id="an_5:24">5:24</span> Prandaj, ashtu si një gjuhë zjarri përpin
kallamishtet dhe flaka konsumon kashtën, kështu rrënja e tyre do të
hiqet si një kalbësirë dhe lulja e tyre do të hiqet si të ishte pluhur,
sepse kanë hedhur poshtë ligjin e Zotit të ushtrive dhe kanë përçmuar
fjalën e të Shenjtit të Izraelit.

<span id="an_5:25">5:25</span> Për këtë zemërimi i Zotit është ndezur
kundër popullit të tij; ai ka shtrirë dorën e vet kundër tij dhe e ka
goditur; kështu malet u drodhën dhe kufomat e tyre rrinë si mbeturina në
mes të rrugëve; megjithëkëtë zemërimi i tij nuk është qetësuar dhe dora
e tij rri e shtrirë.

<span id="an_5:26">5:26</span> Ai do të ngrerë një flamur për kombet e
largëta dhe do t'u fërshëllejë nga skajet e tokës; dhe ja, ato do të
vijnë shpejt dhe menjëherë.

<span id="an_5:27">5:27</span> Asnjë prej tyre nuk do të jetë i lodhur
ose do të lëkundet, asnjë nuk ka për të dremitur ose për të fjetur;
brezi i ijëve të tyre nuk do të zgjidhet, nuk do të këputet gjalma e
këpucëve të tyre.

<span id="an_5:28">5:28</span> Shigjetat e tyre janë me majë dhe tërë
harqet e tyre janë të nderura; thundrat e kuajve të tyre do të duken si
gurë dhe rrotat e qerreve të tyre si një shakullimë.

<span id="an_5:29">5:29</span> Vrumbullima e tyre do të jetë si ajo e
një luani: do të vrumbullojnë si luanë të vegjël, po, do të
vrumbullojnë, do ta zënë gjahun dhe do ta çojnë në një vend të sigurt
dhe askush nuk do t'ua heqë.

<span id="an_5:30">5:30</span> Atë ditë do të ulërijnë kundër Judës
ashtu si ulërin deti; po të shikosh vendin, ja errësira dhe ankthi, dhe
drita do të errësohet nga retë.

<span id="an_6:1">6:1</span> Në vitin e vdekjes së mbretit Uziah, unë
pashë Zotin të ulur mbi një fron të ngritur dhe të lartë, dhe cepat e
mantelit të tij mbushnin tempullin.

<span id="an_6:2">6:2</span> Mbi të ishin serafinët; secili prej tyre
kishte gjashtë krahë: me dy mbulonte fytyrën, me dy të tjerë këmbët dhe
me dy fluturonte.

<span id="an_6:3">6:3</span> Njeri i bërtiste tjetrit dhe i thoshte: "I
Shenjtë, i shenjtë, i shenjtë është Zoti i ushtrive. Tërë toka është
plot me lavdinë e tij".

<span id="an_6:4">6:4</span> Shtalkat e portës u tronditën nga zëri i
atij që bërtiste, ndërsa tempulli po mbushej me tym.

<span id="an_6:5">6:5</span> Atëherë unë thashë: "I mjeri unë! Unë jam i
humbur, sepse jam një njeri me buzë të papastra dhe banoj në mes të një
populli me buzë të papastra; megjithatë sytë e mi kanë parë Mbretin,
Zotin e ushtrive".

<span id="an_6:6">6:6</span> Atëherë një nga serafinët fluturoi drejt
meje, duke mbajtur në dorë një urë zjarri, që kishte marrë me mashë nga
altari.

<span id="an_6:7">6:7</span> Me të ai preku gojën time dhe tha: "Ja, kjo
preku buzët e tua, paudhësia jote hiqet dhe mëkati yt shlyhet".

<span id="an_6:8">6:8</span> Pastaj dëgjova zërin e Zotit që thoshte:
"Kë të dërgoj dhe kush do të shkojë për ne?". Unë u përgjigja: "Ja ku
jam, dërgomë mua!".

<span id="an_6:9">6:9</span> Atëherë ai tha: "Shko dhe i thuaj këtij
populli: Dëgjoni, pra, por pa kuptuar, shikoni, pra, por pa dalluar.

<span id="an_6:10">6:10</span> Bëje të pandieshme zemrën e këtij
populli, ngurtëso veshët e tij dhe mbyll sytë e tij që të mos shikojë me
sytë e tij, të mos dëgjojë me veshët e tij dhe të mos kuptojë me zemrën
e tij, dhe kështudo të kthehet dhe të jet shëruar".

<span id="an_6:11">6:11</span> Unë thashë: "Deri kur, o Zot?". Ai u
përgjigj: "Deri sa qytetet të shkatërrohen dhe të jenë pa banorë,
shtëpitë të mos kenë njeri dhe vendi të jetë i shkretuar dhe i
pikëlluar,

<span id="an_6:12">6:12</span> dhe deri sa Zoti të ketë larguar
njerëzinë dhe të jetë një braktisje e madhe në mes të vendit.

<span id="an_6:13">6:13</span> Do të mbetet akoma një e dhjeta e
popullsisë, por edhe kjo do të shkatërrohet; por ashtu si bafrës dhe
lisit, kur priten u mbetet cungu, kështu një brez i shenjtë do të jetë
trungu i tij".

<span id="an_7:1">7:1</span> Ndodhi në ditët e Ashazit, birit të
Jothamit, birit të Uziahut, mbret i Judës, që Retsini, mbret i Sirisë
dhe Pekahu, bir i Remaliahut, mbret i Izraelit, dolën për luftë kundër
Jeruzalemit, por nuk arritën ta shtien në dorë.

<span id="an_7:2">7:2</span> Prandaj ia referuan shtëpisë së Davidit
duke thënë: "Sirët kanë ngritur kampin e tyre në Efraim". Kështu zemra e
Ashazit dhe zemra e popullit të tij u drodhën, ashtu si dridhen drurët e
pyllit nga era.

<span id="an_7:3">7:3</span> Atëherë Zoti i tha Isaias: "Dil përpara
Ashazit, ti dhe biri yt Shear-Jashubi, në skajin e kanalit të hauzit të
sipërm në rrugën e arës së larësit,

<span id="an_7:4">7:4</span> dhe thuaji: Shiko të rrish i qetë, mos ki
frikë dhe zemra jote të mos ligështohet për shkak të këtyre dy
mbeturinave të urës së zjarrit që nxjerr tym, për zemërimin e zjarrtë të
Retsinit dhe të Sirisë, dhe të birit të Remaliahut.

<span id="an_7:5">7:5</span> Sepse Siria, Efraimi dhe i biri i
Remaliahut kanë menduar të këqija kundër teje, duke thënë:

<span id="an_7:6">7:6</span> "Të dalim kundër Judës, ta temerrojmë, të
hapim një të çarë në muret e saj dhe të vendosim si mbret në mesin e saj
të birin e Tabeelit"".

<span id="an_7:7">7:7</span> Kështu thotë Zoti, Zoti: "Kjo nuk ka për të
ardhur, nuk ka për të ndodhur,

<span id="an_7:8">7:8</span> sepse kryeqyteti i Sirisë është Damasku dhe
i pari i Damaskut është Retsini. Brënda gjashtëdhjetë e pesë vjetve
Efraimi do të bëhet copë-copë dhe nuk do të jetë më popull.

<span id="an_7:9">7:9</span> Kryeqyteti i Efraimit është Samaria dhe i
pari i Samarisë është i biri i Remaliahut. Po të mos besoni, me siguri
nuk do të bëhemi të qëndrueshëm".

<span id="an_7:10">7:10</span> Zoti i foli përsëri Ashazit dhe i tha:

<span id="an_7:11">7:11</span> "Kërkoji një shenjë për vete Zotit,
Perëndisë tënd; kërkoja ose në thellësitë ose në lartësitë".

<span id="an_7:12">7:12</span> Por Ashazi u përgjigj: "Unë nuk do të
kërkoj asgjë, nuk dua të tundoj Zotin".

<span id="an_7:13">7:13</span> Atëherë Isaia tha: "Dëgjoni tani, o
shtëpi e Davidit! Mos është, vallë, një gjë e vogël për ju të lodhësh
njerëzit, që doni të lodhni edhe Perëndinë tim?

<span id="an_7:14">7:14</span> Prandaj vet Zoti do t'ju japë një shenjë:
Ja, e virgjëra do të mbetet me barrë dhe do të lindë një fëmijë të cilin
do ta quajë Emanuel.

<span id="an_7:15">7:15</span> Ai do të hajë ajkë dhe mjaltë deri sa të
mësojë të hedhë poshtë të keqen dhe të zgjedhë të mirën.

<span id="an_7:16">7:16</span> Por para se fëmija të mësojë të hedhë
poshtë të keqen dhe të zgjedhë të mirën, vendi të cilin ti e druan për
shkak të dy mbretërve të tij do të braktiset.

<span id="an_7:17">7:17</span> Zoti do të sjellë mbretin e Asirisë mbi
ty, mbi popullin tënd dhe mbi shtëpinë e atit tënd ditë që nuk kanë
ardhur që kur Efraimi u nda nga Juda.

<span id="an_7:18">7:18</span> Atë ditë do të ndodhë që Zoti do t'u
fërshëllejë mizave që ndodhen në skajet e lumenjve të Egjiptit dhe
bletëve që ndodhen në vendin e Asirisë.

<span id="an_7:19">7:19</span> Ato do të vijnë dhe të vendosen në
luginat e shkretuara, në të çarat e krepave, mbi të gjitha gëmushët me
gjemba dhe mbi të gjitha kullotat.

<span id="an_7:20">7:20</span> Atë ditë Zoti me një brisk të marrë hua
përtej Lumit, domethënë me mbretin e Asirisë, do të rruajë kokën dhe
qimet e këmbëve, si edhe mjekrën.

<span id="an_7:21">7:21</span> Atë ditë do të ndodhë që dikush do të
mbajë një lopë të re dhe dy dele,

<span id="an_7:22">7:22</span> dhe për shkak të bollëkut të qumështit që
do t'i japin, ai do të hajë ajkë, sepse ajkë dhe mjaltë kanë për të
ngrënë të gjithë ata që kanë mbijetuar dhe janë lënë në mes të vendit.

<span id="an_7:23">7:23</span> Atë ditë çdo vend ku mund të kishte një
mijë hardhi me një vlerë prej një mijë siklash argjendi do të bëhet pre
e ferrave dhe e gjembave.

<span id="an_7:24">7:24</span> Do të hyhet në to me shigjeta dhe me
hark, sepse tërë vendi do të jetë i mbuluar nga ferra dhe gjemba.

<span id="an_7:25">7:25</span> Dhe mbi të gjitha kodrat që u çelën me
shatë nuk do të kalohet më nga frika e ferrave dhe gjembave; do të jenë
një vend ku do të dërgohen qetë dhe që do të shkelet nga dhentë".

<span id="an_8:1">8:1</span> Zoti më tha: "Merr një rrasë të madhe dhe
shkruaj mbi të me shkronja të zakonshme: "Maher-Shalal-Hash-Baz"".

<span id="an_8:2">8:2</span> Atëherë mora me vete për të dëshmuar si
dëshmitarë të besuar, priftin Uria dhe Zakarian, birin e Jaberekiahut.

<span id="an_8:3">8:3</span> U bashkova gjithashtu me profeteshën dhe
kjo mbeti shtatzënë dhe lindi një djalë. Atëherë Zoti më tha: "Quaje
Maher-Shalal-Hash-Baz;

<span id="an_8:4">8:4</span> sepse para se fëmija të dijë të thotë: "Ati
im", o "Nëna ime", pasuritë e Damaskut dhe plaçka e Samarias do të çohen
para mbretit të Asirisë".

<span id="an_8:5">8:5</span> Zoti më foli akoma dhe më tha:

<span id="an_8:6">8:6</span> "Me qenë se ky popull ka përçmuar ujërat e
Siloeut që rrjedhin ëmbël dhe kënaqet për shkak të Retsinit dhe të birit
të Remaliahut,

<span id="an_8:7">8:7</span> prandaj ja, Zoti do të bëjë që mbi ta të
vërshojnë ujërat e Lumit, të fuqishme dhe të bollshme, domethënë mbreti
i Asirisë dhe tërë lavdia e tij; do të ngrihet mbi të gjitha kanalet e
tij dhe do të vërshojë nga të gjitha brigjet e tij.

<span id="an_8:8">8:8</span> Do të kalojë nëpërmes Judës, do të vërshojë
dhe do të kalojë përtej deri sa të arrijë te qafa dhe krahët e tij të
shpalosur do të mbulojnë tërë hapësirën e vendit tënd, o Emanuel.

<span id="an_8:9">8:9</span> Bashkohuni, pra, madje me vrull, o popuj,
por do të bëheni copë-copë, dëgjoni, o ju mbarë vënde të largëta.
Ngjeshuni, pra, por do të bëheni copë-copë; ngjeshuni, pra, por do të
bëheni copë-copë.

<span id="an_8:10">8:10</span> Bëni, pra, plane, por do të dalin bosh.
Thoni një fjalë, por ajo nuk do të realizohet, sepse Perëndia është me
ne".

<span id="an_8:11">8:11</span> Sepse kështu më ka folur Zoti me dorë të
fuqishme dhe më ka lajmëruar të mos eci nëpër rrugën e këtij populli,
duke thënë:

<span id="an_8:12">8:12</span> "Mos quani përbetim të gjitha ato që ky
popull i quan përbetim, mos kini frikë nga ajo që ai druan dhe mos u
trembni.

<span id="an_8:13">8:13</span> Zotin e ushtrive, atë duhet të
shenjtëroni. Ai të jetë frika juaj, tmerri juaj".

<span id="an_8:14">8:14</span> Ai do të jetë një shenjtërore, por edhe
një gur pengese, një shkëmb pengimi për të dy shtëpitë e Izraelit, një
lak dhe një kurth për banorët e Jeruzalemit.

<span id="an_8:15">8:15</span> Midis tyre shumë persona do të pengohen,
do të bien, do të bëhen copë, do të mbeten në lak dhe do të kapen.

<span id="an_8:16">8:16</span> "Mbylle këtë dëshmi, vulose këtë ligj
midis dishepujve të mi".

<span id="an_8:17">8:17</span> Unë pres Zotin, që fsheh fytyrën e tij në
shtëpinë e Jakobit, dhe kam shpresë tek ai.

<span id="an_8:18">8:18</span> Ja, unë dhe bijtë që Zoti më ka dhënë
jemi shenja dhe një parashikues në Izrael nga ana e Zotit të ushtrive,
që banon në malin Sion.

<span id="an_8:19">8:19</span> Në rast se ju thuhet: "Këshillohuni me
mediumet dhe me magjistarët, që murmuritin dhe përshpëritin,
përgjigjuni: "A nuk duhet një popull të konsultojë Perëndinë e tij? A
duhet, vallë, t'u drejtohet të vdekurve për llogari të të gjallëve?".

<span id="an_8:20">8:20</span> Përmbahuni ligjit dhe dëshmisë! Në rast
se një popull nuk flet në këtë mënyrë, kjo do të thotë se ai nuk ka
dritë.

<span id="an_8:21">8:21</span> Ai do të sillet nëpër vendin e tij i
raskapitur dhe i uritur; dhe kur të jetë i uritur do të pezmatohet dhe
do të mallkojë mbretin e tij dhe Perëndinë e tij. Do ta kthejë shikimin
lart,

<span id="an_8:22">8:22</span> pastaj do ta kthejë drejt tokës, dhe ja
fatkeqësi, errësirë, terr plot me ankth, dhe do të shtyhet në terrin më
të dëndur.

<span id="an_9:1">9:1</span> aaa see Por errësira nuk do të zgjasë
gjithnjë mbi atë që tani është në ankth. Ashtu si në të kaluarën ai
mbuloi me turp vendin e Zabulonit dhe vendin e Neftalit, kështu në të
ardhmen do ta mbulojë

<span id="an_9:2">9:2</span> aaa see Populli që ecte në terr pa një
dritë të madhe; mbi ata që banonin në vendin e hijes së vdekjes doli një
dritë.

<span id="an_9:3">9:3</span> aaa see Ti e ke rritur kombin, ke shtuar
gëzimin e tyre; ata gëzohen para teje ashtu si gëzohet dikush në korrje
dhe ashtu si gëzohet kur ndahet plaçka e luftës.

<span id="an_9:4">9:4</span> aaa see Sepse ti ke thyer zgjedhën që
rëndonte mbi të, shkopin mbi kurrizin e tij dhe shufrën e atij që e
shtypte, si në ditën e Madianit.

<span id="an_9:5">9:5</span> aaa see Sepse çdo këpucë luftëtari në
përleshje dhe çdo mantel i rrëkëllyer në gjak, do të caktohet të digjet
dhe do të jetë eshkë zjarri.

<span id="an_9:6">9:6</span> aaa see Sepse na ka lindur një fëmijë, një
djalë na është dhënë. Mbi supet e tij do të mbështetet perandoria dhe do
të quhet Këshilltar i admirueshëm, Perëndi i fuqishëm, Atë i përjetshëm,
Princ i paqes.

<span id="an_9:7">9:7</span> aaa see Nuk do të ketë të sosur rritja e
perandorisë së tij dhe paqja mbi fronin e Davidit dhe në mbretërinë e
tij, për ta vendosur pa u tundur dhe për ta përforcuar me anë të
mënçurisë dhe të drejtësisë, tani dhe përjetë. Këtë ka për të bërë zelli
i Zotit të ushtrive.

<span id="an_9:8">9:8</span> aaa see Zoti ka dërguar një fjalë kundër
Jakobit dhe ajo ka rënë mbi Izraelin.

<span id="an_9:9">9:9</span> aaa see Tërë populli do ta njohë, Efraimi
dhe banorët e Samarias, që në kryelartësinë e tyre dhe arrogancën e
zemrës së tyre thonë:

<span id="an_9:10">9:10</span> aaa see "Tullat kanë rënë, por do ta
rindërtojmë me gurë të latuar; fiqtë e Egjiptit janë prerë, por ne do
t'i zëvendësojmë me kedra".

<span id="an_9:11">9:11</span> aaa see Për këtë Zoti do të nxisë kundër
tij kundërshtarët e Retsinit dhe do të nxisë armiqtë e tij:

<span id="an_9:12">9:12</span> aaa see Sirët nga lindja, Filistejtë nga
perëndimi, që do ta hanë Izraelin gojëhapur. Megjithëkëtë zemërimi i tij
nuk qetësohet dhe dora e tij mbetet e shtrirë.

<span id="an_9:13">9:13</span> aaa see Megjithatë populli nuk kthehet
tek ai që e godet dhe nuk kërkon Zotin e ushtrive.

<span id="an_9:14">9:14</span> aaa see Prandaj Zoti do t'i presë
Izraelit kokë dhe bisht, degë palme dhe xunkth brenda një dite të vetme.

<span id="an_9:15">9:15</span> aaa see Plaku dhe njeriu nga parësia janë
koka; dhe profeti që u mëson të tjerëve gënjeshtra është bishti.

<span id="an_9:16">9:16</span> aaa see Ata që udhëheqin këtë popull e
bëjnë të shkojë në rrugë të gabuar, dhe ata që udhëhiqen prej tyre i
përpijnë.

<span id="an_9:17">9:17</span> aaa see Prandaj Zoti nuk do të kënaqet me
të rinjtë e tij dhe as do t'i vijë keq për jetimët e tij dhe gratë e
veja të tij, sepse të gjithë janë hipokritë dhe të çoroditur, dhe çdo
gojë thotë marrëzira. Megjithë tërë këto gjëra zemërimi i tij nuk
qetësohet dhe dora e tij mbetet e shtrirë.

<span id="an_9:18">9:18</span> aaa see Sepse ligësia djeg si një zjarr,
që përpin ferra dhe gjemba dhe flakëron në pjesën e dendur të pyllit, që
ngrihet lart si një shtyllë tymi.

<span id="an_9:19">9:19</span> aaa see Për shkak të zemërimit të Zotit
të ushtrive vendi digjet dhe populli është si eshkë për zjarrin; askujt
nuk i vjen keq për vëllanë e vet.

<span id="an_9:20">9:20</span> aaa see Këputet nga e djathta, por uria
vazhdon; gëlltitet nga e majta, por pa u ngopur; secili përpin mishin e
krahut të vet.

<span id="an_9:21">9:21</span> aaa see Manasi përpin Efraimin, dhe
Efraimi Manasin; dhe tok janë kundër Judës. Megjithëkëtë zemërimi i tij
nuk qetësohet dhe dora e tij mbetet e shtrirë.

<span id="an_10:1">10:1</span> Mjerë ata që nxjerrin dekrete të padrejta
dhe ata që vazhdojnë të hartojnë vendime të padrejta,

<span id="an_10:2">10:2</span> për t'u mohuar drejtësinë të mjerëve, për
t'u mohuar të drejtën të varfërve të popullit tim, dhe për t'i bërë
gratë e veja pre të tyre dhe jetimët plaçkë të tyre.

<span id="an_10:3">10:3</span> Çfarë do të bëni ditën e ndëshkimit dhe
të shkatërrimit që do të vijë nga larg? Te kush do të ikni për të
kërkuar ndihmë dhe kujt do t'ia lini pasurinë tuaj?

<span id="an_10:4">10:4</span> Atyre nuk do t'u mbetet tjetër veç se të
përkulen midis robërve ose të bien midis të vrarëve. Megjithëkëtë
zemërimi i tij nuk qetësohet dhe dora e tij mbetet e shtrirë.

<span id="an_10:5">10:5</span> Mjerë Asiria, shufra e zemërimit tim, në
duart e së cilës ndodhet shkopi i indinjatës sime!

<span id="an_10:6">10:6</span> Unë do ta dërgoj kundër një kombi të
pabesë dhe kundër popullit të zemërimit tim. Do ta urdhëroj që ta
plaçkitë, ta zhveshë dhe ta shkelë si baltën e rrugëve.

<span id="an_10:7">10:7</span> Por ajo mendon ndryshe dhe në zemër të
vet ka plane të tjera, por dëshiron të shkatërrojë dhe të shfarosë një
numër të madh kombesh.

<span id="an_10:8">10:8</span> Në fakt thotë: "Princat e mi nuk janë të
gjithë mbretër?

<span id="an_10:9">10:9</span> A nuk është Kalno si Karkemishi? A nuk
është Hamathi si Arpadi? A nuk është Samaria si Damasku?

<span id="an_10:10">10:10</span> Ashtu siç ka arritur dora ime
mbretëritë e idhujve, shëmbëlltyrat e gdhendura të të cilëve ishin më të
shumta se ato të Jeruzalemit dhe të Samarias,

<span id="an_10:11">10:11</span> ashtu si bëra me Samarian dhe me idhujt
e saj, a nuk do të veproj edhe në Jeruzalem dhe me idhujt e tij?".

<span id="an_10:12">10:12</span> Por do të ndodhë që, kur Zoti të ketë
mbaruar tërë veprën e tij në malin Sion dhe në Jeruzalem, ai do të
thotë: "Unë do të dënoj frytin e mëndjemadhësisë së zemrës së mbretit të
Asirisë dhe lavdinë e syve të tij krenarë".

<span id="an_10:13">10:13</span> Në fakt ai thotë: "E bëra me forcën e
dorës sime dhe me diturinë time, sepse jam i zgjuar; lëviza kufijtë e
popujve, plaçkita thesaret e tyre dhe si një njeri i fuqishëm shfuqizova
ata që rrinin mbi fron.

<span id="an_10:14">10:14</span> Dora ime ka gjetur si një fole pasuritë
e popujve; ashtu si dikush mbledh vezët e braktisura, kështu unë
grumbullova tërë dheun dhe nuk pati asnjeri që të lëvizë krahët, apo të
hapë sqepin dhe të pingërojë".

<span id="an_10:15">10:15</span> Mos vallë sëpata lëvdohet me atë që
pret me të ose mburret sharra me atë që e përdor? Ashtu si shufra të
duhej të drejtonte atë që e ngre, apo shkopi të mund të ngrihej a thua
se nuk është prej druri!

<span id="an_10:16">10:16</span> Prandaj Perëndia, Zoti i ushtrive, do
të dërgojë ligështimin midis radhëve të tyre më të fuqishme, dhe në vend
të lavdisë së tij ai do të ndezë një zjarr, si flakët e një zjarri.

<span id="an_10:17">10:17</span> Kështu drita e Izraelit do të bëhet një
zjarr dhe i Shenjti i tij një flakë, që do të flakërojë dhe do të
përpijë ferrat dhe gjembat brenda një dite të vetme.

<span id="an_10:18">10:18</span> Ai do të konsumojë lavdinë e pyllit të
tij dhe të fushës pjellore të tij nga shpirti deri te trupi; do të jetë
si një i sëmurë që ligështohet.

<span id="an_10:19">10:19</span> Pjesa tjetër e drurëve të pyllit të tij
do të katandiset në një numër aq të vogël që edhe një fëmijë mund t'i
numërojë.

<span id="an_10:20">10:20</span> Atë ditë do të ndodhë që pjesa që
mbetet e Izraelit dhe ata që kanë shpëtuar nga shtëpia e Jakobit nuk do
të mbështeten më mbi atë që i godiste, por do të mbështeten në të
vërtetë mbi Zotin, të Shenjtin e Izraelit.

<span id="an_10:21">10:21</span> Një mbetje, mbetja e Jakobit, do t'i
kthehet Zotit të fuqishëm.

<span id="an_10:22">10:22</span> Sepse, edhe sikur populli yt, o Izrael,
të ishte si rëra e detit, vetëm një mbetje e tij do të kthehet;
shfarosja e dekretuar do ta bëjë drejtësinë të vërshojë.

<span id="an_10:23">10:23</span> Në fakt Zoti, Zoti i ushtrive, do të
kryejë shfarosjen e dekretuar në mes të të gjithë dheut.

<span id="an_10:24">10:24</span> Prandaj kështu thotë Zoti, Zoti i
ushtrive: "O populli im, që banon në Sion, mos ki frikë nga Asiri, që të
rreh me shufër dhe ngre kundër teje shkopin e tij, ashtu si bëri
Egjipti.

<span id="an_10:25">10:25</span> Sepse edhe pak kohë dhe indinjata do të
marrë fund, ndërsa zemërimi im do të drejtohet për shkatërrimin e tyre.

<span id="an_10:26">10:26</span> Zoti i ushtrive do të ngrejë kundër tij
kamxhikun, ashtu siç e goditi Madianin te shkëmbi i Horebit; dhe ashtu
si shtriu shkopin e tij mbi det, kështu do ta ngrerë akoma ashtu si bëri
në Egjipt.

<span id="an_10:27">10:27</span> Atë ditë do të ndodhë që barra e tij do
të hiqet nga kurrizi dhe zgjedha e tij nga qafa jote; zgjedha do të
shkatërrohet nga vajosj e vajit".

<span id="an_10:28">10:28</span> Ai arrin në Ajath, e kapërcen Migronin
dhe i lë ngarkesën e tij në Mikmash.

<span id="an_10:29">10:29</span> Kapërcejnë vendkalimin, fushojnë në
Geba; Ramahu dridhet, Gibeahu i Saulit ka ikur.

<span id="an_10:30">10:30</span> Ço zërin tënd, o bija e Galimit! Kij
kujdes, o Laish! E mjera Anathoth!

<span id="an_10:31">10:31</span> Madmenahu ka ikur, banorët e Gebimit
kërkojnë një strehë.

<span id="an_10:32">10:32</span> Megjithatë do të qëndrojë sot në Nob,
duke tundur grushtin kundër malit të bijës së Sionit, kodrës së
Jeruzalemit.

<span id="an_10:33">10:33</span> Ja, Zoti, Zoti i ushtrive, do t'i
këpusë degët me dhunë të tmerrshme; më të lartat do të priten; më
krenarët do të ulen.

<span id="an_10:34">10:34</span> Ai do të rrëzojë me sëpatë pjesën më të
dendur të pyllit dhe Libani do të bjerë nën goditjet e të Fuqishmit.

<span id="an_11:1">11:1</span> Pastaj një degëz do të dalë nga trungu i
Isaias dhe një filiz do të mbijë nga rrënjët e tij.

<span id="an_11:2">11:2</span> Fryma e Zotit do të pushojë mbi të; fryma
e diturisë dhe e zgjuarësisë, fryma e këshillës dhe e fuqisë, fryma e
njohurisë dhe e frikës të Zotit.

<span id="an_11:3">11:3</span> I dashuri i tij do të qëndrojë në frikën
nga Zoti, nuk do të gjykojë nga pamja, nuk do të japë vendime sipas
fjalëve që thuhen,

<span id="an_11:4">11:4</span> por do t'i gjykojë të varfërit me
drejtësi dhe do të marrë vendime të drejta për njerëzit e përulur të
vendit. Do ta godasë vendin me shufrën e gojës së tij dhe me frymën e
buzëve të tij do ta bëjë të vdesë të pabesin.

<span id="an_11:5">11:5</span> Drejtësia do të jetë brezi i ijëve të tij
dhe besnikëria brezi i anëve të tij.

<span id="an_11:6">11:6</span> Ujku do të banojë bashkë me qengjin dhe
leopardi do të rrijë me kecin; viçi, luani i vogël dhe bagëtia e majmur
do të rrinë bashkë dhe do të udhëhiqen nga një fëmijë.

<span id="an_11:7">11:7</span> Lopa do të kullosë bashkë me arushen, të
vegjëlit e tyre do të rrinë bashkë, dhe luani do të ushqehet me kashtë
si kau.

<span id="an_11:8">11:8</span> Foshnja e gjirit do të lozë mbi vrimën e
gjarpërit dhe fëmija e zvjerdhur do të vërë dorën e tij në çerdhen e
nëpërkës.

<span id="an_11:9">11:9</span> Nuk do të bëhet asnjë e keqe, asnjë
shkatërrim mbi tërë malin tim të shenjtë, sepse vendi do të mbushet me
njohurinë e Zotit, ashtu si ujërat mbulojnë detin.

<span id="an_11:10">11:10</span> Atë ditë do të ndodhë që rrënja e
Isaias do të ngrihet si një flamur për popujt; kombet do ta kërkojnë dhe
vendi i prehjes së tij do të jetë i lavdishëm.

<span id="an_11:11">11:11</span> Po atë ditë do të ndodhë që Zoti do të
shtrijë dorën e tij për herë të dytë për të shpenguar mbetjen e popullit
të tij që shpëtoi nga Asiria dhe nga Egjipti, nga Pathrosi dhe Etiopia,
nga Elami, nga Shinari, nga Hamathi dhe nga ishujt e detit.

<span id="an_11:12">11:12</span> Ai do të ngrerë flamurin për kombet, do
të mbledhë të dëbuarit e Izraelit dhe do të grumbullojë ata që u
shpërndanë nga Juda në të katër anët e dheut.

<span id="an_11:13">11:13</span> Smira e Efraimit do të zhduket dhe
kundërshtarët e Judës do të asgjesohen; Efraimi nuk do ta ketë më zili
Judën dhe Juda nuk do të ketë më armiqësi me Efraimin.

<span id="an_11:14">11:14</span> Ata do t'u sulen me turr Filistejve nga
pas, në drejtim të perëndimit, bashkë do të plaçkitin bijtë e lindjes;
do të vënë dorën e tyre mbi Edomin dhe mbi Moabin, dhe bijtë e Amonit do
të jenë nënshtetas të tyre.

<span id="an_11:15">11:15</span> Zoti do të shkatërrojë plotësisht
gjuhën e detit të Egjiptit dhe me fuqinë e frymës së tij do të lëvizë
dorën e tij mbi lumin dhe do të godasë duke e ndarë në shtatë kanale,
kështu që të ketë mundësi të kapërcehet me sandale.

<span id="an_11:16">11:16</span> Do të ketë një rrugë për mbetjen e
popullit të tij që ka mbetur në Asiri, ashtu si pati një rrugë për
Izraelin ditën që doli nga vendi i Egjiptit.

<span id="an_12:1">12:1</span> Atë ditë do të thuash: "Unë të kremtoj, o
Zot. Edhe pse ishe i zemëruar me mua, zemërimi yt me mua u qetësua dhe
më ka ngushëlluar.

<span id="an_12:2">12:2</span> Ja, Perëndia është shpëtimi im; unë do të
kem besim dhe nuk do të kem frikë, sepse Zoti, po, Zoti është forca ime
dhe kantiku im, dhe ka qenë shpëtimi im".

<span id="an_12:3">12:3</span> Ju do të merrni me gëzim ujin nga burimet
e shpëtimit.

<span id="an_12:4">12:4</span> Atë ditë do të thoni: "Kremtoni Zotin,
thërrisni emrin e tij, i bëni të njohura veprat e tij midis popujve,
shpallni që emri i tij është i lartësuar.

<span id="an_12:5">12:5</span> Këndojini lavde Zotit, sepse ka bërë
gjëra të madhërishme; kjo të dihet mbi gjithë tokën.

<span id="an_12:6">12:6</span> Bërtit dhe ngazëllohu nga gëzimi, o
banore e Sionit, sepse i madh është i Shenjti i Izraelit në mes tuaj".

<span id="an_13:1">13:1</span> Profecia mbi Babiloninë, që ju paraqit në
vegim Isaias, birit të Amotsit.

<span id="an_13:2">13:2</span> "Ngrini një flamur mbi një mal të lartë,
ngrini zërin ndaj tyre, lëvizni dorën që të hyjnë në portat e princave.

<span id="an_13:3">13:3</span> Unë u dhashë urdhër atyre që më janë
shenjtëruar mua, thirra trimat e mi për të zbatuar zemërimin tim, ata që
ngazëllohen në madhërinë time.

<span id="an_13:4">13:4</span> Dëgjohet zhurma e një turme të madhe ndër
malet, e ngjashme me atë të një populli të pamasë; zhurma plot rrëmet e
mbretërive, e kombeve të mbledhura. Zoti i ushtrive kalon në revistë
ushtrinë gati për betejë.

<span id="an_13:5">13:5</span> Vijnë nga një vend i largët, nga skaji i
qiejve, Zoti dhe mjetet e zemërimit të tij, për të shkatërruar mbarë
dheun.

<span id="an_13:6">13:6</span> Bërtisni, sepse dita e Zotit është e
afërt; ajo po vjen si një shkatërrim nga ana e të Plotfuqishmit.

<span id="an_13:7">13:7</span> Prandaj të gjitha duart e njerëzve do të
jenë të dobëta dhe çdo zemër e tyre do të ligështohet.

<span id="an_13:8">13:8</span> Do t'i zërë tmerri, do të kenë spazma dhe
dhembje, do të përpëliten si një grua që po lind, do të shikojnë njëri
tjetrin në fytyrë si të hutuar, fytyrat e tyre do të jenë fytyra të
zjarrta.

<span id="an_13:9">13:9</span> Ja, dita e Zotit po vjen: një ditë
mizore, indinjate dhe zemërimi të fortë, për ta bërë tokën shkretëtirë
dhe për të shfarosur mëkatarët prej saj.

<span id="an_13:10">13:10</span> Sepse yjet e qiellit dhe yllësitë nuk
do të shkëlqejnë më me dritën e tyre; dielli do të errësohet në lindjen
e tij dhe hëna nuk do të përhapë më dritën e saj.

<span id="an_13:11">13:11</span> Unë do të dënoj botën për ligësinë e
saj dhe të pabesët për paudhësinë e tyre; do t'i jap fund krenarisë së
kryelartëve dhe do të hedh poshtë arrogancën e tiranëve.

<span id="an_13:12">13:12</span> Do ta bëjë njeriun e vdekshëm më të
rrallë se ari i kulluar, njerëzinë më të rrallë se arin e Ofirit.

<span id="an_13:13">13:13</span> Prandaj do të bëj që të dridhen qiejtë,
dhe toka do të tundet nga vendi i saj për shkak të indinjatës së Zotit
të ushtrive ditën e zemërimit të zjarrtë të tij.

<span id="an_13:14">13:14</span> Atëherë si një gazelë e ndjekur apo si
një kope që askush nuk e mbledh, gjithkush do të kthehet drejt popullit
të tij, gjithkush do të ikë në vend të vet.

<span id="an_13:15">13:15</span> Kushdo që do të gjendet do të shpohet
dhe kushdo që do të kapet do të vritet me shpatë.

<span id="an_13:16">13:16</span> Fëmijët e tyre do të bëhen copë-copë
para syve të tyre, shtëpitë e tyre do të plaçkiten dhe gratë e tyre do
të dhunohen.

<span id="an_13:17">13:17</span> Ja, unë po nxis kundër tyre Medët që
nuk do ta kenë mendjen te argjendi dhe nuk gjejnë kënaqësi te ari.

<span id="an_13:18">13:18</span> Harqet e tyre do t'i rrëzojnë për tokë
të rinjtë; nuk do të kenë mëshirë për foshnjat në bark të nënës; syri i
tyre nuk do t'i kursejë fëmijët.

<span id="an_13:19">13:19</span> Kështu Babilonia, shkëlqimi i
mbretërive, lavdia e krenarisë së Kaldeasve, do të jetë si Sodoma dhe
Gomora kur Perëndia i përmbysi.

<span id="an_13:20">13:20</span> Ajo nuk do të banohet më as nuk do të
popullohet brez pas brezi; Arabi nuk do të ngrerë më aty çadrën e tij,
as barinjtë nuk do t'i ndalin aty kopetë e tyre.

<span id="an_13:21">13:21</span> Por aty do të pushojnë bishat e
shkretëtirës, shtëpitë e tyre do të mbushen me huta, do të banojnë aty
strucat, do të hedhin valle satirët.

<span id="an_13:22">13:22</span> Hienat do të ulërijnë në shtëpitë e tij
të shkretuara, çakajtë në pallatet e tij luksoze. Koha e tij po afrohet,
ditët e tij nuk do të zgjaten më".

<span id="an_14:1">14:1</span> Me qenë se Zotit do t'i vijë keq për
Jakobin, ai do të zgjedhë përsëri Izraelin dhe do t'i rivendosë në tokën
e tyre; të huajtë do të bashkohen me ta dhe do të lidhen me shtëpinë e
Jakobit.

<span id="an_14:2">14:2</span> Popujt do t'i marrin dhe do t'i çojnë
përsëri në vendin e tyre dhe shtëpia e Izraelit do t'i zotërojë në
vendin e Zotit si robër dhe robinja; do të zënë robër ata që i kishin
zënë robër dhe do të mbretërojnë mbi shtypësit e tyre.

<span id="an_14:3">14:3</span> Kështu që ditën në të cilën Zoti do t'i
japë prehje lodhjes sate, shqetësimit tënd nga skllavëria e rëndë së
cilës i ishe nënshtruar,

<span id="an_14:4">14:4</span> ti do të shqiptosh këtë sentencë mbi
mbretin e Babilonisë dhe do të thuash: "Ashtu si mbaroi shtypësi,
tagrambledhja e arit ka mbaruar.

<span id="an_14:5">14:5</span> Zoti e ka thyer shkopin e të pabesëve,
skeptrin e tiranëve.

<span id="an_14:6">14:6</span> Ai që në tërbim e sipër godiste popujt me
goditje të pandërprera, ai që sundonte me zemërim mbi kombet tani
përndiqet pa mëshirë.

<span id="an_14:7">14:7</span> Mbarë dheu pushon i qetë, njerëzit
shpërthejnë në britma gëzimi.

<span id="an_14:8">14:8</span> Madje edhe selvitë e kedrat e Libanit
gëzohen për ty dhe thonë: "Që kur ke rënë, asnjë druvar s'ka dalë kundër
nesh".

<span id="an_14:9">14:9</span> Sheoli poshtë është në lëvizje për ty, me
qëllim që të të dalë përpara kur të vish; ai zgjon frymët e të vdekurve,
tërë princat e dheut; ka ngritur nga fronet e tyre gjithë mbretërit e
kombeve.

<span id="an_14:10">14:10</span> Të gjithë e marrin fjalën për të të
thënë: "Edhe ti je bërë i dobët si ne dhe je bërë i ngjashëm me ne.

<span id="an_14:11">14:11</span> Salltaneti yt ka rënë në Sheol tok me
tingujt e harpave të tua; poshtë teje shtrihet një shtrat me krimba dhe
krimbat janë mbulesa jote".

<span id="an_14:12">14:12</span> Vallë, si ke rënë nga qielli, o
Lucifer, bir i agimit? Vallë si të hodhën për tokë ty që i hidhje poshtë
kombet?

<span id="an_14:13">14:13</span> Ti thoshnje në zemrën tënde: "Unë do të
ngjitem në qiell, do të ngre fronin tim përmbi yjet e Perëndisë; do të
ulem mbi malin e asamblesë në pjesën skajore të veriut;

<span id="an_14:14">14:14</span> do të ngjitem mbi pjesët më të larta të
reve, do të jem i ngjashëm me Shumë të Lartin".

<span id="an_14:15">14:15</span> Po përkundrazi do të hidhesh në Sheol,
në thellësitë e gropës.

<span id="an_14:16">14:16</span> Ata që të shikojnë të ngulin sytë, të
vërejnë me kujdes dhe thonë: "Ky është njeriu që e bënte tokën të
dridhej, që i trondiste mbretëritë,

<span id="an_14:17">14:17</span> që e katandisi botën në shkretëtirë, që
shkatërron qytetet e saj dhe nuk i la kurrë të shkojnë të lirë robërit e
tij?".

<span id="an_14:18">14:18</span> Të gjithë mbretërit e kombeve, tërë ata
prehen në lavdi, secili në varrin e tij;

<span id="an_14:19">14:19</span> ty përkundrazi të hodhën larg varrit
tënd si një farë e neveritshme, si një rrobe të të vrarëve nga shpata,
që i zbresin mbi gurët e gropës, si një kufomë e shkelur.

<span id="an_14:20">14:20</span> Ti nuk do të bashkohesh me ta në varr,
sepse ke shkatërruar vendin tënd dhe ke vrarë popullin tënd; pasardhësit
e keqbërësve nuk do të përmenden më.

<span id="an_14:21">14:21</span> Përgatitni masakrën e bijve të tij për
shkak të paudhësisë së etërve të tyre, që të mos ngrihen më për të
zotëruar tokën dhe për të mbushur faqen e dheut me qytete.

<span id="an_14:22">14:22</span> "Unë do të ngrihem kundër tyre", thotë
Zoti i ushtrive, "dhe do të shfaros nga Babilonia emrin dhe ata që
kishin shpëtuar, fëmijët dhe pasardhësit", thotë Zoti.

<span id="an_14:23">14:23</span> "Do të bëj që atje të sundojë iriqi dhe
moçali; do ta fshij me fshesën e shkatërrimit", thotë Zoti i ushtrive".

<span id="an_14:24">14:24</span> Zoti i ushtrive është betuar duke
thënë: "Në të vërtetë ashtu siç e kam menduar ashtu do të jetë, dhe
ashtu si kam vendosur, kështu ka për të ndodhur.

<span id="an_14:25">14:25</span> Do ta dërrmoj Asirin në vendin tim, do
ta shkel në malet e mia; atëherë zgjedha e tij do t'u hiqet atyre dhe
barra tij do të hiqet nga kurrizi i tyre.

<span id="an_14:26">14:26</span> Ky është plani i vendosur kundër të
gjithë dheut dhe kjo është dora e shtrirë kundër të gjithë kombeve.

<span id="an_14:27">14:27</span> Me qenë se Zoti i ushtrive e ka
vendosur këtë, kush mund t'ia anullojë? Dora e tij është shtrirë dhe
kush mund ta detyrojë ta tërheqë?".

<span id="an_14:28">14:28</span> Në vitin e vdekjes së mbretit Ashaz u
shqiptua kjo profeci:

<span id="an_14:29">14:29</span> "Mos u gëzo, o Filisti e tërë, sepse
shufra që të godiste është thyer! Sepse nga rrënja e gjarpërit ka për të
dalë një nëpërkë, dhe fryti i saj do të jetë një gjarpër i zjarrtë dhe
fluturues.

<span id="an_14:30">14:30</span> Të parëlindurit e të varfërve do të
kenë ç'të hanë dhe nevojtarët do të pushojnë të sigurt; por do të bëj që
të vdesin urie rrënjët e tua dhe kjo do të shkatërrojë mbetjen tënde.

<span id="an_14:31">14:31</span> Bërtit, o portë, thirr, o qytet!
Shkrihu, o Filisti e tërë, sepse nga veriu vjen një tym, dhe askush nuk
lë vendin e tij në radhët e veta".

<span id="an_14:32">14:32</span> Çfarë përgjigje do t'u jepet
lajmëtarëve të këtij kombi? "Që Zoti ka themeluar Sionin dhe që në të
gjejnë strehë të mjerët e popullit të tij".

<span id="an_15:1">15:1</span> Profecia mbi Moabin. Ar-Moabi është
shkretuar natën dhe është shkatërruar. Po, Kir-Moabi është shkretuar
natën dhe është shkatërruar.

<span id="an_15:2">15:2</span> Éshtë ngjitur në tempull dhe në Didon, në
vendet e larta, për të qarë; Moabi ngre një vajtim për Nebin dhe
Medebën; të gjitha kokat janë rruar, të gjitha mjekrat janë prerë.

<span id="an_15:3">15:3</span> Në rrugët e tij ata vishen me thasë, mbi
çatitë dhe në sheshet gjithkush ankohet dhe qan me të madhe.

<span id="an_15:4">15:4</span> Heshboni dhe Elealehu këlthasin, klithma
e tyre dëgjohet deri në Jahats; prandaj luftëtarët e Moabit nxjerrin
klithma dhembjeje; shpirti i tij drithërohet.

<span id="an_15:5">15:5</span> Zemra ime vajton për Moabin, të ikurit e
të cilit arrijnë deri në Tsoar, si një mëshqerrë trevjeçare. Po, ata e
marrin duke qarë të përpjetën e Luhithit dhe nxjerrin britma shkatërrimi
në rrugën e Horonaimit;

<span id="an_15:6">15:6</span> sepse ujërat e Nimrimit janë një
shkretim, bari është tharë, bari i njomë është zhdukur; nuk gjelbëron më
asgjë.

<span id="an_15:7">15:7</span> Prandaj pasuritë që i kanë grumbulluar
dhe gjërat që kanë mbledhur i çojnë matanë përroit të shelgjeve.

<span id="an_15:8">15:8</span> Britmat jehojnë nëpër gjithë territorin e
Moabit, klithma e tij arrin deri në Eglaim, klithma e tij arrin deri në
Beer-Elim.

<span id="an_15:9">15:9</span> Ujërat e Dimonit janë plot me gjak, sepse
do t'i shkaktoj Dimonit të këqija të tjera: një luan për ata që shpëtuan
nga Moabi dhe për ata që kanë mbetur në vend.

<span id="an_16:1">16:1</span> "Dërgojini një qengj sunduesit të vendit,
nga Sela në drejtim të shkretëtirës, në malin e bijës së Sionit.

<span id="an_16:2">16:2</span> Sepse do të ndodhë që në vaun e Arnonit
vajzat e Moabit do të jenë si një zog i dëbuar nga foleja.

<span id="an_16:3">16:3</span> Na jep një këshillë, bëj drejtësi! Bëje
hijen tënde si nata, në mes të ditës; fshih ata që janë shpërndarë, mos
i tradhëto ikanakët.

<span id="an_16:4">16:4</span> O Moab, lejo që të banojnë pranë teje
njerëzit e mi që janë shpërndarë, ji për ta një strehë përballë
shkatërruesit. Sepse tirani nuk është më, shkatërrimi ka marrë fund,
shtypësit janë zhdukur nga vendi.

<span id="an_16:5">16:5</span> Atëherë një fron do të jetë i qëndrueshëm
në dhembshuri dhe mbi të do të ulet në besnikëri, në çadrën e Davidit,
një që do të gjykojë, do ta ushtrojë gjykimin dhe do të jetë i gatshëm
të sigurojë drejtësinë".

<span id="an_16:6">16:6</span> "Kemi dëgjuar të flitet për krenarinë e
Moabit, jashtëzakonisht krenar, për fodullëkun e tij, për kryelartësinë
e tij, për arrogancën e tij, për mburrjen e tij pa baza".

<span id="an_16:7">16:7</span> Për këtë Moabi do të bëjë një vajtim për
Moabin, të gjithë do të vajtojnë. Ju do të qani të dëshpëruar për pitet
me rrush të Kir-Haresethit.

<span id="an_16:8">16:8</span> Sepse fushat e Heshbonit po meken, po
kështu edhe vreshtat e Sibmahut; sunduesit e kombeve kanë shkatërruar
bimët e saj më të mira që arrinin deri në Jazer dhe endeshin nëpër
shkretëtirë; degët e saj shtriheshin dhe tejkalonin detin.

<span id="an_16:9">16:9</span> Prandaj me qarjen e Jazerit do të qaj
vreshtat e Sibmahut; do të të vadis me lotët e mi, o Heshbon, o Elealeh,
sepse mbi frytet e tua të verës dhe mbi të korrat e tua ka rënë një
britmë lufte.

<span id="an_16:10">16:10</span> Gëzimi dhe hareja janë zhdukur nga
fusha pjellore; ndër vreshta nuk ka më as këngë, as britma gëzimi;
shtrydhësi i rrushit nuk shtrydh më verën ndër voza; unë nuk nxjerr më
britma gëzimi.

<span id="an_16:11">16:11</span> Prandaj të përbrendshmet e mia dridhen
për Moabin si një harpë; dhe zemra ime për Kir-Heresin.

<span id="an_16:12">16:12</span> Dhe do të ndodhë që kur të paraqitet
Moabi, dhe të lodhet në vendin e lartë; ai do të hyjë në shenjtëroren e
tij për t'u lutur, por nuk do të fitojë asgjë.

<span id="an_16:13">16:13</span> Kjo është fjala që Zoti i drejtoi dikur
Moabit.

<span id="an_16:14">16:14</span> Por tani Zoti ka folur, duke thënë:
"Brenda tre vjetëve, si vitet e një argati me mëditje, lavdia e Moabit
do të bjerë e do të përçmohet bashkë me tërë atë turmë të madhe; dhe do
të mbetet vetëm një numër shumë i vogël dhe i pafuqishëm".

<span id="an_17:1">17:1</span> Profecia kundër Damaskut. "Ja, Damasku do
të pushojë së qëni një qytet dhe do të bëhet një grumbull gërmadhash.

<span id="an_17:2">17:2</span> Qytetet e Aroerit do të braktisen; do të
bëhen kullota për kopetë që do të pushojnë aty pa i trembur askush.

<span id="an_17:3">17:3</span> Efraimit do t'i hiqet fortesa, Damaskut
mbretëria; dhe pjesa tjetër e Sirisë do të jetë si lavdia e bijve të
Izraelit", thotë Zoti i ushtrive.

<span id="an_17:4">17:4</span> "Atë ditë do të ndodhë që lavdia e
Jakobit do të zhduket dhe shëndoshja e tepërt e trupit e tij do të
konsumohet.

<span id="an_17:5">17:5</span> Do të ndodhë ashtu si kur korrësi mbledh
grurin dhe me krahun e tij pret kallinjtë; do të ndodhë ashtu si kur
mblidhen kallinjtë në luginën e Refaimit;

<span id="an_17:6">17:6</span> Do të mbeten disa vile për të mbledhur,
ashtu si kur shkunden ullinjtë: dy apo tre ullinj në majë të degëve më
të larta, katër ose pesë mbi degët më të ngarkuara", thotë Zoti,
Perëndia i Izraelit.

<span id="an_17:7">17:7</span> Atë ditë njeriu do ta kthejë shikimin e
tij në drejtim të Krijuesit të tij dhe sytë e tij do të shikojnë të
Shenjtin e Izraelit.

<span id="an_17:8">17:8</span> Nuk do të drejtohet më te altarët, vepër
e duarve të tij dhe nuk do të shikojë më atë që kanë bërë gishtërinjtë e
tij as te Asherimët dhe te altarët për temjan.

<span id="an_17:9">17:9</span> Atë ditë qytetet e fortifikuara të tij do
të jenë si një vend i braktisur në pyll ose si një degë e braktisur
përpara bijve të Izraelit, dhe kjo do të jetë një shkretim.

<span id="an_17:10">17:10</span> Sepse ke harruar Perëndinë e shpëtimit
tënd dhe nuk je kujtuar për Shkëmbin e forcës sate, prandaj mbolle
plantacione dhe i ke shartuar me shartesa të huaja.

<span id="an_17:11">17:11</span> Ditën që i mbolle i rrethove me një
gardh; në mëngjes mbijnë farat e tua, por vjelja do të jetë një tog
rrënojash ditën e sëmundjes dhe të dhembjes së pashërueshme.

<span id="an_17:12">17:12</span> Ah, zhurma e një numri të madh popujsh,
që zhurmojnë si gjëmimi i detit dhe si buçima e kombeve, zhurmojnë si
buçima e ujërave të fuqishme!

<span id="an_17:13">17:13</span> Kombet zhurmojnë si buçima e shumë
ujërave, por Perëndia i kërcënon, dhe ata ikin larg, të shtyrë si byku i
maleve përpara erës, si një dredhë pluhuri përpara shakullimës.

<span id="an_17:14">17:14</span> Në mbrëmje, ja tmerri, dhe para
mëngjesit nuk ka më asgjë. Kjo është pjesa e atyre që na plaçkitin, që
na bëjnë pre.

<span id="an_18:1">18:1</span> Mjerë ai vend me krahë të zhurmshëm që
ndodhet matanë lumenjve të Etiopisë,

<span id="an_18:2">18:2</span> që dërgon lajmëtarë me anë të detit në
anijeza prej papirusi mbi ujërat, duke thënë: "Shkoni, o lajmëtarë të
shpejtë, në drejtim të një kombi shtatlartë dhe lëkurëndritur, në
drejtim të një populli të cilin e kanë frikë që nga fillimi i tij e më
pas, komb i fuqishëm që shkel çdo gjë, vendi i të cilit ndahet nga
lumenjtë".

<span id="an_18:3">18:3</span> Ju të gjithë, banorë të botës dhe ata që
banojnë mbi tokë shikoni flamurin kur ky do të ngrihet mbi malet dhe
dëgjoni borinë kur ajo do të bjerë!

<span id="an_18:4">18:4</span> Sepse kështu më ka thënë Zoti: "Do të rri
i qetë dhe do të shikoj nga banesa ime si një nxehtësi e kthjellet dhe e
ndritshme në dritën e diellit, si një re vesë në vapën e korrjes".

<span id="an_18:5">18:5</span> Sepse para korrjes, kur lulëzimi ka marrë
fund dhe lulja është bërë një vile në fazën e pjekurisë, ai do t'i presë
degëzat me kmesë dhe do të shkulë e do t'i presë shermendët.

<span id="an_18:6">18:6</span> Ata të gjithë tok do të mbeten të
braktisur shpendëve grabitqarë të maleve dhe kafshëve të tokës; zogjtë
grabitqarë do të kalojnë mbi ta gjatë verës dhe kafshët e tokës do të
kalojnë mbi ta gjatë dimrit.

<span id="an_18:7">18:7</span> Në këtë kohë do t'i sjellë oferta Zotit
të ushtrive një komb shtatlartë dhe lëkurëndritur, një popull që e kanë
frikë që nga fillimet e tij e më pas, një komb i fuqishëm që shkel çdo
gjë, vendi i të cilit përshkohet nga lumenj; do të çohen në vendin ku
ndodhet emri i Zotit të ushtrive, në malin Sion.

<span id="an_19:1">19:1</span> Profecia mbi Egjiptin. Ja Zoti që kalëron
mbi një re të lehtë dhe hyn në Egjipt. Idhujt e Egjiptit lëkunden para
tij, dhe zemra e Egjiptasve po mpaket brenda tyre.

<span id="an_19:2">19:2</span> "Do t'i nxis Egjiptasit njëri kundër
tjetrit, secili do të luftojë kundër vëllait të vet, dhe secili kundër
të afërmit të tij, qyteti kundër qytetit, mbretëria kundër mbretërisë.

<span id="an_19:3">19:3</span> Fryma e Egjiptit do të ligështohet në mes
të tij dhe unë do të shkatërroj planet e tij; kështu ata do të
konsultojnë idhujt dhe yshtësit, mediumet dhe magjistarët.

<span id="an_19:4">19:4</span> Do ta dorëzoj Egjiptin në duart e një
padroni të ashpër dhe një mbret mizor do të sundojë mbi të, thotë Zoti,
Zoti i ushtrive.

<span id="an_19:5">19:5</span> Ujërat e detit do të thahen, lumi do të
shterojë dhe do të thahet.

<span id="an_19:6">19:6</span> Lumenjtë do të bëhen të neveritshëm,
kanalet e Egjiptit do të zbrazen dhe do të thahen, po kështu do të
thahen edhe kallamishtet e xunkthat.

<span id="an_19:7">19:7</span> Luadhët pranë Nilit, në grykëderdhjen e
tij dhe të gjitha arat e mbjella gjatë lumit do të thahen, do të fshihen
dhe do të zhduken.

<span id="an_19:8">19:8</span> Peshkatarët do të rënkojnë, tërë ata që
hedhin grepin në Nil do të ankohen dhe ata që hedhin rrjetat e tyre në
ujë do të ligështohen.

<span id="an_19:9">19:9</span> Ata që punojnë lirin e krehur dhe endësit
e pambukut do të çoroditen.

<span id="an_19:10">19:10</span> Themelet e tyre do të prishen dhe
gjithë punëtorët me mëditje do të trishtohen.

<span id="an_19:11">19:11</span> Me siguri princat e Tsoanit janë
budallenj; këshilltarët më të urtë të Faraonit japin këshilla të
paarsyeshme. Si mund t'i thoni Faraonit: "Unë jam bir i njerëzve të
urtë, bir i mbretërve të lashtë"?

<span id="an_19:12">19:12</span> Ku janë tani njerëzit e tu të urtë? Le
të ta deklarojnë tani dhe të pranojnë atë që Zoti i ushtrive ka vendosur
kundër Egjiptit.

<span id="an_19:13">19:13</span> Princat e Tsoanit janë bërë budallenj,
princat e Nofit gabohen; ata që janë guri i qoshes në fiset e tij që e
kanë bërë Egjiptin të marrë rrugë të gabuar.

<span id="an_19:14">19:14</span> Zoti ka përzier në mes të tij një frymë
degjenerimi, dhe ata e kanë futur Egjiptin në rrugë të gabuar për çdo
gjë, ashtu si dridhet i dehuri kur vjell.

<span id="an_19:15">19:15</span> Dhe asgjë nuk do të mund të bëjë
Egjiptin: koka ose bishti, palma ose xunkthi.

<span id="an_19:16">19:16</span> Atë ditë Egjipti do të jetë si gratë,
dhe do të dridhet dhe do të trembet përballë dorës që Zoti i ushtrive do
të lëvizë kundër tij.

<span id="an_19:17">19:17</span> Vendi i Judës do të jetë tmerri i
Egjiptit; sa herë që do të përmendet, ka për të qenë një tmerr i vërtetë
për shkak të vendimit të marrë nga Zoti i ushtrive kundër tij.

<span id="an_19:18">19:18</span> Atë ditë do të ketë në vendin e
Egjiptit pesë qytete që do të flasin gjuhën e Kanaanit dhe do të betohen
për Zotin e ushtrive; njeri nga këto do të quhet "qyteti i
shkatërrimit".

<span id="an_19:19">19:19</span> Atë ditë do të ketë në mes të vendit të
Egjiptit një altar kushtuar Zotit, dhe një shtyllë të ngritur për Zotin
pranë kufirit të tij.

<span id="an_19:20">19:20</span> Do të jetë një shenjë dhe një dëshmi
për Zotin e ushtrive në vendin e Egjiptit; kur ata do t'i këlthasin
Zotit për shkak të shtypësve të tyre, ai do t'u dërgojë atyre një
shpëtimtar dhe një të fuqishëm që do t'i çlirojë.

<span id="an_19:21">19:21</span> Zoti do t'i shfaqet Egjiptit dhe
Egjiptasit do ta njohin Zotin atë ditë; do t'i ofrojnë flijime dhe
blatime ushqimore, do të bëjnë premtime solemne para Zotit dhe do t'i
mbajnë ato.

<span id="an_19:22">19:22</span> Zoti do t'i godasë Egjiptasit, do t'i
godasë dhe do t'i shërojë; ata do t'i kthehen Zotit që do t'i dëgjojë
lutjet e tyre dhe do t'i shërojë.

<span id="an_19:23">19:23</span> Atë ditë do të ketë një rrugë nga
Egjipti në Asiri; Asirët do të shkojnë në Egjipt, dhe Egjiptasit në
Asiri, dhe Egjiptasit do të shërbejnë bashkë me Asirët.

<span id="an_19:24">19:24</span> Atë ditë Izraeli, i treti me Egjiptin
dhe me Asirinë, do të jetë një bekim në mes të rruzullit.

<span id="an_19:25">19:25</span> Zoti i ushtrive do t'i bekojë, duke
thënë: "I bekuar qoftë Egjipti populli im, Asiria vepër e duarve të mia
dhe Izraeli trashëgimia ime!".

<span id="an_20:1">20:1</span> Në vitin që Tartani erdhi në Ashdod, i
dërguar nga Sargoni, mbret i Asirisë, ai luftoi kundër Ashdodit dhe e
pushtoi.

<span id="an_20:2">20:2</span> Në atë kohë Zoti foli me anë të Isaias,
birit të Amotsit, dhe i tha: "Shko dhe hiqe thesin nga ijët e tua dhe
hiqi këpucët nga këmbët e tua". Ai veproi kështu, duke shkuar lakuriq
dhe zbathur.

<span id="an_20:3">20:3</span> Pastaj Zoti tha: "Ashtu si shërbëtori im
Isaia shkoi lakuriq dhe zbathur gjatë tre vjetve si shenjë dhe
paralajmërim kundër Egjiptit dhe Etiopisë,

<span id="an_20:4">20:4</span> kështu mbreti i Asirisë do t'i çojë
robërit e Egjiptit dhe të internuarit e Etiopisë, të rinj dhe pleq,
lakuriq dhe të zbathur, vithezhveshur për turp të Egjiptit.

<span id="an_20:5">20:5</span> Atëherë ata do të tremben dhe do të
shushaten për shkak të Etiopisë, shpresës së tyre, dhe për shkak të
Egjiptit, lavdisë së tyre.

<span id="an_20:6">20:6</span> Atë ditë banorët e kësaj krahine
bregdetare do të thonë: "Ja, çfarë u ndodhi atyre te të cilët kishim
mbështetur shpresën tonë dhe pranë të cilëve ishim strehuar për të
kërkuar ndihmë, për t'u çliruar nga mbreti i Asirisë. Si do të shpëtojmë
ne?".

<span id="an_21:1">21:1</span> Profecia kundër shkretëtirës së detit.
Ashtu si shakullimat kalojnë me të shpejtë nëpër Negev, kështu një
pushtues vjen nga shkretëtira, nga një vend i tmerrshëm.

<span id="an_21:2">21:2</span> Një vegim i tmerrshëm m'u shfaq: i pabesi
vepron me pabesi dhe shkatërruesi shkatërron. Dil, o Elam. Rrethoje, o
Medi! Bëra që të pushojë çdo rënkim të tij.

<span id="an_21:3">21:3</span> Për këtë arsye ijët e mia më dhëmbin
shumë, më zunë dhembjet si të prerat e një gruaje që lind; jam i
tronditur nga sa dëgjova, jam i tmerruar nga sa pashë.

<span id="an_21:4">21:4</span> Zemra ime e ka humbur, tmerri më ka zënë;
nata që aq shumë e dëshiroja është bërë llahtarë për mua.

<span id="an_21:5">21:5</span> Ndërsa po shtrohet tryeza, bëhet rojë mbi
kullën vëzhgimit hahet dhe pihet. "Çohuni, o krerë, dhe vajosni
mburojat".

<span id="an_21:6">21:6</span> Sepse kështu më ka thënë Zoti: "Shko, vër
një roje që të njoftojë atë që shikon".

<span id="an_21:7">21:7</span> Ajo pa qerre dhe çifte kalorësish, disa
prej të cilëve kishin hipur mbi gomarë dhe të tjerë mbi deve, dhe i
vëzhgoi me kujdes, me shumë kujdes.

<span id="an_21:8">21:8</span> Pastaj bërtiti si një luan: "O Zot, ditën
unë rri gjithnjë mbi kullën e vëzhgimit, dhe çdo natë rri më këmbë te
vendroja ime.

<span id="an_21:9">21:9</span> Dhe ja po vijnë disa qerre dhe çifte
kalorësish". Atëherë ajo nisi të flasë përsëri: "Ra, ra Babilonia"! Të
gjitha shëmbëlltyrat e gdhendura të perëndive të saj janë për tokë të
copëtuara.

<span id="an_21:10">21:10</span> O populli im, atë që kam shirë dhe
shkelur në lëmin tim, atë që kam dëgjuar nga Zoti i ushtrive, Perëndia i
Izraelit, unë ta kam njoftuar!".

<span id="an_21:11">21:11</span> Profecia kundër Dumahut. Më bërtasin
nga Seiri: "Roje, në ç'pikë ka arritur nata? Roje, në ç'pikë ka arritur
nata?".

<span id="an_21:12">21:12</span> Roja përgjigjet: "Vjen mëngjesi, pastaj
edhe nata. Në rast se doni të pyesni, pyesni, pra; kthehuni, ejani".

<span id="an_21:13">21:13</span> Profecia kundër Arabisë. Do ta kaloni
natën në pyjet e Arabisë, o karvanë të Dedamitëve.

<span id="an_21:14">21:14</span> I dilni para të eturit duke i sjellë
ujë, o banorë të vendit të Temas; i kanë dalë përpara ikanakut me bukën
e tyre.

<span id="an_21:15">21:15</span> Sepse ata ikin para shpatave, para
shpatës së zhveshur, para harkut të nderur, para tërbimit të betejës.

<span id="an_21:16">21:16</span> Sepse kështu më ka thënë Zoti: "Për një
vit, ashtu si viti i një argati me mëditje, tërë lavdia e Kedarit do të
zhduket;

<span id="an_21:17">21:17</span> dhe ajo që do të mbetet nga numri i
harkëtarëve, njerëzit trima të bijve të Kedarit, do të jetë një gjë e
vogël, sepse ka folur Zoti, Perëndia i Izraelit".

<span id="an_22:1">22:1</span> Profecia kundër Luginës së Vegimit. Çfarë
ke ti tani që ke hipur e tëra mbi çatitë,

<span id="an_22:2">22:2</span> ti që je plot me britma, qytet
zhurmëmadh, qytet dëfrimesh? Të vrarët e tu nuk janë vrarë nga shpata as
kanë vdekur në betejë.

<span id="an_22:3">22:3</span> Tërë krerët e tu kanë ikur bashkë, janë
zënë robër pa hark; tërë ata që u gjetën te ti u zunë robër, megjithëse
kishin ikur larg.

<span id="an_22:4">22:4</span> Prandaj them: "Largoni shikimin nga unë;
unë do të qaj me hidhërim. Mos kërkoni të më ngushëlloni për dëshpërimin
e bijës së popullit tim".

<span id="an_22:5">22:5</span> Sepse është një ditë lemerie, shkatërrimi
dhe ngurimi nga ana e ZOTIT, të Zotit të ushtrive; në Luginën e Vegimeve
muret janë shembur dhe britma për ndihmë arrin deri në mal.

<span id="an_22:6">22:6</span> Elami ka marrë kukurën me qerre njerëzish
dhe kalorësish. Kiri ka zbuluar mburojën.

<span id="an_22:7">22:7</span> Do të ndodhë që luginat e tua më të mira
do të jenë plot me qerre dhe kalorësit do të zënë pozicion para portave
të tua.

<span id="an_22:8">22:8</span> Pastaj ai hoqi mbrojtjen e Judës dhe po
atë ditë ti e hodhe shikimin mbi arsenalin e pallatit të Pyllit.

<span id="an_22:9">22:9</span> Keni parë gjithashtu sa të shumta ishin
të çarat në muret e qytetit të Davidit, dhe keni mbledhur ujërat e
hauzit të poshtëm.

<span id="an_22:10">22:10</span> Keni numëruar shtëpitë e Jeruzalemit
dhe keni shembur shtëpi për të fortifikuar muret.

<span id="an_22:11">22:11</span> Përveç kësaj keni ndërtuar një
rezervuar midis dy mureve për ujërat e hauzit të vjetër, por nuk keni
parë se kush e ka bërë këtë, as nuk keni marrë parasysh kush e ka
menduar këtë prej një kohe të gjatë.

<span id="an_22:12">22:12</span> Atë ditë Zoti, Zoti i ushtrive, ju
thirri që të qani, të mbani zi, të rruani kokën dhe të mbështilleni me
thasë.

<span id="an_22:13">22:13</span> Po përkundrazi ja, gëzim dhe hare,
priten qe dhe theren dele, hahet mish dhe pihet verë. "Të hamë dhe të
pimë, se nesër do të vdesim!".

<span id="an_22:14">22:14</span> Por Zoti i ushtrive u ka thënë veshëve
të mi: "Ky mëkati juaj nuk do të shlyhet deri sa ju të vdisni", thotë
Zoti, Zoti i ushtrive.

<span id="an_22:15">22:15</span> Kështu thotë Zoti, Zoti i ushtrive:
"Shko pra te ky administrator, te Shebna, kryekujdestar, dhe i thuaj:

<span id="an_22:16">22:16</span> "Çfarë zotëron ti këtu dhe cilin ke
këtu, që ke bërë të të gërmojnë këtu një varr, ashtu si ai që gërmon për
vete një vendvarrim lart dhe pret në shkëmb një varr?".

<span id="an_22:17">22:17</span> Ja, Zoti po të flak me dhunë, o njeri i
fuqishëm, dhe do të të kapë mirë.

<span id="an_22:18">22:18</span> Do të të rrukullisë mirë e mirë dhe do
të të hedhë si një top në një vend të gjerë. Aty do të vdesësh dhe do të
mbarojnë qerret e tua krenare, o turp i shtëpisë së zotit tënd.

<span id="an_22:19">22:19</span> Do të të dëbojë nga zyra jote dhe do të
tërhiqesh poshtë nga posti yt!

<span id="an_22:20">22:20</span> Atë ditë do të ndodhë që të thëras
shërbëtorin tim Eliakim, birin e Hilkiahut;

<span id="an_22:21">22:21</span> do ta vesh me tunikën tënde, do t'i vë
brezin tënd dhe do ta kaloj pushtetin tënd në duart e tij, dhe ai do të
jetë një atë për banorët e Jeruzalemit dhe për shtëpinë e Judës.

<span id="an_22:22">22:22</span> Do të vë mbi supin e tij çelësin e
shtëpisë së Davidit; kështu ai do të hapë dhe askush nuk do të mund ta
mbyllë, do ta mbyllë dhe askush nuk do ta mund ta hapë.

<span id="an_22:23">22:23</span> Do ta ngul si një gozhdë në një vend të
sigurt, dhe ai do të bëhet një fron lavdie për shtëpinë e atit të tij.

<span id="an_22:24">22:24</span> Nga ai do të varet tërë lavdia e
shtëpisë së atit të tij, trashëgimtarët dhe degët anësorë, të gjitha
enët edhe ato më të vogla, që nga kupat e e deri te shtambët e çdo
lloji.

<span id="an_22:25">22:25</span> "Atë ditë, thotë Zoti i ushtrive,
gozhda e ngulur në vend të sigurt do të hiqet, do të shkulet poshtë dhe
do të bjerë; dhe gjithë pesha që mbante do të shkatërrohet, sepse Zoti
ka folur".

<span id="an_23:1">23:1</span> Profecia kundër Tiros. Rënkoni, o anije
të Tarshishit, sepse Tiro është shkatërruar, dhe nuk kanë mbetur as
shtëpitë as porti. Ky lajm iu erdhi nga vendi i Kitimit.

<span id="an_23:2">23:2</span> Mos hapni gojën, o banorë të bregut të
detit, o tregtarë të Sidonit; ata që çajnë detet ju kanë mbushur me
pasuri.

<span id="an_23:3">23:3</span> Nëpërmjet ujërave të mëdha gruri i
Shihorit, prodhimi i lumit, ishte e ardhura e tij; dhe ai ishte tregu i
kombeve.

<span id="an_23:4">23:4</span> Ki turp, o Sidon, sepse ka folur deti,
kalaja e detit, duke thënë: "Unë nuk kam pasur dhembje, as kam lindur
fëmijë; nuk kam ushqyer të rinj as kam rritur virgjëresha".

<span id="an_23:5">23:5</span> Kur lajmi do të arrijë në Egjipt, do të
hidhërohen për lajmin e Tiros.

<span id="an_23:6">23:6</span> Kaloni në Tarshish, vajtoni o banorë të
bregut të detit!

<span id="an_23:7">23:7</span> Ky qënka qyteti juaj i qejfeve,
prejardhja e të cilit është e lashtë? Këmbët e tij e çonin të banonte në
toka të largëta.

<span id="an_23:8">23:8</span> Kush, pra, e ka vendosur këtë kundër
Tiros, dhurues kurorash, tregëtarët e të cilit ishin princa dhe
dyqanxhinjtë e të cilit ishin njerëzit e nderuar të dheut?

<span id="an_23:9">23:9</span> E ka vendosur Zoti i ushtrive, për të
errur krenarinë nga çfarëdo shkëlqimi, për të ulur gjithë njerëzit e
nderuar të dheut.

<span id="an_23:10">23:10</span> Kalo nëpër vendin tënd si Nili, o bijë
e Tarshishit, nuk ka më forcë.

<span id="an_23:11">23:11</span> Zoti ka shtrirë dorën e tij mbi detin,
i ka bërë mbretëritë të dridhen, për Kanaanin ka urdhëruar t'i
shkatërrohen kalatë e tij.

<span id="an_23:12">23:12</span> Ai ka thënë: "Ti nuk do të vazhdosh të
gëzohesh, o bijë e Sidonit, virgjëreshë që ke humbur nderin". Çohu, kalo
në vendin e Kitimit; as aty nuk do të gjesh prehje.

<span id="an_23:13">23:13</span> Ja vendi i Kaldeasve: ky popull nuk
ekzistonte fare; Asiri e themeloi për kafshët e shkretëtirës. Ata kanë
ngritur kalatë e tyre, kanë rrënuar pallatet e Tiros dhe e kanë
katandisur në një grumbull gërmadhash.

<span id="an_23:14">23:14</span> Rënkoni, o anije të Tarshishit, sepse
kalaja juaj është shkatërruar.

<span id="an_23:15">23:15</span> Atë ditë do të ndodhë që Tiro të
harrohet për shtatëdhjetë vjet, aq sa janë vitet e një mbreti. Pas
shtatëdhjetë vjetve do të ndodhë në Tiro ashtu siç thotë kënga e
prostitutës:

<span id="an_23:16">23:16</span> "Merr qesten, sillu nëpër qytet, o
prostitutë e harruar; bjeri me zotësi veglës, shumo këngët që të mund të
të kujtojnë".

<span id="an_23:17">23:17</span> Pas shtatëdhjetë vjetve do të ndodhë që
Zoti do të vizitojë Tiron, që do të kthehet në pagën e vet dhe do të
kurvërohet me të gjitha mbretëritë e botës mbi faqen e dheut.

<span id="an_23:18">23:18</span> Por fitimi nga tregtia e tij dhe paga e
tij do t'i shenjtërohen Zotit; nuk do të mblidhet as nuk do të vihet
mënjanë, sepse fitimi nga tregtia e tij do t'u shkojë atyre që banojnë
përpara Zotit, me qëllim që të hanë sa të ngopen dhe të vishen në mënyrë
të shkëlqyeshme.

<span id="an_24:1">24:1</span> Ja, Zoti zbras tokën dhe e bën të
shkretë, prish faqen e saj dhe shpërndan banorët e saj.

<span id="an_24:2">24:2</span> Do t'i ndodhë e njëjta gjë popullit ashtu
si priftit, shërbëtorit ashtu si padronit të tij, shërbëtores ashtu si
padrones së saj, blerësit ashtu si shitësit, ai që jep borxh ashtu si ai
që merr borxh, huadhënësit ashtu si huamarrësit.

<span id="an_24:3">24:3</span> Toka do të zbrazet plotësisht dhe do të
plaçkitet plotësisht, sepse Zoti ka thënë këtë fjalë.

<span id="an_24:4">24:4</span> Toka është në zi dhe vuan, bota po
ligështohet dhe po meket, njerëzit me poste nga populli i dheut
ligështohen.

<span id="an_24:5">24:5</span> Toka është përdhosur nga banorët e saj,
sepse këta kanë shkelur ligjet, kanë ndryshuar statutin, kanë marrë
nëpër këmbë besëlidhjen e përjetshme.

<span id="an_24:6">24:6</span> Prandaj një mallkim e ka përpirë tokën
dhe banorët e saj janë të dëshpëruar; prandaj banorët e tokës po digjen
dhe të pakët janë burrat që kanë mbetur.

<span id="an_24:7">24:7</span> Mushti është në zi, vreshti po prishet
dhe gjithë zemërgëzuarit psherëtijnë.

<span id="an_24:8">24:8</span> Gëzimi i dajreve ka marrë fund, zhurma e
dëfrimtarëve ka mbaruar, gëzimi i harpës pushoi.

<span id="an_24:9">24:9</span> Nuk pihet më verë me këngë, pija dehëse
është e hidhur për ata që e pijnë.

<span id="an_24:10">24:10</span> Qyteti i rrëmujës është shkatërruar;
çdo shtëpi është e mbyllur që të mos hyjë njeri në të.

<span id="an_24:11">24:11</span> Nëpër rrugë ka ankime, sepse nuk ka
verë; çdo gëzim është zhdukur, hareja është zhdukur nga toka.

<span id="an_24:12">24:12</span> Në qytet nuk mbetet gjë tjetër veç
dëshpërimit, dhe porta është bërë copë-copë dhe është shkatërruar.

<span id="an_24:13">24:13</span> Sepse në mes të dheut, midis popujve,
do të ndodhë ashtu si kur shkunden ullinjtë, ashtu si kur mblidhen vilet
e pavjela pas vjeljes.

<span id="an_24:14">24:14</span> Ata do të ngrenë zërin, do të lëshojnë
klithma gëzimi, për madhështinë e Zotit do të brohorasin nga deti:

<span id="an_24:15">24:15</span> "Lëvdoni, pra, Zotin në krahinat e
agimit, emrin e Zotit, Perëndinë e Izraelit në ishujt e detit!".

<span id="an_24:16">24:16</span> Nga skaji i tokës dëgjojmë këngë:
"Lavdi të drejtit!". Por unë them: "Mjerë unë! Mjerë unë! Vaj medet! Të
pabesët veprojnë me pabesi, po, të pabesët veprojnë me pabesi të madhe.

<span id="an_24:17">24:17</span> Tmerri, gropa dhe laku të kërcënojnë, o
banor i dheut.

<span id="an_24:18">24:18</span> Dhe ka për të ndodhur që ai që do të
ikë përballë britmës së tmerrit do të bjerë në gropë, dhe kush do të
dalë nga gropa do të kapet nga laku. Sepse nga lart do të hapen ujëvara
dhe themelet e dheut do të tronditen.

<span id="an_24:19">24:19</span> Toka do të çahet e tëra; toka do të
kriset tërësisht, toka do të dridhet me forcë.

<span id="an_24:20">24:20</span> Toka do të lëkundet si një i dehur, do
të tronditet si një kasolle. Mëkati i saj rëndon mbi të, do të rrëzohet
dhe nuk do të ngrihet më.

<span id="an_24:21">24:21</span> Atë ditë do të ndodhë që Zoti do të
dënojë ushtrinë që është atje lart, dhe poshtë mbi tokë mbretërit e
dheut;

<span id="an_24:22">24:22</span> do të mblidhen bashkë si të burgosur në
një burg të nëndheshëm; do të mbyllen në një burg dhe pas shumë ditësh
do të ndëshkohen.

<span id="an_24:23">24:23</span> Hënën do ta mbulojë rrëmuja dhe diellin
turpi, sepse Zoti i ushtrive do të mbretërojë mbi malin e Sionit dhe në
Jeruzalem, dhe lavdia e tij përpara pleqve.

<span id="an_25:1">25:1</span> O Zot, ti je Perëndia im, unë do të të
përlëvdoj dhe do të kremtoj emrin tënd, sepse ke bërë gjëra të
mrekullueshme, projekte të konceptuara shumë kohë më parë, dhe të
realizuara me besnikëri dhe vërtetësi.

<span id="an_25:2">25:2</span> Sepse e ke katandisur qytetin në një
grumbull gurësh, qytetin e fortifikuar në një grumbull gërmadhash;
kështjella e të huajve nuk është më një qytet, nuk do të rindërtohet
kurrë më.

<span id="an_25:3">25:3</span> Prandaj populli i fuqishëm të lëvdon,
qyteti i kombeve të fuqishëm ka frikë nga ti,

<span id="an_25:4">25:4</span> sepse ti ke qenë një kështjellë për të
varfërin, një kështjellë për të mjerin në fatkeqësinë e tij, një strehë
kundër stuhisë, një hije kundër të nxehtit, sepse fryma e tiranëve është
si një furtunë kundër murit.

<span id="an_25:5">25:5</span> Ti do të pakësosh zhurmën e të huajve si
të nxehtit në një vend të thatë; ashtu si të nxehtit nën hijen e një
reje, kështu kënga e tiranëve do të detyrohet të heshtë.

<span id="an_25:6">25:6</span> Zoti i ushtrive do t'u përgatisë tërë
popujve mbi këtë mal një banket me gjellë të shijshme, me verëra të
vjetra, me gjellë të shijshme me shumë palcë dhe me verëra të vjetra dhe
të zgjedhura.

<span id="an_25:7">25:7</span> Do të shkatërrojë mbi këtë mal mbulesën
që mbulonte tërë popujt, po kështu edhe mbulesën e shtrirë mbi të gjitha
kombet.

<span id="an_25:8">25:8</span> Do të shkatërrojë përgjithnjë vdekjen;
Zoti, Zoti, do t'i thajë lotët nga çdo fytyrë, do të heqë nga tërë dheu
turpin e popullit të tij, sepse Zoti ka folur.

<span id="an_25:9">25:9</span> Atë ditë do të thuhet: "Ja, ky është
Perëndia ynë: tek ai kemi shpresuar dhe ai do të na shpëtojë. Ky është
Zoti tek i cili kemi shpresuar; të ngazëllojmë dhe të gëzohemi në
shpëtimin e tij!".

<span id="an_25:10">25:10</span> Me qenë se dora e Zotit do të shtrihet
mbi këtë mal, ndërsa Moabi do të shkelet nën të ashtu si shkelet kashta
mbi plehun.

<span id="an_25:11">25:11</span> Ai do të zgjasë duart e tij në mes
teje, ashtu si i shtrin notari për të notuar, dhe do të ulë krenarinë e
tij bashkë me trillimet e kurdisura nga duart e tij.

<span id="an_25:12">25:12</span> Fortesën e mureve të tua të larta, ai
do ta shkatërrojë, do ta shembë, do ta hedhë për tokë deri poshtë në
pluhur.

<span id="an_26:1">26:1</span> Atë ditë do të këndohet kjo këngë në
vendin e Judës: "Ne kemi një qytet të fortë; Perëndia ka vënë shpëtimin
për mure dhe për bastione.

<span id="an_26:2">26:2</span> Hapni portat dhe le të hyjë kombi i
drejtë, që ruan besnikërinë".

<span id="an_26:3">26:3</span> Mëndjes që pushon te ti, ti i ruan një
paqe të përsosur, sepse kjo ka besim te ti.

<span id="an_26:4">26:4</span> Kini besim te Zoti përjetë, sepse Zoti,
po, Zoti është shkëmbi i përjetshëm.

<span id="an_26:5">26:5</span> Ai ka përulur ata që rrinin lart, ka ulur
qytetin e lartë, e ka ulur deri në tokë, e ka hedhur në pluhur;

<span id="an_26:6">26:6</span> këmbët e shkelin, pikërisht këmbët e të
varfërit dhe hapat e mjeranëve.

<span id="an_26:7">26:7</span> Rruga e të drejtit është e drejtë; o
Perëndi i drejtë, ti sheshon shtegun e të drejtit.

<span id="an_26:8">26:8</span> Po, në rrugën e gjykimeve të tua, o Zot,
ne të kemi pritur. Dëshira e shpirtit tonë i drejtohet emrit tënd dhe
kujtimit tënd.

<span id="an_26:9">26:9</span> Me shpirtin tim të dëshiroj natën, po, me
frymën që është brenda meje të kërkoj në mëngjes herët; sepse kur
shfaqen gjykimet e tua mbi tokë, banorët e botës mësojnë drejtësinë.

<span id="an_26:10">26:10</span> Në rast se falet i pabesi, ai nuk do ta
mësojë drejtësinë; ai do të veprojë në mënyrë të çoroditur në vendin e
ndershmërisë dhe nuk do të mund të shikojë madhështinë e Zotit.

<span id="an_26:11">26:11</span> O Zot, dora jote është ngritur, por ata
nuk e shohin. Por ata do ta shohin zellin tënd për popullin tënd dhe do
të mbeten të hutuar; po, zjarri i armiqve të tu do t'i përpijë.

<span id="an_26:12">26:12</span> O Zot, ti do të vendosësh paqen për ne,
sepse ti kryen për ne çdo vepër tonën.

<span id="an_26:13">26:13</span> O Zot, Perëndia ynë, zotër të tjerë,
veç teje, na kanë sunduar; por vetëm për ty të mbajmë mend emrin.

<span id="an_26:14">26:14</span> Të vdekurit nuk do të rijetojnë më, ata
që shkuan nuk do të vijnë më; prandaj ti i ke ndëshkuar, ke shkatërruar
dhe ke zhdukur çdo kujtim të tyre.

<span id="an_26:15">26:15</span> Ti e ke rritur kombin, o Zot, e ke
rritur kombin, je përlëvduar; i ke zgjeruar tërë kufijtë e vendit.

<span id="an_26:16">26:16</span> O Zot, në çastet e fatkeqësisë të kanë
kujtuar, kanë bërë një lutje kur ndëshkimi yt po i godiste.

<span id="an_26:17">26:17</span> Ashtu si një grua me barrë që është
gati për të lindur dhe përpëlitet dhe ulërin nga të prerat që ka, kështu
kemi qenë ne para teje, o Zot.

<span id="an_26:18">26:18</span> Jemi ngjizur, kemi ndjerë dhembjet,
ashtu sikur të kishim për të lindur, por ishte vetëm erë; nuk i kemi
dhënë asnjë shpëtim vendit dhe banorët e botës nuk kanë rënë.

<span id="an_26:19">26:19</span> Të vdekurit e tu do të rijetojnë,
bashkë me kufomën time, do të ringjallen. Zgjohuni dhe gëzohuni, o ju që
banoni në pluhur! Sepse vesa jote është si vesa e një drite që shkëlqen
dhe toka do të nxjerrë në dritë të vdekurit.

<span id="an_26:20">26:20</span> Shko, o populli im, hyr në dhomat e
tua, mbylli portat e tua prapa teje; fshihu për një çast, deri sa të
kalojë zemërimi.

<span id="an_26:21">26:21</span> Sepse ja, Zoti del nga banesa e tij për
të ndëshkuar paudhësinë e banorëve të tokës; toka do të nxjerrë në shesh
gjakun e derdhur dhe nuk do të t'i fshehë më të vrarët e saj.

<span id="an_27:1">27:1</span> Atë ditë Zoti do të ndëshkojë me shpatën
e tij të ashpër, të madhe dhe të fortë Leviathanin, gjarpërin e
shkathët, gjarpërin Leviathani dredha-dredha, dhe do të vrasë
përbindëshin që është në det.

<span id="an_27:2">27:2</span> Atë ditë do të thuhet: "Vreshti që jep
verë të kuqërremtë, këndoni për të.

<span id="an_27:3">27:3</span> Unë, Zoti, e ruaj, e vadis çdo çast, e
ruaj natën e ditën me qëllim që askush të mos e dëmtojë.

<span id="an_27:4">27:4</span> Nuk ka zemërim tek unë. Kush do t'i vinte
në luftë kundër meje ferrat dhe gjembat? Unë do të shkoja kundër tyre
dhe do t'i digjja të gjitha tok.

<span id="an_27:5">27:5</span> Do të ishte më mirë që dikush të
mbështetej te forca ime për të bërë paqe me mua, po, për të bërë paqe me
mua".

<span id="an_27:6">27:6</span> Në ditët që do të vijnë Jakobi do të
lëshojë rrënjë, Izraeli do të lulëzojë dhe do të lëshojë lastarë dhe do
të mbushë faqen e dheut me fryte.

<span id="an_27:7">27:7</span> A ka goditur Perëndia Izraelin ashtu si
ka goditur ata që e qëllonin atë? A e ka vrarë atë ashtu si ka vrarë ata
që e vrisnin atë?

<span id="an_27:8">27:8</span> Ti je grindur me të me masë, duke e
përzënë dhe duke e çuar larg. Ai e çoi në një vend të largët me frymën e
tij të furishme, një ditë me erë lindore.

<span id="an_27:9">27:9</span> Në këtë mënyrë do të shpagohet
padrejtësia e Jakobit, dhe ky do të jetë gjithë fryti i heqjes së
mëkatit të tij, kur do t'i kthejë tërë gurët e altarit si gurë gëlqereje
të thërmuar; kështu Asherimët dhe altarët e temjanit nuk do të ngrihen
më.

<span id="an_27:10">27:10</span> Qyteti i fortifikuar do të jetë i
shkretuar, një vend i pabanuar dhe i braktisur si një shkretëtirë; aty
do të kullosë viçi, i cili do të shtrihet dhe do të hajë degët.

<span id="an_27:11">27:11</span> Kur degët e tij do të thahen, do të
thyhen dhe do të vijnë gra për t'i djegur. Me qenë se është një popull
pa zgjuaësi, prandaj Ai që e ka bërë nuk do t'i vijë keq për të, Ai që e
ka formuar nuk do t'i japë hir.

<span id="an_27:12">27:12</span> Po atë ditë do të ndodhë që Zoti do të
shijë grurin nga rrjedha e lumit deri te përroi i Egjiptit, dhe ju do të
mblidheni një nga një, o bij të Izraelit.

<span id="an_27:13">27:13</span> Atë ditë do të ndodhë që të bjerë buria
e madhe, dhe ata që kanë humbur në vendin e Asirisë dhe ata që janë
shpërndarë në vendin e Egjiptit do të vijnë dhe do të adhurojnë Zotin
mbi malin e shenjtë, në Jeruzalem.

<span id="an_28:1">28:1</span> Mjerë kurorës së kryelartësisë të të
dehurve, të Efraimit dhe lules së fishkur të bukurisë së tij të
lavdishme që ri mbi krye të luginës pjellore të atyre që i ka mposhtur
vera!

<span id="an_28:2">28:2</span> Ja, Zoti ka një njeri të fortë dhe të
fuqishëm, si një stuhi breshëri, si një tufan shkatërrues; si një
aluvion ujërash të fuqishëm përmbytëse; ai do t'i hedhë për tokë me
dorën e tij.

<span id="an_28:3">28:3</span> Kurora e kryelartësisë të të dehurve të
Efraimit do të shkelet;

<span id="an_28:4">28:4</span> dhe lulja e fishkur e bukurisë së tij të
lavdishme që rri mbi krye të luginës pjellore do të jetë si një fik i
hershëm para verës që dikush e shikon; ai e gëlltit sapo e ka në dorë.

<span id="an_28:5">28:5</span> Atë ditë Zoti i ushtrive do të jetë një
kurorë lavdie, një diadem i shkëlqyer për pjesën tjetër të popullit të
tij,

<span id="an_28:6">28:6</span> një frymë drejtësie për atë që ulet për
të gjykuar dhe forca e atyre që në betejë e sprapsin armikun deri te
portat e tij.

<span id="an_28:7">28:7</span> Por edhe këta shkojnë sa djathtas aq edhe
majtas për shkak të verës dhe u merren këmbët nga pijet dehëse; prifti
dhe profeti lëkunden për shkak të pijeve dehëse, lëkunden sikur të
kishin vegime, ngurrojnë në dhënien e vendimeve.

<span id="an_28:8">28:8</span> Tërë tryezat janë plot me të vjellura dhe
me ndyrësira, nuk ka më një vend të pastër.

<span id="an_28:9">28:9</span> "Kujt dëshiron t'i mësojë diturinë? Kujt
dëshiron t'ia bëjë të kuptueshëm mesazhin? Atyre që sapo janë zvjerdhur,
atyre që sapo janë shkëputur nga sisa?

<span id="an_28:10">28:10</span> Sepse ka një urdhër mbi urdhër, urdhër
mbi urdhër, regull mbi regull, regull mbi regull, pak këtu dhe pak
atje".

<span id="an_28:11">28:11</span> Në fakt do të ndodhë që me buzë që
bëlbëzojnë dhe me një gjuhë tjetër Zoti do t'i flasë këtij populli.

<span id="an_28:12">28:12</span> Ai u kishte thënë: "Ja pushimi: vëreni
të lodhurin të pushojë; këtu është fresk!". Por ata nuk deshën ta
dëgjojnë.

<span id="an_28:13">28:13</span> Kështu fjala e Zotit u bë për ta urdhër
mbi urdhër, urdhër mbi urdhër, rregull mbi rregull, rregull mbi rregull,
pak këtu, pak atje, me qëllim që ata të binin mbrapsht, të bëheshin
copë-copë, t'i zinte laku dhe të kapeshin.

<span id="an_28:14">28:14</span> Prandaj dëgjoni fjalën e Zotit, o
tallës, që sundoni mbi këtë popull, që rri në Jeruzalem!

<span id="an_28:15">28:15</span> Ju thoni: "Kemi përfunduar një
besëlidhje me vdekjen, kemi bërë një aleancë me Sheolin; kur rebeshi
përmbytës do të kalojë, nuk do të arrijë deri te ne, sepse gënjeshtrën e
kemi bërë strehën tonë dhe jemi fshehur prapa falsitetit".

<span id="an_28:16">28:16</span> Prandaj kështu thotë Zoti, Zoti: "Ja,
unë vendos si themel në Sion një gur, një gur të provuar, një kokë
qosheje të çmuar, një themel të sigurt; ai që i beson atij nuk do të
ngutet.

<span id="an_28:17">28:17</span> Unë do të vendos të drejtën si masë dhe
drejtësinë si plumbçe; breshëri do të pastrojë strehën e gënjeshtrës dhe
ujërat do të përmbytin strehën tuaj.

<span id="an_28:18">28:18</span> Besëlidhja juaj me vdekjen do të
anulohet dhe aleanca juaj me Sheolin nuk do të qëndrojë; kur rrebeshi
përmbytës do të kalojë, ju do të shkeleni prej tij.

<span id="an_28:19">28:19</span> Sa herë që do të kalojë, do t'ju kapë,
sepse do të kalojë çdo mëngjes, ditën dhe natën, do të jetë një tmerr i
vërtetë të dëgjosh vetëm të ta rrëfejnë.

<span id="an_28:20">28:20</span> Në fakt shtrati do të jetë i shkurtër
për t'u shtrirë dhe mbulesa tepër e ngushtë për t'u mbuluar me të.

<span id="an_28:21">28:21</span> Sepse Zoti do të ngrihet si në malin e
Peratsimit, do të zemërohet si në luginën e Gabaonit, për të plotësuar
veprën e tij, veprën e tij të padëgjuar, për të plotësuar punën e tij,
punën e tij të pazakontë.

<span id="an_28:22">28:22</span> Mos u bëni, pra, tallës që lidhjet
tuaja të mos përforcohen. Sepse unë kam dëgjuar nga ana e Zotit, e Zotit
të ushtrive, se është vendosur shfarosja e plotë e gjithë vendit.

<span id="an_28:23">28:23</span> Vini vesh dhe dëgjoni zërin tim,
tregohuni të kujdesshëm dhe dëgjoni fjalën time!

<span id="an_28:24">28:24</span> A nuk lëron tërë ditën bujku për të
mbjellë? A vazhdon vallë, ta çajë dhe ta prashitë tokën e tij?

<span id="an_28:25">28:25</span> Mbasi ka sheshuar sipërfaqen e saj, a
nuk mbjell koprën dhe nuk përhap barin e gjumit, nuk vë grurin në
brazda, elbin në vendin e caktuar dhe grurin e fortë gjatë kufijve?

<span id="an_28:26">28:26</span> Perëndia i tij i tregon rregullin që
duhet të ndjekë dhe e mëson.

<span id="an_28:27">28:27</span> Kopra nuk shihet me shirësen dhe nuk
kalohet rrota e qerres mbi barin e gjumit; por koprën e rrahin me shkop
dhe barin e gjumit me shufër.

<span id="an_28:28">28:28</span> Gruri për bukë duhet të shtypet;
prandaj nuk shtypet për gjithnjë, por kalohen mbi të rrota të qerres dhe
kuajt, por pa e shtypur.

<span id="an_28:29">28:29</span> Edhe kjo vjen nga Zoti i ushtrive, që
është i mrekullueshëm në këshillat e tij dhe i madh për nga dituria".

<span id="an_29:1">29:1</span> Mjerë Arieli, Arieli, qytet ku fushoi
Davidi! I shtoni vit vitit, festat le të plotësojnë ciklin e tyre.

<span id="an_29:2">29:2</span> Pastaj do ta hedh Arielin në ankth; do të
ketë ankim dhe rënkime dhe për mua do të jetë si një Ariel.

<span id="an_29:3">29:3</span> Unë do të fushoj kundër teje rreth e
qark, do të të rrethoj me një ledh dhe do të ngre bastione kundër teje.

<span id="an_29:4">29:4</span> Do të ulesh, do të flasësh nga toka dhe
fjala jote do të dalë e mbytur nga pluhuri; zëri yt do të ngjitet nga
toka si ai i një mediumi dhe fjala jote do të pëshpëritë nga pluhuri.

<span id="an_29:5">29:5</span> Turma e armiqve të tu do të jetë si
pluhur i hollë dhe turma e të fuqishmëve si byk i shpërndarë; dhe kjo ka
për të ndodhur papritmas, në një çast.

<span id="an_29:6">29:6</span> Ti do të vizitohesh nga Zoti i ushtrive
me gjëmime, tërmete dhe zhurma të mëdha, me shakullima dhe flakë zjarri
përvëlues.

<span id="an_29:7">29:7</span> Moria e të gjitha kombeve që luftojnë
kundër Arielit, e të gjitha atyre që e luftojnë atë dhe fortesën e tij
dhe e shtrëngojnë rreth e qark do të jetë si një ëndërr, si një vegim
nate.

<span id="an_29:8">29:8</span> Ka për të ndodhur ashtu si kur një i
uritur që ëndërron të hajë, por kur zgjohet e ka stomakun bosh, apo si
kur një i etur ëndërron të pijë, por kur zgjohet është i lodhur dhe e ka
grykën të tharë; kështu ka për të ndodhur me morinë e të gjitha kombeve
që luftojnë kundër malit të Sionit.

<span id="an_29:9">29:9</span> Ndaluni dhe habituni. Braktisjuni qejfeve
dhe pastaj shikoni rreth e rrotull të trembur. Këta janë të dehur, por
jo nga vera; u merren këmbët, por jo për pasojë të pijeve dehëse.

<span id="an_29:10">29:10</span> Në fakt Zoti ka shpërndarë mbi ju një
frymë topitjeje; ka mbyllur sytë tuaja, profetët, ka mbuluar me vel
krerët tuaj, shikuesit.

<span id="an_29:11">29:11</span> Çdo vegim profetik është bërë për ju si
fjalët e një libri të vulosur që i jepet dikujt që di të lexojë; duke i
thënë: "Të lutem, lexoje, këtë!", por ai përgjigjet: "Nuk mundem, sepse
është i vulosur!".

<span id="an_29:12">29:12</span> Ose si një libër që i jepet dikujt që
nuk di të lexojë, duke i thënë: "Të lutem, lexoje këtë!", por ai
përgjigjet: "Nuk di të lexoj".

<span id="an_29:13">29:13</span> Prandaj Zoti thotë: "Me qenë se ky
popull më afrohet mua vetëm me gojën dhe më nderon me buzët e tij,
ndërsa zemra e tij më rri larg dhe frika e tij ndaj meje është vetëm një
urdhërim i mësuar nga njerëzit,

<span id="an_29:14">29:14</span> prandaj, ja, unë do të vazhdoj të bëj
mrekulli në mes të këtij populli, po, mrekulli dhe çudi: dituria e
njerëzve të tij të urtë do të shuhet dhe zgjuarësia e të mënçurve të tij
do të zhduket".

<span id="an_29:15">29:15</span> Mjerë ata që shkojnë në vende të thella
për t'ia fshehur Zotit planet e tyre, që i bëjnë veprat e tyre në terr
dhe thonë: "Kush na sheh? Kush na njeh?"

<span id="an_29:16">29:16</span> I keni përmbysur plotësisht gjërat. A
mund të konsiderohet poçari i barabartë me argjilën? A mundet vepra t'i
thotë atij që e ka bërë: "Nuk më ka bërë ai"?, ose gjëja e formuar t'i
thotë atij që e ka formuar: "Nuk ka zgjuarësi"?

<span id="an_29:17">29:17</span> Brenda një kohe shumë të shkurtër dhe
Libani do të shndërrohet në një pemishte, dhe pemishtja do të
konsiderohet si një pyll.

<span id="an_29:18">29:18</span> Të shurdhët do të kuptojnë atë ditë
fjalët e librit dhe, të çliruar nga errësira dhe terri, sytë e të
verbërve kanë për të parë.

<span id="an_29:19">29:19</span> Të përulurit do të mund të gëzojnë
akoma te Zoti dhe të varfërit e njerëzimit do të ngazëllohen tek i
Shenjti i Izraelit.

<span id="an_29:20">29:20</span> Sepse tirani do të jetë zhdukur,
tallësi do të jetë shkatërruar, dhe do të jenë shfarosur tërë ata që
kurdisin paudhësi,

<span id="an_29:21">29:21</span> që dënojnë një njeri për një fjalë, që
i kurdisin kurthe atij që gjykon te porta, që prishin të drejtën e të
drejtit për asgjë.

<span id="an_29:22">29:22</span> Prandaj kështu i thotë shtëpisë së
Jakobit Zoti që shpengoi Abrahamin: "Tani e tutje Jakobi nuk do të
turpërohet më dhe fytyra e tij nuk do të zverdhet më;

<span id="an_29:23">29:23</span> por kur do të shohë bijtë e tij, veprën
e duarve të mia në mes të tij, ata do të shenjtërojnë emrin tim, do të
shenjtërojnë të Shenjtin e Jakobit dhe do të kenë frikë nga Perëndia i
Izraelit.

<span id="an_29:24">29:24</span> Ata që kanë frymë të përdalë do të
arrijnë të kenë gjykim dhe murmuruesit do të mësojnë doktrinën e
shëndoshë".

<span id="an_30:1">30:1</span> "Mjerë bijtë rebelë, thotë Zoti, që bëjnë
projekte që nuk vijnë nga unë, që lidhin aleanca, por pa Frymën time,
për të grumbulluar mëkate mbi mëkate;

<span id="an_30:2">30:2</span> që shkojnë poshtë në Egjipt pa konsultuar
më parë gojën time, për t'u përforcuar në forcën e Faraonit dhe për të
kërkuar strehë në hijen e Egjiptit!

<span id="an_30:3">30:3</span> Por forca e Faraonit do të jetë turpi
juaj dhe streha në hije të Egjiptit fatkeqësia juaj.

<span id="an_30:4">30:4</span> Sepse princat e tij kanë shkuar në Tsoan
dhe ambasadorët e tij kanë arritur në Hanes.

<span id="an_30:5">30:5</span> Por do të turpërohen të gjithë nga një
popull që nuk do t'u hyjë fare në punë, që nuk do t'iu japë asnjë ndihmë
o përfitim, por vetëm turp dhe poshtërim.

<span id="an_30:6">30:6</span> Një profeci kundër kafshëve të Neghevit:
nëpërmjet një vendi të mjeruar dhe plot ankthe, prej të cilit vijnë
luanesha dhe luani, nepërka dhe gjarpëri i zjarrtë që fluturon, ata
mbartin pasuritë e tyre mbi kurrizin e gomarëve dhe thesaret e tyre mbi
kurrizin e deveve një populli prej të cilit nuk kanë për të përfituar
asgjë.

<span id="an_30:7">30:7</span> Sepse ndihma e Egjiptit është e kotë dhe
e padobishme, prandaj unë e quaj: "Rahab-Hem-Shebeth".

<span id="an_30:8">30:8</span> Tani eja, shkruaje këtë mbi një rrasë të
vogël dhe shkruaje në një libër, që të mbetet për ditët e ardhshme, për
gjithnjë, përjetë.

<span id="an_30:9">30:9</span> Sepse ky është një popull rebel, janë bij
gënjeshtarë, bij që nuk duan të dëgjojnë ligjin e Zotit,

<span id="an_30:10">30:10</span> që u thonë shikuesve: "Mos kini
vegime", dhe profetëve: "Mos na profetizoni gjëra të vërteta, na tregoni
gjëra të këndshme, na profetizoni gjëra mashtruese.

<span id="an_30:11">30:11</span> Dilni jashtë rruge, braktisni shtegun e
drejtë, largoni nga sytë tona të Shenjtin e Izraelit!"".

<span id="an_30:12">30:12</span> Prandaj kështu thotë i Shenjti i
Izraelit: "Me qenë se ju e përçmoni këtë fjalë dhe keni besim te shtypja
dhe te ligësia, dhe mbështeteni mbi to,

<span id="an_30:13">30:13</span> kjo paudhësi do të jetë për ju si e
çarë që rrezikon të rrëzohet, një dalje te një mur i lartë, rrëzimi i të
cilit ndodh papritmas, në një çast,

<span id="an_30:14">30:14</span> dhe thyhet si një enë prej balte të
pjekur, që dikush copëton pa mëshirë duke mos mundur të gjejë në copat e
tij qoftë edhe një copë për të marrë zjarr në vatër ose për të marrë ujë
nga sterna".

<span id="an_30:15">30:15</span> Sepse kështu thotë Zoti, Zoti, i
Shenjti i Izraelit: "Duke u kthyer tek unë dhe duke pushuar tek unë, do
të shpëtoni; forca juaj qëndron në qetësinë dhe në besimin tuaj. Por ju
nuk keni dashur,

<span id="an_30:16">30:16</span> madje keni thënë: "Jo, ne do të ikim me
kuajt tanë!". Prandaj ju do të ikni. Dhe: "Do të shkojmë me kuaj të
shpejtë!". Prandaj ata që do t'ju ndjekin do të jenë edhe më të shpejtë.

<span id="an_30:17">30:17</span> Një mijë prej jush do të ikin nën
kërcënimin e një të vetmi; nën kërcënimin e pesë vetave do të ikni me
vrap, deri sa të rrini si një hu mbi majën e një mali, si një flamur mbi
një kodër".

<span id="an_30:18">30:18</span> Prandaj Zoti do të presë për t'ju dhënë
hir, pastaj ai do të lartësohet, sepse i erdhi keq për ju, sepse Zoti
është një Perëndi i drejtësisë. Lum të gjithë ata që kanë shpresë tek
ai!

<span id="an_30:19">30:19</span> O popull i Sionit që banon në
Jeruzalem, ti nuk do të qash më. Ai do të të bëj nder me siguri; duke
dëgjuar zërin e britmës sate; sapo të të dëgjojë, do të përgjigjet.

<span id="an_30:20">30:20</span> Edhe sikur Zoti t'ju japë bukën e
ankthit dhe ujin e shtypjes, megjithatë ata që të mësojnë nuk do të
duhet të fshihen, dhe sytë e ty do të shohin mësuesit e tu.

<span id="an_30:21">30:21</span> Kur do të shkoni djathtas ose kur do të
shkoni majtas, veshët e tu do të dëgjojnë prapa teje një fjalë që do të
thotë: "Kjo është rruga, ecni në të!".

<span id="an_30:22">30:22</span> Konsiderojini si të papastra
shëmbëlltyrat tuaja të gdhendura të veshura me argjend dhe shëmbëlltyrat
tuaja prej metali të derdhur të veshura me ar; do t'i flakni tutje si
një gjë e papastër, "Jashtë!", do t'u thoni atyre.

<span id="an_30:23">30:23</span> Atëherë ai do t'i japë shiun për farën
tënde që do të kesh mbjellë në tokë; dhe buka që toka do të prodhojë do
të jetë e shijshme dhe e bollshme; atë ditë bagëtia jote do të kullosë
në kullota të gjera.

<span id="an_30:24">30:24</span> Qetë dhe gomarët që punojnë tokën do të
hanë forazhin me kripë, të ajrosur me lopatën e drithit.

<span id="an_30:25">30:25</span> Mbi çdo mal të lartë dhe mbi çdo kodër
të lartë do të ketë rrëke dhe rrjedha uji ditën e masakrës së madhe, kur
do të rrëzohen kullat.

<span id="an_30:26">30:26</span> Drita e hënës do të jetë si drita e
diellit, dhe drita e diellit do të jetë shtatë herë më e fortë, si drita
e shtatë ditëve, ditën kur Zoti do të lidhë plagën e popullit të tij dhe
do të shërojë plagën e shkaktuar nga goditjet e tij.

<span id="an_30:27">30:27</span> Ja, emri i Zotit vjen nga larg;
zemërimi i tij është i zjarrtë dhe barra e tij e rëndë; buzët e tij janë
plot indinjatë dhe gjuha e tij si një zjarr që të përpin;

<span id="an_30:28">30:28</span> fryma e tij është si një përrua që
vërshon dhe që arrin deri në qafë për të shoshitur kombet me shoshën e
shkatërrimit dhe për të vënë në nofullat e popujve një fre që t'i bëjë
të përdalin.

<span id="an_30:29">30:29</span> Atëherë do t'ia merrni një këngë si
natën kur kremtoni një festë; dhe do të keni gëzim në zemër, ashtu si ai
që shkon me zërin e fyellit në malin e Zotit, në kështjellën e Izraelit.

<span id="an_30:30">30:30</span> Pastaj Zoti do të bëjë të dëgjohet zëri
i tij madhështor dhe do të tregojë si godet me krahun e tij kur tërbohet
zemërimi i tij, në flakën e një zjarri gllabërues, në mes shpërthimesh
të furishme, uraganësh dhe breshëri gurësh.

<span id="an_30:31">30:31</span> Me qenë se Asiria do të goditet nga
frika e zërit të Zotit, që do ta rrahë me shufër;

<span id="an_30:32">30:32</span> dhe çdo goditje që do të jepet me
shkopin të cilin Zoti do të bëjë t'i bjerë mbi të, do të shoqërohet nga
tingujt e dajreve dhe të qesteve. Ai do të luftojë kundër asaj duke
tundur dorën në mënyrë kërcënuese.

<span id="an_30:33">30:33</span> Tofeti është përgatitur prej shumë
kohe, ai është gati edhe për mbretin; ky e ka bërë të thellë dhe të
gjerë; mbi turrën e druve për ta djegur ka zjarr dhe dru me shumicë;
fryma e Zotit, si një rrymë squfuri, do ta ndezë.

<span id="an_31:1">31:1</span> Mjerë ata që zbresin në Egjipt në kërkim
të ndihmës dhe u besojnë kuajve, kanë besim te qerret, sepse janë të
shumta dhe te kalorësit, sepse janë shumë të fuqishëm, por nuk shikojnë
të Shenjtin e Izraelit dhe nuk kërkojnë Zotin.

<span id="an_31:2">31:2</span> Megjithatë edhe ai është i urtë dhe do të
sjellë gjëmën; ai nuk do t'i tërheqë fjalët e tij, por do të ngrihet
kundër shtëpisë së njerëzve të këqij dhe kundër ndihmës së atyre që
bëjnë paudhësi.

<span id="an_31:3">31:3</span> Por Egjiptasit janë njerëz dhe jo
Perëndi, kuajt e tyre janë mish dhe jo frymë. Kur Zoti do të shtrijë
dorën e vet, mbrojtësit do t'i merren këmbët dhe i mbrojturi do të
rrëzohet, do të vdesin të gjithë bashkë.

<span id="an_31:4">31:4</span> Sepse kështu më ka thënë Zoti: "Ashtu si
luani apo luanesha vrumbullin mbi prenë e vet (kur kundër tij është
mbledhur një numër i madh barinjsh dhe ai nuk ka frikë nga britmat e
tyre dhe as trëmbet nga zhurma e tyre), kështu do të zbresë Zoti i
ushtrive për të luftuar në malin e Sionit dhe në kodrën e tij.

<span id="an_31:5">31:5</span> Ashtu si zogjtë fluturojnë mbi të
vegjëlit e tyre, kështu Zoti i ushtrive do të mbrojë Jeruzalemin, do ta
mbrojë dhe do ta çlirojë, do ta kursejë dhe do ta shpëtojë".

<span id="an_31:6">31:6</span> Kthehuni tek ai nga i cili jeni larguar
shumë, o bij të Izraelit!

<span id="an_31:7">31:7</span> Atë ditë secili do të flakë idhujt e tij
prej argjendi dhe idhujt e tij prej ari, që duart tuaja kanë bërë duke
mëkatuar për ju.

<span id="an_31:8">31:8</span> "Atëherë Asiria do të bjerë nga një
shpatë jo prej njeriu, dhe një shpatë jo prej njeriu do ta përpijë; do
t'ia mbathë para shpatës dhe të rinjtë e tij do t'i nënshtrohen punës së
detyruar.

<span id="an_31:9">31:9</span> Nga frika do të kalojë përtej kështjellës
dhe princat e saj do të tmerrohen për shkak të flamurit", thotë Zoti, që
ka zjarrin e tij në Sion dhe furrën e tij në Jeruzalem.

<span id="an_32:1">32:1</span> Ja, një mbret do të mbretërojë me
drejtësi dhe princat do të qeverisin me paanësi.

<span id="an_32:2">32:2</span> Secili prej tyre do të jetë si një
mbrojtje nga era dhe një strehë kundër uraganit, si rrëke uji në një
vend të thatë, si hija e një shkëmbi të madh në një tokë të zhuritur.

<span id="an_32:3">32:3</span> Sytë e atyre që shohin nuk do t'u erren
më dhe veshët e atyre që dëgjojnë do të jenë të vëmendshëm.

<span id="an_32:4">32:4</span> Zemra e njerëzve të pamend do të fitojë
njohuri dhe gjuha e atyre që belbëzojnë do të flasë shpejt dhe qartë.

<span id="an_32:5">32:5</span> Njeriu i përçmuar nuk do të thirret më
fisnik, as i pandershmi nuk do të thirret i pavlerë.

<span id="an_32:6">32:6</span> Sepse njeriu i përçmuar thotë gjëra të
neveritshme dhe zemra e tij jepet pas paudhësisë, për të kryer pabesi
dhe për të thënë gjëra pa respekt kundër Zotit, për ta lënë bosh
stomakun e të uriturit dhe për ta lënë thatë atë që vuan nga etja.

<span id="an_32:7">32:7</span> Armët e të pandershmit janë të poshtra;
ai kurdis plane të këqija për të shkatërruar të mjerin me fjalë
gënjeshtare, edhe kuri mjeri pohon të drejtën.

<span id="an_32:8">32:8</span> Por njeriu fisnik mendon plane fisnike
dhe i vë vetes qëllime fisnike.

<span id="an_32:9">32:9</span> Çohuni, o gra që jetoni në bollëk, dhe
dëgjoni zërin tim; o bija pa mend, ia vini veshin fjalës sime!

<span id="an_32:10">32:10</span> Brenda një viti dhe disa ditëve ju do
të dridheni, o gra pa mend, sepse vjelja e rrushit do të shkojë keq dhe
korrje nuk do të ketë.

<span id="an_32:11">32:11</span> Fërgëlloni, o gra që jetoni në bollëk,
dridhuni o ju gra pa mend. Hiqni veshjet tuaja, zhvishuni dhe vini një
grethore në ijët,

<span id="an_32:12">32:12</span> duke i rënë gjoksit nëpër arat e mira
dhe nëpër vreshtat prodhimtare.

<span id="an_32:13">32:13</span> Mbi tokën e popullit tim do të rriten
gjemba dhe ferra; po, mbi të gjitha shtëpitë e gëzimit të qytetit të
qejfeve.

<span id="an_32:14">32:14</span> Sepse pallati do të braktiset, qyteti i
zhurmshëm do të shkretohet, Ofeli dhe kulla do të bëhen për gjithnjë
shpella gëzimi për gomarët e egër dhe kullotë për kopetë.

<span id="an_32:15">32:15</span> deri sa mbi ne të përhapet Fryma nga
lart, shkretëtira të bëhet pemishte dhe pemishtja të konsiderohet si një
pyll.

<span id="an_32:16">32:16</span> Atëherë i drejti do të banojë në
shkretëtirë dhe drejtësia do të banojë në pemishte.

<span id="an_32:17">32:17</span> Pasojë e drejtësisë do të jetë paqja,
rezultat i drejtësisë qetësia dhe siguria përjetë.

<span id="an_32:18">32:18</span> Populli im do të banojë në një vend
paqeje, në banesa të sigurta dhe në vende të qeta pushimi,

<span id="an_32:19">32:19</span> edhe sikur të binte breshër mbi pyllin
dhe qyteti të ulej shumë.

<span id="an_32:20">32:20</span> Lum ju që mbillni në breg të të gjithë
ujërave dhe që lini të shkojë e lirë këmba e kaut dhe e gomarit.

<span id="an_33:1">33:1</span> Mjerë ti që shkreton edhe sikur të mos
kesh qenë i shkretuar, që vepron me pabesi edhe sikur të mos jetë
vepruar me pabesi kundër teje! Kur të kesh mbaruar së shkatërruari do të
shkatërrohesh edhe

<span id="an_33:2">33:2</span> O Zot, ki mëshirë për ne, që kemi shpresë
te ti. Bëhu krahu ynë çdo mëngjes dhe shpëtimi ynë në kohë fatkeqësie.

<span id="an_33:3">33:3</span> Nga zhurma e një turme, popujt ikin, kur
ti çohesh kombet shpërndahen.

<span id="an_33:4">33:4</span> Plaçka juaj e luftës do të mblidhet ashtu
siç mblidhen vemjet; ashtu si turren karkalecat kështu do të turren mbi
të.

<span id="an_33:5">33:5</span> Zoti është lartësuar sepse banon lart; ai
e mbush Sionin me barazi dhe drejtësi,

<span id="an_33:6">33:6</span> dhe do të jetë siguria e ditëve të tua,
forca e shpëtimit, dituria dhe njohja; frika e Zotit do të jetë thesari
i tij.

<span id="an_33:7">33:7</span> Ja, heronjtë e tyre bërtasin nga jashtë,
lajmëtarët e paqes qajnë me hidhërim.

<span id="an_33:8">33:8</span> Rrugët janë të shkreta, nuk ka as edhe
një kalimtar nëpër to. Ai e ka prishur besëlidhjen me ta, i përbuz
qytetet, nuk kujdeset për njeri.

<span id="an_33:9">33:9</span> Vendi është në zi dhe vuan; Libani është
plot me turp dhe i dobësuar; Sharoni është si një shkretëtirë, Bashani
dhe Karmeli tronditen me të madhe.

<span id="an_33:10">33:10</span> "Tani do të çohem", thotë Zoti, "tani
do të lartësohem, tani do të ngrihem.

<span id="an_33:11">33:11</span> Ju keni mbarsur bykun, por do të pillni
kashtë; fryma juaj do të jetë një zjarr që do t'ju gllabërojë.

<span id="an_33:12">33:12</span> Popujt do të jenë si furra të gëlqeres,
ata do të digjen në zjarr si ferrishte të prera.

<span id="an_33:13">33:13</span> O ju që jeni larg, dëgjoni atë që kam
bërë; dhe ju që jeni afër, njihni fuqinë time".

<span id="an_33:14">33:14</span> Në Sion mëkatarët i ka kapur frika, një
drithërimë ka pushtuar të pabesët: "Kush prej nesh do të mund të banojë
me zjarrin gllabërrues? Kush prej nesh do të mund të banojë me flakët e
përjetshme?".

<span id="an_33:15">33:15</span> Ai që ecën me drejtësi dhe flet drejt,
ai që i përçmon fitimet e shtrëmbëra, që lëviz duart për të mos pranuar
dhurata, që i mbyll veshët për të mos dëgjuar të flitet për gjak dhe
sytë për të mos parë të keqen,

<span id="an_33:16">33:16</span> ai do të banojë në vënde të larta,
shkëmbenjtë e fortifikuar do të jenë streha e tij, buka e tij do t'i
jepet, uji i tij do t'i sigurohet.

<span id="an_33:17">33:17</span> Sytë e tu do të sodisin bukurinë e
mbretit tënd, do të shohin një vend që ndodhet shumë larg.

<span id="an_33:18">33:18</span> Zemra jote do të bjerë në mendime të
thella mbi tmerret e kaluara: "Ku është shkruesi? Ku është ai që peshon?
Ku është ai që numëron kullat?".

<span id="an_33:19">33:19</span> Ti nuk do ta shikosh më atë popull
mizor, atë popull me një të folur të errët dhe të pakuptueshme, që
belbëzon një gjuhë që askush nuk e kupton.

<span id="an_33:20">33:20</span> Sodit Sionin, qytetin e madhështive
tona! Sytë e tu do të shohin Jeruzalemin, vendbanim i qetë, çadër që nuk
do të lëvizet më nga vendi, hunjtë e së cilës nuk do të shkulen dhe
asnjë nga litarët e saj nuk do të hiqet.

<span id="an_33:21">33:21</span> Por aty Zoti në madhështinë e tij do të
jetë për ne një vend lumenjsh dhe rrjedhash të gjera uji, ku nuk arrin
asnjë anije me lopata dhe nuk kalon asnjë anije e fuqishme.

<span id="an_33:22">33:22</span> Me qenë se Zoti është gjykatësi ynë,
Zoti është ligjvënësi ynë, Zoti është mbreti ynë; ai do të na shpëtojë.

<span id="an_33:23">33:23</span> Litarët e tu janë liruar, nuk e mbajnë
mirë dyrekun dhe nuk vënë në veprim velat. Atëherë do të ndahet preja e
një plaçke të pasur; edhe çalamanët do të marrin pjesë në plaçkitje.

<span id="an_33:24">33:24</span> Asnjë banor i qytetit nuk do të thotë:
"Unë jam i sëmurë". Populli që banon aty do të përfitojë faljen për
paudhësinë e tij.

<span id="an_34:1">34:1</span> Afrohuni, o kombe, për të dëgjuar; o
popuj, kini kujdes. Le të dëgjojë toka dhe gjithçka që është në të, bota
dhe gjithçka që ajo prodhon.

<span id="an_34:2">34:2</span> Sepse Zoti është zemëruar me të gjitha
kombet, është indinjuar me të gjitha ushtritë e tyre; ai ka vendosur
shkatërrimin e tyre, i braktis në masakër.

<span id="an_34:3">34:3</span> Të vrarët e tyre do të hidhen tutje,
kufomat e tyre do të qelben dhe malet do të shkrihen me gjakun e tyre.

<span id="an_34:4">34:4</span> Tërë ushtria e qiellit do të zhduket,
qiejtë do të mblidhen rrotull si një libër, por tërë ushtria e tyre do
të bjerë, ashtu si bie gjethi nga hardhia, si bie një fryt i fishkur nga
fiku.

<span id="an_34:5">34:5</span> Me qenë se shpata ime është dehur në
qiell, ja ajo po gatitet të bjerë mbi Edomin, mbi popullin që kam
vendosur të shfaroset, për të vënë në vend drejtësinë.

<span id="an_34:6">34:6</span> Shpata e Zotit është plot me gjak, është
ngopur me dhjamë, me gjakun e qengjave dhe të cjepve, me dhjamin e
veshkave të deshve; sepse Zoti bën një flijim në Botsrah dhe një kërdi
të madhe në vendin e Edomit.

<span id="an_34:7">34:7</span> Bashkë me ta bien buaj, mëzetër tok me
dema; toka e tyre është vaditur me gjak, pluhuri i tyre është ngopur me
dhjamë.

<span id="an_34:8">34:8</span> Sepse është dita e hakmarrjes të Zotit,
viti i shpërblimit për çështjen e Sionit.

<span id="an_34:9">34:9</span> Përrenjtë do të kthehen në katran,
pluhuri i vet në squfur, toka e vet do të bëhet rrëshirë e zjarrtë.

<span id="an_34:10">34:10</span> Nuk do të shuhet as ditën as natën,
tymi i tij do të ngjitet përjetë; do të mbetet e shkretë brez pas brezi,
askush nuk do të kalojë mbi të.

<span id="an_34:11">34:11</span> Zotër të tij do të bëhen pelikani dhe
iriqi dhe do të banojnë aty kukuvajka dhe korbi. Zoti do të shtrijë mbi
të litarin e dëshpërimit, plumbçen e boshllëkut.

<span id="an_34:12">34:12</span> Do t'i thërrasin fisnikët në mbretëri,
por nuk do ketë asnjë prej tyre, dhe tërë princat janë katandisur në
hiç.

<span id="an_34:13">34:13</span> Në pallatet e tij do të rriten gjemba,
në fortesat e tij hithra dhe carangtha; do të bëhet banesë për çakejtë,
një vend i rrethuar për strucat.

<span id="an_34:14">34:14</span> Kafshët e shkretëtirës do të takohen me
kafshët që ulërijnë, cjeptë do të thërrasin njeri tjetrin; do të
vendosen aty edhe kukuvajkat dhe do të gjejnë një vend pushimi.

<span id="an_34:15">34:15</span> Do të bëjë folenë e vet
gjarpëri-shigjetë, do të lëshojë aty vezët, do t'i çelë dhe do t'i
mbledhë në hijen e tij të vegjëlit e vet, aty do të mblidhen edhe hutat,
secili me shokun e vet.

<span id="an_34:16">34:16</span> Kërkoni në librin e Zotit dhe lexoni:
asnjë prej tyre nuk do të mungojë, askujt nuk do t'i mungojë shoku i
vet, sepse e ka urdhëruar goja e tij dhe e ka mbledhur Fryma e tij.

<span id="an_34:17">34:17</span> Ai vetë e ka hedhur shortin për ta, dhe
dora e tij e ka ndarë midis tyre me vijën e matjes; do ta zotërojnë për
gjithnjë; do të banojnë aty brez pas brezi.

<span id="an_35:1">35:1</span> Shkretëtira dhe toka e thatë do të
gëzohen, vetmia do të gëzohet dhe do të lulëzojë si trëndafili;

<span id="an_35:2">35:2</span> do të lulëzojë shumë dhe do të ngazëllojë
me hare dhe britma gëzimi. Do t'u jepet lavdia e Libanit, madhështia e
Karmelit dhe e Sharonit. Ata do të shohin lavdinë e Zotit, madhështinë e
Perëndisë tonë.

<span id="an_35:3">35:3</span> Forconi duart e dobësuara, bëjini të
qëndrueshëm gjunjët e pasigurt!

<span id="an_35:4">35:4</span> U thoni atyre që e kanë humbur zemrën:
"Bëhuni të fortë, mos kini frikë!". Ja, Perëndia juaj do të vijë me
hakmarrjen dhe me shpërblimin e Perëndisë; do të vijë ai vetë për t'ju
shpëtuar.

<span id="an_35:5">35:5</span> Atëherë do të hapen sytë e të verbërve
dhe veshët e të shurdhëve;

<span id="an_35:6">35:6</span> atëherë çalamani do të kërcejë si një dre
dhe gjuha e memecit do të bërtasë nga gëzimi, sepse do të dalin ujëra në
shkretëtirë dhe përrenj në vendin e vetmuar.

<span id="an_35:7">35:7</span> Vendi i thatë do të bëhet pellg dhe toka
e etur për ujë burim ujërash; në vendet ku shtriheshin çakejtë do të
ketë bar me kallamishte dhe xunkth.

<span id="an_35:8">35:8</span> Aty do të jetë rruga kryesore, një rrugë
që do të quhet "rruga e shenjtë"; asnjë i papastër nuk do të kalojë
nëpër të; ajo do të jetë vetëm për ata që e ndjekin; edhe
mendjeshkurtërit nuk do të mund të humbasin.

<span id="an_35:9">35:9</span> Luani nuk do të jetë më, as edhe ndonjë
bishë e egër nuk do të dalë aty ose nuk do të duket, por do të ecin të
çliruarit.

<span id="an_35:10">35:10</span> Të shpëtuarit nga Zoti do të kthehen,
do të vijnë në Sion me britma gëzimi dhe një hare e përjetshme do të
kurorëzojë kokën e tyre; do të kenë gëzim dhe lumturi, dhe dhembja e
rënkimi do të ikin.

<span id="an_36:1">36:1</span> Në vitin e katërmbëdhjetë të mbretit
Ezekia ndodhi që Senakeribi, mbret i Asirisë, doli kundër qyteteve të
fortifikuara të Judës dhe i pushtoi.

<span id="an_36:2">36:2</span> Mbreti i Asirisë dërgoi Rabshakehun nga
Lakishi në Jeruzalem, te mbreti Ezekia, me një ushtri të madhe; ai u
ndal pranë ujësjellësit të hauzit të sipërm, në rrugën e arës së
larësit.

<span id="an_36:3">36:3</span> Atëherë Eliakimi, bir i Hilkiahut,
prefekt i pallatit, Shebna, sekretari, dhe Joahu, bir i Asafit,
arkivisti, shkuan tek ai.

<span id="an_36:4">36:4</span> Rabshakehu u tha atyre: "I thoni Ezekias:
Kështu thotë mbreti i madh, mbreti i Asirisë: ku mbështetet besimi që
ke?

<span id="an_36:5">36:5</span> Unë them se këshillë dhe forcë për të
bërë luftën nuk janë vetëm fjalë goje; tani që je rebeluar kundër meje
te kush ke besim ti?

<span id="an_36:6">36:6</span> Ja, ti ke besim në përkrahjen e këtij
kallami të thyer, që është Egjipti, që pret dorën e atij që mbështetet
mbi të dhe e shpon. I tillë është pikërisht Faraoni, mbreti i Egjiptit,
për tërë ata që kanë besim tek ai.

<span id="an_36:7">36:7</span> Në rast se pastaj më thuaj: "Ne kemi
besim tek Zoti, Perëndia ynë", a nuk është vallë po ai që Ezekia ka
hequr nga vendet e larta dhe nga altarët, duke u thënë Judës dhe
Jeruzalemit: "Ju do të adhuroni vetëm para këtij altari"?

<span id="an_36:8">36:8</span> Tani, pra, vër një bast me zotin tim,
mbretin e Asirisë; unë do të të jap dy mijë kuaj, në qoftë se ti je në
gjendje të sigurosh kalorësit që i hipin.

<span id="an_36:9">36:9</span> Si do të mundje të sprapsësh një kapiten
të vetëm midis shërbëtorëve më të vegjël të zotit tim? Por ti ke besim
se Egjipti do të të japë qerre dhe kalorës.

<span id="an_36:10">36:10</span> Dhe tani a kam ardhur vallë kundër
këtij vendi pa vullnetin e Zotit për ta shkatërruar? Zoti më ka thënë:
"Dil kundër këtij vendi dhe shkatërroje"".

<span id="an_36:11">36:11</span> Atëherë Eliakimi, Shebna dhe Joahu i
thanë Rabshakehut: "Foli, pra, shërbëtorëve të tu në gjuhën aramaike,
sepse ne e kuptojmë, por mos na fol në gjuhën hebraike, në mënyrë që ta
dëgjojë populli që është mbi muret".

<span id="an_36:12">36:12</span> Por Rabshakehu u përgjigj: "Zoti im,
vallë, më ka dërguar t'i them këto fjalë zotit tënd dhe ty, dhe jo
pikërisht njerëzve që ndodhen mbi muret, të katandisur të hanë
jashtëqitjet e tyre dhe të pinë urinën e tyre bashkë me ju?".

<span id="an_36:13">36:13</span> Atëherë Rabshakehu u ngrit më këmbë dhe
bërtiti me zë të lartë në gjuhën hebraike, duke thënë: "Dëgjoni fjalët e
mbretit të madh, të mbretit të Asirisë!

<span id="an_36:14">36:14</span> Kështu thotë mbreti: "Të mos ju
mashtrojë Ezekia, sepse ai nuk mund t'ju çlirojë nga duart e mia;

<span id="an_36:15">36:15</span> as tij bëjë Ezekia që të vendosni
besimin tuaj te Zoti, duke thënë: "Me siguri Zoti do të na çlirojë; ky
qytet nuk do të jepet në duart e mbretit të Asirisë".

<span id="an_36:16">36:16</span> Mos dëgjoni Ezekian, sepse kështu thotë
mbreti i Asirisë: bëni paqe me mua dhe dorëzohuni, dhe secili prej jush
do të mund të hajë frytet e vreshtit të tij dhe të fikut të tij, dhe
secili do të mund të pijë ujin e sternës së tij,

<span id="an_36:17">36:17</span> deri sa të vijë unë për t'ju çuar në
një vend të ngjashëm me tuajin, në një vend gruri dhe mushti, në një
vend buke dhe vreshtash.

<span id="an_36:18">36:18</span> Të mos ju mashtroj Ezekia duke thënë:
"Zoti do të na çlirojë". A ka mundur ndonjë prej perëndive të kombeve të
çlirojë vendin e tij nga duart e mbretit të Asirisë?

<span id="an_36:19">36:19</span> Ku janë perënditë e Hamathit dhe të
Arpadit? Ku janë perënditë e Sefarvaimit? A e kanë çliruar vallë
Samarinë nga duart e mia?

<span id="an_36:20">36:20</span> Kush prej tërë perëndive të këtyre
vendeve ka çliruar vendin e vet nga duart e mia, që Zoti të mund të
çlirojë Jeruzalemin nga duart e mia?".

<span id="an_36:21">36:21</span> Por ata heshtën dhe nuk u përgjigjën me
asnjë fjalë, sepse urdhëri i mbretit ishte: "Mos iu përgjigjni".

<span id="an_36:22">36:22</span> Atëherë Eliakimi, bir i Hilkiahut,
prefekt i pallatit, Shebna sekretari, dhe Joahu, bir i Asafit,
arkivisti, erdhën tek Ezekia me rroba të grisura dhe i njoftuan fjalët e
Rabshakehut.

<span id="an_37:1">37:1</span> Kur mbreti Ezekia dëgjoi këtë, grisi
rrobat, u mbulua me një thes dhe hyri në shtëpinë e Zotit.

<span id="an_37:2">37:2</span> Pastaj dërgoi Eliakimin, prefektin e
pallatit, Shebnaun, sekretarin, dhe priftërinjtë më të vjetër të mbuluar
me thasë te profeti Isaia, bir i Amotsit,

<span id="an_37:3">37:3</span> të cilët i thanë: "Kështu thotë Ezekia:
Kjo ditë është një ditë ankthi, ndëshkimi dhe turpi, sepse fëmijët janë
duke lindur, por nuk ka forcë për t'i pjellë.

<span id="an_37:4">37:4</span> Ndofta Zoti, Perëndia yt, ka dëgjuar
fjalët e Rabshakehut, që mbreti i Asirisë, zoti i tij, ka dërguar për të
fyer Perëndinë e gjallë, dhe do ta ndëshkojë për shkak të fjalëve që
Zoti, Perëndia yt, ka dëgjuar. Larto, pra, një lutje për kusurin që
mbetet akoma".

<span id="an_37:5">37:5</span> Kështu shërbëtorët e mbretit Ezekia
shkuan te Isaia.

<span id="an_37:6">37:6</span> Dhe Isaia u tha atyre: "Këtë do t'i thoni
zotit tuaj: Kështu thotë Zoti: Mos ki frikë për shkak të fjalëve që
dëgjove, me të cilat shërbëtorët e mbretit të Asirisë më kanë fyer.

<span id="an_37:7">37:7</span> Ja, unë do të dërgoj përmbi të një frymë
dhe, sa të dëgjojë një lajm, do të kthehet në vendin e tij dhe në vendin
e tij do ta rrëzoj me shpatë".

<span id="an_37:8">37:8</span> Kështu Rabshakehu u kthye dhe e gjeti
mbretin e Asirisë që po rrethonte Libnahun, sepse kishte mësuar që
mbreti ishte nisur nga Lakishi.

<span id="an_37:9">37:9</span> Atëherë mbreti i Asirisë dëgjoi të thuhet
për Tirhakahun, mbretin e Etiopisë: "Ka dalë për të luftuar kundër
teje". Sa dëgjoi këtë, ai i dërgoi lajmëtarët Ezekias, duke i thënë:

<span id="an_37:10">37:10</span> "Do t'i thoni kështu Ezekias, mbretit
të Judës: Mos lër që Perëndia yt të cilit i beson të të mashtrojë duke
të thënë: "Jeruzalemi nuk do jepet në duart e mbretit të Asirisë".

<span id="an_37:11">37:11</span> Ja, ti dëgjove ato që mbreti i Asirisë
u ka bërë gjithë vendeve të tjera, duke vendosur shkatërrimin e tyre. A
do të mund të shpëtoje vetëm ti?

<span id="an_37:12">37:12</span> A kanë çliruar vallë mbretërit e
kombeve ato që etërit e mi kanë shkatërruar: Gozanin, Haranin, Retsefin
dhe bijtë e Edenit që ishin në Telasar?

<span id="an_37:13">37:13</span> Ku janë mbreti i Hamathit, mbreti i
Arpadit dhe mbreti i qytetit të Sefarvaimit, të Henas dhe të Ivahut?".

<span id="an_37:14">37:14</span> Ezekia e mori letrën nga duart e
lajmëtarëve dhe e lexoi; pastaj u ngjit në shtëpinë e Zotit dhe e
shpalosi para Zotit.

<span id="an_37:15">37:15</span> Pastaj Ezekia iu lut Zotit, duke thënë:

<span id="an_37:16">37:16</span> "O Zot i ushtrive, Perëndi i Izraelit
që ulesh midis kerubinëve, ti je Perëndia, ti vetëm, i të gjitha
mbretërive të tokës; ti ke bërë qiejtë dhe tokën.

<span id="an_37:17">37:17</span> Vër veshin, o Zot, dhe dëgjo; hap sytë,
o Zot, dhe shiko. Dëgjo tërë fjalët që Senakeribi ka dërguar të thotë
për të fyer Perëndinë e gjallë.

<span id="an_37:18">37:18</span> Në të vërtetë, o Zot, mbretërit e
Asirisë kanë shkatërruar të gjitha kombet dhe vendet e tyre,

<span id="an_37:19">37:19</span> dhe kanë hedhur në zjarr perënditë e
tyre, sepse këto nuk ishin perëndi, por vepër e duarve të njeriut, dru e
gur; për këtë arsye i kanë shkatërruar.

<span id="an_37:20">37:20</span> Por tani, o Zot, Perëndia ynë, na çliro
nga duart e tij, me qëllim që të gjitha mbretëritë e tokës të njohin që
ti vetëm je Zoti".

<span id="an_37:21">37:21</span> Atëherë Isaia, bir i Amotsit, i çoi
fjalë Ezekias: "Kështu thotë Zoti, Perëndia i Izraelit: Me qenë se ti më
je lutur përsa i përket Senakeribit, mbretit të Asirisë,

<span id="an_37:22">37:22</span> kjo është fjala që Zoti ka shqiptuar
kundër tij: Virgjëresha, bijë e Sionit, të përçmon dhe tallet me ty; e
bija e Jeruzalemit tund kokën prapa teje.

<span id="an_37:23">37:23</span> Cilin ke poshtëruar dhe fyer? Kundër
kujt ke ngritur zërin dhe në mënyrë arrogante sytë e tu? Kundër të
Shenjtit të Izraelit.

<span id="an_37:24">37:24</span> Me anë të shërbëtorëve të tu ke
poshtëruar Zotin dhe ke thënë: "Me morinë e qerreve të mia u ngjita në
majë të maleve, në skajet e Libanit. Do të rrëzoj kedrat e tij më të
lartë dhe qiparisat e tij më të bukur; do të arrij lartësinë e tij më të
largët, pyllin e tij më të harlisur.

<span id="an_37:25">37:25</span> Kam gërmuar dhe kam pirë ujë; me
tabanin e këmbëve të mia kam tharë të gjitha lumenjtë e Egjiptit".

<span id="an_37:26">37:26</span> A nuk ke dëgjuar vallë se prej shumë
kohe e kam përgatitur këtë gjë, planin e kam përgatitur qysh nga kohët e
vjetra? Tani kam bërë që të ndodhë kjo: që ti t'i kthesh në një grumbull
gërmadhash qytetet e fortifikuara.

<span id="an_37:27">37:27</span> Prandaj banorët e tyre, të cilët s'kanë
forca, ishin të trembur dhe të hutuar; ishin si bari i fushave, si bari
i vogël jeshil, si bari i çative, i cili digjet para se të rritet.

<span id="an_37:28">37:28</span> Por unë e njoh banesën tënde, hyrjen
dhe daljen tënde, madje edhe zemërimin tënd të madh kundër meje.

<span id="an_37:29">37:29</span> Duke qenë se je zemëruar shumë kundër
meje dhe paturpësia jote ka arritur te veshët e mi, do të vë unazën time
në flegrat e hundëve, frerin tim në gojë dhe do të të kthej në rrugën
nga ke ardhur.

<span id="an_37:30">37:30</span> Dhe kjo do të jetë shenja për ty;
sivjet do të hani atë që rritet vetvetiu, vitin e dytë atë që rritet po
nga ky burim; por vitin e tretë do të mbillni dhe do të korrni, do të
mbillni vreshta dhe do të hani frytin e tyre.

<span id="an_37:31">37:31</span> Dhe pjesa që mbetet e shtëpisë së Judës
që do të shpëtojë do të vazhdojë të vërë rrënjë poshtë dhe të bëjë fryte
lart.

<span id="an_37:32">37:32</span> Sepse nga Jeruzalemi do të dalë mbetje
dhe nga mali i Sionit ata që kanë shpëtuar. Zelli i Zotit të ushtrive do
ta bëjë këtë".

<span id="an_37:33">37:33</span> Prandaj kështu thotë Zoti kundër
mbretit të Asirisë: "Ai nuk do të hyjë në këtë qytet as ka për të hedhur
ndonjë shigjetë, nuk do t'i dalë përpara me mburoja as ka për të
ndërtuar ndonjë ledh kundër tij.

<span id="an_37:34">37:34</span> Ai do të kthehet nëpër atë rrugë nga ka
ardhur dhe nuk do të hyjë në këtë qytet", thotë Zoti.

<span id="an_37:35">37:35</span> "Sepse unë do ta mbroj këtë qytet për
ta shpëtuar, për hirin tim dhe për hir të Davidit, shërbëtorit tim".

<span id="an_37:36">37:36</span> Pastaj engjëlli i Zotit doli dhe goditi
në kampin e Asirëve njëqind e tetëdhjetë e pesë mijë njerëz; dhe kur
njerëzit u çuan në mëngjes, ja, të gjithë ishin kufoma.

<span id="an_37:37">37:37</span> Atëherë Senakeribi, mbret i Asirisë,
ngriti çadrat, u nis dhe u kthye në shtëpi dhe mbeti në Niniv.

<span id="an_37:38">37:38</span> Dhe ndodhi që, ndërsa ai po adhuronte
në tempullin e perëndisë së tij Nisrok, bijtë e tij Adramalek dhe
Sharetser e vranë me shpatë; pastaj u strehuan në vendin e Araratit. Në
vend të tij mbretëroi i biri, Esarhadoni.

<span id="an_38:1">38:1</span> Në atë kohë Ezekia u sëmur nga një
sëmundje vdekjeprurëse. Profeti Isaia, bir i Amotsit, shkoi tek ai dhe i
tha: "Kështu flet Zoti. Rregullo shtëpinë tënde, sepse ke për të vdekur
dhe jo për t'u shëruar".

<span id="an_38:2">38:2</span> Atëherë Ezekia e ktheu fytyrën nga muri
dhe iu lut Zotit:

<span id="an_38:3">38:3</span> "Të lutem shumë, o Zot, kujto si kam ecur
para teje me besnikëri, me zemër të pastër, dhe kam bërë atë që është
mirë në sytë e tu". Pastaj Ezekia qau me të madhe.

<span id="an_38:4">38:4</span> Atëherë fjala e Zotit iu drejtua Isaias,
duke thënë:

<span id="an_38:5">38:5</span> "Shko dhe i thuaj Ezekias: Kështu thotë
Zoti, Perëndia i Davidit, ati yt: E dëgjova lutjen tënde, i pashë lotët
e tua; ja, do t'u shtoj pesëmbëdhjetë vjet ditëve të tua;

<span id="an_38:6">38:6</span> do të të çliroj ty dhe këtë qytet nga
duart e mbretit të Asirisë dhe do ta mbroj këtë qytet.

<span id="an_38:7">38:7</span> Kjo është për ty shenja nga ana e Zotit,
Zoti do ta çojë në vend fjalën që ka thënë:

<span id="an_38:8">38:8</span> ja, unë do të bëj që të sprapset dhjetë
shkallare hija që për efekt të diellit është zgjatur mbi shkallarët e
Ashazit. Dhe dielli u spraps dhjetë shkallare prej shkallareve nga
kishte zbritur".

<span id="an_38:9">38:9</span> I shkruar nga Ezekia, mbret i Judës, kur
ra i sëmurë dhe u shërua nga sëmundja e tij.

<span id="an_38:10">38:10</span> Unë thoja: "Në kulmin e ditëve të mia
do të shkoj në portat e Sheolit; jam privuar nga mbetja e viteve të
mia".

<span id="an_38:11">38:11</span> Thoja: "Nuk do ta shoh më Zotin, po,
Zotin, mbi dheun e të gjallëve, midis banorëve të botës të të vdekurve
nuk do të shoh më asnjë njeri.

<span id="an_38:12">38:12</span> Banesa ime tokësore është shkulur dhe u
çua larg meje, si një çadër barinjsh. E kam mbështjellur jetën time si
një endës. Ai më këputi nga vegja; nga dita në natë do t'i japësh fund
jetës sime.

<span id="an_38:13">38:13</span> E qetësova veten deri në mëngjes; si
një luan, ai i thyen tërë kockat e mia; me kalimin nga dita në natë do
t'i japësh fund jetës sime.

<span id="an_38:14">38:14</span> Krakëllija si një lejlek apo një
dallëndyshe, rënkoja si një pëllumbeshë; sytë e mi ishin të lodhur, duke
shikuar lart. O Zot, jam i shtypur; bëhu ti garanti im.

<span id="an_38:15">38:15</span> Çfarë të them? Ai më ka folur dhe ai
vetë e ka bërë këtë gjë. Unë do të eci ngadalë gjatë tërë viteve të mia,
në hidhërimin e shpirtit tim.

<span id="an_38:16">38:16</span> O Zot, me këto gjëra ne jetojmë, dhe në
të gjitha këto gjëra qëndron jeta e frymës sime; prandaj më shëro dhe më
kthe jetën!

<span id="an_38:17">38:17</span> Ja, është për paqen time që kam provuar
hidhërim të madh; por në dashurinë tënde ke çliruar shpirtin tim nga
gropa e korruptimit, sepse i ke hedhur prapa krahëve të tua të tëra
mëkatet e mia.

<span id="an_38:18">38:18</span> Sepse Sheoli nuk mund të të lëvdojë,
vdekja nuk mund të të kremtojë; ata që zbresin në gropë nuk mund të
shpresojnë më në besnikërinë tënde.

<span id="an_38:19">38:19</span> I gjalli, i gjalli është ai që të
lëvdon, siç po bëj unë sot; ati do t'u njoftojë bijve besnikërinë tënde.

<span id="an_38:20">38:20</span> Zoti do të më shpëtojë; dhe ne do të
këndojmë kantikët e mi me vegla me tela tërë ditët e jetës sonë në
shtëpinë e Zotit".

<span id="an_38:21">38:21</span> Por Isaia kishte thënë: "Merrni një
jaki prej fiqsh, vendoseni mbi ulçer dhe i sëmuri do të shërohet".

<span id="an_38:22">38:22</span> Ezekia kishte thënë: "Cila është shenja
me të cilën do të ngjitem në shtëpinë e Zotit"?

<span id="an_39:1">39:1</span> Në atë kohë Merodak-Baladani, bir i
Baladanit, mbre ti Babilonisë, i dërgoi letra dhe një dhuratë Ezekias,
sepse kishte dëgjuar që ai kishte qenë i sëmurë dhe ishte shëruar.

<span id="an_39:2">39:2</span> Ezekia u gëzua dhe u tregoi të dërguarve
shtëpinë e thesaret të tij, argjendin, arin, aromat, melhemin e çmuar,
tërë arsenalin e tij dhe të gjitha ato që ndodheshin në thesaret e tij;
nuk mbeti asgjë nga pallati i tij dhe nga e gjithë mbretëria që Ezekia
nuk ua tregoi atyre.

<span id="an_39:3">39:3</span> Atëherë profeti Isaia erdhi te mbreti
Ezekia dhe i tha: "Çfarë thanë ata njerëz dhe nga kanë ardhur te ti?".
Ezekia u përgjigj: "Kanë ardhur tek unë nga një vend i largët, nga
Babilonia".

<span id="an_39:4">39:4</span> Isaia pyeti akoma: "Çfarë panë në
pallatin tënd?". Ezekia u përgjigj: "Panë gjithçka që ndodhet në
pallatin tim; nuk mbeti asgjë nga thesaret e mia që nuk ua tregova
atyre.

<span id="an_39:5">39:5</span> Atëherë Isaia i tha Ezekias: "Dëgjo
fjalën e Zotit të ushtrive:

<span id="an_39:6">39:6</span> Ja, do të vijnë ditë në të cilat gjithçka
që ndodhet në pallatin tënd dhe ato që etërit e tu kanë grumbulluar deri
më sot do të mbarten në Babiloni; nuk do të mbetet asgjë, thotë Zoti.

<span id="an_39:7">39:7</span> Do të marrin gjithashtu bijtë që kanë
dalë prej teje dhe që janë lindur nga ti, do t'i bëjnë eunukë në
pallatin e mbretit të Babilonisë".

<span id="an_39:8">39:8</span> Ezekia i tha pastaj Isaias: "Fjala e
Zotit që ti shqiptove është e mirë". Pastaj shtoi: "Do të ketë të paktën
paqe dhe siguri gjatë jetës sime".

<span id="an_40:1">40:1</span> "Ngushëlloni, ngushëlloni popullin tim,
thotë Perëndia juaj.

<span id="an_40:2">40:2</span> I flisni zemrës së Jeruzalemit dhe i
shpallni që koha e tij e luftës ka mbaruar, që paudhësia e tij është
shlyer, sepse ka marrë nga duart e Zotit dyfishin për të gjitha mëkatet
e tij".

<span id="an_40:3">40:3</span> Zëri i dikujt që bërtet në shkretëtirë:
"Shtroni udhën e Zotit, hapni në shkretëtirë një rrugë për Perëndinë
tonë.

<span id="an_40:4">40:4</span> Çdo luginë të jetë e mbushur, çdo mal dhe
kodër të jenë sheshuar; vendet dredha-dredha të drejtuar dhe vëndet e
vështira të sheshuar.

<span id="an_40:5">40:5</span> Atëherë lavdia e Zotit do të zbulohet dhe
çdo qenie do ta shohë, sepse goja e Zotit ka folur".

<span id="an_40:6">40:6</span> Një zë thotë: "Bërtit!", dhe përgjigja që
merr është: "Çfarë të bërtas?". "Bërtit që çdo qenie është si bari, dhe
që tërë hiri i tij është si lulja e fushës

<span id="an_40:7">40:7</span> Bari thahet, lulja fishket, kur Fryma e
Zotit fryn mbi të; me siguri populli nuk është veçse bar.

<span id="an_40:8">40:8</span> Bari thahet, lulja fishket, por fjala e
Perëndisë tonë mbetet përjetë".

<span id="an_40:9">40:9</span> O Sion, ti që sjell lajmin e mirë, ngjitu
mbi një mal të lartë! O Jeruzalem, ti që sjell lajmin e mirë, ngrije
zërin me forcë! Ngrije zërin, mos ki frikë! Thuaju qyteteve të Judës:
"Ky është Perëndia juaj!".

<span id="an_40:10">40:10</span> Ja, Perëndia, Zoti, vjen i fuqishëm dhe
krahu i tij sundon për të. Ja, e ka shpërblimin me vete, dhe shpërblimi
i tij e pararend.

<span id="an_40:11">40:11</span> Ai do të kullosë kopenë e tij si një
bari, do t'i mbledhë qengjat me krahun e tij dhe do t'i mbajë në gji të
tij, dhe do të udhëheqë me ëmbëlsi dhe kujdes delet që kanë të vegjëlit
e tyre.

<span id="an_40:12">40:12</span> Kush i ka matur ujëat me gropën e
dorës, kush ka marrë përmasat e qiellit me pëllëmbë, kush ka mbledhur
pluhurin e tokës në një masë apo ka peshuar malet me një peshore dhe
kodrat e tyre me një kandar?

<span id="an_40:13">40:13</span> Kush i ka marrë përmasat e Frymës së
Zotit, ose si këshilltari i tij i ka dhënë mësime?

<span id="an_40:14">40:14</span> Me kë është konsultuar, që t'i jepte
mend, t'i mësonte shtegun e drejtësisë, t'i jepte dituri dhe t'i
tregonte rrugën e arsyes?

<span id="an_40:15">40:15</span> Ja, kombet janë si një pikë ujë në një
kovë, konsiderohen si pluhuri i një peshoreje; ja, ai i ngre ishujt si
të ishin një send shumë i vogël.

<span id="an_40:16">40:16</span> Libani nuk do të mjaftonte për të
siguruar lëndën djegëse që i duhet zjarrit, as kafshët e tij nuk do të
mjaftonin për olokaustin.

<span id="an_40:17">40:17</span> Të gjitha kombet janë si një hiç para
tij dhe konsiderohen prej tij si një hiç dhe një kotësi.

<span id="an_40:18">40:18</span> Kujt dëshironi t'i përngjajë Perëndia
dhe çfarë figure do t'i vinit përballë?

<span id="an_40:19">40:19</span> Një artist shkrin një shëmbëlltyrë të
gdhendur dhe argjendari e vesh me ar dhe shkrin zinxhirë të vegjël prej
argjendi.

<span id="an_40:20">40:20</span> Ai që është tepër i varfër për një
ofertë të tillë zgjedh një dru që nuk kalbet dhe gjen një artizan të
shkathët, që i përgatit një shëmbëlltyrë të gdhendur që nuk lëviz.

<span id="an_40:21">40:21</span> Por nuk e dini, nuk e keni dëgjuar? A
nuk ju është njoftuar që në fillim? Nuk e keni kuptuar nga themelet e
tokës?

<span id="an_40:22">40:22</span> Ai është ai që rri ulur mbi rruzullin e
tokës, banorët e së cilës janë si karkaleca; ai i shpalos qiejtë si një
velo dhe i hap si një çadër ku mund të banosh.

<span id="an_40:23">40:23</span> Ai i katandis princat në një hiç dhe i
bën të panevojshëm gjykatësit e tokës.

<span id="an_40:24">40:24</span> Sapo janë mbjellë, sapo janë hedhur në
tokë sapo kërcelli i tyre ka lëshuar rrënjë, ai fryn mbi ta dhe ata
thahen; uragani i merr me vete si kashtë.

<span id="an_40:25">40:25</span> "Me kë kërkoni, pra, të më ngjasoni, që
të jem baras me të?", thotë i Shenjti.

<span id="an_40:26">40:26</span> Ngrini sytë tuaja përpjetë dhe shikoni:
Kush i krijoi këto gjëra? Ai që e nxjerr ushtrinë e tyre me shumicë dhe
thërret gjithçka me emër; për madhështinë e fuqisë së tij dhe forcën e
tij, asnjë nuk mungon.

<span id="an_40:27">40:27</span> Pse thua, o Jakob, dhe ti, Izrael,
shpall: "Rruga ime i është fshehur Zotit dhe për të drejtën time nuk
kujdeset Perëndia im?

<span id="an_40:28">40:28</span> Nuk e di ti, vallë, nuk e ke dëgjuar?
Perëndia i përjetësisë, Zoti, krijuesi i kufijve të tokës, nuk mundohet
dhe nuk lodhet, zgjuarësia e tij është e panjohshme.

<span id="an_40:29">40:29</span> Ai i jep forcë të lodhurit dhe rrit
fuqinë e të këputurit.

<span id="an_40:30">40:30</span> Të rinjtë mundohen dhe lodhen, të
rinjtë e zgjedhur me siguri pengohen dhe rrëzohen,

<span id="an_40:31">40:31</span> por ata që shpresojnë te Zoti fitojnë
forca të reja, ngrihen me krahë si shqiponja, vrapojnë pa u lodhur dhe
ecin pa u lodhur.

<span id="an_41:1">41:1</span> Ishuj, mbani heshtje! Le të marrin forca
të reja popujt; le të afrohen dhe pastaj të flasin. Të mblidhemi bashkë
për të gjykuar!

<span id="an_41:2">41:2</span> "Kush e ka nxitur një nga lindja, duke e
thirrur në këmbët e tij në drejtësi? Kush i dorëzoi kombet dhe i
nënshtroi mbretërit? Ai ia jep si pluhur shpatës së tij dhe si kashtë e
shpërndarë harkut të tij.

<span id="an_41:3">41:3</span> Ai i përndjek dhe ecën i sigurtë nëpër
një rrugë mbi të cilën këmbët e tij nuk kanë shkelur kurrë.

<span id="an_41:4">41:4</span> Kush ka vepruar dhe ka kryer këtë, duke
thirrur brezat që nga fillimi? Unë Zoti, jam i pari dhe, me ata të
fundit, do të jem po ai".

<span id="an_41:5">41:5</span> Ishujt e shohin dhe i ka zënë frika,
skajet e tokës dridhen; po afrohen, po arrijnë.

<span id="an_41:6">41:6</span> Secili ndihmon shokun e tij dhe i thotë
vëllait të tij: "Kurajo".

<span id="an_41:7">41:7</span> Farkëtari i jep zemër argjendarit dhe ai
që i jep dorën e fundit punës me çekiç i jep zemër atij që i bie kudhrës
dhe thotë për saldaturën: "Mirë është" dhe e përforcon me gozhda që të
mos lëvizë.

<span id="an_41:8">41:8</span> "Por ti, Izrael, shërbëtori im, Jakob që
kam zgjedhur, pasardhës i Abrahamit, mikut tim,

<span id="an_41:9">41:9</span> ty që të mora nga skajet e tokës, që kam
thirrur nga cepat më të largëta të saj dhe të kam thënë: "Ti je
shërbëtori im, të kam zgjedhur dhe nuk të kam hedhur poshtë".

<span id="an_41:10">41:10</span> Mos ki frikë, sepse unë jam me ty, mos
e humb, sepse unë jam Perëndia yt. Unë të forcoj dhe njëkohësisht të
ndihmoj dhe të mbaj me dorën e djathtë të drejtësisë sime.

<span id="an_41:11">41:11</span> Ja, tërë ata që janë zemëruar kundër
teje do të turpërohen dhe do të shushaten; ata që luftojnë kundër teje
do të katandisen në hiç dhe do të zhduken.

<span id="an_41:12">41:12</span> Ti do t'i kërkosh, por nuk do t'i gjesh
më ata që të kundërshtonin; ata që të bënin luftë do të jenë asgjë, si
një gjë që nuk ekziston më.

<span id="an_41:13">41:13</span> Sepse unë, Zoti, Perëndia yt, të zë nga
dora e djathtë dhe të them: "Mos u frikëso, unë të ndihmoj".

<span id="an_41:14">41:14</span> "Mos u frikëso, o krimb i Jakobit, o
njerëz të Izraelit! Unë të ndihmoj", thotë Zoti; "Shpëtimtari yt është i
Shenjti i Izraelit.

<span id="an_41:15">41:15</span> Ja, unë të bëj një shirëse të re me
dhëmbë të mprehura; ti do të shish malet dhe do t'i katandisësh në
pluhur, dhe do t'i bësh kodrat si byk.

<span id="an_41:16">41:16</span> Ti do t'i frysh, era do t'i çojë larg
dhe shakullima do t'i shpërndajë; por ti do të gëzohesh te Zoti dhe do
të përlëvdohesh tek i Shenjti i Izraelit.

<span id="an_41:17">41:17</span> Të mjerët dhe të varfërit kërkojnë ujë,
por mungon; gjuha e tyre u është tharë nga etja; unë, Zoti do t'ua
plotësoj dëshirën; unë, Perëndia i Izraelit, nuk do t'i braktis.

<span id="an_41:18">41:18</span> Do të bëj që të dalin lumenj mbi kodrat
e zhveshura dhe burime në mes të luginave; do ta bëjë shkretëtirën një
liqen uji dhe tokën e thatë burim ujërash.

<span id="an_41:19">41:19</span> Do të mbjell në shkretëtirë kedrin,
akacien, mërsinën dhe ullirin, do të mbjellë në Arabah qiparisin, vidhin
dhe bredhin,

<span id="an_41:20">41:20</span> me qëllim që ta shohin, ta dinë, ta
konsiderojnë dhe ta kuptojnë të gjithë tok se dora e Zotit e ka bërë
këtë gjë dhe i Shenjti i Izraelit e ka krijuar.

<span id="an_41:21">41:21</span> Paraqitni çështjen tuaj, thotë Zoti,
parashtroni arsyetimet tuaja, thotë Mbreti i Jakobit.

<span id="an_41:22">41:22</span> Le t'i parashtrojnë dhe të na njoftojnë
ç'ka për të ndodhur. Le të deklarojnë cilat ishin gjërat e kaluara, në
mënyrë që të mund t'i shqyrtojmë dhe të njohim kryerjen e tyre; ose na
njoftoni ç'ka për të ndodhur.

<span id="an_41:23">41:23</span> Na njoftoni ç'ka për të ndodhur në të
ardhmen, dhe kështu do të mësojmë se jeni perëndi; po, na bëni të mirë
apo të keqe në mënyrë që të mbetemi të habitur duke i parë bashkë.

<span id="an_41:24">41:24</span> Ja, ju jeni një hiç dhe vepra juaj nuk
vlen asgjë; ai që ju zgjedh kryen një gjë të neveritshme.

<span id="an_41:25">41:25</span> Unë thirra dikë nga veriu, dhe ai ka
për të ardhur, nga lindja ai do të përmëndë emrin tim; do t'i shkelë
princat sikur të ishin prej argjile, ashtu siç vepron poçari që e ngjesh
baltën.

<span id="an_41:26">41:26</span> Kush e shpalli këtë që në krye me
qëllim që ta dinim, shumë më parë që të mund të thonim: "A është e
drejtë"? Por nuk ka njeri që ta ketë njoftuar këtë gjë, njeri që ta ketë
shpallur, njeri që të ketë dëgjuar fjalët tuaja.

<span id="an_41:27">41:27</span> E shpalla i pari në Sion: "Shikoni, ja
ku janë!", dhe në Jeruzalem dërgova një lajmëtar me lajme të mira.

<span id="an_41:28">41:28</span> Shikova, por nuk kishte asnjë, vërtetë
asnjë midis tyre që të dinte të jepte një këshillë, apo, i pyetur, mund
të më jepte një përgjigje.

<span id="an_41:29">41:29</span> Ja, të gjithë këta janë kot; veprat e
tyre janë një hiç dhe shtatoret e tyre janë erë dhe gjëra pa kurrfarë
vlere".

<span id="an_42:1">42:1</span> "Ja shërbëtori im, që unë përkrah, i
zgjedhuri im që më kënaq shpirtin. Kam vënë Frymën time mbi të; ai do
t'ju sjellë drejtësinë kombeve.

<span id="an_42:2">42:2</span> Nuk do të bërtasë, nuk do ta ngrerë
zërin, nuk do të bëjë të dëgjohet zëri i tij nëpër rrugë.

<span id="an_42:3">42:3</span> Nuk do ta copëtojë kallamin e thyer dhe
nuk do ta shuajë kandilin që bën tym; do ta paraqesë drejtësinë sipas së
vërtetës.

<span id="an_42:4">42:4</span> Ai nuk do të ligështohet dhe nuk do të
dekurajohet; deri sa të vendosë drejtësinë mbi tokë; dhe ishujt do të
presin ligjin e tij".

<span id="an_42:5">42:5</span> Kështu thotë Perëndia, Zoti, që ka
krijuar qiejtë dhe i ka shpalosur, që ka shtruar tokën dhe gjërat që ajo
prodhon, që i jep frymëmarrje popullit dhe jetë atyre që ecin në të:

<span id="an_42:6">42:6</span> "Unë, Zoti, të kam thirrur sipas
drejtësisë dhe do të të zë për dore, do të të ruaj dhe do të bëj
aleancën e popullit dhe dritën e kombeve,

<span id="an_42:7">42:7</span> për t'u hapur sytë të verbërve, për të
nxjerrë nga burgu të burgosurit dhe ata që dergjen në terr.

<span id="an_42:8">42:8</span> Unë jam Zoti, ky është emri im; nuk do
t'i jap lavdinë time asnjë tjetri, as lavdërimet e mia shëmbëlltyrave të
gdhendura.

<span id="an_42:9">42:9</span> Ja, gjërat e mëparshme kanë ndodhur, dhe
tani po ju njoftoj gjëra të reja; unë jua bëj të njohura para se të
mbijnë".

<span id="an_42:10">42:10</span> I këndoni Zotit një kantik të ri,
lëvdimin e tij nga skajet e tokës, o ju që zbrisni në det, dhe atë që ai
përmban, ishujt dhe banorët e tyre.

<span id="an_42:11">42:11</span> Shkretëtira dhe qytetet e tij të
lartojnë zërin e tyre, bashkë me fshatrat në të cilat banojnë ata të
Kedarit. Le të ngazëllojnë banorët e Selas, le të lëshojnë britma nga
maja e maleve.

<span id="an_42:12">42:12</span> Le t'i japin lavdi Zotit, le ta
shpallin lëvdimin e tij në ishuj.

<span id="an_42:13">42:13</span> Zoti do të shkojë përpara si një hero,
do të nxisë dëshirën e tij të zjarrtë si një luftëtar, do të lëshojë një
klithmë, po një klithmë therëse; do të triumfojë mbi armiqtë e tij.

<span id="an_42:14">42:14</span> "Për një kohë të gjatë kam qëndruar në
heshtje, nuk kam folur, e kam përmbajtur veten; por tani do të bërtas si
një grua që heq të prerat e lindjes, do të marr frymë me vështirësi dhe
njëkohësisht do të shfryj.

<span id="an_42:15">42:15</span> Do të shkretoj malet dhe kodrat dhe do
të t'i thaj tërë bimët e blerta; do t'i katandis lumenjtë në ishuj dhe
do të thaj pellgjet.

<span id="an_42:16">42:16</span> Do t'i bëj të verbërit të ecin nëpër
një rrugë që ata nuk e njihnin dhe do t'i çoj nëpër shtigje të
panjohura; do të ndryshoj para tyre terrin në dritë dhe vendet
dredha-dredha në fushë. Këto gjëra do të bëj për ta dhe nuk do t'i
braktis.

<span id="an_42:17">42:17</span> Do të kthejnë kurrizin plot me turp ata
që kanë besim në shëmbëlltyrat e gdhendua dhe u thonë shëmbëlltyrave të
derdhura: "Ju jeni perënditë tona!".

<span id="an_42:18">42:18</span> O të shurdhër, dëgjoni; o të verbër,
shikoni dhe keni për të parë!

<span id="an_42:19">42:19</span> Kush është i verbër, në mos shërbëtori
im, o i shurdhër si lajmëtari im që po dërgoj? Kush është i verbër si ai
që është në paqe me mua, i verbër si shërbëtori i Zotit?

<span id="an_42:20">42:20</span> Ke parë shumë gjëra, por pa u kushtuar
kujdesin e duhur; veshët e tu ishin të hapur, por nuk dëgjove asgjë".

<span id="an_42:21">42:21</span> Zoti u gëzua për hir të drejtësisë së
tij; do ta bëjë ligjin e tij të madh dhe të mrekullueshëm.

<span id="an_42:22">42:22</span> Por ky është një popull që e kanë
vjedhur dhe zhveshur; janë zënë të gjithë nga leqe në burgjet e
nëndheshme dhe janë mbyllur në burgje. Janë bërë objekt plaçkitjeje, por
askush nuk i ka çliruar; të zhveshur, por askush nuk ka thënë:
"Ktheji!".

<span id="an_42:23">42:23</span> Kush prej jush do t'i kushtojë vemendje
kësaj gjëje? Kush prej jush do t'i kushtojë vemendje dhe do të dëgjojë
në të ardhmen?

<span id="an_42:24">42:24</span> Kush e ka braktisur Jakobin në duart e
plaçkitësve dhe Izraelin në ato të grabitësve? A nuk ka qenë vallë Zoti
kundër të cilit kemi mëkatuar? Ata në fakt nuk kanë dashur të ecin në
rrugët e tij dhe nuk i janë bindur ligjit të tij.

<span id="an_42:25">42:25</span> Prandaj ai hodhi mbi të afshin e
zemërimit të tij dhe dhunën e luftës, që e mbështolli rreth e qark në
flakë pa e vënë re ai; e shkriu atë, por ai nuk pati gajle.

<span id="an_43:1">43:1</span> Por tani kështu thotë Zoti, që të ka
krijuar, o Jakob, që të ka formuar, o Izrael: "Mos ki frikë, sepse unë
të kam çliruar, të kam thirrur me emër; ti më përket mua.

<span id="an_43:2">43:2</span> Kur do të kalosh përmes ujërave unë do të
jem me ty, ose do të kalosh lumenjtë, nuk do të të mbytin; kur do të
ecësh nëpër zjarr, nuk do të digjesh dhe flaka nuk do të të konsumojë.

<span id="an_43:3">43:3</span> Sepse unë jam Zoti, Perëndia yt, i
Shenjti i Izraelit, Shpëtimtari yt. Kam dhënë Egjiptin si çmim për
shpengimin tënd, Etiopinë dhe Seban për ty.

<span id="an_43:4">43:4</span> Sepse ti je i çmuar në sytë e mi dhe i
nderuar, dhe unë të dua, unë jap njerëz për ty dhe popuj në këmbim të
jetës sate.

<span id="an_43:5">43:5</span> Mos ki frikë, sepse unë jam me ty; do të
t'i sjell pasardhësit e tu nga lindja dhe do të grumbulloj nga
perëndimi.

<span id="an_43:6">43:6</span> Do t'i them veriut: "Ktheji", dhe jugut:
"Mos i mbaj. Bëj që të vijnë bijtë e mi nga larg dhe bijat e mia nga
skajet e tokës,

<span id="an_43:7">43:7</span> tërë ata që quhen me emrin tim, që kam
krijuar për lavdinë time, që kam formuar dhe bërë gjithashtu".

<span id="an_43:8">43:8</span> Nxirr popullin e verbër që megjithatë ka
sy, dhe të shurdhër që megjithatë kanë vesh.

<span id="an_43:9">43:9</span> Le të mblidhen bashkë tërë kombet, të
grumbullohen popujt! Kush prej tyre mund të njoftojë këtë gjë dhe të na
bëjë të dëgjojmë gjërat e kaluara? Le të paraqesin dëshmitarët e tyre
për t'u justifikuar; ose le të dëgjojnë dhe të thonë: "Éshtë e
vërtetë!".

<span id="an_43:10">43:10</span> Dëshmitarët e mi jeni ju, thotë Zoti,
bashkë me shërbëtorin që kam zgjedhur, me qëllim që ju të më njihni dhe
të keni besim tek unë, si dhe të merrni vesh që unë jam. Para meje asnjë
Perëndi nuk u formua dhe pas meje nuk do të ketë asnjë tjetër.

<span id="an_43:11">43:11</span> Unë, unë jam Zoti dhe përveç meje nuk
ka Shpëtimtar tjetër.

<span id="an_43:12">43:12</span> Unë kam shpallur, kam shpëtuar dhe kam
njoftuar; dhe nuk kishte asnjë perëndi të huaj midis jush; prandaj ju
jeni dëshmitarët e mi, thotë Zoti, dhe unë jam Perëndi.

<span id="an_43:13">43:13</span> Para fillimit të kohës unë jam gjithnjë
po ai dhe askush nuk mund të çlirojë njeri nga dora ime; kur unë veproj,
kush mund të më pengojë?".

<span id="an_43:14">43:14</span> Kështu thotë Zoti, Çliruesi juaj, i
Shenjti i Izraelit: "Për hirin tuaj unë po dërgoj dikë kundër
Babilonisë, dhe do të bëj që të ikin të gjithë; kështu Kaldeasit do të
ikin me anije duke bërtitur nga dhembja.

<span id="an_43:15">43:15</span> Unë jam Zoti, i Shenjti juaj, krijuesi
i Izraelit, mbreti juaj".

<span id="an_43:16">43:16</span> Kështu thotë Zoti që hapi një rrugë në
det dhe një shteg midis ujërave të fuqishme,

<span id="an_43:17">43:17</span> që nxorri qerre, kuaj dhe një ushtri të
fuqishme; ata dergjen të gjithë së bashku dhe nuk do të ngrihen më; janë
asgjësuar dhe janë shuar si një kandil.

<span id="an_43:18">43:18</span> "Mos kujtoni më gjërat e kaluara, mos
shqyrtoni më gjërat e lashta.

<span id="an_43:19">43:19</span> Ja, unë po bëj një gjë të re; ajo do të
lëshojë degë; nuk do ta njihni ju? Po, do të hap një rrugë nëpër
shkretëtirë, do të bëj që lumenjtë të rrjedhin në vendet e vetmuara.

<span id="an_43:20">43:20</span> Kafshët e fushave, çakajtë dhe strucat
do të më përlëvdojnë, sepse do t'i jap ujë shkretëtirës dhe lumenj
vendit të vetmuar për t'i dhënë të pijë popullit tim, të zgjedhurit tim.

<span id="an_43:21">43:21</span> Populli që kam formuar për vetë do të
shpallë lëvdimet e mia.

<span id="an_43:22">43:22</span> Por ti nuk më ke kërkuar, o Jakob,
përkundrazi je lodhur me mua, o Izrael!

<span id="an_43:23">43:23</span> Nuk më ke sjellë qengjin e olokausteve
të tua dhe nuk më ke nderuar me flijimet e tua; nuk të kam detyruar të
më shërbesh me oferta ushqimesh, as nuk të kam lodhur duke kërkuar
temjan.

<span id="an_43:24">43:24</span> Nuk më ke blerë me para kanellën dhe
nuk më ke ngopur me dhjamin e flijimeve të tua. Përkundrazi më ke
rënduar me mëkatet e tua, më ke lodhur me paudhësitë e tua.

<span id="an_43:25">43:25</span> Unë, pikërisht unë, jam ai që për hir
të vetuetes fshij shkeljet e tua dhe nuk do t'i mbaj mend mëkatet e tua.

<span id="an_43:26">43:26</span> Bëj që të kujtohem, ta diskutojmë
bashkë këtë rast, folë, ti vetë për t'u justifikuar.

<span id="an_43:27">43:27</span> Ati yt i parë ka mëkatuar dhe mësuesit
e tu kanë ngritur krye kundër meje.

<span id="an_43:28">43:28</span> Prandaj kam ndotur krerët e
shenjtërores, kam vendosur shfarosjen e Jakobit dhe turpërimin
Izraelit".

<span id="an_44:1">44:1</span> "Tani dëgjo, o Jakob, shërbëtori im, o
Izrael, që unë kam zgjedhur!

<span id="an_44:2">44:2</span> Kështu thotë Zoti që të ka bërë dhe të ka
formuar që në barkun e nënës, ai që të ndihmon: Mos ki frikë, o Jakob,
shërbëtori im, o Jeshurun që unë kam zgjedhur!

<span id="an_44:3">44:3</span> Sepse unë do të derdh ujë mbi atë që ka
etje dhe rrëke mbi tokën e thatë; do të derdh Frymën time mbi
pasardhësit e tu dhe bekimin tim mbi trashëgimtarët e tu.

<span id="an_44:4">44:4</span> Ata do të rriten në mes të barit, si
shelgje gjatë rrjedhave ujore.

<span id="an_44:5">44:5</span> Njeri do të thotë: "Unë jam i Zotit";
tjetri do të quhet me emrin e Jakobit, dhe një tjetër do të shkruajë mbi
dorën e tij: "I Zotit", dhe do ta ketë për nder të mbajë emrin e
Izraelit".

<span id="an_44:6">44:6</span> Kështu thotë Zoti, mbreti i Izraelit dhe
Çliruesi i tij, Zoti i ushtrive: "Unë jam i pari dhe jam i fundit, dhe
përveç meje nuk ka Perëndi.

<span id="an_44:7">44:7</span> Kush është si unë? Le ta shpallë, pra, ta
deklarojë dhe të japë prova para meje që kur kam vendosur këtë popull të
lashtë. Le t'u njoftojnë gjërat që do të ndodhin dhe ngjarjet që do të
kryhen.

<span id="an_44:8">44:8</span> Mos u trembni, mos kini frikë! A nuk ta
kam shpallur, vallë, dhe nuk ta kam deklaruar prej kohe? Ju jeni
dëshmitarë të mi. A ka vallë një Perëndi përveç meje? Nuk ka Shkëmb
tjetër, nuk njoh tjetër të tillë.

<span id="an_44:9">44:9</span> Ata që prodhojnë shëmbëlltyra të
gdhendura janë krejt kotësi; gjërat e tyre më të çmuara nuk hyjnë fare
në punë; dëshmitarët e tyre nuk shohin dhe as nuk kuptojnë gjë, prandaj
do të mbulohen me turp.

<span id="an_44:10">44:10</span> Kush prodhon një zot apo shkrin një
shëmbëlltyrë të gdhendur pa patur fare dobi?

<span id="an_44:11">44:11</span> Ja, të gjithë shokët e këtij personi do
të shushaten; vetë artizanët nuk janë veçse njerëz. Le të mblidhen të
gjithë dhe le të paraqiten. Do të tremben dhe do të turpërohen
njëkohësisht.

<span id="an_44:12">44:12</span> Kovaçi me darë punon hekurin mbi prush,
i jep formë me çekiç dhe e përpunon me krahun e tij të fuqishëm; vuan
nga uria dhe forca e tij pakësohet; nuk pi ujë dhe lodhet.

<span id="an_44:13">44:13</span> Zdrukthëtari shtrin vizorin, vizaton
idhullin me laps, e punon me sqepar, e mat me kompas dhe e bën një
fytyrë njerëzore, një formë të bukur njeriu, në mënyrë që të mbetet në
një shtëpi.

<span id="an_44:14">44:14</span> Ai pret për vete disa kedra, merr një
selvi apo një lis që i lë të rriten të fuqishëm midis drurëve të pyllit;
ai mbjell një frashër që shiu e bën të rritet.

<span id="an_44:15">44:15</span> Ky i shërben njeriut për të djegur; ai
merr një pjesë të tij për t'u ngrohur dhe ndez zjarrin për të pjekur
bukën; bën gjithashtu një perëndi dhe e adhuron, bën një shëmbëlltyrë të
gdhendur para së cilës bie përmbys.

<span id="an_44:16">44:16</span> Djeg gjysmën e tij në zjarr, me gjysmën
tjetër përgatit mishin, pjek mishin dhe ngopet. Ngrohet gjithashtu dhe
thotë: "Ah, po ngrohem, kënaqem me zjarrin".

<span id="an_44:17">44:17</span> Me atë që mbetet prej tij sajon një
perëndi, shëmbëlltyrën e saj të gdhendur, bie përmbys përpara saj, e
adhuron, e lut dhe i thotë: "Shpëtomë, sepse ti je perëndia im".

<span id="an_44:18">44:18</span> Nuk dinë dhe nuk kuptojnë asgjë, sepse
i kanë zënë sytë e tyre që të mos shohin dhe zemrat e tyre që të mos
kuptojnë.

<span id="an_44:19">44:19</span> Askush nuk vjen në vete dhe as ka
dituri dhe mend për të thënë: "Dogja një pjesë në zjarr, po, mbi prushin
e tij poqa bukën, poqa mishin dhe e hëngra. Me atë që mbetet do të bëj
një gjë të neveritshme dhe do të bie përmbys përpara një cope druri?".

<span id="an_44:20">44:20</span> Një person i tillë ushqehet me hi,
zemra e tij e mashtruar e çon në rrugë të keqe. Ai nuk mund të çlirojë
shpirtin e tij dhe të thotë: "A nuk është vallë një gënjeshtër ajo që
mbaj në dorën time të djathtë?".

<span id="an_44:21">44:21</span> "Mbaji mend këto gjëra, o Jakob, o
Izrael, sepse ti je shërbëtori im; unë të kam formuar, ti je shërbëtori
im; o Izrael, nuk do të të harroj.

<span id="an_44:22">44:22</span> I fshiva shkeljet e tua si një re e
dendur, dhe mëkatet e tua si një mjegullinë; kthehu tek unë, sepse unë
të kam çliruar".

<span id="an_44:23">44:23</span> Ngazëlloni, o qiej, sepse Zoti ka
vepruar. Gëzohuni, o thellësi të tokës. Shpërtheni në britma gëzimi, o
male, o pyje, me gjithë drurët tuaj! Sepse Zoti ka çliruar Jakobin dhe
ka shfaqur lavdinë e tij në Izrael.

<span id="an_44:24">44:24</span> Kështu thotë Zoti, Çliruesi yt, ai që
të ka formuar që në bark të nënës: "Unë jam Zoti që kam bërë tërë
gjërat, që i vetëm, kam shpalosur qiejtë dhe kam shtrirë tokën; kush
ishte me mua?

<span id="an_44:25">44:25</span> Unë i bëj të kota parashikimet e
gënjeshtarëve dhe i bëj shortarët pa mend; unë bëj që të sprapsen
njerëzit e urtë dhe e kthej dijen e tyre në marrëzi.

<span id="an_44:26">44:26</span> Vërtetoj fjalën e shërbëtorit tim dhe i
jap sukses këshillës së lajmëtarëve të mi; unë i them Jeruzalemit: "Do
të kesh banorë", dhe qyteteve të Judës: "Do t'ju rindërtojnë", dhe unë
do të rindërtoj gërmadhat e tyre.

<span id="an_44:27">44:27</span> Unë i them humnerës: "Thahu!"; dhe unë
do të thaj lumenjtë e tu.

<span id="an_44:28">44:28</span> Them për Kirin: "Ai është bariu im!"
dhe do të çojë në vend tërë dëshirat e mia, duke i thënë Jeruzalemit:
"Do të rindërtohesh!", dhe tempullit: "Do të jesh i qëndrueshëm!"".

<span id="an_45:1">45:1</span> "Kështu i thotë Zoti të vajosurit të tij,
Kirit, që unë e mora me dorën e djathtë, që të hedh poshtë para tij
kombet: Po, unë do të zgjidh brezat që mbretërit mbajnë në ijë, për të
hapur para tij

<span id="an_45:2">45:2</span> Unë do të ec para teje dhe do të sheshoj
vendet e ngritura, do të bëj copë-copë portat prej bronzi dhe do të
thyej shufrat prej hekuri.

<span id="an_45:3">45:3</span> Do të të jap thesaret e territ dhe
pasuritë e fshehura në vende të fshehta, me qëllim që ti të njohësh që
unë jam Zoti, Perëndia i Izraelit, që të thërret me emër.

<span id="an_45:4">45:4</span> Për hir të Jakobit, shërbëtorit im, dhe
për hir të Izraelit, të zgjedhurit tim, unë të thirra me emër dhe të
dhashë një titull nderi megjithëse ti nuk më njihje.

<span id="an_45:5">45:5</span> Unë jam Zoti dhe nuk ka asnjë tjetër;
jashtë meje nuk ka Perëndi. Të kam rrethuar, ndonëse ti nuk më njihje,

<span id="an_45:6">45:6</span> me qëllim që nga lindja në perëndim të
pranohet që nuk ka asnjë Perëndi përveç meje. Unë jam Zoti dhe nuk ka
asnjë tjetër.

<span id="an_45:7">45:7</span> Unë formoj dritën dhe krijoj terrin,
sjell mirëqënien dhe krijoj fatkeqësinë. Unë, Zoti, i bëj të gjitha këto
gjëra".

<span id="an_45:8">45:8</span> Pikëloni, o qiej, nga lart dhe retë le të
bëjnë të bjerë si shi drejtësia. Le të hapet toka, të prodhojë shpëtimin
dhe të bëjë të mbijë njëkohësisht drejtësia. Unë, Zoti, e kam krijuar
këtë.

<span id="an_45:9">45:9</span> Mjerë ai që i kundërvihet atij që e ka
formuar, një fragment enësh balte me fragmente të tjera të enëve prej
balte. A do t'i thotë argjila atij që i jep formë: "Ç'po bën?", a do të
thotë vepra jote: "Nuk ka duar?".

<span id="an_45:10">45:10</span> Mjerë ai që i thotë të atit: "Çfarë po
lind?". dhe nënës së tij: "Çfarë po pjell?".

<span id="an_45:11">45:11</span> Kështu thotë Zoti, i Shenjti i Izraelit
dhe ai që e ka formuar: "Përsa u përket gjërave të së ardhmes më bëni
pyetje rreth bijve të mi dhe më jepni urdhëra rreth veprës së duarve të
mia?

<span id="an_45:12">45:12</span> Por unë kam bërë tokën dhe kam krijuar
njeriun mbi të; me duart e mia kam shpalosur qiejtë dhe komandoj tërë
ushtrinë e tyre.

<span id="an_45:13">45:13</span> Unë e ngjalla atë në drejtësinë time
dhe do të sheshoj tërë rrugët e tij; ai do të rindërtojë qytetin tim dhe
do t'i kthejë të lirë të mërguarit e mi pa paguar shpengim dhe pa bërë
dhurata", thotë Zoti i ushtrive.

<span id="an_45:14">45:14</span> Kështu thotë Zoti: "Fryti i mundimeve
të Egjiptit dhe mallrat e Etiopisë dhe të Sabejve, njerëz me shtat të
lartë, do të të kalojnë ty dhe do të të përkasin ty; ata do të ecin pas
teje, të lidhur me zinxhirë; do të bien përmbys para teje dhe do të të
luten fort, duke thënë: "Me siguri Perëndia është te ti dhe nuk ka asnjë
tjetër; nuk ka Perëndi tjetër"".

<span id="an_45:15">45:15</span> Në të vërtetë ti je një Perëndi që
fshihesh, o Perëndi i Izraelit, o Shpëtimtar.

<span id="an_45:16">45:16</span> Do të mbeten të gjithë të turpëruar dhe
të hutuar, po, do të ikin të gjithë bashkë, të mbuluar me turp, sajuesit
e idhujve.

<span id="an_45:17">45:17</span> Por Izraeli do të shpëtohet nga Zoti me
një shpëtim të përjetshëm; ju nuk do të turpëroheni ose të hutoheni
kurrë më përjetë.

<span id="an_45:18">45:18</span> Sepse kështu thotë Zoti që ka krijuar
qiejtë, ai, Perëndia që ka formuar tokën dhe e ka bërë; ai e ka
vendosur, nuk e ka krijuar pa trajtë, por e ka formuar që të banohej:
"Unë jam Zoti dhe nuk ka asnjë tjetër.

<span id="an_45:19">45:19</span> Unë nuk kam folur fshehtas në një cep
të errët të dheut; nuk u kam thënë pasardhësve të Jakobit: "Më kërkoni
kot". Unë, Zoti, them atë që është e drejtë dhe deklaroj gjërat që janë
të vërteta.

<span id="an_45:20">45:20</span> Mblidhuni dhe ejani, afrohuni bashkë,
ju që keni shpëtuar nga kombet! Nuk kanë mend ata që mbajnë një
shëmbëlltyrë prej drurit të gdhendur prej tyre dhe i luten një perëndi
që nuk mund të shpëtojë.

<span id="an_45:21">45:21</span> Shpalleni dhe paraqitni arsyetimet
tuaja, po, le të këshillohen edhe bashkë. Kush e ka shpallur këtë që në
kohët e lashta dhe e ka parashikuar prej një kohe të gjatë? Vallë, nuk
jam unë, Zoti? Nuk ka Perëndi tjetër veç meje, një Perëndi i drejtë, një
Shpëtimtar; nuk ka asnjë veç meje.

<span id="an_45:22">45:22</span> Kthehuni nga unë dhe do të shpëtoni, ju
mbarë skaje të tokës. Sepse unë jam Perëndia dhe nuk ka asnjë tjetër.

<span id="an_45:23">45:23</span> Jam betuar në veten time, nga goja ime
ka dalë një fjalë drejtësie dhe nuk do ta tërheq; çdo gju do të përkulet
para meje dhe çdo gjuhë do të betohet për mua.

<span id="an_45:24">45:24</span> Do të thuhet për mua: "Vetëm tek Zoti
kam drejtësi dhe forcë"". Tek ai do të vijnë tërë ata që ishin të ndezur
me zemërim kundër tij dhe do të turpërohen.

<span id="an_45:25">45:25</span> Në Zoti do të shfajesohen dhe do të
përlëvdohen gjithë pasardhësit e Izraelit.

<span id="an_46:1">46:1</span> Beli ka rënë, Nebo është rrëzuar; idhujt
e tyre i kanë çuar tutje me kafshë barre dhe me pela; gjërat që ju
transportonit janë ngarkuar si pesha të rënda për kafshët e lodhura.

<span id="an_46:2">46:2</span> Janë shembur, kanë rënë bashkë; nuk kanë
mundur të shpëtojnë ngarkesën, por ata vetë kanë shkuar në robëri.

<span id="an_46:3">46:3</span> "Dëgjomëni, o shtëpi e Jakobit, dhe tërë
mbetja e shtëpisë së Izraelit, që ju kam përkrahur që kur keni lindur,
që jeni mbajtur nga unë qysh në bark të nënës;

<span id="an_46:4">46:4</span> "Deri në pleqërinë tuaj unë do të mbetem
po ai, unë do t'ju mbaj deri sa të thinjeni. Unë ju kam bërë dhe unë do
t'ju përkrah; po, do t'ju mbaj dhe do t'ju shpëtoj".

<span id="an_46:5">46:5</span> Me cilin doni të më barazoni, me cilin
doni të më krahasoni që mund të jemi të njëllojtë?

<span id="an_46:6">46:6</span> Këta harxhojnë arin e çantës dhe peshojnë
argjendin me peshore, paguajnë një argjendar që me to të sajojë një
perëndi; pastaj bien përmbys para tij dhe e adhurojnë.

<span id="an_46:7">46:7</span> E ngarkojnë mbi kurriz dhe e mbartin, e
vënë në vendin e tij dhe mbetet atje; nga vendi i tij nuk lëvizet më.
Edhe sikur dikush t'i thërrasë atij, ai nuk i përgjigjet as e shpëton
nga fatkeqësia e tij.

<span id="an_46:8">46:8</span> Kujtoni këtë dhe tregohuni burra! Silleni
atë ndërmend, o shkelës.

<span id="an_46:9">46:9</span> Kujtoni gjërat e kaluara të kohëve shumë
të vjetra, sepse unë jam Perëndia dhe nuk ka asnjë tjetër; jam Perëndia
dhe askush nuk më ngjet mua,

<span id="an_46:10">46:10</span> që shpall fundin që në fillim, dhe
shumë kohë më parë gjërat që ende nuk janë bërë, duke thënë: "Plani im
do të realizohet dhe do të bëj gjithçka më pëlqen",

<span id="an_46:11">46:11</span> duke thirrur nga lindja një zog
grabitqar dhe nga një tokë e largët njeriun që do të zbatojë planin tim.
Po, kam folur dhe do të bëj që të ndodhë; kam bërë planin dhe do ta
realizoj.

<span id="an_46:12">46:12</span> Dëgjomëni, e zemërkryeneçë, që i jeni
larguar drejtësisë.

<span id="an_46:13">46:13</span> Po e afroj drejtësinë time, ajo nuk
është larg; shpëtimi im nuk do të vonojë. Do ta vë shpëtimin te Sioni
dhe do t'i tregoj lavdinë time Izraelit".

<span id="an_47:1">47:1</span> "Zbrit dhe ulu në pluhur, o e virgjër
bijë e Babilonisë. Ulu në tokë, pa fron, o bijë e Kaldeasve, sepse nuk
do të quajnë më të brishtë dhe të njomë.

<span id="an_47:2">47:2</span> Vër dorën mbi mokrën dhe bluaj miellin;
lëvize velin tënd, ngrije bishtin e fustanit, zbulo këmbën dhe kalo
lumenjtë.

<span id="an_47:3">47:3</span> Lakuriqësia jote do të zbulohet dhe do të
shihet gjithashtu turpi yt; do të hakmerrem dhe asnjeri nuk do të
ndërhyjë".

<span id="an_47:4">47:4</span> Shpëtimtari ynë, emri i të cilit është
Zoti i ushtrive, është i Shenjti i Izraelit.

<span id="an_47:5">47:5</span> "Ulu në heshtje dhe shko në terr, o bijë
e Kaldeasve, sepse nuk do të të quajnë më zonjë të mbretërive.

<span id="an_47:6">47:6</span> Jam zemëruar me popullin tim, kam
përdhosur trashëgiminë time dhe i kam dhënë në pushtetin tënd, por ti
nuk ke perdorur për ta kurrfarë mëshire; zgjedhën tënde e ushtrove
sidomos mbi të moshuarit,

<span id="an_47:7">47:7</span> dhe the: "Unë do të jem zonjë përjetë",
dhe kështu nuk i vure këto gjëra në zemër dhe nuk more parasysh fundin e
gjithë kësaj ngjarjeje.

<span id="an_47:8">47:8</span> Por tani dëgjo, o epshndjellëse, që banon
në një vend të sigurt dhe thua në zemrën tënde: "Unë, dhe asnjë tjetër!
Nuk do të mbetem kurrë e ve dhe s'kam për të njohur humbjen e fëmijëve".

<span id="an_47:9">47:9</span> Por këto dy gjëra do të të ndodhin në një
çast, në po atë ditë: humbja e fëmijëve dhe vejëria; do të të bien
plotësisht mbi kurriz, për shkak të numrit të madh të magjive të tua dhe
për morinë e yshtjeve të tua.

<span id="an_47:10">47:10</span> Ti kishe besim në djallëzinë tënde dhe
thoje: "Askush nuk më sheh". Dituria jote dhe njohuritë e tua të kanë
mashtruar, dhe ti thoje në zemrën tënde:

<span id="an_47:11">47:11</span> "Unë dhe askush tjetër". Prandaj do të
të vijë një fatkeqësi dhe nuk do të dish se nga të vjen; do të bjerë një
fatkeqësi, që nuk do të jesh në gjendje ta shmangësh me asnjë lloj
shlyerje; do të bjerë papritmas në trup një shkatërrim, që nuk e ke
parashikuar.

<span id="an_47:12">47:12</span> Rri tani me yshtjet e tua dhe me morinë
e magjive të tua me të cilat je lodhur që në rininë tënde. Ndofta do të
nxjerrësh prej tyre ndonjë përfitim, ndofta do të arrish të ndjellësh
frikë.

<span id="an_47:13">47:13</span> Je lodhur me turmën e këshilltarëve të
tu; le të ngrihen, pra, astrologët, ata që studiojnë yjet dhe bëjnë
parashikime çdo muaj dhe le të të shpëtojnë nga gjërat që do të bien në
kurriz.

<span id="an_47:14">47:14</span> Ja, ato do të jenë si kashta; zjarri do
t'i harrxhojë. Nuk do të shpëtojnë veten e tyre nga fuqia e flakës; nuk
do të ketë prush për t'u ngrohur, as zjarr para të cilit të ulesh.

<span id="an_47:15">47:15</span> Kështu do të jenë ata me të cilët je
munduar dhe ke dhënë e ke marrë që në rininë tënde. Secili do të
rravgojë për llogari të vet, dhe askush nuk do të të shpëtojë".

<span id="an_48:1">48:1</span> Dëgjoni këtë, o shtëpi e Jakobit, ju që
ju thërrasin me emrin e Izraelit dhe që keni dalë nga burimet e Judës,
ju që betoheni për emrin e Zotit dhe që përmendni Perëndinë e Izraelit,
por jo me të vërtetë dhe me drejtësi.

<span id="an_48:2">48:2</span> Duke qenë se quhen me emrin e qytetit të
shenjtë dhe mbështeten mbi Perëndinë e Izraelit, emri i të cilit është
Zoti i ushtrive;

<span id="an_48:3">48:3</span> "Unë i shpalla gjërat e kaluara që në
fillim; kishin dalë nga goja ime dhe kisha bërë që t'i dëgjonin; pastaj
veprova papritmas dhe ato ndodhën.

<span id="an_48:4">48:4</span> Sepse e dija që ishe kokëfortë, që qafa
jote ishte një brez i hekurt dhe balli yt prej bronzi,

<span id="an_48:5">48:5</span> t'i kam njoftuar që në fillim, bëra që
t'i dëgjosh para se të ndodhnin, që të mos kishe për të thënë: "I ka
bërë idhulli im, i ka urdhëruar shëmbëlltyra ime e gdhendur dhe
shëmbëlltyra ime e shkrirë".

<span id="an_48:6">48:6</span> Ti e ke dëgjuar dhe e ke parë tërë këtë
gjë. A nuk do ta shpallni? Që tani bëj që të dëgjosh gjëra të reja,
gjëra të fshehta që ti nuk i njihje.

<span id="an_48:7">48:7</span> Ato janë krijuar tashti dhe jo që në
fillim; para ditës së sotme nuk i kishe dëgjuar dhe kështu nuk mund të
thuash: "Ja, unë i dija".

<span id="an_48:8">48:8</span> Jo, ti as nuk i ke dëgjuar as nuk i ke
ditur, as veshi yt nuk ishte i hapur atëherë, sepse e dija që ti do të
veproje me pabesi dhe që do të quheshe "rebel" që në bark të nënës.

<span id="an_48:9">48:9</span> Për hir të emrit tim do ta shtyj për më
vonë zemërimin tim, dhe për hir të lavdisë sime do ta frenoj që të mos
të të shfaros.

<span id="an_48:10">48:10</span> Ja, unë të kam rafinuar, por jo si
argjendi; të kam provuar në poçen e pikëllimit.

<span id="an_48:11">48:11</span> Për hir të vetvetes, për hir të
vetvetes e bëj këtë; si mund të lë, pra, që të përdhoset emri im? Nuk do
t'ia jap lavdinë time asnjë tjetri".

<span id="an_48:12">48:12</span> "Dëgjomë, o Jakob, dhe Izrael, që unë
kam thirrur. Unë jam ai që është; unë jam i pari dhe jam i fundit
gjithashtu.

<span id="an_48:13">48:13</span> Dora ime ka themeluar tokën dhe dora
ime e djathtë ka shpalosur qiejtë; kur unë i thërras, paraqiten bashkë.

<span id="an_48:14">48:14</span> Mblidhuni, ju të gjithë, dhe dëgjoni!
Kush prej tyre ka shpallur këto gjëra? Ai që Zoti dashuron do të kryejë
vullnetin e tij kundër Babilonisë dhe do të ngrerë krahun e tij kundër
Kaldeasve.

<span id="an_48:15">48:15</span> Unë, unë i fola, po, unë e thirra, e
bëra të vijë dhe do të bëj që veprimi i tij të shkojë mbarë.

<span id="an_48:16">48:16</span> Afrohuni tek unë, dëgjoni këtë: "Qysh
në fillim nuk fola në fshehtësi; kur këto fakte ndodhnin, unë isha atje.
Dhe tani Zoti, Zoti, dhe Fryma e tij më kanë dërguar"".

<span id="an_48:17">48:17</span> Kështu thotë Zoti, Çliruesi yt, i
Shenjti i Izraelit: "Unë jam Zoti, Perëndia yt, që të mëson për të mirën
tënde, që të udhëheq nëpër rrugën që duhet të ndjekësh.

<span id="an_48:18">48:18</span> Ah, sikur t'u kishe kushtuar kujdes
urdhërimeve të mia! Paqja jote do të ishte si një lumë dhe drejtësia
jote si valët e detit.

<span id="an_48:19">48:19</span> Trashëgimia jote do të ishte si rëra
dhe ata që kanë lindur nga të përbrëndëshmet e tua do të ishin të
pallogaritshëm si kokrrizat e saj; emri i tij nuk do të fshihej as do të
shkatërrohej para meje".

<span id="an_48:20">48:20</span> Dilni nga Babilonia, ikni nga
Kaldeasit! Me një zë të gëzuar kumtojeni, shpalleni këtë gjë, përhapeni
deri në skajet e tokës. Thoni: "Zoti ka çliruar shërbëtorin e tij
Jakob".

<span id="an_48:21">48:21</span> Ata nuk patën etje kur i çoi nëpër
shkretëtirë. Ai bëri që të burojë për ta ujë nga shkëmbi; e çau shkëmbin
dhe dolën ujërat.

<span id="an_48:22">48:22</span> "Nuk ka paqe për të pabesët", thotë
Zoti.

<span id="an_49:1">49:1</span> Ishuj, dëgjomëni, dhe kushtojini kujdes,
o popuj të largët. Zoti më ka thirrur që kur isha në bark të nënës, ka
përmendur emrin tim që kur isha në të përbrëndëshmet e nënës sime.

<span id="an_49:2">49:2</span> Ma bëri gojën si një shpatë të mprehtë,
më ka fshehur në hijen e dorës së tij, më ka dhënë një shigjetë me majë,
më ka futur në kukurën e tij.

<span id="an_49:3">49:3</span> Më ka thënë: "Ti je shërbëtori im,
Izrael, në të cilin do të përlëvdohem".

<span id="an_49:4">49:4</span> Por unë thoja: "Më kot jam lodhur; për
hiç gjë dhe pa dobi kam harxhuar forcën time; por me siguri e drejta ime
është pranë Zotit dhe shpërblimi im pranë Perëndisë tim".

<span id="an_49:5">49:5</span> Dhe tani thotë Zoti që më ka formuar që
në bark të nënës që të jem shërbëtori i tij, që t'i sjell atij përsëri
Jakobin dhe që të mbledh rreth tij Izraelin (unë jam i nderuar në sytë e
Zotit dhe Perëndia im është forca ime).

<span id="an_49:6">49:6</span> Ai thotë: "Éshtë tepër pak që ti të jesh
shërbëtori im për të lartuar përsëri fiset e Jakobit dhe për të kthyer
ata që kanë shpëtuar nga Izraeli. Të kam vendosur si dritën e kombeve,
me qëllim që të jesh Shpëtimi im deri në skajet e tokës".

<span id="an_49:7">49:7</span> Kështu i thotë Zoti, Çliruesi i Izraelit,
i Shenjti i tij, atij që përbuzet nga njerëzit, që urrehet nga kombi,
shërbëtorit të sundimtarëve: "Mbretërit do të shohin dhe do të ngrihen,
princat do të

<span id="an_49:8">49:8</span> Kështu thotë Zoti: "Në kohën e hirit unë
ta kam plotësuar dëshirën dhe në ditën e shpëtimit të kam ndihmuar; do
të të ruaj dhe do të të bëj aleancën e popullit, për ta ringjallur
vendin, për të të shtënë në dorë trashëgimitë e shkatërruara,

<span id="an_49:9">49:9</span> për t'u thënë robërve: "Dilni", dhe atyre
që janë në terr: "Shfaquni". Ata do të kullosin gjatë rrugëve dhe në të
gjitha lartësitë e braktisura do të kenë kullotat e tyre.

<span id="an_49:10">49:10</span> Nuk do të kenë as uri as etje, nuk do
të goditen më as nga vapa as nga dielli, sepse ai që ka mëshirë për ta
do t'i udhëheqë dhe do t'i çojë te burimet e ujit.

<span id="an_49:11">49:11</span> Do t'i ndryshoj tërë malet e mia në
rrugë, dhe rrugët e mia kryesore do të ngrihen.

<span id="an_49:12">49:12</span> Ja, këta vijnë nga larg; ja, ata nga
veriu dhe nga lindja, dhe ata nga vendi i Sinimit".

<span id="an_49:13">49:13</span> Ngazëlloni, o qiej, gëzohu, o tokë, dhe
lëshoni britma gëzimi, o male, sepse Zoti ngushëllon popullin e tij dhe
i vjen keq për të pikëlluarit e tij.

<span id="an_49:14">49:14</span> Por Sioni ka thënë: "Zoti më ka
braktisur, Zoti më ka harruar".

<span id="an_49:15">49:15</span> "A mundet një grua të harrojë foshnjen
e gjirit dhe të mos i vijë keq për fëmijën e barkut të saj? Edhe sikur
ato të të harrojnë, unë nuk do të harroj.

<span id="an_49:16">49:16</span> Ja, unë të kam gdhendur mbi pëllëmbët e
duarve të mia; muret e tua më rrinë gjithnjë para syve.

<span id="an_49:17">49:17</span> Bijtë e tu do të shpejtojnë,
shkatërruesit e tu dhe rrënuesit e tu do të largohen prej teje.

<span id="an_49:18">49:18</span> Ngrej sytë e tu rreth e qark dhe shiko.
Të tërë ata po mblidhen dhe po të vijnë. Ashtu siç është e vërtetë që
unë jetoj, thotë Zoti, do të vishesh me tërë ata si me një ornament dhe
do t'i lidhësh mbi veten tënde, ashtu si bën nusja.

<span id="an_49:19">49:19</span> Prandaj vendet e tua të shkreta dhe të
pikëlluara dhe vendi yt i goditur një herë nga shkatërrimi do të jenë
tani tepër të ngushtë për banorët, ndërsa ata që të gllabëronin do të
jenë mjaft larg.

<span id="an_49:20">49:20</span> Fëmijët që do të kesh pas atyre që ke
humbur, do të të thonë në vesh: "Ky vend është tepër i ngushtë për mua;
bëmë më tepër vend që të mund të vendosem".

<span id="an_49:21">49:21</span> Atëherë ti do të thuash në zemrën
tënde: "Kush i ka pjellë këta? Unë në fakt isha i privuar nga fëmijët e
mi, isha shterpë e mërguar dhe e dëbuar sa këtej dhe andej. Këta kush i
rriti? Ja, unë kisha mbetur vetëm, dhe këta ku ishin?"".

<span id="an_49:22">49:22</span> Kështu thotë Zoti, Zoti: "Ja, unë do të
ngre dorën time mbi kombet, do të ngre flamurin tim mbi popujt; atëherë
do t'i sjellin bijtë e tu në krahë dhe vajzat e tua do t'i sjellin mbi
supe.

<span id="an_49:23">49:23</span> Mbretërit do të jenë baballarët tuaj
birësues dhe mbretëreshat e tyre do të jenë tajat tuaja; ata do të bien
përmbys para teje me fytyrën përtokë dhe do të lëpijnë pluhurin e
këmbëve të tua; kështu do të mësosh që unë jam Zoti dhe ata që
shpresojnë tek unë nuk do të turpërohen.

<span id="an_49:24">49:24</span> A do të mund t'i shkëputet vallë preja
të fuqishmit apo të çlirohet i burgosuri që është i drejtë?".

<span id="an_49:25">49:25</span> Po, kështu thotë Zoti: "Edhe i
burgosuri do të çohet tutje dhe preja e tiranit do të shpëtohet. Unë
vetë do të luftoj me atë që lufton me ty dhe do të shpëtoj bijtë e tu.

<span id="an_49:26">49:26</span> Do të bëj që shtypësit e tu të hanë
mishin e vet, dhe do të dehen me gjakun e vet si të ishte musht. Atëherë
çdo mish do të pranojë që unë, Zoti, jam Shpëtimtari yt, Çliruesi yt, i
Fuqishmi i Jakobit".

<span id="an_50:1">50:1</span> Kështu thotë Zoti: "Ku është letra e
shkurorëzimit e nënës tuaj me të cilën unë e ndava? Ose te cili nga
huadhënësit e mi ju shita? Ja, ju jeni shitur për shkak të paudhësive
tuaja dhe nënën tuaj është ndarë për shkak të shkeljeve tuaja.

<span id="an_50:2">50:2</span> Kur erdha, pse s'kishte njeri? Pse, kur
thirra, askush nuk u përgjigj? Éshtë me të vërtetë dora ime tepër e
shkurtër për të shpëtuar apo nuk paskam forcën për të çliruar? Ja, me
kërcënimin tim po thaj detin dhe i kthej lumenjtë në shkretëtirë; peshku
i tyre po qelbet për mungesë uji dhe po ngordh nga etja.

<span id="an_50:3">50:3</span> Unë i vesh qiejtë me të zeza dhe u jap
atyre një grathore për mbulesë".

<span id="an_50:4">50:4</span> Zoti, Zoti, më ka dhënë gjuhën e
dishepujve që të mund ta mbaj me fjalë të lodhurin; ai më zgjon çdo
mëngjes; zgjon veshin tim, që unë të dëgjoj si veprojnë dishepujt.

<span id="an_50:5">50:5</span> Zoti, Zoti, më ka hapur veshin dhe unë
nuk kam qenë rebel, as jam tërhequr prapa.

<span id="an_50:6">50:6</span> I paraqita kurrizin tim atij që më rrihte
dhe faqet e mia atij që më shkulte mjekrën; nuk ia fsheha fytyrën time
poshtërimit dhe të pështyrave.

<span id="an_50:7">50:7</span> Por Zoti, Zoti, më ka ndihmuar, prandaj
nuk qeshë hutuar; për këtë arsye e bëra fytyrën time si një strall dhe e
di që nuk do të turpërohem.

<span id="an_50:8">50:8</span> Éshtë afër ai që më justifikon; kush do
të më kundërshtojë mua? Le të paraqitemi bashkë. Kush është kundërshtari
im? Le të më afrohet mua.

<span id="an_50:9">50:9</span> Ja, Zoti, Zoti, do të më ndihmojë; kush
është ai që do të më dënojë? Ja, të gjithë ata do të konsumohen si një
palë rroba, tenja do t'i brejë".

<span id="an_50:10">50:10</span> Kush prej jush ka frikë nga Zoti dhe
dëgjon zërin e shërbëtorit të tij? Kush ecën në terr pa asnjë dritë, le
të ketë besim në emrin e Zotit dhe të mbështehet te Perëndia i tij!

<span id="an_50:11">50:11</span> Ja, ju të gjithë që ndizni një zjarr,
që rrethoheni me ura zjarri, shkoni në flakët e zjarrit tuaj dhe midis
urave që keni ndezur! Nga dora ime do të keni këtë: ju do të lëngoni në
vuajtje.

<span id="an_51:1">51:1</span> Dëgjomëni, ju që ndiqni drejtësinë dhe
kërkoni Zotin! Shikoni shkëmbin nga i cili jeni prerë dhe zgafellën e
minierës prej së cilës keni dalë.

<span id="an_51:2">51:2</span> Shikoni Abrahamin, atin tuaj, dhe Sarën
që ju ka lindur, sepse e thirra kur ishte vetëm. E bekova dhe e shumova.

<span id="an_51:3">51:3</span> Në fakt Zoti do të ngushëllojë Sionin, do
ta ngushëllojë për të gjitha shkatërrimet e tij, do ta bëjë shkretëtirën
e tij si Edenin dhe vetminë e tij si kopshtin e Zotit. Do të gjejnë në
të gëzim dhe hare, falenderim dhe tinguj këngësh.

<span id="an_51:4">51:4</span> Kushtomë kujdes, o populli im, dëgjomë, o
kombi im, sepse nga unë do të vijë ligji dhe unë do të vendos të drejtën
time si dritë e popujve.

<span id="an_51:5">51:5</span> Drejtësia ime është e afërt, shpëtimi im
do të shfaqet dhe krahët e mi do të gjykojnë popujt; ishujt do të kenë
shpresë tek unë dhe do të kenë besim në krahun tim.

<span id="an_51:6">51:6</span> Çoni sytë tuaj drejt qiellit dhe shikoni
tokën që ndodhet poshtë, sepse qiejtë do të davariten si tym, toka do të
konsumohet si një rrobe dhe po kështu banorët e saj do të vdesin; por
shpëtimi im do të vazhdojë përjetë dhe drejtësia ime nuk do të mungojë
kurrë.

<span id="an_51:7">51:7</span> Dëgjomëni, o ju që e njihni drejtësinë, o
popull, që ka në zemër ligjin tim. Mos kini frikë turpërimin nga
njerëzit, as mos u trembni nga fyerjet e tyre të rënda.

<span id="an_51:8">51:8</span> Sepse tenja do t'i hajë si një rrobe dhe
mola do t'i brejë si leshin, por drejtësia ime do të jetë përjetë dhe
shpëtimi im brez pas brezi.

<span id="an_51:9">51:9</span> Zgjohu, zgjohu, vishu me forcë, o krah i
Zotit, zgjohu si në ditët e lashta, ashtu si në brezat që shkuan! A nuk
je ti ai që e ke bërë copë-copë Rahabin, që ke prerë kuçedrën?

<span id="an_51:10">51:10</span> A nuk je ti ai që ke tharë detin,
ujërat e humnerës së madhe, që i ke bërë rrugë thellësitë e detit, me
qëllim që të çliruarit të kalonin?

<span id="an_51:11">51:11</span> Kështu të shpenguarit nga Zoti do të
kthehen, do të vijnë në Sion me klithma gëzimi dhe një hare e përjetshme
do të kurorëzojë kokën e tyre; do të marrin gëzim dhe hare, e dhembja
dhe rënkimi do të zhduken.

<span id="an_51:12">51:12</span> Unë, unë vetë, jam ai që ju ngushëllon;
kush je ti që i trembesh njeriut që po vdes dhe birit të njeriut të
caktuar të jetë si bari?

<span id="an_51:13">51:13</span> Ti ke harruar Zotin që të ka bërë, që
ka shpalosur qiejt dhe ka hedhur themelet e tokës. Ti kishe gjithnjë
frikë, tërë ditën përpara tërbimit të shtypësit; kur ai përgatitej të të
shkatërronte. Por ku është tani tërbimi i shtypësit?

<span id="an_51:14">51:14</span> I mërguari në robëri do të çlirohet së
shpejti, nuk do të vdesë në gropë as nuk do t'i mungojë buka.

<span id="an_51:15">51:15</span> Sepse unë jam Zoti, Perëndia yt, që
tund detin dhe bën të gjëmojnë valët; emri i tij është Zoti i ushtrive.

<span id="an_51:16">51:16</span> Unë i vura fjalët e mia në gojën tënde
dhe të mbulova me hijen e dorës sime për të vendosur qiejtë dhe për të
hedhur themelet e tokës, dhe për t'i thënë Sionit: "Ti je populli im".

<span id="an_51:17">51:17</span> Rizgjohu, rizgjohu, çohu, o Jeruzalem,
që ke pirë nga dora e Zotit kupën e zemërimit të tij, që ke pirë llumin
e kupës së hutimit deri sa e kullove krejt.

<span id="an_51:18">51:18</span> Midis gjithë bijve që ka pjellë nuk ka
asnjë që ta udhëheqë; midis gjithë bijve që ka rritur nuk ka asnjë që ta
marrë prej dore.

<span id="an_51:19">51:19</span> Këto dy gjëra të kanë ndodhur, kujt do
t'i vijë keq për ty? Pikëllim dhe shkatërrim, uri dhe shpatë, kush do të
ngushëllojë?

<span id="an_51:20">51:20</span> Djemtë e tu ligështoheshin, qëndronin
në krye të të gjitha rrugëve si një antilopë e zënë në rrjetë, plot me
zemërimin e Zotit, me kërcënimin e Perëndisë tënd.

<span id="an_51:21">51:21</span> Prandaj tani dëgjo këtë, o e pikëlluar
dhe e dehur, por jo nga vera.

<span id="an_51:22">51:22</span> Kështu thotë Zoti yt, Zoti, Perëndia
yt, që mbron çështjen e popullit të tij: "Ja, unë po të heq nga dora
kupën e hutimit, llumin e kupës së zemërimit tim; ti nuk do ta pish më.

<span id="an_51:23">51:23</span> Do ta vë përkundrazi në duart e atyre
që të hidhëronin dhe të thonin: "Shtrihu për tokë, që të kalojmë mbi
ty", dhe ti e bëje kurrizin tënd një vend, një rrugë për kalimtarët".

<span id="an_52:1">52:1</span> Rizgjohu, rizgjohu, rivishu me forcën
tënde, o Sion; vish rrobat e tua të mrekullueshme, o Jeruzalem, qytet i
shenjtë! Sepse nuk do të hyjnë më te ti i parrethpreri dhe i papastri.

<span id="an_52:2">52:2</span> Shkunde pluhurin që ke në kurriz, çohu
dhe ulu ndenjur, o Jeruzalem; zgjidhi zinxhirët që ke në qafë, o bijë e
Sionit, që je në robëri!

<span id="an_52:3">52:3</span> Sepse kështu thotë Zoti: "Ju kanë shitur
për asgjë dhe do të shpengoheni pa para".

<span id="an_52:4">52:4</span> Sepse kështu thotë Zoti, Zoti: "Populli
im zbriti së lashti në Egjipt për të banuar; pastaj Asiri e shtypi pa
shkak.

<span id="an_52:5">52:5</span> Dhe tani çfarë po bëj unë këtu?", thotë
Zoti, "ndërsa popullin tim e kanë hequr larg për asgjë? Ata që e
sundojnë, bëjnë që ai të rënkojë", thotë Zoti, "dhe emri im shahet
vazhdimisht tërë ditën.

<span id="an_52:6">52:6</span> Prandaj populli im do të njohë emrin tim,
prandaj do të kuptojë atë ditë që jam unë që kam folur: "Ja ku jam!"".

<span id="an_52:7">52:7</span> Sa të bukura janë mbi malet këmbët e
lajmëtarit që sjell lajme të mira që njofton paqen, që sjell lajme të
bukura mbi gjëra të mira, që shpall shpëtimin, që i thotë Sionit:
"Perëndia yt mbretëron!".

<span id="an_52:8">52:8</span> Dëgjo! Rojet e tua ngrenë zërin dhe
lëshojnë bashkë britma gëzimi, sepse shohin me sytë e tyre Zotin që
kthehet në Sion.

<span id="an_52:9">52:9</span> Shpërtheni bashkë në britma gëzimi, o
rrënoja të Jeruzalemit, sepse Zoti ngushëllon popullin e tij dhe çliron
Jeruzalemin.

<span id="an_52:10">52:10</span> Zoti ka zhveshur krahun e tij të
shenjtë para syve të të gjitha kombeve; të gjitha skajet e tokës do të
shohin shpëtimin e Perëndisë tonë.

<span id="an_52:11">52:11</span> Ikni, ikni, dilni andej, mos prekni
asgjë të papastër! Dilni nga ambienti i saj, pastrohuni, ju që mbani
vazot e Zotit!

<span id="an_52:12">52:12</span> Sepse ju nuk do të niseni me nxitim dhe
nuk do të shkoni me turr, sepse Zoti do të ecë para jush, Perëndia i
Izraelit do të jetë praparoja juaj.

<span id="an_52:13">52:13</span> Ja, shërbëtori im do të begatohet, do
të ngrihet dhe do të lartësohet shumë.

<span id="an_52:14">52:14</span> Duke qenë se shumë veta u çuditën me
ty, sepse pamja e tij ishte e shfytyruar më tepër se e çdo njeriu tjetër
dhe fytyra e tij ishte ndryshe nga ajo e bijve të njeriut,

<span id="an_52:15">52:15</span> kështu ai do të spërkasë shumë kombe;
mbretërit do të mbyllin gojën para tij, sepse do të shohin çfarë nuk u
ishte treguar kurrë atyre dhe do të kuptojnë ato që nuk kishin dëgjuar.

<span id="an_53:1">53:1</span> Kush i ka besuar predikimit tonë dhe kujt
iu shfaq krahu i Zotit?

<span id="an_53:2">53:2</span> Ai erdhi lart para tij si një degëz, si
një rrënjë nga një tokë e thatë. Nuk kishte figurë as bukuri për të
tërhequr shikimin tonë, as paraqitje që ne ta dëshironim.

<span id="an_53:3">53:3</span> I përçmuar dhe i hedhur poshtë nga
njerëzit, njeri i dhembjeve, njohës i vuajtjes, i ngjashëm me dikë para
të cilit fshihet faqja, ishte përçmuar, dhe ne nuk e çmuam aspak.

<span id="an_53:4">53:4</span> Megjithatë ai mbante sëmundjet tona dhe
kishte marrë përsipër dhembjet tona; por ne e konsideronim të goditur,
të rrahur nga Perëndia dhe të përulur.

<span id="an_53:5">53:5</span> Por ai u tejshpua për shkak të shkeljeve
tona, u shtyp për paudhësitë tona; ndëshkimi për të cilin kemi paqen
është mbi të, dhe për shkak të vurratave të tij ne jemi shëruar.

<span id="an_53:6">53:6</span> Ne të gjithë endeshim si dele; secili
prej nesh ndiqte rrugën e vet, dhe Zoti bëri që të bjerë mbi të
paudhësia e ne të gjithëve.

<span id="an_53:7">53:7</span> I keqtrajtuar dhe i përulur, nuk e hapi
gojën. Si një qengj që e çojnë në thertore, si një dele e heshtur
përpara atyre që i qethin nuk e hapi gojën.

<span id="an_53:8">53:8</span> U çua larg nga shtypja dhe nga gjykimi;
dhe nga brezi i tij kush mendoi se ai ishte larguar nga toka e të
gjallëve dhe ishte goditur për shkak të shkeljeve të popullit tim?

<span id="an_53:9">53:9</span> Kishin caktuar ta varrosnin bashkë me të
pabesët, po kur vdiq e vunë me të pasurin, sepse nuk kishte kryer asnjë
dhunë dhe nuk kishte pasur asnjë mashtrim në gojën e tij.

<span id="an_53:10">53:10</span> Por i pëlqeu Zotit ta rrihte dhe ta
bënte të vuante. Duke ofruar jetën e tij si flijim për mëkatin, ai do të
shikojë pasardhës, do të zgjasë ditët e tij, dhe vullneti i Zotit do të
ketë mbarësi në duart e tij.

<span id="an_53:11">53:11</span> Ai do të shikojë frytin e mundimit të
shpirtit të tij dhe do të jetë i kënaqur; me anë të diturisë së tij, i
drejti, shërbëtori im, do të bëjë të drejtë shumë veta, sepse do të
marrë përsipër paudhësitë e tyre.

<span id="an_53:12">53:12</span> Prandaj do t'i jap pjesën e tij midis
të mëdhenjve, dhe ai do ta ndajë plaçkën me të fuqishmit, sepse e ka
përkushtuar jetën e tij deri në vdekje dhe u përfshi midis keqbërësve;
ai ka mbajtur mëkatin e shumë vetave dhe ka ndërhyrë në favor të
shkelësve.

<span id="an_54:1">54:1</span> Ngazëllo, o shterpë, që nuk lindje;
shpërthe në britma të larta gëzimi, ti që nuk provoje dhembjet e
lindjes! Sepse fëmijët e së shkretës do të jenë më të shumtë se fëmijët
e gruas së martuar, thotë Zoti.

<span id="an_54:2">54:2</span> Zgjero vendin e çadrës sate dhe fletët e
banesave të tua le të shtrihen pa kursim; zgjati litarët e tu dhe
përforco kunjat e tu,

<span id="an_54:3">54:3</span> sepse do të shtrihesh në të djathtë dhe
në të majtë; pasardhësit e tu do të zotërojnë kombet dhe do të
popullojnë qytetet e shkretuara.

<span id="an_54:4">54:4</span> Mos u frikëso, sepse nuk do të
ngatërrohesh; mos ki turp, sepse nuk do të skuqesh; do të harrosh madje
turpin e rinisë sate dhe nuk do ta kujtosh më çnderimin e vejërisë sate.

<span id="an_54:5">54:5</span> Sepse krijuesi yt është dhëndri yt; emri
i tij është Zoti i ushtrive; Çliruesi yt është i Shenjti i Izraelit, i
quajtur Perëndi i tërë tokës.

<span id="an_54:6">54:6</span> Sepse Zoti të ka thirrur si një grua të
braktisur dhe të pikëlluar në frymën e saj, si nusja e rinisë që është
përzënë, thotë Perëndia yt.

<span id="an_54:7">54:7</span> Të kam braktisur për një çast të
shkurtër, por me dhembshuri të pamasë do të të mbledh.

<span id="an_54:8">54:8</span> Në një shpërthim zemërimi të kam fshehur
për një çast fytyrën time, por me një dashuri të përjetshme do të kem
dhembshuri për ty, thotë Zoti, Çliruesi yt.

<span id="an_54:9">54:9</span> Për mua ky do të jetë një fakt si ujërat
e Noeut; ashtu siç u betova që ujërat e Noeut nuk do të mbulonin më
tokën, kështu betohem që nuk do të zëmërohem më me ty dhe nuk do të të
kërcënoj më.

<span id="an_54:10">54:10</span> Edhe sikur malet të zhvendoseshin dhe
kodrat të luanin nga vendi, dashuria ime nuk do të largohet prej teje as
besëlidhja e paqes nuk do të hiqet, thotë Zoti, që ka dhëmbshuri për ty.

<span id="an_54:11">54:11</span> O e pikëlluar, e rrahur nga stuhia, e
pangushëlluar, unë do të ngallmoj gurët e tu të çmuar në antimon dhe do
të të themeloj mbi safirët.

<span id="an_54:12">54:12</span> Do t'i bëjë bedenat e tu prej rubinësh,
portat e tua prej xhevairi dhe tërë rrethimin tënd prej gurësh të çmuar.

<span id="an_54:13">54:13</span> Tërë bijtë e tu do të mësohen nga Zoti
dhe e madhe ka për të qenë paqja e bijve të tu.

<span id="an_54:14">54:14</span> Ti do të vendosesh ngultas në drejtësi;
do të jesh larg nga shtypja, sepse nuk duhet të trëmbesh më edhe nga
tmerri, sepse nuk do të të afrohet më ty.

<span id="an_54:15">54:15</span> Ja, edhe mund të mblidhen kundër teje,
por kjo nuk do të jetë nga ana ime. Cilido që do të mblidhet kundër
teje, do të rrëzohet para teje.

<span id="an_54:16">54:16</span> Ja, unë kam krijuar kovaçin që i fryn
prushit të zjarrit dhe nxjerr prej tij një vegël për punën e tij, dhe
kam krijuar shkatërruesin për të prishur.

<span id="an_54:17">54:17</span> Asnjë armë e sajuar kundër teje nuk do
të ketë sukses, dhe çdo gjuhë që do të ngrihet të gjykojë kundër teje,
ti do ta dënosh. Kjo është trashëgimia e shërbëtorëve të Zotit dhe
drejtësia e tyre vjen nga unë", thotë Zoti.

<span id="an_55:1">55:1</span> "O ju të gjithë që keni etje, ejani tek
ujërat, dhe ju që nuk keni para ejani, blini dhe hani! Ejani, blini pa
para dhe pa paguar verë dhe qumësht!

<span id="an_55:2">55:2</span> Pse shpenzoni para për atë që nuk është
bukë dhe fryt i mundit tuaj, për atë që nuk të ngop? Dëgjomëni me kujdes
dhe do të hani atë që është e mirë, dhe shpirti juaj do të shijojë
ushqime të shijshme.

<span id="an_55:3">55:3</span> Vini veshin dhe ejani tek unë, dëgjoni
dhe shpirti juaj do të jetojë; dhe unë do të bëj me ju një besëlidhje të
përjetshme, sipas hirit të qëndrueshëm që i premtova Davidit.

<span id="an_55:4">55:4</span> Ja, unë ia dhashë si dëshmitar popujve,
si princ dhe komandant të popujve.

<span id="an_55:5">55:5</span> Ja, ti do të thërrasësh një komb që nuk e
njeh, dhe një komb që nuk të njeh do të vrapojë te ti, për shkak të
Zotit, Perëndisë tënd, dhe të Shenjtit të Izraelit, sepse ai të ka
përlëvduar".

<span id="an_55:6">55:6</span> Kërkoni Zotin ndërsa mund të gjendet, e
thirrni ndërsa është afër.

<span id="an_55:7">55:7</span> I pabesi le ta lërë rrugën e tij dhe
njeriu i padrejtë mendimet e tij, dhe le të kthehet tek Zoti që të ketë
dhembshuri për të, tek Perëndia ynë që fal bujarisht.

<span id="an_55:8">55:8</span> "Duke qenë se mendimet e mia nuk janë
mendimet tuaja, dhe as rrugët tuaja nuk janë rrugët e mia", thotë Zoti.

<span id="an_55:9">55:9</span> "Ashtu si qiejtë janë më të lartë se
toka, kështu edhe rrugët e mia janë më të larta se rrugët tuaja dhe
mendimet e mia janë më të larta se mendimet tuaja.

<span id="an_55:10">55:10</span> Ashtu si shiu dhe bora zbresin nga
qielli dhe nuk kthehen prapa pa vaditur tokën, pa e bërë pjellore, pa
bërë që të mbij në mënyrë që ai që do të mbjellëtë marrë farën dhe të
sigurojë bukën për të ngrënë,

<span id="an_55:11">55:11</span> Kështu do të jetë fjala ime e dalë nga
goja ime; ajo nuk do të më kthehet bosh mua, pa kryer atë që dëshiroj
dhe pa realizuar plotësisht atë për të cilën e dërgova.

<span id="an_55:12">55:12</span> Sepse ju do të niseni me gëzim dhe do
t'ju kthejnë në paqe. Malet dhe kodrat do të shpërthejnë në britma
gëzimi përpara jush dhe tërë drurët e fushave do të duartrokasin.

<span id="an_55:13">55:13</span> Në vend të ferrave do të rritet selvia,
në vend të hithrave do të rritet mersina; kjo do të jetë për Zotin një
titull lavdie, një shenjë e përjetshme që nuk do të shkatërrohet".

<span id="an_56:1">56:1</span> Kështu thotë Zoti: "Respektoni të drejtën
dhe zbatoni drejtësinë, sepse shpëtimi im është duke ardhur dhe
drejtësia ime do të shfaqet.

<span id="an_56:2">56:2</span> Lum njeriu që vepron kështu dhe biri i
njeriut që i përmbahet kësaj, që respekton të shtunën pa e përdhosur dhe
që e përmban dorën e tij nga kryerja e çfarëdo veprimi të keq".

<span id="an_56:3">56:3</span> Të mos thotë biri i të huajit që është
bashkuar me Zotin: "Zoti me siguri më ka përjashtuar nga populli i tij".
Dhe të mos thotë eunuku: "Ja, unë jam një dru i thatë".

<span id="an_56:4">56:4</span> Sepse kështu thotë Zoti: "Eunukët që
respektojnë të shtunat e mia, që zgjedhin atë që më pëlqen mua dhe që i
përmbahen me vendosmëri besëlidhjes sime,

<span id="an_56:5">56:5</span> do t'u jap atyre në shtëpinë time dhe
brenda mureve të mia një vend dhe një emër, që do të vlejë më tepër nga
ai i bijve dhe i bijave; do t'u jap atyre një emër të përjetshëm që nuk
do të fshihet kurrë.

<span id="an_56:6">56:6</span> Bijtë e të huajve që janë bashkuar me
Zotin për t'i shërbyer, për të dashur emrin e Zotit dhe për të qenë
shërbëtorë të tij, tërë ata që respektojnë të shtunën pa e përdhosur dhe
që i përmbahen me vendosmëri besëlidhjes sime,

<span id="an_56:7">56:7</span> do t'i çoj në malin tim të shenjtë dhe do
t'i mbush me gëzim në shtëpinë time të lutjes; olokaustet e tyre dhe
flijimet e tyre do të pëlqehen mbi altarin tim, sepse shtëpia ime do të
quhet shtëpi lutjeje për të gjithë popujt".

<span id="an_56:8">56:8</span> Zoti, Zoti, që i mbledh të shpërndarit e
Izraelit, thotë: "Unë do të mbledh rreth tij edhe të tjerë, përveç atyre
që kam mbledhur".

<span id="an_56:9">56:9</span> O ju mbarë, kafshë të fushave, ejani për
të ngrënë; ejani, ju mbarë kafshë të pyllit!

<span id="an_56:10">56:10</span> Rojtarët e tyre janë të verbër, janë të
gjithë të paditur, janë të gjithë qen memecë, të paaftë të lehin; shohin
ëndrra, rrinë shtrirë, u pëlqen të dremitin.

<span id="an_56:11">56:11</span> Janë qen llupës, që nuk ngopen kurrë,
janë barinj që nuk kuptojnë asgjë; ndjekin të gjithë rrugën e tyre,
secili shikon interesin e vet, për llogari të vet.

<span id="an_56:12">56:12</span> "Ejani", thonë, "do të marr verë dhe do
të dehemi me pije dehëse; nesër do të jetë si sot, madje shumë më mirë.

<span id="an_57:1">57:1</span> I drejti vdes, por askush nuk kujdeset
për të; njerëzit e devotshëm çohen tutje, dhe askush nuk mendon që i
drejti është çuar larg përpara së keqes.

<span id="an_57:2">57:2</span> Ai hyn në paqe; ata që kanë ecur në
ndershmëri pushojnë në shtretërit e tyre.

<span id="an_57:3">57:3</span> Por afrohuni këtu, ju bij të magjistares,
pasardhës të shkelësit të kurorës dhe të prostitutes.

<span id="an_57:4">57:4</span> Me kë po talleni? Kundër kujt e hapni
gojën dhe nxirrni jashtë gjuhën? A nuk jeni ju bij të rebelimit,
pasardhës të gënjeshtrës,

<span id="an_57:5">57:5</span> ju, që ndizeni midis lisave poshtë çdo
druri të blertë, therni bijtë në luginat, në të çarat e shkëmbinjve?

<span id="an_57:6">57:6</span> Pjesa jote është midis gurëve të lëmuar
të përroit; ata, pikërisht ata janë pjesa jote; mbi ta ke derdhur
libacione dhe ke sjellë blatime ushqimesh. A do të mund të gjeja
përdëllim në këto gjëra?

<span id="an_57:7">57:7</span> Ti e ke vënë shtratin tënd mbi një mal të
lartë dhe të ngritur, edhe aty ke hipur për të ofruar flijime.

<span id="an_57:8">57:8</span> I ke vënë simbolet e tu idhujtarë prapa
portave dhe pas shtalkave. Larg meje je zbuluar dhe je ngjitur tek ata;
ke zgjeruar shtratin tënd dhe ke bërë një besëlidhje me ta, ke pëlqyer
shtratin e tyre, duke synuar pushtetin e tyre.

<span id="an_57:9">57:9</span> Ke shkuar te mbreti me vaj, duke i
shumuar parfumet e tua; i dërgove larg lajmëtarët e tu dhe u ule deri në
Sheol.

<span id="an_57:10">57:10</span> Nga shkaku i udhëtimeve të tua të
shumta je lodhur, por nuk ke thënë: "Éshtë e kotë". Ke gjetur akoma fuqi
në dorën tënde, prandaj nuk e ndjen veten të kapitur.

<span id="an_57:11">57:11</span> Nga kush ke pasur frikë, nga kush je
trembur për të gënjyer, për të mos më kujtuar mua dhe për të mos menduar
më për mua? A nuk kam qëndruar në heshtje për një kohë të gjatë? Prandaj
nuk ke më frikë nga unë.

<span id="an_57:12">57:12</span> Unë do të shpall drejtësinë tënde dhe
veprat e tua, që nuk do të hyjnë aspak në punë.

<span id="an_57:13">57:13</span> Kur do të bërtasësh, le të vijë të të
shpëtojë turma e idhujve të tu. Era do t'i përlajë të tërë, një frymë do
t'i çojë tutje. Por ai që gjen strehë tek unë do të zotërojë vendin dhe
do të trashëgojë malin tim të shenjtë.

<span id="an_57:14">57:14</span> Dhe do të thuhet: "Sheshoni, sheshoni,
shtroni rrugën, hiqni pengesat nga rruga e popullit tim!".

<span id="an_57:15">57:15</span> Sepse kështu thotë i Larti dhe i
Madhërishmi që banon përjetësinë dhe emri i të cilit është i "Shenjti":
"Unë banoj në vendin e lartë dhe të shenjtë dhe bashkë me atë që është i
penduar dhe i përulur nga fryma, për të ngjallur frymën e të përulurve,
për të ngjallur frymën e të penduarve.

<span id="an_57:16">57:16</span> Sepse unë nuk dua të kundërshtoj
gjithnjë dhe as të jem i zemëruar përjetë, përndryshe para meje do të
ligështoheshin fryma dhe shpirtërat që kam bërë.

<span id="an_57:17">57:17</span> Për shkak të paudhësisë së lakmisë së
tij u zemërova dhe e godita; u fsheha, u indinjova, por ai u largua duke
ndjekur rrugën e zemrës së tij.

<span id="an_57:18">57:18</span> I pashë rrugët e tij, por unë do ta
shëroj, do ta udhëheq dhe do t'i jap përsëri ngushëllimet e mia atij dhe
të tijve që janë të pikëlluar.

<span id="an_57:19">57:19</span> Unë krijoj frytin e buzëve. Paqe, paqe
atij që është larg dhe atij që është afër", thotë Zoti. "Unë do ta
shëroj".

<span id="an_57:20">57:20</span> Por të pabesët janë si deti i trazuar,
që nuk mund të qetësohet dhe ujërat e të cilit vjellin llucë dhe baltë.

<span id="an_57:21">57:21</span> "Nuk ka paqe për të pabesët", thotë
Perëndia im.

<span id="an_58:1">58:1</span> "Bërtit sa të mundësh, mos u kurse;
ngrije zërin tënd si një bori dhe shpalli popullit tim shkeljet e tij
dhe shtëpisë së Jakobit mëkatet e tij.

<span id="an_58:2">58:2</span> Më kërkojnë çdo ditë dhe dëshirojnë të
njohin rrugët e mia, si një komb që zbaton drejtësinë dhe nuk braktis
ligjin e Perëndisë të tij; më kërkojnë gjykime të drejta dhe dëshirojnë
t'i afrohen Perëndisë.

<span id="an_58:3">58:3</span> Ata thonë: "Pse kemi agjëruar, dhe ti nuk
e ke parë? Pse kemi hidhëruar shpirtërat tona dhe ti nuk e ke vënë re?".
Ja, ditën e agjërimit tuaj ju bëni atë që ju pëlqen dhe i detyroni
punëtorët tuaj të kryejnë një punë të rëndë.

<span id="an_58:4">58:4</span> Ja, ju agjëroni për grindje dhe
mosmarrëveshje dhe për të goditur pabesisht me grusht. Duke agjëruar
ashtu si bëni sot, nuk bëni që zëri juaj të dëgjohet lart.

<span id="an_58:5">58:5</span> A është ky agjërimi të cilin e pëlqej,
dita në të cilën njeriu pikëllon shpirtin e tij? Të përkulësh kokën si
xunkthi dhe të shtrihesh mbi një shtrat prej thesi dhe hiri? A e quan
këtë vallë agjërim dhe ditë që i pëlqen Zotit?

<span id="an_58:6">58:6</span> Agjërimi që më pëlqen a nuk është vallë
ky: të thyesh zinxhirët e ligësisë, të zgjidhësh verigat e zgjedhës, t'i
lësh të lirë të shtypurit, të dërmosh çdo zgjedhë?

<span id="an_58:7">58:7</span> A nuk konsiston vallë në ndarjen e bukës
sate me atë që ka uri, në sjelljen në shtëpinë tënde të të varfërit pa
strehë, në të veshurit e atij që është lakuriq, pa lënë pas dore ata që
janë nga gjaku yt?

<span id="an_58:8">58:8</span> Atëherë drita jote do të shpërthejë si
agimi dhe shërimi yt do të mbijë menjëherë, drejtësia jote do të të
pararendë dhe lavdia e Zotit do të jetë praparoja jote.

<span id="an_58:9">58:9</span> Atëherë do të thërrasësh dhe Zoti do të
të përgjigjet, do të bërtasësh dhe ai do të thotë: "Ja ku jam!". Në rast
se ti heq dorë nga zgjedha, tregimi me gisht dhe të folurit mbrapsht,

<span id="an_58:10">58:10</span> në rast se plotëson nevojat e të
uriturit dhe ngop shpirtin e pikëlluar, atëherë drita jote do të lindë
nga terri dhe terri yt do të jetë si mesdita.

<span id="an_58:11">58:11</span> Zoti do të të udhëheqë vazhdimisht, do
të ngopë shpirtin tënd në vendet e thata dhe do t'u japë forcë kockave
të tua; ti do të jesh si një kopsht i vaditur dhe si një burim uji,
ujërat e të cilit nuk shterojnë.

<span id="an_58:12">58:12</span> Njerëzit e tu do të rindërtojnë
rrënojat e lashta, dhe ti do të ngresh përsëri themelet e shumë brezave
të shkuara; kështu do të quhesh riparuesi i të çarave, restauruesi i
shtigjeve për të banuar në vend.

<span id="an_58:13">58:13</span> Në rast se e përmban këmbën që të mos
dhunosh të shtunën, në rast se nuk kryen punët e tua gjatë ditës sime të
shenjtë, në rast se e quan të shtunën kënaqësi, ditën e shenjtë të
Zotit, që meriton

<span id="an_58:14">58:14</span> do të gjesh kënaqësinë tënde tek Zoti,
dhe unë do të të bëjë që të kalërosh mbi lartësitë e tokës dhe do të të
jap të hash trashëgiminë e Jakobit, atit tënd, sepse goja e Zotit ka
folur".

<span id="an_59:1">59:1</span> Ja, dora e Zotit nuk është tepër e
shkurtër për të shpëtuar, as veshi i tij nuk është tepër i rënduar për
të dëgjuar.

<span id="an_59:2">59:2</span> Por paudhësitë tuaja kanë shkaktuar një
ndarje midis jush dhe Perëndisë tuaj, dhe mëkatet tuaja kanë bërë të
fshihet fytyra e tij prej jush, që të mos ju dëgjojë më.

<span id="an_59:3">59:3</span> Sepse duart tuaja janë ndotur me gjak dhe
gishtërinjtë tuaj me paudhësi; buzët tuaja thonë gënjeshtra, gjuha juaj
pëshpërit çoroditje.

<span id="an_59:4">59:4</span> Askush nuk çel padi me drejtësi, askush
nuk e mbron me të vërtetën; kanë besim te fjalët boshe dhe thonë
gënjeshtrën, mendojnë të keqen dhe pjellin paudhësinë.

<span id="an_59:5">59:5</span> Bëjnë që të çelin vezët e nepërkës dhe
tjerrin rrjeta merimangash; ai që ha nga vezët e tyre vdes, dhe nga veza
e shtypur del jashtë një nepërkë.

<span id="an_59:6">59:6</span> Rrjetat e tyre nuk do të bëhen rroba, as
nuk do të mbulohen me atë që kanë bërë. Veprat e tyre janë vepra
paudhësie dhe në duart e tyre ka veprime dhune.

<span id="an_59:7">59:7</span> Këmbët e tyre vrapojnë drejt së keqes dhe
shpejtojnë të derdhin gjak të pafaj; mendimet e tyre janë mendime
paudhësie; në shtigjet e tyre ka pikëllim dhe shkatërrim.

<span id="an_59:8">59:8</span> Rrugën e paqes nuk e njohin dhe nuk ka
ndershmëri në rrugët e tyre; i bëjnë dredharake shtigjet e tyre dhe
secili që ecën nëpër to nuk njeh paqe.

<span id="an_59:9">59:9</span> Prandaj ndershmëria është larg nesh dhe
drejtësia nuk arrin deri te ne; prisnim dritën, por ja që erdhi
errësira, prisnim shkëlqimin, por ja që ecim në errësirë.

<span id="an_59:10">59:10</span> Prekim murin si të verbërit, ecim
verbazi sikur të ishim pa sy; pengohemi në mesditë sikur të ishte
mugëtirë; në vende të shkretuara jemi si të vdekur.

<span id="an_59:11">59:11</span> Ne të gjithë ulërijmë si arinj dhe
vazhdojmë të rënkojmë si pëllumbesha, presim të vijë ndershmëria, por
ajo nuk vjen; shpëtimin, por ai është larg nesh.

<span id="an_59:12">59:12</span> Sepse shkeljet tona janë shumuar para
teje dhe mëkatet tona dëshmojnë kundër nesh, sepse shkeljet tona na
rrinë përpara dhe fajet tona i njohim:

<span id="an_59:13">59:13</span> duke u rebeluar dhe duke mohuar Zotin,
duke mos e ndjekur më Perëndinë tonë, duke folur për shtypje dhe
kryengritje, duke i dhënë dhe duke murmuritur në zemër fjalë të rreme.

<span id="an_59:14">59:14</span> Ndershmëria është larguar dhe drejtësia
ka mbetur larg, sepse e vërteta nuk ndodhet më në shesh dhe paanësia nuk
mund të hyjë në të.

<span id="an_59:15">59:15</span> Kështu e vërteta është zhdukur, dhe ai
që tërhiqet nga e keqja bëhet një pre e lehtë. Zoti e pa këtë dhe i
erdhi keq që nuk ka më ndershmëri.

<span id="an_59:16">59:16</span> Ai e pa që nuk kishte më asnjë dhe u
habit që askush nuk ndërhynte; atëherë i erdhi në ndihmë krahu i tij dhe
drejtësia e tij e ka mbajtur,

<span id="an_59:17">59:17</span> ai u veshi me drejtësinë si me një
parzmore dhe vuri mbi kryet e tij përkrenaren e shpëtimit, veshi rrobat
e hakmarrjes dhe u mbulua me xhelozi si me një mantel.

<span id="an_59:18">59:18</span> Ai do t'i japë secilit sipas veprave të
tij; tërbimin kundërshtarëve të tij, shpagimin armiqve të tij; ishujve
do t'u japë shpërblim të plotë.

<span id="an_59:19">59:19</span> Kështu do të kenë frikë nga emri i
Zotit ata nga perëndimi prej lavdisë së tij ata nga lindja; kur
kundërshtari do të vijë si një lum i furishëm, Fryma e Zotit do të
lartojë kundër tij një flamur.

<span id="an_59:20">59:20</span> "Një çlirues do të vijë në Sion dhe për
ata të kthyerit nga rebelimi i tyre te Jakobi", thotë Zoti.

<span id="an_59:21">59:21</span> "Sa për mua, kjo është besëlidhja ime
me ata", thotë Zoti: "Fryma ime është mbi ty dhe fjalët e mia që vura në
gojën tënde nuk do të largohen kurrë nga goja jote as nga goja e
pasardhësve të tu, as nga goja e pasardhësve të pasardhësve të tu",
thotë Zoti, "tani e përgjithmonë".

<span id="an_60:1">60:1</span> "Çohu, shkëlqe, sepse drita jote ka
ardhur, dhe lavdia e Zotit u ngrit mbi ty.

<span id="an_60:2">60:2</span> Sepse ja, terri mbulon tokën dhe një
errësirë e dëndur mbulon popujt; por mbi ty ngrihet Zoti dhe lavdia e
tij duket mbi ty.

<span id="an_60:3">60:3</span> Kombet do të ecin në dritën tënde dhe
mbretërit në shkëlqimin e daljes sate.

<span id="an_60:4">60:4</span> Ngrej sytë e tu rreth e qark dhe shiko;
mblidhen të gjithë dhe vijnë te ti; bijtë e tu do të vijnë nga larg dhe
bijat e tua do t'i sjellin në krahë.

<span id="an_60:5">60:5</span> Atëherë do të shikosh dhe do të jesh i
kënaqur, zemra jote do të rrahë fort dhe do të hapet sepse bollëku i
detit do të vijë te ti, pasuria e kombeve do të vije tek ti.

<span id="an_60:6">60:6</span> Një mori devesh do të të mbulojë,
dromedarë të Madianit dhe të Efahut, ato të Shebas do të vijnë të
gjitha, duke sjellë ar dhe temjan dhe do të shpallin lëvdimet e Zotit.

<span id="an_60:7">60:7</span> Të tëra kopetë e Kedarit do të mblidhen
pranë teje, deshtë e Nebajothit do të jenë në shërbimin tënd, do të
ngjiten mbi altarin tim si një ofertë e pëlqyer, dhe unë do ta bëj të
lavdishëm tempullin e lavdisë sime.

<span id="an_60:8">60:8</span> Kush janë këta që fluturojnë si një re
dhe si pëllumba në drejtim të foleve të tyre?

<span id="an_60:9">60:9</span> Po, ishujt do të kenë shpresa tek unë, me
anijet e Tarshishit në radhë të parë, për të sjellë nga larg bijtë e tu
me argjendin e tyre dhe arin e tyre, për emrin e Zotit, Perëndisë tënd,
dhe të Shenjtit

<span id="an_60:10">60:10</span> Bijtë e të huajit do të rindërtojnë
muret e tua dhe mbretërit e tyre do të vihen në shërbimin tënd, sepse në
zemërimin tim të godita, por në dashamirësinë time kisha dhembshuri për
ty.

<span id="an_60:11">60:11</span> Portat e tua do të jenë gjithnjë të
hapura, nuk do të mbyllen as ditën as natën, që të mund të futin te ti
pasurinë e kombeve me mbretërit e tyre në krye.

<span id="an_60:12">60:12</span> Sepse kombi dhe mbretëria që nuk do të
të shërbejnë do të zhduken, dhe ato kombe do të shkatërrohen plotësisht.

<span id="an_60:13">60:13</span> Lavdia e Libanit do të vijë te ti,
bashkë me selvinë, larshin dhe bredhin, për të zbukuruar vendin e
shenjtërores sime, dhe unë do të bëj të lavdishëm vendin ku shkelin
këmbët e mia.

<span id="an_60:14">60:14</span> Edhe bijtë e shtypësve të tu do të
vijnë duke u përkulur para teje, dhe të gjithë ata që të kanë përçmuar
do të bien përmbys në këmbët e tua dhe do të thërrasin: "qyteti i
Zotit", "Sioni i të Shenjtit të Izraelit".

<span id="an_60:15">60:15</span> Në vend që ty të të braktisin dhe të të
urrejnë, aq sa askush nuk kalonte më nga ti, unë do të të bëj një
shkëlqim të përjetshëm, gëzimin e shumë brezave.

<span id="an_60:16">60:16</span> Ti do të thithësh qumështin e kombeve,
do të thithësh gjitë e mbretërve dhe do të pranosh që unë, Zoti, jam
Shpëtimtari yt dhe Çliruesi yt, i Fuqishmi i Jakobit.

<span id="an_60:17">60:17</span> Në vend të bronzit do të sjell ar, në
vend të hekurit do të sjell argjend, në vend të drurit bronz, në vend të
gurëve hekur; do të vendos si gjukatësin tënd paqen dhe si kujdestarin
tënd drejtësinë.

<span id="an_60:18">60:18</span> Nuk do të dëgjohet të flitet më për
dhunë në vendin tënd, as për shkatërrime dhe rrënoja brenda kufijve të
tu; por do t'i quash muret e tua "Shpëtim" dhe portat e tua "Lavdërim".

<span id="an_60:19">60:19</span> Dielli nuk do të jetë më drita jote
gjatë ditës, as hëna nuk do të të ndriçojë më me vezullimin e saj; por
Zoti do të jetë drita jote e përjetshme dhe Perëndia yt lavdia jote.

<span id="an_60:20">60:20</span> Dielli yt nuk do të perëndojë më dhe
hëna jote nuk do të tërhiqet më, sepse Zoti do të jetë drita jote e
përjetshme dhe ditët e tua të zisë do të marrin fund.

<span id="an_60:21">60:21</span> Tërë ata të popullit tënd do të jenë të
drejtë; ata do të zotërojnë vendin përjetë, farën që unë mbolla, veprën
e duarve të mia, për të shfaqur lavdinë time.

<span id="an_60:22">60:22</span> Më i vogli do të bëhet një mijëshe,
minimumi një komb i fuqishëm. Unë, Zoti, do t'i shpejtoj gjërat në kohën
e tyre.

<span id="an_61:1">61:1</span> Fryma e Zotit, Zoti është mbi mua, sepse
Zoti më ka vajosur për t'u dhënë një lajm të mirë të përulurve; më ka
dërguar të lidh plagën e atyre që e kanë zemrën të thyer, të shpall
çlirimin e atyre

<span id="an_61:2">61:2</span> të shpall vitin e hirit të Zotit dhe
ditën e hakmarrjes të Perëndisë tonë, për të ngushëlluar tërë ata që
pikëllohen,

<span id="an_61:3">61:3</span> për t'u dhënë gëzim atyre që pikëllohen
në Sion, për t'u dhënë atyre një diademë në vend të hirit, vajin e
gëzimit në vend të zisë, mantelin e lavdërimit në vend të një fryme të
ligështuar, me qëllim që të quhen lisa të drejtësisë mbjellja e Zotit,
për të paraqitur lavdinë e tij.

<span id="an_61:4">61:4</span> Ata do të rindërtojnë rrënojat e vjetra,
do të rimëkëmbin vendet që janë shkretuar në të kaluarën, do të
restaurojnë qytetet e shkretuara dhe të shkatërruara prej shumë brezash.

<span id="an_61:5">61:5</span> Të huajtë do të vijnë të kullosin kopetë
tuaja, bijtë e të huajit do të jenë bujq tuaj dhe vreshtarë tuaj.

<span id="an_61:6">61:6</span> Por ju do të quheni "priftërinj të Zotit"
dhe do të quheni "ministra të Perëndisë tonë". Ju do të gëzoni pasuritë
e kombeve, dhe lavdia e tyre do të kalojë te ju.

<span id="an_61:7">61:7</span> Në vend të turpit tuaj do të keni një
nderim të dyfishtë; në vend të hutimit do të ngazëllojnë në trashëgiminë
e tyre. Prandaj në vendin e tyre do të zotërojnë dyfishin dhe do të kenë
një ngazëllim të përjetshëm.

<span id="an_61:8">61:8</span> Sepse unë, Zoti, e dua drejtësinë, urrej
vjedhjennë olokaust: unë do t'u jap atyre me besnikmëri shpërblimin dhe
do të bëj me ta një besëlidhje të përjetshme.

<span id="an_61:9">61:9</span> Pasardhësit e tyre do të jenë të njohur
ndër kombet dhe brezi i tyre ndër popuj; tërë ata që do t'i shohin do
t'i njohin, sepse ata janë një fis i bekuar nga Zoti.

<span id="an_61:10">61:10</span> Unë do të gëzohem shumë tek Zoti,
shpirti im do të kremtojë Perëndinë tim, sepse më ka veshur me rrobat e
shpëtimit, më ka mbuluar me mantelin e drejtësisë, ashtu si një dhëndër
që vë një diademë, si një nuse që zbukurohet me xhevahiret e saj.

<span id="an_61:11">61:11</span> Prandaj, ashtu si toka bën që të rritet
bimësia e saj dhe kopshti bën që të mbijë atë që është mbjellë, po
kështu Zoti, Zoti, do të bëjë që të mbijë drejtësia dhe lëvdimi përpara
tërë kombeve.

<span id="an_62:1">62:1</span> Për hir të Sionit unë nuk do të hesht dhe
për hir të Jeruzalemit nuk do të gjej prehje deri sa drejtësia e saj të
mos dalë si agimi dhe shpëtimi i saj si një pishtar flakërues.

<span id="an_62:2">62:2</span> Atëherë kombet do të shohin drejtësinë
tënde dhe tërë mbretërit lavdinë tënde; do të thirresh me një emër të
ri, që do ta tregojë goja e Zotit.

<span id="an_62:3">62:3</span> Do të jesh një kurorë e shkëlqyer në
dorën e Zotit, një diademë mbretërore në dorë të Perëndisë tënd.

<span id="an_62:4">62:4</span> Nuk do të quhesh më "E braktisur", as
toka jote nuk do të quhet më "E shkretë", por do të të quajnë "Kënaqësia
ime është tek ajo" dhe toka jote "E Martuar", sepse Zoti gjen kënaqësi
te ti, dhe toka jote do të ketë një dhëndër.

<span id="an_62:5">62:5</span> Prandaj, ashtu si një i ri martohet me
një të virgjër, bijtë e tu do të martohen me ty; dhe ashtu si i martuari
gëzohet me nusen, kështu Perëndia do të gëzohet për ty.

<span id="an_62:6">62:6</span> Mbi muret e tua, o Jeruzalem, kam vënë
roje që nuk do të heshtin kurrë, as ditën as natën. Ju që i kujtoni
Zotit premtimet e tij, mos rrini në heshtje,

<span id="an_62:7">62:7</span> dhe mos e lini të pushojë, deri sa ta
ketë rivendosur Jeruzalemin dhe ta bëjë atë lëvdimin e të gjithë tokës.

<span id="an_62:8">62:8</span> Zoti është betuar për krahun e tij të
djathtë dhe për krahun e tij të fuqishëm: "Nuk do t'u jap më grurin tënd
si ushqim armiqve të tu dhe bijtë e të huajit nuk do të pinë më mushtin
tënd për të cilin je munduar.

<span id="an_62:9">62:9</span> Por ata që do ta kenë mbledhur grurin do
të hanë dhe do të lëvdojnë Zotin, dhe ata që do të kenë vjelur, do të
pinë mushtin në oborret e shenjtërores sime".

<span id="an_62:10">62:10</span> Kaloni, kaloni nëpër porta! Përgatitni
rrugën për popullin! Shtroni, shtroni udhën, hiqni gurët, ngrini një
flamur para popujve!

<span id="an_62:11">62:11</span> Ja, Zoti shpalli deri në skajin e
tokës: "I thoni bijës së Sionit: Ja, shpëtimi yt po vjen; ja, ka me vete
shpërblimin e saj dhe shpërblimi i saj e pararend.

<span id="an_62:12">62:12</span> Do t'i quajnë "Populli i shenjtë", "Të
çliruarit e Zotit", dhe ti do të quhesh "E kërkuara", "Qyteti i
pabraktisur"".

<span id="an_63:1">63:1</span> Kush është ai që vjen nga Edomi, nga
Botsrahu, me rrobat e ngjyrosura me bojë të kuqe flakë? Ky, i veshur
shkëlqyeshëm, që ecën në madhështinë e forcës së tij? "Jam unë që flas
me drejtësi dhe jam i fuqishëm për të shpëtuar".

<span id="an_63:2">63:2</span> Pse veshja jote është e kuqe dhe rrobat e
tua si ata që shtrydhin rrushin në gaviç?

<span id="an_63:3">63:3</span> "Gaviçin e shtypa vetëm dhe asnjë nga
popujt nuk ishte me mua. I shtypa në zemërimin tim dhe i shkela në
tërbimin tim. Gjaku i tyre spërkati rrobat e mia dhe njollosa tërë
veshjet e mia.

<span id="an_63:4">63:4</span> Sepse dita e hakmarrjes ishte në zemrën
time dhe viti i çlirimit tim ka ardhur.

<span id="an_63:5">63:5</span> Shikova, por nuk kishte asnjeri që të më
ndihmonte; shtanga që askush nuk po më ndihmonte. Atëherë vetë krahu im
më ka shpëtuar dhe tërbimi im më ka ndihmuar.

<span id="an_63:6">63:6</span> I shkela me këmbë popujt në zemërimin
tim, i deha në tërbimin tim dhe bëra që të derdhet gjaku i tyre mbi
tokë".

<span id="an_63:7">63:7</span> Unë do të kujtoj mirësitë e Zotit,
lavdimet e Zotit për gjithçka që na ka dhënë si dhe mirësinë e madhe që
i ka siguruar shtëpisë së Izraelit sipas dhembshurive të tij dhe sipas
dashamirësisë së tij të madhe.

<span id="an_63:8">63:8</span> Ai në fakt kishte thënë: "Ata me të
vërtetë janë populli im, bij që nuk do të veprojnë në mënyrë të rreme".
Kështu ai u bë Shpëtimtari i tyre.

<span id="an_63:9">63:9</span> Në çdo hidhërim të tyre ai u hidhërua,
dhe Engjëlli i pranisë së tij i shpëtoi; me dashurinë dhe dhembshurinë e
tij i çliroi, i lartoi dhe u solli tërë ditët e së kaluarës.

<span id="an_63:10">63:10</span> Por ata u rebeluan dhe e trishtuan
Frymën e tij të shenjtë; prandaj ai u bë armiku i tyre dhe luftoi kundër
tyre.

<span id="an_63:11">63:11</span> Atëherë populli i tij kujtoi ditët e
lashta të Moisiut. Ku është ai që i nxori nga deti me bariun e kopesë së
tij? Ku është ai që vinte në mes tyre Frymën e tij të shenjtë,

<span id="an_63:12">63:12</span> që i drejtonte nëpërmjet të djathtës së
Moisiut me krahun e tij të lavdishëm, që i ndau ujërat para tyre për të
bërë një emër të përjetshëm,

<span id="an_63:13">63:13</span> që i çoi nëpër humnera, si një kalë në
shkretëtirë, që të mos pengoheshin?

<span id="an_63:14">63:14</span> Ashtu si zbret bagëtia në luginë, Fryma
e Zotit i bëri të pushojnë. Kështu ti e udhëhoqe popullin tënd për të
bërë një emër të lavdishëm.

<span id="an_63:15">63:15</span> Shiko nga qielli dhe shiko nga banesa
jote e shenjtë dhe e lavdishme. Ku është zelli yt dhe fuqia jote?
Drithërima e të përbrendëshmeve të tua dhe dhembshuritë e tua të thella
ndaj meje mos vallë janë shtypur?

<span id="an_63:16">63:16</span> Sepse ti je ati ynë, megjithëse
Abrahami nuk na njihte dhe Izraeli nuk e di se ekzistojmë. Ti, o Zot, je
ati ynë, Çliruesi ynë, emri yt vazhdon ngaherë.

<span id="an_63:17">63:17</span> O Zot, pse na bën që të endemi larg
rrugëve të tua dhe pse fortëson zemrën tonë që të mos ketë frikë nga ti?
Për hir të shërbëtorëve të tu, kthehu në fiset e trashëgimisë sate.

<span id="an_63:18">63:18</span> Brenda një kohe të shkurtër populli yt
i shenjtë ka shtënë në dorë vendin; armiqtë tanë kanë shkelur
shenjtëroren tënde.

<span id="an_63:19">63:19</span> Ne u bëmë si ata mbi të cilët nuk ke
qeverisur kurrë, mbi të cilët emri yt nuk ishte thirrur kurrë.

<span id="an_64:1">64:1</span> Oh, sikur t'i shqyeje qiejtë dhe të
zbrisje! Para teje do të tundeshin malet.

<span id="an_64:2">64:2</span> Ashtu si zjarri djeg degët e thata, ashtu
si zjarri e bën ujin të valojë, zbrit për t'ua bërë të njohur emrin tënd
kundërshtarëve të tu dhe t'i bësh kombet të dridhen para teje.

<span id="an_64:3">64:3</span> Kur bëre gjëra të tmerrshme që nuk i
prisnim, ti zbrite dhe malet u tundën në praninë tënde.

<span id="an_64:4">64:4</span> Nga kohët e lashta askush nuk kishte
dëgjuar kurrë, asnjë vesh nuk kishte dëgjuar dhe asnjë sy nuk kishte
parë ndonjë Perëndi tjetër veç teje, që vepron për atë që ka shpresë tek
ai.

<span id="an_64:5">64:5</span> Ti i del para atij që kënaqet në zbatimin
e drejtësisë dhe kujtohet për ty në rrugët e tua. Ja, ti je zemëruar
sepse ne kemi mëkatuar; në këtë kemi vazhduar gjatë dhe kemi nevojë të
shpëtohemi.

<span id="an_64:6">64:6</span> Jemi të gjithë si një gjë e papastër, dhe
të gjitha veprat tona të drejtësisë janë si një rrobe e ndotur; po
fishkemi të gjithë si një gjethe dhe paudhësitë tona na çojnë larg si
era.

<span id="an_64:7">64:7</span> Nuk ka më njeri që të thërrasë emrin
tënd, që lëviz për t'u kapur pas teje, sepse ti na e ke fshehur fytyrën
tënde dhe na lë të tretemi në pushtetin e paudhësive tona.

<span id="an_64:8">64:8</span> Megjithatë, o Zot, ti je ati ynë; ne jemi
argjila dhe ti je ai që na formon; ne të gjithë jemi vepra e duarve të
tua.

<span id="an_64:9">64:9</span> Mos u zemëro tepër, o Zot, dhe mos e
kujto paudhësinë përjetë. Ja, shiko, të lutemi; ne të gjithë jemi
populli yt.

<span id="an_64:10">64:10</span> Qytetet e tua të shenjta janë bërë një
shkretëtirë. Sioni është bërë një shkretëtirë, Jeruzalemi një shkretim.

<span id="an_64:11">64:11</span> I shenjti dhe i madherishmi tempulli
ynë, ku etërit tanë të kremtuan, është bërë pre e zjarrit dhe të gjitha
gjërat tona më të dashura janë shkatërruar.

<span id="an_64:12">64:12</span> Para këtyre gjërave do ta përmbash
veten akoma, o Zot, do të heshtësh dhe do të na pikëllosh akoma shumë?

<span id="an_65:1">65:1</span> Më kanë kërkuar ata që nuk pyesnin për
mua, më gjetën ata që nuk më kërkonin. Dhe thashë: "Ja ku jam, ja ku
jam" një kombi që nuk thërriste emrin tim.

<span id="an_65:2">65:2</span> I shtriva tërë ditën duart e mia në
drejtim të një populli rebel, që ecën nëpër një rrugë jo të mirë, duke
ndjekur mendimet e tij;

<span id="an_65:3">65:3</span> një popull që vazhdimisht provokon
zemërimin tim me pafytyrësi, që ofron flijime në kopshte dhe djeg temjan
mbi altarë prej tullash,

<span id="an_65:4">65:4</span> që rri midis varreve dhe kalon netët në
vende sekrete, që ha mish derri dhe ka në enët e tij supa gjërash të
neveritshme,

<span id="an_65:5">65:5</span> që thotë: "Rri për llogari tënde, mos u
afro, sepse jam më i shenjtë se ti". Këto gjëra janë për mua një tym në
hundë, një zjarr që digjet tërë ditën.

<span id="an_65:6">65:6</span> "Ja, e tërë kjo është shkruar para meje;
unë nuk do të hesht, por do të shpaguaj, po, do të shpaguaj në gji të
tyre

<span id="an_65:7">65:7</span> paudhësitë tuaja dhe paudhësitë e etërve
tuaj të gjitha së bashku", thotë Zoti. "Ata kanë djegur temjan mbi male
dhe më kanë fyer mbi kodra; prandaj shpërblimin e sjelljes së tyre të
kaluar do ta llogaris në gji të tyre".

<span id="an_65:8">65:8</span> Kështu thotë Zoti: "Ashtu si thuhet kur
gjendet lëng në vilën e rrushit: "Mos e prishni, sepse në të ka një
bekim", kështu do të bëj unë për hir të shërbëtorëve të mi dhe nuk do të
shkatërroj çdo gjë.

<span id="an_65:9">65:9</span> Unë do të nxjerr nga Jakobi pasardhës dhe
nga Juda një trashëgimtar të maleve të mia; të zgjedhurit e mi do të
zotërojnë vendin dhe shërbëtorët e mi do të banojnë aty.

<span id="an_65:10">65:10</span> Sharoni do të bëhet një vathë kopesh
dhe lugina e Akorit një vend për çlodhjen e bagëtisë së trashë, për
popullin tim që do të më kërkojë.

<span id="an_65:11">65:11</span> Por ju që braktisni Zotin, që harroni
malin tim të shenjtë, që përgatitni një sofër për Gadin dhe mbushni
kupën e verës së droguar për Menin,

<span id="an_65:12">65:12</span> ju caktoj shpatës; do të rrëzoheni të
gjithë nga masakra, sepse kur ju thirra nuk dhatë përgjigje, kur ju fola
nuk dëgjuat, por keni bërë atë që është e keqe në sytë e mi dhe keni
zgjedhur atë që nuk më pëlqen".

<span id="an_65:13">65:13</span> Prandaj kështu thotë Zoti, Zoti: "Ja,
shërbëtorët e mi do të hanë, por ju do të keni uri; ja, shërbëtorët e mi
do të pinë, por ju do të keni etje; ja, shërbëtorët e mi do të gëzohen,
por ju do të jeni të shushatur;

<span id="an_65:14">65:14</span> ja, shërbëtorët e mi do të këndojnë për
gëzimin e zemrës së tyre, por ju do të bërtisni për ankthin e zemrës dhe
do të ulërini për vuajtjen e frymës.

<span id="an_65:15">65:15</span> Ju do ta lini emrin tuaj si mallkim të
zgjedhurve të mi. Zoti, Zoti, do të bëjë që ti të vdesësh, por do t'u
japë shërbëtorëve të tij një emër tjetër.

<span id="an_65:16">65:16</span> Kështu që ai që do të kërkojë për vete
një bekim në vend, do ta bëjë për Perëndinë e së vërtetës, dhe ai që do
të betohet në vend do të betohet për Perëndinë e së vërtetës, sepse
fatkeqësitë e kaluara do të harrohen dhe do t'u fshihen syve të mi".

<span id="an_65:17">65:17</span> "Sepse ja, unë krijoj qiej të rinj dhe
një tokë të re, dhe gjërat e mëparshme nuk do të kujtohen më dhe nuk do
të vijnë më në mëndje.

<span id="an_65:18">65:18</span> Por ju gëzohuni dhe ngazëllohuni
përjetë për atë që krijoj; sepse, ja, unë krijoj Jeruzalemin për
kënaqësinë dhe popullin e tij për gëzimin.

<span id="an_65:19">65:19</span> Do të kënaqem me Jeruzalemin dhe do të
gëzohem me popullin tim; në të nuk do të dëgjohet më asnjë zë vaji ose
zë klithme.

<span id="an_65:20">65:20</span> Nuk do të ketë më në të asnjë fëmijë që
të jetojë vetëm pak ditë, as plak që nuk plotëson ditët e tij; sepse i
riu do të vdesë njëqind vjeç dhe mëkatari që nuk arrin të njëqind
vjetët, do të quhet i mallkuar.

<span id="an_65:21">65:21</span> Do të ndërtojnë shtëpi dhe do të
banojnë në to, do të mbjellin vreshta dhe do të hanë frytin.

<span id="an_65:22">65:22</span> Nuk do të ndërtojnë më që të banojë një
tjetër, nuk do të mbjellin më që të hajë një tjetër; sepse ditët e
popullit tim do të jenë si ditët e drurëve; dhe të zgjedhurit e mi do të
gëzojnë për një kohë të gjatë veprën e duarve të tyre.

<span id="an_65:23">65:23</span> Nuk do të lodhen më kot dhe nuk do të
lindin fëmijë për të përballuar një shkatërrim të papritur, sepse do të
jenë pasardhësit e të bekuarve të Zotit dhe trashëgimarët e tyre bashkë
me ata.

<span id="an_65:24">65:24</span> Dhe do të ndodhë që, para se të më
kërkojnë, unë do të përgjigjem; do të jenë akoma duke folur, dhe unë do
t'ua plotësoj.

<span id="an_65:25">65:25</span> Ujku dhe qengji do të kullosin bashkë,
luani do të hajë kashtën porsi kau dhe gjarpëri do të ushqehet me
pluhur. Nuk do të bëjnë më asnjë dëm apo shkatërrim mbi tërë malin tim
të shenjtë", thotë Zoti.

<span id="an_66:1">66:1</span> Kështu thotë Zoti: "Qielli është froni im
dhe toka është mbështetësja e këmbëve të mia. Ku është, pra, shtëpia që
mund të më ndërtoni dhe ku është vendi i çlodhjes sime?

<span id="an_66:2">66:2</span> Tërë këto gjëra i ka bërë dora ime dhe të
gjitha kanë ardhur në ekzistencë, thotë Zoti. Mbi kë, pra, do të kthej
shikimin tim? Mbi atë që është i përulur, ka frymë të penduar dhe
dridhet nga fjala ime.

<span id="an_66:3">66:3</span> Kush flijon një ka është si të vriste një
njeri, kush flijon një qengj është si t'i thyente qafën një qeni, kush
paraqet një blatim ushqimor është si të ofronte gjak derri, kush djeg
temjan është si të bekonte një idhull. Ashtu si këta kanë zgjedhur
rrugët e tyre dhe shpirti i tyre kënaqet në veprimet e tyre të
neveritshme,

<span id="an_66:4">66:4</span> kështu edhe unë do të zgjedh fatkeqësinë
e tyre dhe do të bëj që të bjerë mbi ta ajo të cilën ata druajnë; sepse,
kur thirra, askush nuk u përgjigj, kur fola, ata nuk më dëgjuan;
përkundrazi bënë atë që është e keqe në sytë e mi dhe parapëlqyen atë që
nuk më pëlqen mua.

<span id="an_66:5">66:5</span> Dëgjoni fjalën e Zotit, ju që dridheni
nga fjala e tij. Vëllezërit tuaj, që ju urrejnë dhe ju dëbojnë për shkak
të emrit tim, kanë thënë: "Le të tregojë Zoti lavdinë e tij me qëllim që
ne të mund

<span id="an_66:6">66:6</span> Një zë, një zhurmë del nga qyteti, një zë
vjen nga tempulli; është zëri i Zotit që u jep hakun armiqve të tij.

<span id="an_66:7">66:7</span> Para se të provojë dhembjet e pjelljes,
ajo ka pjellë; para se t'i vinin dhembjet, ajo lindi një mashkull.

<span id="an_66:8">66:8</span> Kush vallë ka dëgjuar një gjë të tillë,
kush vallë ka parë gjëra si këto? A lind vallë një vend brenda një dite
të vetme apo një komb vjen vallë në dritë brenda një çasti? Por Sioni,
me të ndjerë dhembjet, lindi fëmijët e saj.

<span id="an_66:9">66:9</span> "Do të çoj vallë në çastin e lindjes pa e
bërë të pjellë?", thotë Zoti. "Unë që bëj të lindin a do ta mbyllja
vallë barkun e nënës?", thotë Perëndia yt.

<span id="an_66:10">66:10</span> Gëzohuni me Jeruzalemin dhe ngazëlloni
me të, ju të gjithë që e doni. Gëzohuni me të madhe me të, ju të gjithë
që mbani zi për të,

<span id="an_66:11">66:11</span> me qëllim që të pini qumësht dhe të
ngopeni në gjirin e përdëllimeve të tij, me qëllim që të pini me bollëk
dhe të kënaqeni me mbushullimin e lavdisë së tij.

<span id="an_66:12">66:12</span> Sepse kështu thotë Zoti: "Ja, unë do të
bëj që paqja t'i arrijë si një lumë dhe pasuria e kombeve si një përrua
që vërshon, dhe ju do të pini qumësht, do t'ju mbajnë në ijët e tij dhe
do t'ju përkëdhelin mbi gjunjët e tij.

<span id="an_66:13">66:13</span> Ashtu si një nënë e gëzon fëmijën e
saj, kështu unë do t'ju gëzoj dhe do të ngushëlloheni në Jeruzalem.

<span id="an_66:14">66:14</span> Ju do ta shihni këtë, dhe zemra juaj do
të gëzohet, kockat tuaja do të marrin përsëri fuqi si bari i njomë. Dora
e Zotit do t'u bëhet e njohur shërbëtorëve të tij dhe do të zemërohet me
të madhe kundër armiqve të tij.

<span id="an_66:15">66:15</span> Sepse ja, Zoti do të vijë me zjarrin
dhe qerret e tij do të jenë si një uragan për të hedhur zemërimin e tij
me tërbim dhe kërcënimin e tij me flakë zjarri.

<span id="an_66:16">66:16</span> Sepse Zoti do të ushtrojë drejtësinë me
zjarrin dhe shpatën e tij kundër çdo mishi; dhe të vrarët nga Zoti do të
jenë të shumtë.

<span id="an_66:17">66:17</span> "Ata që shenjtërohen dhe pastrohen për
të vajtur në kopshtet, prapa një idhulli që gjendet në mes, ata që hanë
mish derri, gjëra të neveritshme dhe minj, do të konsumohen të gjithë",
thotë Zoti.

<span id="an_66:18">66:18</span> Unë i njoh veprat e tyre dhe mendimet e
tyre; është duke ardhur koha në të cilën do të mbledh tërë kombet dhe
tërë gjuhët; ato do të vijnë dhe do të shikojnë lavdinë time.

<span id="an_66:19">66:19</span> Unë do të vë në një shenjë në mes tyre
dhe do të dërgoj disa nga ata që mbijetuan prej tyre te kombet; në
Tarshish, në Pul dhe në Lud që përdorin harkun, në Tubal dhe në Javan,
në ishujt e largët që nuk kanë dëgjuar famën time dhe nuk kanë parë
lavdinë time; këta do të shpallin lavdinë time ndër kombet,

<span id="an_66:20">66:20</span> dhe do t'i kthejnë tërë vëllezërit tuaj
nga të gjitha kombet si një ofertë Zotit, mbi kuaj, mbi qerre, mbi
bartina, mbi mushkë dhe mbi dromidarë te mali im i shenjtë i
Jeruzalemit", thotë Zoti, "ashtu si bijtë e Izraelit çojnë një ofertë në
një enë të pastër në shtëpinë e Zotit.

<span id="an_66:21">66:21</span> Do të marrë gjithashtu disa prej tyre
si priftërinj dhe si Levitë", tha Zoti.

<span id="an_66:22">66:22</span> "Sepse ashtu si qiejtë e rinj dhe toka
e re që unë do të bëj do të jenë të qëndrueshëm para meje", thotë Zoti,
"kështu do të jenë pasardhësit tuaj dhe emri juaj.

<span id="an_66:23">66:23</span> Dhe do të ndodhë që nga një hënë e re
në tjetrën dhe nga një e shtunë në tjetrën çdo mish do të vijë të bjerë
në gjunë para meje, thotë Zoti.

<span id="an_66:24">66:24</span> "Kur ata do të dalin, do të shikojnë
kufomat e njerëzve që rebeluan kundër meje; sepse krimbi i tyre nuk do
të vdesë dhe zjarri i tyre nuk do të shuhet, dhe do të neveriten nga çdo
mish".

------------------------------------------------------------------------

[Next: Jeremiah](jer)
