[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](job)  [Next](pro) 

------------------------------------------------------------------------

### Albanian Bible: Psalms

<span id="an_1:1">1:1</span> Lum njeriu që nuk ecën sipas këshillës të
të pabesëve, që nuk ndalet në rrugën e mëkatarëve dhe nuk ulet bashkë me
tallësit,

<span id="an_1:2">1:2</span> por që gjen kënaqësinë e tij në ligjin e
Zotit, dhe që mendon thellë ditë e natë mbi ligjin e tij.

<span id="an_1:3">1:3</span> Ai do të jetë si një pemë e mbjellë gjatë
brigjeve të ujit, që jep frytin e tij në stinën e tij dhe të cilit
gjethet nuk i fishken; dhe gjithçka bën do të ketë mbarësi.

<span id="an_1:4">1:4</span> Të tillë nuk janë të pabesët; janë si byku
që era e shpërndan.

<span id="an_1:5">1:5</span> Prandaj të pabesët nuk do të përballojnë
gjykimin, as mëkatarët në kuvendin e të drejtëve.

<span id="an_1:6">1:6</span> Sepse Zoti njeh rrugët të drejtëve, por
rruga e të pabesëve të çon në shkatërrim.

<span id="an_2:1">2:1</span> Pse ziejnë kombet dhe pse popujt kurdisin
gjëra të kota?

<span id="an_2:2">2:2</span> Mbretërit e dheut mblidhen dhe princat
këshillohen bashkë kundër Zotit dhe të vajosurit të tij,

<span id="an_2:3">2:3</span> duke thënë: "Le t'i këputim prangat e tyre
dhe t'i heqim qafe litarët e tyre".

<span id="an_2:4">2:4</span> Ai që ulet në qiejtë do të qeshë, Zoti do
të tallet me ta.

<span id="an_2:5">2:5</span> Atëherë do t'u flasë në zemërimin e tij dhe
do t'i trembë në indinjatën e tij të madhe,

<span id="an_2:6">2:6</span> dhe do të thotë: "E vendosa mbretin tim mbi
Sion, malin tim të shenjtë.

<span id="an_2:7">2:7</span> Do të shpallë dekretin e Zotit. Ai më ka
thënë: "Ti je biri im, sot më linde.

<span id="an_2:8">2:8</span> Më kërko dhe unë do të jap kombet si
trashëgimi për ty dhe mbarë dheun si zotërim tëndin.

<span id="an_2:9">2:9</span> Ti do t'i copëtosh me një shufër hekuri, do
t'i bësh copë-copë si një enë prej argjile"".

<span id="an_2:10">2:10</span> Tani, pra, o mbretër, tregohuni të urtë;
pranoni ndreqjen, o gjyqtarë të dheut.

<span id="an_2:11">2:11</span> Shërbeni me frikë Zotin dhe gëzohuni me
drithma.

<span id="an_2:12">2:12</span> Nënshtrohuni Birit, që të mos zemërohet
dhe të mos vdisni rrugës, sepse zemërimi i tij mund të ndizet në një
çast. Lum ata që gjejnë strehë tek ai.

<span id="an_3:1">3:1</span> O Zot, sa të shumtë janë armiqtë e mi!
Shumë ngrihen kundër meje.

<span id="an_3:2">3:2</span> Shumë thonë për mua: "Nuk ka shpëtim për të
pranë Perëndisë". (Sela)

<span id="an_3:3">3:3</span> Por ti, o Zot, je një mburoje rreth meje;
ti je lavdia ime dhe ai më larton kokën.

<span id="an_3:4">3:4</span> Me zërin tim i thirra Zotit dhe ai m'u
përgjigj nga mali i tij i shenjtë. (Sela)

<span id="an_3:5">3:5</span> Unë rashë e fjeta; pastaj u zgjova, sepse
Zoti më përkrah.

<span id="an_3:6">3:6</span> Unë do të kem frikë nga mizëri njerëzish që
kanë fushuar rreth e qark kundër meje.

<span id="an_3:7">3:7</span> Çohu, o Zot, më shpëto, o Perëndia im;
sepse ti i ke goditur tërë armiqtë e mi në nofull; u ke thyer dhëmbët të
pabesëve.

<span id="an_3:8">3:8</span> Shpëtimi i përket Zotit, bekimi yt qoftë
mbi popullin tënd. (Sela)

<span id="an_4:1">4:1</span> Kur thërras, përgjigjmu, o Perëndi i
drejtësisë sime; kur isha në fatkeqësi, ti më ke ndihmuar; ki mëshirë
për mua dhe plotësoje lutjen time.

<span id="an_4:2">4:2</span> Deri kur, o bij të njerëzve, do të fyhet
rëndë lavdia ime? Deri kur do të jepeni pas kotësisë dhe do të shkoni
pas gënjeshtrës? (Sela)

<span id="an_4:3">4:3</span> Por dijeni se Zoti ka zgjedhur një që është
i shenjtë; Zoti do të më plotësojë dëshirën kur do t'i thërras atij.

<span id="an_4:4">4:4</span> Zemërohuni dhe mos mëkatoni; në shtratin
tuaj mendohuni shumë në zemër tuaj dhe qëndroni në heshtje. (Sela)

<span id="an_4:5">4:5</span> Ofroni flijime drejtësie dhe kini besim te
Zoti.

<span id="an_4:6">4:6</span> Shumë thonë: "Kush do të na tregojë të
mirën?". O Zot, bëj që të shkëlqejë drita e fytyrës sate mbi ne.

<span id="an_4:7">4:7</span> Ti më ke shtënë në zemër më tepër gëzim nga
sa ndjejnë ata, kur kanë grurë dhe musht me shumicë.

<span id="an_4:8">4:8</span> Në paqe do të bie dhe në paqe do të fle,
sepse ti vetëm, o Zot, më mban në siguri.

<span id="an_5:1">5:1</span> Vëru veshin fjalëve të mia, o Zot; dëgjo me
vëmendje ankimin tim.

<span id="an_5:2">5:2</span> Dëgjo zërin e britmës sime, o mbreti im dhe
Perëndia im, sepse ty të drejtoj lutjen time.

<span id="an_5:3">5:3</span> O Zot, ti në mëngjes dëgjon zërin tim; në
mëngjes do ta lartoj drejt teje lutjen time dhe do të pres,

<span id="an_5:4">5:4</span> sepse ti nuk je një Perëndi që kënaqet në
pabesinë; te ti nuk mund të zërë vend e keqja.

<span id="an_5:5">5:5</span> Ata që lëvdojnë vetveten, nuk do të mund të
qëndrojnë para syve të tua; ti i urren të gjithë ata që kryejnë
padrejtësi.

<span id="an_5:6">5:6</span> Ti do të zhdukësh gjithë ata që thonë
gënjeshtra; Zoti urren njerëzit gjakatarë dhe mashtrues.

<span id="an_5:7">5:7</span> Por unë, për shkak të mirësisë sate të
madhe, do të hyj në shtëpinë tënde dhe do të adhuroj me frikë të madhe,
duke u drejtuar në tempullin tënd të shenjtë.

<span id="an_5:8">5:8</span> O Zot, më udhëhiq për drejtësinë tënde, për
shkak të armiqve të mi; bëje të drejtë para meje rrugën tënde,

<span id="an_5:9">5:9</span> sepse në gojën e tyre nuk ka asnjë
drejtësi; zemra e tyre nuk mendon gjë tjetër veç shkatërrimit; gryka e
tyre është një varr i hapur; me gjuhën e tyre bëjnë lajka.

<span id="an_5:10">5:10</span> Dënoji ata, o Perëndi; mos u realizofshin
synimet e tyre; përsëri për të këqijat e shumta që kanë kryer sepse kanë
ngritur krye kundër teje.

<span id="an_5:11">5:11</span> Por le të gëzohen tërë ata që kanë strehë
te ti, le të nxjerrin klithma gëzimi përjetë, sepse ti i mbron; le të
ngazëllohen ata që duan emrin tënd,

<span id="an_5:12">5:12</span> sepse ti, o Zot, do të bekosh të drejtin;
do ta rrethosh me hirin tënd si me mburojë.

<span id="an_6:1">6:1</span> O Zot, mos më ndreq në zemërimin tënd dhe
mos më dëno në zjarrin e indinjatës sate.

<span id="an_6:2">6:2</span> Ki mëshirë për mua, o Zot; sepse jam i
sfilitur nga e keqja; shëromë, o Zot, sepse kockat e mia po vuajnë.

<span id="an_6:3">6:3</span> Edhe shpirti im po vuan shumë; po ti, o
Zot, deri kur?

<span id="an_6:4">6:4</span> Sillu nga unë, o Zot, çliroje shpirtin tim;
shpëtomë, për hir të mirësisë sate.

<span id="an_6:5">6:5</span> Sepse në vdekje nuk do të kujtoj njeri;
kush do të të kremtojë në Sheol?

<span id="an_6:6">6:6</span> Unë jam sfilitur duke psherëtirë; çdo natë
e lag shtratin me vajin tim dhe bëj që të rrjedhin lotë mbi shtrojen
time.

<span id="an_6:7">6:7</span> Syri im ligështohet nga dhembja dhe plaket
për shkak të tërë armiqve të mi.

<span id="an_6:8">6:8</span> Largohuni nga unë, ju të gjithë shkaktarë
të padrejtësisë, sepse Zoti ka dëgjuar zërin e vajit tim.

<span id="an_6:9">6:9</span> Zoti ka dëgjuar lutjen time; Zoti e ka
pranuar lutjen time.

<span id="an_6:10">6:10</span> Tërë armiqtë e mi do të shushaten dhe do
të hutohen; do të kthejnë krahët dhe do të shushaten në çast.

<span id="an_7:1">7:1</span> O Zot, Perëndia im, po kërkoj strehim te
ti; shpëtomë nga tërë ata që më përndjekin dhe çliromë,

<span id="an_7:2">7:2</span> që armiku të mos e shqyejë shpirtin tim si
një luan, duke copëtuar pa mundur njeri të më çlirojë.

<span id="an_7:3">7:3</span> O Zot, Perëndia im, në rast se e kam bërë
këtë, në qoftë se ka ligësi në duart e mia,

<span id="an_7:4">7:4</span> në rast se së mirës i jam përgjigjur me të
keqen atij që jetonte në paqe me mua, ose në rast se e kam zhveshur
armikun tim pa arësye,

<span id="an_7:5">7:5</span> le të më përndjekë armiku dhe të më arrijë,
le ta marrë nëpër këmbë jetën time dhe ta zvarritë në pluhur lavdinë
time. (Sela)

<span id="an_7:6">7:6</span> Çohu, o Zot, në zemërimin tënd; çohu kundër
tërbimit të armiqve të mi dhe në favorin tim; ti ke vendosur gjykimin.

<span id="an_7:7">7:7</span> Kuvendi i popujve do të të rrethojë; kthehu
mbi të në një vend të ngritur.

<span id="an_7:8">7:8</span> Zoti do të gjykojë popujt; gjykomë, o Zot,
sipas drejtësisë sime dhe ndershmërisë sime.

<span id="an_7:9">7:9</span> Jepi fund ligësisë së njerëzve të këqij,
por vendos njeriun e drejtë, sepse ti je Perëndia i drejtë, që provon
zemrat dhe mendjet.

<span id="an_7:10">7:10</span> Mburoja ime është te Perëndia, që shpëton
ata që janë të drejtë nga zemra.

<span id="an_7:11">7:11</span> Perëndia është një gjykatës i drejtë dhe
një Perëndi që zemërohet çdo ditë me keqbërësit.

<span id="an_7:12">7:12</span> Në qoftë se keqbërësi nuk ndryshon, ai do
të mprehë shpatën e tij; e ka shtrirë harkun e tij dhe e ka përgatitur.

<span id="an_7:13">7:13</span> Ai ka përgatitur kundër tij armë
vdekjeprurëse, i mban gati shigjetat e tij të zjarrta.

<span id="an_7:14">7:14</span> Ja, keqbërësi lind padrejtësinë; ai ka
konceptuar ligësinë dhe ka për të pjellë mashtrimin.

<span id="an_7:15">7:15</span> Ai gërmon një gropë dhe e bën të thellë,
por bie vetë në gropën që ka bërë.

<span id="an_7:16">7:16</span> Ligësia e tij do të kthehet mbi kryet e
vet dhe dhuna e tij do të bjerë mbi çafkën e kokës.

<span id="an_7:17">7:17</span> Unë do ta falenderoj Zotin për drejtësinë
e tij, dhe do të këndoj lëvdime në emër të Zotit, Shumë të Lartit.

<span id="an_8:1">8:1</span> Sa i mrekullueshëm është emri yt mbi gjithë
rruzullin, o Zot, Zoti ynë, që vure madhështinë tënde mbi qiejtë!

<span id="an_8:2">8:2</span> Nga goja e të vegjëlve dhe foshnjave në gji
ke vendosur lëvdimin për shkak të armiqve të tu, për t'i mbyllur gojën
armikut dhe hakmarrësit.

<span id="an_8:3">8:3</span> Kur mendoj qiejtë e tu, që janë vepër e
gishtërinjve të tu, hënën dhe yjet që ti ke vendosur,

<span id="an_8:4">8:4</span> çfarë është njeriu, që ta mbash mend, dhe
biri i njeriut, që ta vizitosh?

<span id="an_8:5">8:5</span> Megjithatë ti e bëre pak më të ulët se
Perëndia, dhe e kurorëzove me lavdi dhe me nder.

<span id="an_8:6">8:6</span> E bëre të mbretërojë mbi veprat e duarve të
tua dhe vure çdo gjë nën këmbët e tij!

<span id="an_8:7">8:7</span> Dhentë dhe bagëtitë e tjera, madje bishat e
egra,

<span id="an_8:8">8:8</span> zogjtë e qiellit dhe peshqit e detit, tërë
ato që kalojnë nëpër shtigjet e detit.

<span id="an_8:9">8:9</span> O Zot, Zoti ynë, sa i mrekullueshëm është
emri yt në të gjithë dheun!

<span id="an_9:1">9:1</span> Unë do të të kremtoj, o Zot, me gjithë
zemër, do të tregoj tërë mrekullitë e tua.

<span id="an_9:2">9:2</span> Unë do të gëzohem dhe do të kënaqem me ty;
do t'i këndoj lëvdime në emrin tënd, o Shumë i Larti.

<span id="an_9:3">9:3</span> Sepse armiqtë e mi tërhiqen, bien dhe
vdesin para teje.

<span id="an_9:4">9:4</span> Ti në fakt ke përkrahur ndershmërinë time
dhe çështjen time; je ulur mbi fronin si një gjyqtar i drejtë.

<span id="an_9:5">9:5</span> Ke qortuar kombet, ke shkatërruar të
pabesin, ke fshirë emrat e tyre për gjithnjë.

<span id="an_9:6">9:6</span> Armiku është zhdukur, i kapur nga një
pikëllim i përjetshëm! Dhe qyteteve që ti ke shkatërruar i është zhdukur
edhe kujtimi.

<span id="an_9:7">9:7</span> Por Zoti mbetet përjetë; ai ka vendosur
fronin e tij për të gjykuar.

<span id="an_9:8">9:8</span> Ai do ta gjykojë botën me drejtësi, do t'i
gjykojë popujt me paanësi.

<span id="an_9:9">9:9</span> Zoti do të jetë strehim i papushtueshëm për
të shtypurin, një strehim i papushtueshëm në kohë ngushtice.

<span id="an_9:10">9:10</span> Dhe ata që e njohin emrin tënd do të kenë
besim te ti, sepse ti, o Zot, nuk i braktis ata që të kërkojnë.

<span id="an_9:11">9:11</span> Këndojini lavde Zotit që banon në Sion; u
njoftoni popujve veprat e tij.

<span id="an_9:12">9:12</span> Sepse ai që kërkon arësyen e gjakut i
mban mënd ata; ai nuk e harron britmën e të pikëlluarve.

<span id="an_9:13">9:13</span> Ki mëshirë për mua, o Zot, ti që më ke
rilartuar nga portat e vdekjes, shiko pikëllimin që më shkaktojnë ata që
më urrejnë,

<span id="an_9:14">9:14</span> me qëllim që unë të kem mundësi të tregoj
të gjitha lavdet e tua dhe në portat e bijës së Sionit të mund të
kremtoj për çlirimin tënd.

<span id="an_9:15">9:15</span> Kombet janë zhytur në gropën që kishin
hapur; këmba e tyre është kapur në rrjetën që kishin fshehur.

<span id="an_9:16">9:16</span> Zoti u bë i njohur me anë të gjykimit që
ka dhënë; i pabesi u kap në lakun e veprës së duarve të tij. (Interlud.
Sela)

<span id="an_9:17">9:17</span> Të pabesët do të zbresin në Sheol; po, të
gjitha kombet që harrojnë Perëndinë.

<span id="an_9:18">9:18</span> Sepse nevojtari nuk do të harrohet
përjetë; shpresa e të shtypurve nuk do të zhduket përjetë.

<span id="an_9:19">9:19</span> Çohu, o Zot, mos lejo që vdekatari të
ketë epërsi; kombet të gjykohen para teje.

<span id="an_9:20">9:20</span> O Zot, kallu frikën; bëj që kombet të
pranojnë se janë vetëm vdekatarë. (Sela)

<span id="an_10:1">10:1</span> O Zot, pse qëndron larg? Pse fshihesh në
kohë fatkeqësish?

<span id="an_10:2">10:2</span> I pabesi me kryelartësinë e tij ndjek me
dhunë të mjerin; ata do të kapen nga vetë kurthet që ata kanë kurdisur,

<span id="an_10:3">10:3</span> sepse i pabesi mburret me dëshirat e
shpirtit të tij, bekon grabitqarin dhe përbuz Zotin.

<span id="an_10:4">10:4</span> I pabesi, me arrogancën e fytyrës së tij,
nuk e kërkon Zotin; tërë mendimet e tij janë: "Perëndia nuk ekziston".

<span id="an_10:5">10:5</span> Rrugët e tij lulëzojnë në çdo kohë;
gjykimet e tua për të janë shumë të larta, larg kuptimit të tyre nga ana
e tij; ai përqesh gjithë armiqtë e tij.

<span id="an_10:6">10:6</span> Ai thotë në zemër të tij: "Mua askush nuk
më tund dot kurrë; nuk do të më ndodhë kurrë ndonjë e keqe".

<span id="an_10:7">10:7</span> Goja e tij është plot mallkime, hile dhe
mashtrime; nën gjuhën e tij ka ligësi dhe paudhësi.

<span id="an_10:8">10:8</span> Ai rri në pritë në fshatra, vret të
pafajshmin në vende të fshehta; sytë e tij përgjojnë fatkeqin.

<span id="an_10:9">10:9</span> Ai rri në pritë në vende të fshehta si
luani në strofkën e tij; rri në pritë për të kapur të mjerin; ai e
rrëmben të mjerin duke e tërhequr në rrjetën e tij.

<span id="an_10:10">10:10</span> Ai rri i strukur dhe i mbledhur, dhe
fatzinjtë mposhten para forcës së tij.

<span id="an_10:11">10:11</span> Ai thotë në zemër të tij: "Perëndia
harron, fsheh fytyrën e tij, nuk do ta shohë kurrë".

<span id="an_10:12">10:12</span> Çohu, o Zot; o Perëndi, ngre dorën
tënde; mos i harro të mjerët.

<span id="an_10:13">10:13</span> Pse i pabesi përçmon Perëndinë? Ai
thotë në zemër të tij: "Ti nuk do t'i kërkosh llogari".

<span id="an_10:14">10:14</span> Por ti e ke parë, sepse ti vëren me
kujdes ligësinë dhe pikëllimin, për ta larë më pas me dorën tënde;
fatkeqi i ka shpresat te ti; ti je ai që ndihmon jetimin.

<span id="an_10:15">10:15</span> Thyeja krahun të pabesit dhe të ligut;
në rast se ti do të kërkosh ligësinë e tij, nuk do ta gjesh më.

<span id="an_10:16">10:16</span> Zoti është mbret përjetë; kombet janë
zhdukur nga toka e tij.

<span id="an_10:17">10:17</span> O Zot, ti dëgjon dëshirën e njerëzve të
përulur; ti e fortëson zemrën e tyre, veshët e tu janë të vëmendshëm,

<span id="an_10:18">10:18</span> për t'i dhënë të drejtë jetimit dhe të
pikëlluarit, me qëllim që njeriu i krijuar nga dheu të mos kallë më
tmerr.

<span id="an_11:1">11:1</span> Unë gjej strehë te Zoti; si mund t'i
thoni shpirtit tim: "Ik në malin tënd, si një zog i vogël"?

<span id="an_11:2">11:2</span> Sepse ja, të pabesët nderin harkun e
tyre, rregullojnë shigjetat mbi kordhëz, për t'i gjuajtur në errësirë
kundër atyre që kanë të drejtë nga zemra.

<span id="an_11:3">11:3</span> Kur themelet janë shkatërruar, çfarë mund
të bëjë i drejti?

<span id="an_11:4">11:4</span> Zoti është në tempullin e tij të shenjtë;
Zoti ka fronin e tij në qiejtë; sytë e tij shohin, qepallat e tij
vëzhgojnë bijtë e njerëzve,

<span id="an_11:5">11:5</span> Zoti vë në provë të drejtin, por shpirti
i tij urren të pabesin dhe atë që do dhunën.

<span id="an_11:6">11:6</span> Ai do të bëjë që të bien mbi të pabesët
leqe, zjarr, squfur dhe erëra zhuritëse; kjo do të jetë pjesa nga kupa e
tyre.

<span id="an_11:7">11:7</span> Sepse Zoti është i drejtë; ai e do
drejtësinë; njerëzit e drejtë do të sodisin fytyrën e tij.

<span id="an_12:1">12:1</span> Na shpëto, o Zot, sepse njerëz të
devotshëm ka më pak, dhe ata që thonë të vërtetën janë zhdukur në mes të
bijve të njerëzve.

<span id="an_12:2">12:2</span> Secili gënjen të afërmin e tij dhe flet
me buzë lajkatare dhe me zemër të zhdyzuar.

<span id="an_12:3">12:3</span> Zoti i preftë të gjitha buzët lajkatare
dhe gjuhën që flet me krenari,

<span id="an_12:4">12:4</span> të atyre që thonë: "Me gjuhën tonë do të
sundojmë; buzët tona na përkasin neve; kush është zot mbi ne?".

<span id="an_12:5">12:5</span> "Për shkak të shtypjes së të mjerëve dhe
të britmës së nevojtarëve, tani do të çohem", thotë Zoti, "dhe do t'i
shpëtoj nga ata që u zënë pusi".

<span id="an_12:6">12:6</span> Fjalët e Zotit janë fjalë të pastra, si
argjend i rafinuar në një furrë prej dheu, i pastruar shtatë herë.

<span id="an_12:7">12:7</span> Ti, o Zot, do t'i mbrosh dhe do t'i
ruash, duke filluar nga ky brez përjetë.

<span id="an_12:8">12:8</span> Të pabesët sillen pa u ndëshkuar kudo,
kur midis bijve të njerëzve lavdërohet e keqja.

<span id="an_13:1">13:1</span> Deri kur do të më harrosh, o Zot? Vallë
kështu do të jetë përjetë? Deri kur do të më fshehësh fytyrën tënde?

<span id="an_13:2">13:2</span> Deri kur do të marr vendime në shpirtin
tim dhe do të kem pikëllim në zemrën time tërë ditën? Deri kur do të
ngrihet armiku im mbi mua?

<span id="an_13:3">13:3</span> Shiko me vëmendje dhe përgjigjmu, o Zot,
Perëndia im, ndriço sytë e mi, që të mos më zërë gjumi në gjumin e
vdekjes,

<span id="an_13:4">13:4</span> dhe armiku im të mos thotë: "E munda",
dhe armiqtë e mi të mos gëzohen kur unë lëkundem.

<span id="an_13:5">13:5</span> Por unë kam besim në mirësinë tënde dhe
zemra ime do të ngazëllojë në çlirimin tënd;

<span id="an_13:6">13:6</span> unë do t'i këndoj Zotit, sepse ai më ka
trajtuar me shumë shpirtmadhësi.

<span id="an_14:1">14:1</span> I pamendi ka thënë në zemër të tij: "Nuk
ka Perëndi". Janë të korruptuar, bëjnë gjëra të neveritshme; nuk ka
asnjë që të bëjë të mirën.

<span id="an_14:2">14:2</span> Zoti shikon nga qielli bijtë e njerëzve
për të parë në se ndonjeri prej tyre ka arsye dhe kërkon Perëndinë.

<span id="an_14:3">14:3</span> Të gjithë kanë devijuar, janë korruptuar;
asnjeri nuk bën të mirën, as edhe një.

<span id="an_14:4">14:4</span> Nuk kanë fare arsye të gjithë ata që
kryejnë paudhësi, që hanë popullin tim si të hanin bukë dhe nuk kërkojnë
ndihmën e Zotit?

<span id="an_14:5">14:5</span> Atje do t'i zërë një frikë e madhe, sepse
Perëndia është me njerëzit e drejtë.

<span id="an_14:6">14:6</span> Ju kërkoni të prishni planet e të mjerit,
sepse Zoti është streha e tij.

<span id="an_14:7">14:7</span> Oh! Le të vijë, pra, nga Sioni shpëtimi i
Izraelit! Kur Zoti do ta kthejë popullin e tij nga robëria, Jakobi do të
ngazëllojë, Izraeli do të gëzohet.

<span id="an_15:1">15:1</span> O Zot, kush do të banojë në çadrën tënde?
Kush do të banojë në malin tënd të shenjtë?

<span id="an_15:2">15:2</span> Ai që ecën me ndershmëri dhe bën atë që
është e drejtë dhe thotë të vërtetën që ka në zemër,

<span id="an_15:3">15:3</span> që nuk shan me gjuhën e tij, nuk i bën
asnjë të keqe shokut të tij, dhe nuk shpif të afërmin e tij.

<span id="an_15:4">15:4</span> Në sytë e tij përçmohet njeriu pa vlerë,
por ai ndërton ata që kanë frikë nga Zoti; edhe sikur të jetë betuar në
dëm të tij, ai nuk tërhiqet;

<span id="an_15:5">15:5</span> nuk i jep paratë e tij me kamatë dhe nuk
pranon dhurata kundër të pafajshmit. Ai që bën këto gjëra nuk do të
hiqet kurrë.

<span id="an_16:1">16:1</span> Më mbro, o Perëndi, sepse unë po kërkoj
strehë te ti.

<span id="an_16:2">16:2</span> I thashë Zotit: "Ti je Zoti im; nuk kam
asnjë të mirë veç teje".

<span id="an_16:3">16:3</span> Gjithë dashuria ime është vendosur te
njerëzit e shenjtë dhe të nderuar që janë mbi tokë.

<span id="an_16:4">16:4</span> Dhembjet e atyre që turren pas perëndive
të tjera do të shumëzohen; unë nuk do t'i derdh libacionet e tyre të
gjakut dhe nuk do të shqiptoj me buzët e mia emrat e tyre.

<span id="an_16:5">16:5</span> Zoti është pjesa ime nga trashëgimia dhe
kupa ime; ti, o Zot, ruaje fort atë që më ka rënë në short.

<span id="an_16:6">16:6</span> Mua fati më ka rënë në vende të këndshme;
po, një trashëgimi e bukur më ka rënë.

<span id="an_16:7">16:7</span> Unë do të bekoj Zotin që më këshillon;
zemra ime më mëson edhe natën.

<span id="an_16:8">16:8</span> Unë e kam vënë vazhdimisht Zotin përpara
syve të mi; duke qenë se ai rri në të djathtën time, unë nuk do të hiqem
kurrë nga vendi.

<span id="an_16:9">16:9</span> Prandaj zemra ime gëzohet dhe shpirti im
ngazëllon për lavdinë e trashëgimisë sime; edhe mishi im do të qëndrojë
tërë besim dhe në siguri,

<span id="an_16:10">16:10</span> sepse ti nuk do ta lësh shpirtin tim në
Sheol dhe nuk do të lejosh që i Shenjti yt të shohë korruptimin.

<span id="an_16:11">16:11</span> Ti do të më tregosh shtegun e jetës; ka
shumë gëzim në praninë tënde; në të djathtën tënde ka kënaqësi në
përjetësi.

<span id="an_17:1">17:1</span> O Zot, dëgjo një çështje të drejtë, dëgjo
me vëmendej britmën time, dëgjo lutjen time, që nuk vjen nga buzë
mashtruese.

<span id="an_17:2">17:2</span> Ardhtë mbrojtja ime nga prania jote; sytë
e tu pafshin atë që është e drejtë.

<span id="an_17:3">17:3</span> Ti e ke hetuar zemrën time, e ke vizituar
natën; më ke vënë në provë dhe nuk ke gjetur asgjë; kam vendosur të mos
mëkatoj me gojën time.

<span id="an_17:4">17:4</span> Përsa u përket veprave të njerëzve, për
fjalën e buzëve të tua, jam ruajtur nga rrugët e njerëzve të furishëm.

<span id="an_17:5">17:5</span> Hapat e mia kanë qëndruar të sigurt në
shtigjet e tua dhe këmbët e mia nuk janë lëkundur.

<span id="an_17:6">17:6</span> Unë të drejtohem ty, o Perëndi, sepse ti
m'i plotëson, zgjat veshët e tu ndaj meje, dëgjo fjalët e mia.

<span id="an_17:7">17:7</span> Tregomë mirësinë tënde të mrekullueshme,
ti, që me të djathtën tënde i shpëton nga kundërshtarët e tyre ata që
gjejnë strehë pranë teje.

<span id="an_17:8">17:8</span> Më ruaj si beben e syrit; më mbulo, nën
hijen e krahëve të tu,

<span id="an_17:9">17:9</span> nga të pabesët që më shtypin dhe nga
armiqtë për vdekje që më rrethojnë.

<span id="an_17:10">17:10</span> Zemrat e tyre janë fortësuar, goja e
tyre flet me arrogancë.

<span id="an_17:11">17:11</span> Tani në kanë rrethuar, ndjekin hapat
tona; na ngulin sytë e tyre për të na rrëzuar.

<span id="an_17:12">17:12</span> Armiku im i përngjan një luani që
digjet nga dëshira që të shqyejë, dhe të një luani të vogël që rri në
pritë në vënde të fshehta.

<span id="an_17:13">17:13</span> Çohu, o Zot, përballoje, rrëzoje; çliro
shpirtin tim nga i pabesi me shpatën tënde.

<span id="an_17:14">17:14</span> O Zot, më çliro me dorën tënde nga
njerëzit, nga njerëzit e kësaj bote që bën pjesë në këtë jetë, dhe
barkun e të cilëve ti e mbush me thesaret e tua të fshehta; bijtë e tyre
ngopen dhe u lënë fëmijëve të tyre ato që mbetet nga pasuritë e tyre.

<span id="an_17:15">17:15</span> Sa për mua, për hir të drejtësisë do të
shoh fytyrën tënde; do të ngopem nga prania jote kur të zgjohem.

<span id="an_18:1">18:1</span> "Të dua, o Zot, forca ime.

<span id="an_18:2">18:2</span> Zoti është kështjella ime, fortesa ime
dhe çliruesi im, Perëndia im, shkëmbi im ku gjej strehë, mburoja ime,
fuqia e shpëtimit tim, streha ime e i lartë.

<span id="an_18:3">18:3</span> Unë i kërkoj ndihmë Zotit, që është i
denjë për t'u lëvduar, dhe kështu shpëtoj nga armiqtë e mi.

<span id="an_18:4">18:4</span> Dhembje vdekjeje më kishin pushtuar dhe
përrenj njerëzish të kobshëm më kishin tmerruar.

<span id="an_18:5">18:5</span> Ankthet e Sheolit më kishin rrethuar dhe
leqet e vdekjes më rrinin përpara.

<span id="an_18:6">18:6</span> Në ankthin tim kërkova Zotin dhe i klitha
Perëndisë tim; ai e dëgjoi zërin tim nga tempulli i tij dhe zëri im
arriti para tij, në veshët e tij.

<span id="an_18:7">18:7</span> Atëherë dheu u trondit dhe u drodh; edhe
themelet e maleve luajtën dhe ranë, sepse ai ishte zemëruar shumë.

<span id="an_18:8">18:8</span> Një tym i dilte nga flegrat e tij dhe një
zjarr shkatërrimtar dilte nga goja e tij; nga ai shpërthenin thëngjij.

<span id="an_18:9">18:9</span> Ai i uli qiejtë dhe zbriti me një mjegull
të dendur poshtë këmbëve të tij;

<span id="an_18:10">18:10</span> i kishte hipur një kerubini dhe
fluturonte; fluturonte shpejt mbi krahët e erës.

<span id="an_18:11">18:11</span> Me terrin ai kishte bërë velin e tij
dhe si shatorre rreth vetes kishte vënë errësirën e ujërave dhe retë e
dendura të qiellit.

<span id="an_18:12">18:12</span> Nga shkëlqimi që e paraprinte dilnin re
të dendura, brësher dhe thëngjij.

<span id="an_18:13">18:13</span> Zoti gjëmoi në qiejtë dhe Shumë i Larti
bëri që të dëgjohet zëri i tij me breshër dhe me thëngjij.

<span id="an_18:14">18:14</span> Hodhi shigjetat e tij dhe i shpërndau
armiqtë; lëshoi një numër të madh rrufesh dhe i bëri të ikin me vrap.

<span id="an_18:15">18:15</span> Në qortimin tënd, o Zot, në shfryrjen e
erës nga flegrat e tua, shtretërit e lumenjve u dukën dhe themelet e
botës u zbuluan.

<span id="an_18:16">18:16</span> Ai nga lart shtriu dorën, më mori dhe
më nxori jashtë ujërave të shumta.

<span id="an_18:17">18:17</span> Më çliroi nga armiku im i fuqishëm dhe
nga ata që më urrenin, sepse ishin më të fortë se unë.

<span id="an_18:18">18:18</span> Ata u vërsulën kundër meje ditën e
fatkeqësisë sime, por Zoti mbajti anën time,

<span id="an_18:19">18:19</span> dhe më nxori jashtë, larg; më çliroi
sepse më do.

<span id="an_18:20">18:20</span> Zoti më ka shpërblyer sipas drejtësisë
sime dhe më ka dhënë sipas pastërtisë së duarve të mia,

<span id="an_18:21">18:21</span> sepse kam ndjekur rrugët e Zotit dhe
nuk jam larguar pabesisht nga Perëndia im,

<span id="an_18:22">18:22</span> sepse kam mbajtur para meje tërë ligjet
e tij dhe nuk u jam shmangur statuteve të tij.

<span id="an_18:23">18:23</span> Kam qenë i ndershëm me të dhe i jam
ruajtur paudhësisë.

<span id="an_18:24">18:24</span> Sepse Zoti më ka dhënë sipas drejtësisë
sime, sipas pastërtisë së duarve të mia përpara syve të tij.

<span id="an_18:25">18:25</span> Ti tregohesh i dhimbshëm ndaj njeriut
besimtar dhe i drejtë me njeriun e drejtë.

<span id="an_18:26">18:26</span> Ti tregohesh i pastër me atë që është i
pastër dhe i dinak me të ligun,

<span id="an_18:27">18:27</span> sepse ti je ai që shpëton njerëzit e
pikëlluar dhe ul sytë që janë krenarë;

<span id="an_18:28">18:28</span> ti je në fakt je ai që bën të shkëlqejë
llambën time; o Zot, Perëndia im, ti ndriçon errësirën time,

<span id="an_18:29">18:29</span> sepse me ty mund të sulmoj një aradhe
dhe me Perëndinë tim mund të kërcej mbi një mur.

<span id="an_18:30">18:30</span> Rruga e Perëndisë është e përsosur;
fjala e Zotit është pastruar me anë të zjarrit; ai është mburoja e të
gjithë atyre që gjejnë strehë tek ai.

<span id="an_18:31">18:31</span> Në fakt kush është Perëndi përveç
Zotit? Kush është kështjellë përveç Perëndisë tim?

<span id="an_18:32">18:32</span> Perëndia është ai që më rrethon me
forcë dhe që e bën jetën time të përsosur.

<span id="an_18:33">18:33</span> Ai i bën këmbët e mia të ngjashme me
ato të sutave dhe më bën të fortë në vendet e mia të larta;

<span id="an_18:34">18:34</span> ai i mëson duart e mia për betejë, dhe
me krahët e mi mund të nderë një hark prej bakri.

<span id="an_18:35">18:35</span> Ti më ke dhënë gjithashtu mburojën e
shpëtimit tënd; dora jote e djathtë më ka mbajtur dhe mirësia jote më ka
bërë të madh.

<span id="an_18:36">18:36</span> Ti ke zgjeruar hapat e mi nën veten
time dhe këmbët e mia nuk janë penguar.

<span id="an_18:37">18:37</span> I kam ndjekur armiqtë e mi dhe i kam
arritur, nuk jam kthyer prapa para se t'i shkatërroj.

<span id="an_18:38">18:38</span> I kam goditur vazhdimisht dhe ata nuk
kanë mundur të ngrihen përsëri; ata kanë rënë nën këmbët e mia.

<span id="an_18:39">18:39</span> Ti më ke dhënë forcë për betejën dhe ke
bërë të përulen ata që ngriheshin kundër meje;

<span id="an_18:40">18:40</span> ti ke bërë të kthejnë kurrizin armiqtë
e mi, dhe unë kam shkatërruar ata që më urrenin.

<span id="an_18:41">18:41</span> Ata klithën, por nuk pati njeri që t'i
shpëtonte; ata i klithën Zotit, por ai nuk u dha përgjigje.

<span id="an_18:42">18:42</span> I kam shkelur deri sa i bëra si pluhuri
para erës; i kam fshirë si balta e rrugëve.

<span id="an_18:43">18:43</span> Ti më ke çliruar nga grindjet e
popullit; ti më ke bërë udhëheqës të kombeve; një popull që nuk e njihja
më ka shërbyer.

<span id="an_18:44">18:44</span> Me të dëgjuar emrin tim, ata më dëgjuan
dhe m'u bindën; të huajt m'u nënshtruan.

<span id="an_18:45">18:45</span> Të huajt u ligështuan dhe dolën duke u
dridhur nga fortesat e tyre.

<span id="an_18:46">18:46</span> Rroftë Zoti, qoftë e bekuar Kështjella
ime dhe lëvduar qoftë Perëndia i shpëtimit tim!

<span id="an_18:47">18:47</span> Ai është Perëndia që hakmerret për mua
dhe që më nënshtron popujt;

<span id="an_18:48">18:48</span> ai më çliron nga armiqtë e mi. Ti më
larton mbi ata që ngrihen kundër meje dhe më çliron nga njeriu që përdor
dhunën.

<span id="an_18:49">18:49</span> Prandaj, o Zot, unë do ta kremtoj midis
kombeve emrin tënd me këngë.

<span id="an_18:50">18:50</span> Çlirime të mëdha ai i jep mbretit të
tij dhe tregohet dashamirës me Davidin, të vajosurin e tij, dhe me fisin
e tij përjetë".

<span id="an_19:1">19:1</span> Qiejtë tregojnë lavdinë e Perëndisë dhe
kupa qiellore shpall veprën e duarve të tij.

<span id="an_19:2">19:2</span> Një ditë i flet ditës tjetër dhe një natë
ia tregon tjetrës.

<span id="an_19:3">19:3</span> Nuk kanë gojë, as fjalë; zëri i tyre nuk
dëgjohet;

<span id="an_19:4">19:4</span> por harmonia e tyre përhapet mbi gjithë
dheun dhe mesazhi i tyre arrin deri në skajin e botës; në qiejtë
Perëndia ka vënë një çadër për diellin;

<span id="an_19:5">19:5</span> dhe ai është si një dhëndër që del nga
dhoma e tij e martesës; ngazëllon si një trim që përshkon rrugën e tij.

<span id="an_19:6">19:6</span> Ai del nga një skaj i qiejve dhe
rrotullimi e tij arrin deri në skajin tjetër; asgjë nuk mund t'i fshihet
nxehtësisë së tij.

<span id="an_19:7">19:7</span> Ligji i Zotit është i përsosur, ai e
përtërin shpirtin; dëshmia e Zotit është e vërtetë dhe e bën të ditur
njeriun e thjeshtë.

<span id="an_19:8">19:8</span> Porositë e Zotit janë të drejta dhe e
gëzojnë zemrën; urdhërimet e Zotit janë te pastra dhe ndriçojnë sytë.

<span id="an_19:9">19:9</span> Frika e Zotit është e pastër, mbetet
përjetë; gjykimet e Zotit janë të vërteta, të gjitha janë të drejta;

<span id="an_19:10">19:10</span> janë më të dëshirueshme se ari, po, më
tepër se shumë ari i kulluar; janë më të ëmbla se mjalti, nga ai që del
nga hojet.

<span id="an_19:11">19:11</span> Edhe shërbëtori yt mëson prej tyre; ke
një shpërblim të madh duke i parë.

<span id="an_19:12">19:12</span> Kush i njeh gabimet e tij? Pastromë nga
ato që nuk i shoh.

<span id="an_19:13">19:13</span> Përveç kësaj ruaje shërbëtorin tënd nga
mëkatet e vullnetit, dhe bëj që ato të mos më sundojnë mua; atëherë unë
do të jem i ndershëm dhe i pastër nga shkelje të mëdha.

<span id="an_19:14">19:14</span> U miratofshin para teje fjalët e gojës
sime dhe përsiatjet e zemrës sime, o Zot, kështjella ime dhe shpëtimtari
im.

<span id="an_20:1">20:1</span> Zoti të dhënte përgjigje ditën e
fatkeqësisë; emri i Perëndisë të Jakobit të mbroftë me siguri lart.

<span id="an_20:2">20:2</span> Të dërgoftë ndihmë nga shenjtërorja dhe
të dhëntë përkrahje nga Sioni;

<span id="an_20:3">20:3</span> Mos i harroftë të gjitha ofertat e tua
dhe pranoftë olokaustin tënd. (Sela)

<span id="an_20:4">20:4</span> Të dhëntë atë që zemra jote dëshëron dhe
plotësoftë të gjitha planet e tua.

<span id="an_20:5">20:5</span> Ne do të këndojmë tërë gaz në çlirimin
tënd dhe do të lartojmë flamuret tona në emër të Perëndisë tonë. Zoti i
plotësoftë të gjitha kërkesat e tua.

<span id="an_20:6">20:6</span> Tani e di që Zoti shpëton të vajosurin e
tij; do t'i përgjigjet nga qielli i tij i shenjtë me forcën shpëtimtare
të dorës së tij të djathtë.

<span id="an_20:7">20:7</span> Disa kanë besim te qerret dhe të tjerë te
kuajt, por ne do të kujtojmë emrin e Zotit, Perëndisë tonë.

<span id="an_20:8">20:8</span> Ata u përkulën dhe ranë; por ne u ngritëm
përsëri dhe mbahemi në këmbë.

<span id="an_20:9">20:9</span> Shpëtomë, o Zot; mbreti le të na
përgjigjet ditën në të cilën do të këlthasim.

<span id="an_21:1">21:1</span> O Zot, mbreti do të gëzohet me forcën
tënde dhe do të ngazëllojë për shpëtimin tënd!

<span id="an_21:2">21:2</span> Ti ia plotësove dëshirën e zemrës së tij
dhe nuk hodhe poshtë kërkesën e buzëve të tij. (Sela)

<span id="an_21:3">21:3</span> Sepse ti i dole para me bekime begatie, i
vure mbi kokë një kurorë prej ari shumë të kulluar.

<span id="an_21:4">21:4</span> Ai të kishte kërkuar jetë dhe ti i dhe
ditë të gjata në përjetësi.

<span id="an_21:5">21:5</span> E madhe është lavdia e tij për shpëtimin
tënd; ti i dhe madhështi dhe lavdi,

<span id="an_21:6">21:6</span> sepse ti e bën shumë të bekuar përjetë, e
mbush me gëzim në praninë tënde.

<span id="an_21:7">21:7</span> Duke qenë se mbreti ka besim te Zoti dhe
në mirësinë e Shumë të Lartit, ai nuk do të hiqet kurrë.

<span id="an_21:8">21:8</span> Dora jote do të arrijë tërë armiqtë e tu,
dora jote e djathtë do të veprojë kundër atyre që të urrejnë.

<span id="an_21:9">21:9</span> Ti do t'i bësh si një furrë të zjarrtë
kur do të dukesh i zemëruar; në zemërimin e tij Zoti do t'i hedhë në
humnerë dhe zjarri do t'i përpijë.

<span id="an_21:10">21:10</span> Ti do të zhdukësh frytin e tyre nga
toka dhe pasardhësit e tyre midis bijve të njerëzve,

<span id="an_21:11">21:11</span> sepse kanë kurdisur të keqen kundër
teje dhe kanë përgatitur plane të këqija, por nuk do t'ia dalin.

<span id="an_21:12">21:12</span> Sepse ti do të bësh që ata të kthejnë
kurrizin dhe do të drejtosh shigjetat e harkut tënd kundër fytyrës së
tyre.

<span id="an_21:13">21:13</span> Çohu, o Zot, me forcën tënde; ne do të
këndojmë dhe do të kremtojmë lëvdimet e fuqisë sate.

<span id="an_22:1">22:1</span> Perëndia im, Perëndia im, pse më ke
braktisur? Pse më rri kaq larg dhe nuk vjen të më çlirosh, duke dëgjuar
fjalët e ofshamës sime?

<span id="an_22:2">22:2</span> O Perëndia im, unë bërtas ditën, por ti
nuk përgjigjesh, edhe natën unë nuk rri në heshtje.

<span id="an_22:3">22:3</span> Megjithatë ti je i Shenjti, që banon në
lëvdimet e Izraelit.

<span id="an_22:4">22:4</span> Etërit tonë kanë pasur besim te ti; kanë
pasur besim te ti dhe ti i ke çliruar.

<span id="an_22:5">22:5</span> Të klithën ty dhe u çliruan; patën besim
te ti dhe nuk u zhgënjyen.

<span id="an_22:6">22:6</span> Por unë jam një krimb dhe jo një njeri;
turpi i njerëzve dhe përçmimi i popullit.

<span id="an_22:7">22:7</span> Tërë ata që më shohin më përqeshin,
zgjatin buzën dhe tundin kokën,

<span id="an_22:8">22:8</span> duke thënë: "Ai i ka besuar Zotiit; le ta
çlirojë, pra, ta ndihmojë, mbasi e do".

<span id="an_22:9">22:9</span> Me siguri ti je ai që më nxori nga barku
i nënes; bëre që të kem besim te ti qysh nga koha kur pushoja mbi sisët
e nënes sime.

<span id="an_22:10">22:10</span> Unë u braktisa te ti qysh nga lindja
ime; ti je Perëndia im qysh nga barku i nënes sime.

<span id="an_22:11">22:11</span> Mos u largo nga unë, sepse ankthi është
i afërt, dhe nuk ka asnjë që të më ndihmojë.

<span id="an_22:12">22:12</span> Dema të mëdhenj më kanë rrethuar, dema
të fuqishëm të Bashanit më rrinë përqark;

<span id="an_22:13">22:13</span> ata hapin gojën e tyre kundër meje, si
një luan grabitqar që vrumbullit.

<span id="an_22:14">22:14</span> Më derdhin si ujë dhe tërë kockat e mia
janë të ndrydhura; zemra ime është si dylli që shkrihet në mes të
zorrëve të mia.

<span id="an_22:15">22:15</span> Forca ime është tharë si një enë balte
dhe gjuha ime është ngjitur te qiellza; ti më ke vënë në pluhurin e
vdekjes.

<span id="an_22:16">22:16</span> Sepse qentë më kanë rrethuar, një grup
keqbërësish më rri rrotull; më kanë shpuar duart dhe këmbët.

<span id="an_22:17">22:17</span> Unë mund t'i numëroj gjithë kockat e
mia; ato më shikojnë dhe më këqyrin.

<span id="an_22:18">22:18</span> Ndajnë midis tyre rrobat e mia dhe
hedhin në short tunikën time.

<span id="an_22:19">22:19</span> Por ti, o Zot, mos u largo; ti që je
forca ime, nxito të më ndihmosh.

<span id="an_22:20">22:20</span> Çliroje jetën time nga shpata, jetën
time të vetme nga këmba e qenit.

<span id="an_22:21">22:21</span> Shpëtomë nga gryka e luanit dhe nga
brirët e buajve. Ti m'u përgjigje.

<span id="an_22:22">22:22</span> Unë do t'u njoftoj emrin tënd
vëllezërve të mi, do të të lëvdoj në mes të kuvendit.

<span id="an_22:23">22:23</span> Ju që keni frikë nga Zoti, lëvdojeni;
dhe ju të gjithë, pasardhës të Jakobit, përlëvdojeni; dhe ju të gjithë,
o fis i Izraelit, kini frikë nga ai.

<span id="an_22:24">22:24</span> Sepse ai nuk ka përçmuar as nuk ka
hedhur poshtë vuajtjen e të pikëlluarit, dhe nuk i ka fshehur fytyrën e
tij; por kur i ka klithur atij, ai e ka kënaqur.

<span id="an_22:25">22:25</span> Shkaku i lëvdimit tim në kuvendin e
madh je ti; unë do t'i plotësoj zotimet e mia në prani të të gjithë
atyre që kanë frikë nga ti.

<span id="an_22:26">22:26</span> Nevojtarët do të hanë dhe do të ngopen;
ata që kërkojnë Zotin do ta lëvdojnë; zemra juaj do të jetojë përjetë.

<span id="an_22:27">22:27</span> Të gjitha skajet e tokës do ta mbajnë
mend Zotin dhe do të kthehen tek ai; dhe të gjitha familjet e kombeve do
të adhurojnë përpara teje.

<span id="an_22:28">22:28</span> Sepse Zotit i përket mbretëria dhe ai
sundon mbi kombet.

<span id="an_22:29">22:29</span> Gjithë të pasurit e dheut do të hanë
dhe do të të adhurojnë; të gjithë ata që zbresin në pluhur dhe që nuk
arrijnë të mbahen gjallë do të përkulen para teje.

<span id="an_22:30">22:30</span> Pasardhësit do t'i shërbejnë; do t'i
flitet për Zotin brezit të ardhshëm.

<span id="an_22:31">22:31</span> Ata do të vijnë dhe do t'i shpallin
drejtësinë e tij një populli që nuk ka lindur akoma, dhe që ai vetë e ka
krijuar.

<span id="an_23:1">23:1</span> Zoti është bariu im, asgjë nuk do të më
mungojë.

<span id="an_23:2">23:2</span> Ai më çon në kullota me bar të njomë, më
drejton pranë ujërave që të çlodhin.

<span id="an_23:3">23:3</span> Ai ma përtërin shpirtin, më çon nëpër
shtigjet e drejtësisë, nga dashuria që ka për emrin e tij.

<span id="an_23:4">23:4</span> Edhe sikur të ecja në luginën e hijes së
vdekjes, nuk do të kisha frikë nga asnjë e keqe, sepse ti je me mua;
shkopi yt dhe thupra jote janë ato që më japin zemër.

<span id="an_23:5">23:5</span> Ti shtron para meje tryezën në prani të
armiqve të mi; ti vajos kokën time me vaj; kupa ime po derdhet.

<span id="an_23:6">23:6</span> Me siguri pasuri dhe mirësi do të më
shoqërojnë në gjithë ditët e jetës ime; dhe unë do të banoj në shtëpinë
e Zotit ditë të gjata.

<span id="an_24:1">24:1</span> Zotit i përket toka dhe të gjitha gjërat
që janë mbi të, bota dhe banorët e saj.

<span id="an_24:2">24:2</span> Sepse ai e ka themeluar mbi detet dhe e
ka vendosur mbi lumenjtë.

<span id="an_24:3">24:3</span> Kush do t'i ngjitet malit të Zotit? Kush
do të qëndrojë në vendin e tij të shenjtë?

<span id="an_24:4">24:4</span> Njeriu i pafajshëm nga duart dhe i pastër
nga zemra, që nuk e ngre shpirtin për t'u dukur dhe nuk betohet në
mënyrë të rreme.

<span id="an_24:5">24:5</span> Ai do të marrë bekimet e Zotit dhe
drejtësinë nga Perëndia e shpëtimit të tij.

<span id="an_24:6">24:6</span> I tillë është brezi i atyre që e
kërkojnë, që kërkojnë fytyrën tënde, o Perëndi e Jakobit. (Sela)

<span id="an_24:7">24:7</span> O ju porta, çoni kokat tuaja; dhe ju,
porta të përjetshme, hapuni krejt dhe Mbreti i lavdisë do të hyjë.

<span id="an_24:8">24:8</span> Kush është ky Mbret i lavdisë? Éshtë Zoti
i fortë dhe i fuqishëm, Zoti i fortë në betejë.

<span id="an_24:9">24:9</span> O porta, çoni kokat tuaja; hapuni krejt,
o porta të përjetshme, dhe Mbreti i lavdisë do të hyjë.

<span id="an_24:10">24:10</span> Kush është ky Mbret i lavdisë? Éshtë
Zoti i ushtrive; ai është Mbreti i lavdisë. (Sela)

<span id="an_25:1">25:1</span> Te ti, o Zot, e lartoj shpirtin tim.

<span id="an_25:2">25:2</span> O Perëndia im, kam besim te ti; bëj që të
mos mbetem i zhgënjyer dhe që armiqtë e mi të mos triumfojnë mbi mua.

<span id="an_25:3">25:3</span> Po, bëj që asnjë nga ata që kanë besim te
ti të mos zhgënjehet; u turpërofshin ata që sillen pabesisht pa shkak.

<span id="an_25:4">25:4</span> O Zot, më trego rrugët e tua, më mëso
shtigjet e tua.

<span id="an_25:5">25:5</span> Më udhëhiq në të vërtetën tënde dhe më
mëso, sepse ti je Perëndia i shpëtimit tim; unë shpresoj shumë te ti
gjatë gjithë ditës.

<span id="an_25:6">25:6</span> Kujto, o Zot, mëshirën tënde dhe miresinë
tënde, sepse janë të përhershme.

<span id="an_25:7">25:7</span> Mos i kujto mëkatet e rinisë sime, as
shkeljet e mia; por në dashamirësinë tënde më kujto, o Zot, për hir të
mirësisë sate.

<span id="an_25:8">25:8</span> Zoti është i mirë dhe i drejtë, prandaj
ai do t'u mësojë rrugën mëkatarëve.

<span id="an_25:9">25:9</span> Ai do të udhëheqë njerëzit zemërbutë në
drejtësi dhe do t'u mësojë të përulurve rrugën e tij.

<span id="an_25:10">25:10</span> Të gjitha rrugët e Zotit janë mirësi
dhe vërtetësi për ata që respektojnë besëlidhjen e tij dhe porositë e
tij.

<span id="an_25:11">25:11</span> Për hir të emrit tënd, o Zot, fale
paudhësinë time, sepse ajo është e madhe.

<span id="an_25:12">25:12</span> Kush është njeriu që ka frikë nga Zoti?
Ai do t'i tregojë rrugën që duhet të zgjedhë.

<span id="an_25:13">25:13</span> Ai do të jetojë në bollëk dhe
pasardhësit e tij do të trashëgojnë tokën.

<span id="an_25:14">25:14</span> Sekreti i Zotit u tregohet atyre që
kanë frikë prej tij, dhe ai u bën të njohur atyre besëlidhjen e tij.

<span id="an_25:15">25:15</span> Sytë e mi drejtohen vazhdimisht te
Zoti, sepse ai do të m'i nxjerrë këmbët nga rrjeta.

<span id="an_25:16">25:16</span> Kthehu nga unë dhe ki mëshirë për mua,
sepse jam vetëm dhe i dëshpëruar.

<span id="an_25:17">25:17</span> Ankthet e zemrës sime janë shtuar; më
çliro nga fatkeqësitë e mia.

<span id="an_25:18">25:18</span> Shiko pikëllimin tim dhe ankthin tim,
dhe fali të gjitha mëkatet e mia.

<span id="an_25:19">25:19</span> Këqyr armiqtë e mi, sepse janë të
shumtë dhe më urrejnë me një urrejtje plot dhunë.

<span id="an_25:20">25:20</span> Ruaje jetën time dhe më çliro; bëj që
të mos jem i pështjelluar, sepse unë po gjej strehë te ti.

<span id="an_25:21">25:21</span> Pastërtia dhe ndershmëria më mbrofshin,
sepse unë shpresoj te ti.

<span id="an_25:22">25:22</span> O Perëndi, liroje Izraelin nga të
gjitha mundimet e tij.

<span id="an_26:1">26:1</span> Siguromë drejtësi, o Zot, sepse kam ecur
në ndershmërinë time dhe kam pasur besim te Zoti pa u lëkundur.

<span id="an_26:2">26:2</span> Më heto, o Zot, dhe më vër në provë;
pastro me zjarr trurin dhe zemrën time.

<span id="an_26:3">26:3</span> Sepse mirësia jote më rri përpara syve
dhe unë po eci në vërtetësinë tënde.

<span id="an_26:4">26:4</span> Nuk ulem me njerëz gënjeshtarë dhe nuk
shoqërohem me njerëz hipokritë.

<span id="an_26:5">26:5</span> Unë urrej tubimin e njerëzve të këqij dhe
nuk bashkohem me të pabesët.

<span id="an_26:6">26:6</span> Unë i laj duart e mia në çiltërsi dhe i
shkoi rrotull altarit tënd, o Zot,

<span id="an_26:7">26:7</span> për të shpallur me zë të lartë lavdinë
tënde dhe për të treguar tërë mrekullitë e tua.

<span id="an_26:8">26:8</span> O Zot, unë e dua selinë e shtëpisë sate
dhe vendin ku qëndron lavdia jote.

<span id="an_26:9">26:9</span> Mos e vër shpirtin tim bashkë me atë të
mëkatarëve dhe mos më bashko me njerëzit gjakatarë,

<span id="an_26:10">26:10</span> sepse ata kanë në duart e tyre plane të
këqija dhe dora e tyre e djathtë është plot dhurata.

<span id="an_26:11">26:11</span> Por unë do të eci në ndershmërinë time;
më shpengo dhe ki mëshirë për mua.

<span id="an_26:12">26:12</span> Këmba ime është e qëndrueshme në vënd
të sheshtë. Në kuvende unë do të bekoj Zotin.

<span id="an_27:1">27:1</span> Zoti është drita ime dhe shpëtimi im; nga
kush do të kem frikë? Zoti është kështjella e jetës sime; nga kush do të
kem frikë?

<span id="an_27:2">27:2</span> Kur njerëzit e këqij, armiqtë dhe
kundërshtarët e mi më sulmuan për të ngrënë mishin tim, ata vetë u
lëkundën dhe ranë.

<span id="an_27:3">27:3</span> Edhe sikur një ushtri të dilte kundër
meje, zemra ime nuk do të kishte frikë; edhe sikur një luftë të pëlciste
kundër meje, edhe atëherë do të kisha besim.

<span id="an_27:4">27:4</span> Një gjë i kërkova Zotit dhe atë kërkoj:
të banoj në shtëpinë e Zotit tërë ditët e jetës sime, për të soditur
bukurinë e Zotit dhe për të admiruar tempullin e tij.

<span id="an_27:5">27:5</span> Sepse ditën e fatkeqësisë ai do të më
fshehë në çadrën e tij, do të më fshehë në një vend sekret të banesës së
tij, do të më lartojë mbi një shkëmb.

<span id="an_27:6">27:6</span> Dhe tani koka ime do të ngrihet mbi
armiqtë e mi që më rrethojnë, dhe do të ofroj në banesën e tij flijime
me britma gëzimi; do të këndoj dhe do të kremtoj lëvdimet e Zotit.

<span id="an_27:7">27:7</span> O Zot, dëgjo zërin tim, kur të këlthas
ty; ki mëshirë për mua dhe përgjigjmu.

<span id="an_27:8">27:8</span> Zemra ime më thotë nga ana jote: "Kërkoni
fytyrën time". Unë kërkoj fytyrën tënde, o Zot.

<span id="an_27:9">27:9</span> Mos ma fshih fytyrën tënde, mos e hidh
poshtë me zemërim shërbëtorin tënd; ti ke qenë ndihma ime; mos më lër
dhe mos më braktis, o Përendi e shpëtimit tim.

<span id="an_27:10">27:10</span> Edhe sikur babai im dhe nëna ime të më
kishin braktisur, Zoti do të më pranonte.

<span id="an_27:11">27:11</span> O Zot, më mëso rrugën tënde dhe më
udhëhiq në një shteg të sheshtë, për shkak të armiqve të mi.

<span id="an_27:12">27:12</span> Mos më braktis në dëshirat e armiqve të
mi, sepse kanë dalë kundër meje dëshmitarë të rremë, njerëz që duan
dhunën.

<span id="an_27:13">27:13</span> Oh, sikur të mos isha i sigurt të shoh
mirësinë e Zotit në dheun e të gjallëve!

<span id="an_27:14">27:14</span> Ki besim të madh te Zoti; ji i fortë,
ki zemër; ki besim të madh te Zoti.

<span id="an_28:1">28:1</span> Ty të këlthas, o Zot, o kështjella ime;
mos rri në heshtje, sepse po të mos flasësh ti, unë bëhem njëlloj si ata
që zbresin në gropë.

<span id="an_28:2">28:2</span> Dëgjo zërin e lutjeve të mia kur të
këlthas ty për ndihmë, kur ngre duart në drejtim të vendit tënd shumë të
shenjtë.

<span id="an_28:3">28:3</span> Mos më tërhiq bashkë me të pabesët dhe
ata që kryejnë paudhësi, të cilët flasin për paqe me të afërmit e tyre,
por kanë shpirtligësi në zemër.

<span id="an_28:4">28:4</span> Jepu atyre sipas veprave që kanë kryer
dhe sipas ligësisë së veprimeve të tyre; jepu atyre sipas veprës së
duarve të tyre; jepu atyre hakun që meritojnë.

<span id="an_28:5">28:5</span> Duke qenë se ata nuk i çmojnë veprat e
Zotit dhe atë që duart e tij kanë bërë, ai do t'i mposhtë dhe nuk do t'i
lërë të begatohen.

<span id="an_28:6">28:6</span> I bekuar qoftë Zoti, sepse ka dëgjuar
zërin e lutjeve të mia.

<span id="an_28:7">28:7</span> Zoti është forca ime dhe mburoja ime;
zemra ime ka pasur besim tek ai dhe unë u ndihmova; prandaj zemra ime
ngazëllen dhe unë do ta kremtoj këtë me këngën time.

<span id="an_28:8">28:8</span> Zoti është forca e popullit të tij, dhe
streha e shpëtimit për të vajosurin e tij.

<span id="an_28:9">28:9</span> Shpëto popullin tënd dhe beko
trashëgiminë tënde; ushqeji dhe përkrahi përjetë.

<span id="an_29:1">29:1</span> I jepni Zotit, o bij të të fuqishmëve, i
jepni Zotit lavdi dhe forcë.

<span id="an_29:2">29:2</span> I jepni Zotit lavdinë që i përket emrit
të tij; adhuroni Zotin në shkëlqimin e shenjtërisë së tij.

<span id="an_29:3">29:3</span> Zëri i Zotit është mbi ujërat; Perëndia i
lavdisë gjëmon; Zoti është mbi ujërat e mëdha.

<span id="an_29:4">29:4</span> Zëri i Zotit është i fuqishëm, zëri i
Zotit është i madhërishëm.

<span id="an_29:5">29:5</span> Zëri i Zotit thyen kedrat; po, Zoti thyen
kedrat e Libanit;

<span id="an_29:6">29:6</span> i bën të hidhen si një viç, Libanin dhe
Sirionin, si një buall i ri.

<span id="an_29:7">29:7</span> Zëri i Zotit çan flakët e zjarrit.

<span id="an_29:8">29:8</span> Zëri i Zotit e bën shkretëtirën të
dridhet; Zoti bën që të dridhet shkretëtira e Kadeshit.

<span id="an_29:9">29:9</span> Zëri i Zotit bën që të lindin sutat dhe i
lë pyjet pa gjethe; dhe në tempullin e tij çdo gjë thotë: "Lavdi!".

<span id="an_29:10">29:10</span> Zoti rrinte ulur në fron përmbi
përmbytjen; po, Zoti rri ulur si mbret në përjetësi.

<span id="an_29:11">29:11</span> Zoti do t'i japë forcë popullit të tij;
Zoti do të bekojë popullin e tij me paqe.

<span id="an_30:1">30:1</span> Do të të lëvdoj, o Zot, sepse ti më
ngrite lart, dhe nuk i lejove armiqtë e mi të tallen me mua.

<span id="an_30:2">30:2</span> O Zot, Perëndia im, unë të kam klithur
ty, dhe ti më ke shëruar.

<span id="an_30:3">30:3</span> O Zot, ti e ke nxjerrë shpirtin tim
jashtë Sheolit, më ke mbajtur gjallë që të mos zbrisja në gropë.

<span id="an_30:4">30:4</span> I këndoni lavde Zotit, ju, shenjtorë të
tij, dhe kremtoni shenjtërinë e tij,

<span id="an_30:5">30:5</span> sepse zemërimi im mban vetëm një çast,
por mirësia e tij mban një jetë të tërë. Të qarat mund të vazhdojnë një
natë, por në mëngjes shpërthen një britmë gëzimi.

<span id="an_30:6">30:6</span> Kur kisha bollëk thoja: "Unë nuk do të
prekem kurrë".

<span id="an_30:7">30:7</span> O Zot, për hirin tënd e kishe fortësuar
malin tim, ti e fshehe fytyrën tënde, dhe unë mbeta i trembur.

<span id="an_30:8">30:8</span> Unë të klitha ty, o Zot, iu luta fort
Zotit,

<span id="an_30:9">30:9</span> duke thënë: "Çfarë dobie do të kesh nga
gjaku im po të jetë se zbres në gropë? A mundet pluhuri të të kremtojë?
A mundet ai të shpallë të vërtetën tënde?

<span id="an_30:10">30:10</span> Dëgjo, o Zot, dhe ki mëshirë për mua, o
Zot, bëhu ti ndihma ime".

<span id="an_30:11">30:11</span> Ti e ke kthyer vajtimin tim në valle;
ma ke hequr grethoren dhe më ke mbushur me gëzim,

<span id="an_30:12">30:12</span> me qëllim që shpirti im të mund të të
këndojë lavdi pa pushim. O Zot, Perëndia im, unë do të të kremtoj
përjetë.

<span id="an_31:1">31:1</span> Gjeta strehë te ti, o Zot; bëj që unë të
mos ngatërrohem kurrë; çliromë për drejtësinë tënde.

<span id="an_31:2">31:2</span> Ma vër veshin, nxito të më çlirosh; bëhu
për mua një kështjellë e fortë dhe një vend i fortifikuar që të më
shpëtosh.

<span id="an_31:3">31:3</span> Sepse ti je kështjella ime dhe kalaja
ime; për hir të emrit tënd më udhëhiq dhe tregomë udhën.

<span id="an_31:4">31:4</span> Nxirrmë jashtë rrjetës që më kanë ngritur
fshehurazi, sepse ti je kështjella ime.

<span id="an_31:5">31:5</span> Në duart e tua unë e besoj frymën time;
ti më shpengove, o Zot, Perëndi e së vërtetës.

<span id="an_31:6">31:6</span> Unë i urrej ata që kanë dëshirë për t'u
dukur, por kam besim te Zoti.

<span id="an_31:7">31:7</span> Unë do të ngazëlloj dhe do të kënaqem me
mirësinë tënde, sepse ti ke parë pikëllimin tim dhe i ke kuptuar ankthet
e shpirtit tim,

<span id="an_31:8">31:8</span> dhe nuk më dorëzove në duart e armikut,
por m'i vure këmbët në një vend të gjerë.

<span id="an_31:9">31:9</span> Ki mëshirë për mua, o Zot, sepse jam me
ankth; syri im, shpirti im dhe të përbrendshmet e mia po treten nga
dhembja,

<span id="an_31:10">31:10</span> sepse jeta ime po mpaket nga pikëllimi
dhe vitet e mia nga të qarat; forca ime po mpaket për shkak të mëkatit
tim dhe kockat e mia po treten.

<span id="an_31:11">31:11</span> Jam bërë një turp për tërë armiqtë e
mi, veçanërisht për të afërmit e mi dhe një tmer për të njohurit e mi;
ata që më shohin rrugës, ikin larg meje.

<span id="an_31:12">31:12</span> Zemra e tyre më ka harruar si të isha
një njeri i vdekur; i përngjaj një vazoje të thyer.

<span id="an_31:13">31:13</span> Sepse dëgjoi shpifjet e shumë njerëzve;
rreth e qark sundon tmerri, ndërsa ata këshillohen midis tyre kundër
meje dhe kurdisin komplote për të më zhdukur.

<span id="an_31:14">31:14</span> Por unë kam besim te ti, o Zot; kam
thënë: "Ti je Perëndia im".

<span id="an_31:15">31:15</span> Ditët e mia janë në dorën tëndë;
çliromë nga duart e armiqve të mi dhe të atyre që më përndjekin.

<span id="an_31:16">31:16</span> Bëj që të shkelqejë fytyra jote mbi
shërbëtorin tënd; shpëtomë për hir të mirësisë sate.

<span id="an_31:17">31:17</span> O Zot, bëj që unë të mos jem i
pështjelluar, pse të kam kërkuar; u pështjellofshin të pabesët dhe
rënçin në heshtje në Sheol.

<span id="an_31:18">31:18</span> Mbeçin pa fjalë buzët gënjeshtare, që
flasin pa turp kundër të drejtit, me mëndjemadhësi dhe përçmim.

<span id="an_31:19">31:19</span> Sa e madhe është mirësia jote që ti u
rezervon atyre që kanë frikë nga ti, dhe që ti përdor në prani të bijve
të njerëzve ndaj atyre që gjejnë strehë te ti!

<span id="an_31:20">31:20</span> Ti i fsheh në strehën e fshehtë të
pranisë sate nga grackat e njerëzve, ti i ruan në një çadër të mbrojtur
nga grindjet me fjalë.

<span id="an_31:21">31:21</span> Qoftë i bekuar Zoti, sepse më është
treguar shumë dashamirës, duke më vendosur si në një vend të
fortifikuar.

<span id="an_31:22">31:22</span> Kurse unë, në hutimin tim, thoja: "Më
kanë larguar nga prania jote"; por ti dëgjove zërin e lutjeve të mia kur
të klitha ty.

<span id="an_31:23">31:23</span> Duajeni Zotin, ju, gjithë shenjtorë të
tij! Zoti i mbron besnikët dhe i shpaguan gjerësisht ata që veprojnë me
kryelartësi.

<span id="an_31:24">31:24</span> Qofshi të fortë, mbarë ju që shpresoni
tek Zoti, dhe ai do ta bëjë të patundur zemrën tuaj.

<span id="an_32:1">32:1</span> Lum ai të cilit i kanë falur shkeljen, ai
të cilit i kanë mbuluar mëkatin!

<span id="an_32:2">32:2</span> Lum ai njeri të cilin Zoti nuk e padit
për paudhësi dhe në frymën e të cilit nuk ka vend mashtrimi.

<span id="an_32:3">32:3</span> Ndërsa po heshtja, kockat e mia treteshin
midis rënkimeve që kisha tërë ditën.

<span id="an_32:4">32:4</span> Sepse ditë e natë dora jote rëndonte mbi
mua, fuqia ime i përngjante thatësisë së verës. (Sela)

<span id="an_32:5">32:5</span> Para teje pranova mëkatin tim, nuk e
fsheha paudhësinë time. Thashë: "Do t'ia rrëfej shkeljet e mia Zotit",
dhe ti e ke falur paudhësinë e mëkatit tim. (Sela)

<span id="an_32:6">32:6</span> Prandaj çdo njeri i përshpirtshëm do të
të thërrase në kohën që mund të gjendesh; edhe sikur ujërat e mëdha të
vërshojnë, ato nuk do të arrijnë deri tek ai.

<span id="an_32:7">32:7</span> Ti je vendi im i strehimit, ti do të më
ruash nga fatkeqësia, ti do të më rrethosh me këngë çlirimi. (Sela)

<span id="an_32:8">32:8</span> Unë do të të edukoj dhe do të të mësoj
rrugën, nëpër të cilën duhet të ecësh; unë do të të këshilloj dhe do ta
mbaj syrin tim mbi ty.

<span id="an_32:9">32:9</span> Mos u bëni si kali dhe si mushka që nuk
kanë mend, goja e të cilëve duhet të mbahet me fre dhe me kapistër,
përndryshe nuk të afrohen.

<span id="an_32:10">32:10</span> Të shumta janë dhembjet e të pabesit,
por ai që ka besim tek Zoti do të rrethohet nga mirësia e tij.

<span id="an_32:11">32:11</span> Gëzohuni tek Zoti dhe ngazëlloni, o
njerëz të drejtë; lëshoni britma gëzimi, ju të gjithë, o njerëz me zemër
të drejtë.

<span id="an_33:1">33:1</span> Ngazëlloni, o njerëz të drejtë, tek Zoti;
lëvdimi u shkon për shtat njerëzve të drejtë.

<span id="an_33:2">33:2</span> Kremtojeni Zotin me qeste; këndojini atij
me harpën me dhjetë tela.

<span id="an_33:3">33:3</span> Këndojini një kantik të ri, bjerini me
mjeshtëri veglës dhe brohoritni.

<span id="an_33:4">33:4</span> Sepse fjala e Zotit është e drejtë dhe të
gjithë veprat e tij janë bërë me saktësi.

<span id="an_33:5">33:5</span> Ai e do drejtësinë dhe barazinë; toka
është e mbushur nga mirësitë e Zotit.

<span id="an_33:6">33:6</span> Qiejtë u bënë me anë të fjalës së Zotit
dhe tërë ushtria e tyre me anë të frymës së gojës së tij.

<span id="an_33:7">33:7</span> Ai mblodhi ujërat në një tog dhe vendosi
thellësitë e tyre të mëdha si rezervuare.

<span id="an_33:8">33:8</span> Tërë toka le të ketë frikë nga Zoti dhe
le të dridhen para tij tërë banorët e botës.

<span id="an_33:9">33:9</span> Sepse ai foli dhe gjëja u bë; ai udhëroi
dhe gjëja u shfaq.

<span id="an_33:10">33:10</span> Zoti e bën të dështojë planin e kombeve
dhe asgjeson synimet e popujve.

<span id="an_33:11">33:11</span> Plani i Zotit mbetet përjetë dhe
qëllimet e zemrës së tij për çdo brez.

<span id="an_33:12">33:12</span> Lum ai komb që ka Perëndinë Zotin; lum
populli që ai ka zgjedhur për trashëgim të tij.

<span id="an_33:13">33:13</span> Zoti shikon nga qielli; ai shikon tërë
bijtë e njerëzve.

<span id="an_33:14">33:14</span> Nga vendi i banimit të tij ai këqyr
tërë banorët e tokës.

<span id="an_33:15">33:15</span> Ai e ka formuar zemrën e të gjithëve,
që kupton tërë veprat e tyre.

<span id="an_33:16">33:16</span> Mbreti nuk shpëtohet nga një ushtri e
madhe; trimi nuk shpëton për shkak të forcës së tij të madhe.

<span id="an_33:17">33:17</span> Kali është një shpresë e kotë shpëtimi,
dhe me forcën e tij të madhe nuk mund të shpëtojë asnjeri nga rreziku.

<span id="an_33:18">33:18</span> Ja, syri i Zotit është mbi ata që kanë
frikë para tij, mbi ata që shpresojnë në mirësinë e tij,

<span id="an_33:19">33:19</span> për ta çliruar shpirtin e tyre nga
vdekja dhe për t'i mbajtur të gjallë në kohë urie.

<span id="an_33:20">33:20</span> Shpirti ynë pret Zotin; ai është ndihma
jonë dhe mburoja jonë.

<span id="an_33:21">33:21</span> Po, zemra jonë do të gëzohet tek ai,
sepse kemi besim, në emrin e tij të shenjtë.

<span id="an_33:22">33:22</span> Mirësia jote qoftë mbi ne, o Zot, sepse
kemi pasur shpresë te ti.

<span id="an_34:1">34:1</span> Unë do ta bekoj Zotin në çdo kohë;
lëvdimi i tij do të jetë gjithnjë në gojën time.

<span id="an_34:2">34:2</span> Shpirti im do të krenohet me Zotin;
njerëzit e përulur do ta dëgjojnë dhe do të gëzohen.

<span id="an_34:3">34:3</span> Lartojeni Zotin bashkë me mua, dhe të
lëvdojnë të gjithë emrin e tij.

<span id="an_34:4">34:4</span> Unë e kërkova Zotin, dhe ai m'u përgjigj
dhe më çliroi nga të gjitha tmerret e mia.

<span id="an_34:5">34:5</span> Ata e shikuan atë dhe u ndriçuan, dhe
fytyrat e tyre nuk u turpëruan.

<span id="an_34:6">34:6</span> Ky i pikëlluar klithi dhe Zoti e
plotësoi, e shpëtoi nga të gjitha fatkeqësitë e tij.

<span id="an_34:7">34:7</span> Engjëlli i Zotit zë vend rreth atyre që
kanë frikë prej tij dhe i çliron.

<span id="an_34:8">34:8</span> Provojeni dhe shihni sa i mirë është
Zoti; lum ai njeri që gjen strehë tek ai.

<span id="an_34:9">34:9</span> Kini frikë nga Zoti, ju shenjtorë të tij,
sepse asgjë nuk u mungon atyre që kanë frikë prej tij.

<span id="an_34:10">34:10</span> Luanët e vegjël vuajnë nga mungesa e
madhe dhe nga uria, por atyre që kërkojnë Zotin nuk u mungon asgjë.

<span id="an_34:11">34:11</span> Ejani, o bij, dëgjomëni; unë do t'ju
mësoj frikën e Zotit.

<span id="an_34:12">34:12</span> Cili është ai njeri që dëshiron jetën
dhe do ditë të gjata për të parë të mirën?

<span id="an_34:13">34:13</span> Mbaje gjuhën tënde larg së keqes dhe
buzët e tua të mos thonë gënjeshtra.

<span id="an_34:14">34:14</span> Largohu nga e keqja dhe bëj të mirën,
kërko paqen dhe siguroje.

<span id="an_34:15">34:15</span> Sytë e Zotit janë mbi të drejtët dhe
veshët e tij janë të vëmendshëm të kapin britmën e tyre.

<span id="an_34:16">34:16</span> Fytyra e Zotit është kundër atyre që
sillen keq, për të çrrënjosur kujtimin e tyre nga faqja e dheut.

<span id="an_34:17">34:17</span> Të drejtët bërtasin dhe Zoti i dëgjon
dhe i çliron nga të gjitha fatkeqësitë e tyre.

<span id="an_34:18">34:18</span> Zoti qëndron afër atyre që e kanë
zemrën të thyer dhe shpëton ata që e kanë frymën të dërmuar.

<span id="an_34:19">34:19</span> Të shumta janë vuajtjet e njeriut të
drejtë, por Zoti e çliron nga të gjitha.

<span id="an_34:20">34:20</span> Ai i ruan tërë kockat e tij, dhe asnjë
prej tyre nuk copëtohet.

<span id="an_34:21">34:21</span> Ligësia do të vrasë të keqin, dhe ata
që urrejnë të drejtin do të shkatërrohen.

<span id="an_34:22">34:22</span> Zoti shpengon jetën e shërbëtorëve të
tij, dhe asnjë nga ata që gjejnë strehë te ai nuk do të shkatërrohet.

<span id="an_35:1">35:1</span> O Zot, përleshu me ata që përleshen me
mua; lufto me ata që luftojnë kundër meje.

<span id="an_35:2">35:2</span> Merr mburojën dhe parzmoren dhe çohu të
më ndihmosh.

<span id="an_35:3">35:3</span> Nxirre shtizën dhe zëru rrugën atyre që
më përndjekin; thuaji shpirtit tim: "Unë jam shpëtimi yt".

<span id="an_35:4">35:4</span> Mbetshin të shushatur dhe të turpëruar
ata që kërkojnë jetën time; kthefshin kurrizin dhe mbetshin të shushatur
ata që kurdisin të keqen kundër meje.

<span id="an_35:5">35:5</span> U shpërndafshin si byku nga era dhe
engjëlli i Zotit i dëboftë.

<span id="an_35:6">35:6</span> Qoftë rruga e tyre e errët dhe me
shkarje, dhe Engjëlli i Zotit i përndjektë.

<span id="an_35:7">35:7</span> Sepse pa pasur arsye më kanë ngritur
fshehurazi rrjetën e tyre; pa pasur arsye ma kanë hapur gropën.

<span id="an_35:8">35:8</span> Një shkatërrim i papritur u rëntë mbi
krye, i zëntë rrjeta që kanë fshehur dhe rënçin në gropën që kanë
përgatitur për shkatërimin tim.

<span id="an_35:9">35:9</span> Atëherë shpirti im do të ngazëllejë tek
Zoti dhe do të gëzohet për shpëtimin e tij.

<span id="an_35:10">35:10</span> Të gjitha kockat e mia do të thonë: "O
Zot, kush është si ti, që e çliron të mjerin nga ai që është më i fortë
se ai, të mjerin dhe nevojtarin nga ai që plaçkit?".

<span id="an_35:11">35:11</span> Dëshmitarë të pamëshirshëm ngrihen
kundër meje dhe më pyesin për gjëra për të cilat unë nuk di asgjë.

<span id="an_35:12">35:12</span> Të mirën e shpërblejnë me të keqen,
duke e lënë kështu të pangushëlluar jetën time.

<span id="an_35:13">35:13</span> Megjithatë, kur ishin të sëmurë, unë
vesha grathoren dhe e mundova shpirtin tim me agjerim, dhe lutesha me
kokën e përkulur mbi gjoks.

<span id="an_35:14">35:14</span> Shkoja rreth e rrotull, sikur të ishte
fjala për një shok o për vëllanë tim; shkoja fort i kërrusur nga
dhembja, ashtu si një njeri që mban zi për të ëmën.

<span id="an_35:15">35:15</span> Por kur u pengova, ata u gëzuan dhe u
mblodhën bashkë; u mblodhën kundër meje disa shpifës, të cilët nuk i
njihja; më kanë shqyer pa pushim.

<span id="an_35:16">35:16</span> Bashkë me disa palaço zemërkatranë
kërcëllijnë dhëmbët kundër meje.

<span id="an_35:17">35:17</span> O Zot, deri kur do të vazhdosh të
shikosh? Shpëto jetën time nga shkatërrimet e kurdisura prej tyre, të
vetmen pasuri që kam nga dhëmbët e luanëve.

<span id="an_35:18">35:18</span> Unë do të të kremtoj në kuvendin e
madh, do të lavdëroj në mes të një populli të shumtë.

<span id="an_35:19">35:19</span> Mos u gëzofshin me mua ata që pa hak më
janë bërë armiq, mos e shkelshin syrin ata që më urrejnë pa arsye,

<span id="an_35:20">35:20</span> sepse nuk flasin kurrë për paqe, por
kurdisin mashtrime kundër njerëzve paqësorë të vendit.

<span id="an_35:21">35:21</span> Po, e hapin gojën e tyre kundër meje
dhe thonë: "Ah, ah! E kemi parë me sytë tanë".

<span id="an_35:22">35:22</span> O Zot, ti i ke parë këto gjëra, mos
hesht; o Zot, mos u largo nga unë.

<span id="an_35:23">35:23</span> Zgjohu dhe çohu, për të më siguruar
drejtësi dhe për të mbrojtur çështjen time, o Perëndi dhe Zoti im.

<span id="an_35:24">35:24</span> Gjykomë sipas drejtësisë sate, o Zot,
Perëndia im, dhe bëj ata të mos kënaqen me mua,

<span id="an_35:25">35:25</span> dhe të mos thonë në zemër të tyre: "Ah,
pikërisht ashtu siç e donim"; dhe të mos thonë: "E gëlltitëm".

<span id="an_35:26">35:26</span> U turpërofshin dhe u pështjellofshin
gjihë ata që gezohen nga e keqja ime; u mbulofshin me turp dhe me fyerje
ata që ekzaltohen kundër meje.

<span id="an_35:27">35:27</span> Këndofshin dhe gëzofshin ata që kanë në
zemër çështjen time të drejtë dhe thënçin vazhdimisht: "Lëvduar qoftë
Zoti, që e do paqen e shërbëtorit të tij".

<span id="an_35:28">35:28</span> Gjuha ime do të kremojë drejtësinë
tënde dhe do të këndojë lëvdimin tënd tërë ditën.

<span id="an_36:1">36:1</span> Mëkati i të pabesit i thotë zemrës sime:
"Nuk ekziston asnjë frikë nga Perëndia përpara syve të tij.

<span id="an_36:2">36:2</span> Sepse ai gënjen veten e tij në kërkimin e
fajit që ka kryer në urrejtjen ndaj tij.

<span id="an_36:3">36:3</span> Fjalët e gojës së tij janë paudhësi dhe
mashtrim; ai ka pushuar së qeni i urtë dhe nuk bën më të mira.

<span id="an_36:4">36:4</span> Ai thur paudhësi në shtratin e tij; vihet
në një rrugë që nuk është e mirë dhe që nuk e dënon të keqen".

<span id="an_36:5">36:5</span> O Zot, mirësia jote arrin deri në qiell
dhe besnikëria jote deri te retë.

<span id="an_36:6">36:6</span> Drejtësia jote është si malet e
Perëndisë, dhe gjykimet e tua janë si një humnerë e madhe. O Zot, ti
ruan njerëz dhe kafshë.

<span id="an_36:7">36:7</span> O Perëndi, sa e çmuar është mirësia jote!
Prandaj bijtë e njerëzve gjejnë strehë nën hijen e krahëve të tu;

<span id="an_36:8">36:8</span> ata ngopen me bollëkun e shtëpisë sate,
dhe ti u heq etjen në përroin e kënaqësive të tua.

<span id="an_36:9">36:9</span> Sepse pranë teje është burimi i jetës,
dhe me anë të dritës sate ne shohim dritën.

<span id="an_36:10">36:10</span> Zgjate mirësinë tënde ndaj atyre që të
njohin dhe drejtësinë tënde ndaj atyre që janë të drejtë nga zemra.

<span id="an_36:11">36:11</span> Mos më vëntë këmbën kryelarti dhe dora
e të pabesit mos më marrtë me vete.

<span id="an_36:12">36:12</span> Ja, ata që kryejnë paudhësi kanë rënë;
i kanë rrëzuar për tokë dhe nuk mund të ringjallen përsëri.

<span id="an_37:1">37:1</span> Mos u dëshpëro për shkak të njerëzve të
këqij; mos ki smirë ata që veprojnë me ligësi,

<span id="an_37:2">37:2</span> sepse ata shpejt do të kositen si bari
dhe do të thahen si bari i blertë.

<span id="an_37:3">37:3</span> Ki besim tek Zoti dhe bëj të mira; bano
vendin dhe shto besnikërinë.

<span id="an_37:4">37:4</span> Gjej kënaqësinë tënde në Zotin dhe ai do
të plotësojë dëshirat e zemrës sate.

<span id="an_37:5">37:5</span> Vendose fatin tënd tek Zoti, ki besim tek
ai dhe ai ka për të vepruar.

<span id="an_37:6">37:6</span> Ai do të bëjë të shkëlqejë drejtësia jote
si drita dhe ndershmëria e saj si mesdita.

<span id="an_37:7">37:7</span> Rri në heshtje para Zotit dhe prite atë;
mos u hidhëro për atë që i shkojnë mbarë punët e veta, për njeriun që
ndjek planet e këqija të tij.

<span id="an_37:8">37:8</span> Hiq dorë nga zemërimi dhe lëre përbuzjen;
mos u dëshpëro; kjo do të të çonte edhe ty të bëje të keqen.

<span id="an_37:9">37:9</span> Sepse njerëzit e këqij do të shfarosen,
por ata që shpresojnë tek Zoti do të bëhen zotër të tokës.

<span id="an_37:10">37:10</span> Edhe pak dhe i pabesi nuk do të jetë
më; po, ti do të kërkosh me kujdes vendin e tij dhe ai nuk do të jetë
më.

<span id="an_37:11">37:11</span> Por zemërbutët do të zotërojnë tokën
dhe do të gëzojnë një paqe të madhe.

<span id="an_37:12">37:12</span> I pabesi komploton kundër të drejtit
dhe kërcëllin dhëmbët kundër tij.

<span id="an_37:13">37:13</span> Zoti qesh me të, sepse e sheh që vjen
dita e tij.

<span id="an_37:14">37:14</span> Të pabesët kanë nxjerrë shpatën dhe
kanë nderur harkun e tyre për të rrëzuar të mjerin dhe nevojtarin, për
të vrarë ata që ecën drejt në rrugën e tyre.

<span id="an_37:15">37:15</span> Shpata e tyre do të hyjë në zemrën e
tyre dhe harqet e tyre do të thyhen.

<span id="an_37:16">37:16</span> Vlen më tepër e pakta e të drejtit se
sa bollëku i shumë të pabesëve.

<span id="an_37:17">37:17</span> Sepse krahët e të pabesëve do të
thyhen, por Zoti i përkrah të drejtët.

<span id="an_37:18">37:18</span> Zoti i njeh ditët e njerëzve të
ndershëm dhe trashëgimia e tyre do të vazhdojë përjetë.

<span id="an_37:19">37:19</span> Ata nuk do të ngatërrohen në kohën e
fatkeqësisë dhe në ditët e zisë do të ngopen.

<span id="an_37:20">37:20</span> Por të pabesët do të vdesin dhe armiqtë
e Zotit do të konsumohen dhe do të bëhen tym si dhjami i qengjave.

<span id="an_37:21">37:21</span> I pabesi merr hua dhe nuk e kthen, por
i drejti ka mëshirë dhe dhuron.

<span id="an_37:22">37:22</span> Sepse të bekuarit nga Zoti do të
trashëgojnë tokën, por ata që janë mallkuar prej tij do të shfarosen.

<span id="an_37:23">37:23</span> Hapat e njeriut i drejton Zoti, kur
atij i pëlqejnë rrugët e tij.

<span id="an_37:24">37:24</span> Por kur njeriu rrëzohet, nuk shtrihet
për tokë, sepse Zoti e mban për dore.

<span id="an_37:25">37:25</span> Unë kam qenë fëmijë dhe tani jam
plakur, por nuk e kam parë kurrë të drejtin të braktisur dhe pasardhësit
e tij të lypin bukë.

<span id="an_37:26">37:26</span> Ai ka mëshirë dhe jep kurdoherë hua;
dhe pasardhësit e tij janë në bekim.

<span id="an_37:27">37:27</span> Largohu nga e keqja dhe bëj të mirën,
dhe do të kesh një banesë të përjetshme.

<span id="an_37:28">37:28</span> Sepse Zoti e do drejtësinë dhe nuk ka
për t'i braktisur kurrë shenjtorët e tij; ata do të ruhen përjetë,
ndërsa pasardhësit e të pabesëve do të shfarosen.

<span id="an_37:29">37:29</span> Të drejtët do të trashëgojnë tokën dhe
do të banojnë gjithnjë mbi të.

<span id="an_37:30">37:30</span> Nga goja e të drejtit del dituri dhe
gjuha e tij flet për drejtësi.

<span id="an_37:31">37:31</span> Ligji i Perëndisë të tij është në
zemrën e tij; hapat e tij nuk do të lëkunden.

<span id="an_37:32">37:32</span> I pabesi spiunon të drejtin dhe
përpiqet ta vrasë.

<span id="an_37:33">37:33</span> Zoti nuk do ta lërë në duart e tij dhe
nuk do të lejojë që të dënohet, kur të gjykohet.

<span id="an_37:34">37:34</span> Ki shpresë të patundur tek Zoti dhe
ndiq rrugën tij, dhe ai do të të lartojë me qëllim që ti të trashëgosh
tokën; kur të pabesët të jenë të shfarosur, ti do ta shikosh.

<span id="an_37:35">37:35</span> E pashë njeriun e pushtetshëm dhe të
furishëm të begatohet si një pemë e gjelbër në tokën e tij të lindjes,

<span id="an_37:36">37:36</span> por pastaj u zhduk; dhe ja, nuk është
më; e kërkova, por nuk e gjeta më.

<span id="an_37:37">37:37</span> Ki kujdes për njeriun e ndershëm dhe
këqyr njeriun e drejtë, sepse e ardhmja e këtij njeriu do të jetë paqja.

<span id="an_37:38">37:38</span> Por shkelësit do të shkatërrohen të
gjithë; në fund të pabesët do të dërrmohen.

<span id="an_37:39">37:39</span> Por shpëtimi i të drejtëve vjen nga
Zoti; ai është kështjella e tyre në kohën e fatkeqësisë.

<span id="an_37:40">37:40</span> Dhe Zoti i ndihmon dhe i çliron; i
çliron nga të pabesët dhe i shpëton, sepse kanë gjetur strehë tek ai.

<span id="an_38:1">38:1</span> O Zot, mos më shaj në indinjatën tënde
dhe mos më dëno në zemërimin tënd.

<span id="an_38:2">38:2</span> Sepse shigjtat e tua më kanë shpuar dhe
dora jote më shtyp.

<span id="an_38:3">38:3</span> Nuk ka asgjë të shëndoshë në mishin tim
për shkak të zemërimit tënd; nuk ka qetësi në kockat e mia për shkak të
mëkatit tim.

<span id="an_38:4">38:4</span> Paudhësitë e mia e kalojnë në fakt kohën
time, janë si një barrë e madhe, shumë e rëndë për mua.

<span id="an_38:5">38:5</span> Plagët e mia janë të fëlliqura dhe të
qelbëzuara nga marrëzia ime.

<span id="an_38:6">38:6</span> Jam krejt i kërrusur dhe i dëshpëruar;
sillem tërë ditën rreth e qark duke mbajtur zi,

<span id="an_38:7">38:7</span> sepse ijet e mia janë të pezmatuara dhe
nuk ka asgjë të shëndoshë në mishin tim.

<span id="an_38:8">38:8</span> Jam i sfilitur dhe i vrarë; vrumbulloj
nga drithma e zemrës sime.

<span id="an_38:9">38:9</span> O Zot, çdo dëshirë që kam është para teje
dhe psherëtimat e mia nuk të janë fshehur.

<span id="an_38:10">38:10</span> Zemra ime rreh, fuqia po më lë; vetë
drita e syve të mi ka ikur.

<span id="an_38:11">38:11</span> Miqtë e mi dhe shokët e mi rrinë larg
plagës sime, dhe fqinjët e mi ndalojnë larg meje.

<span id="an_38:12">38:12</span> Ata që kërkojnë jetën time më ngrejnë
kurthe dhe ata që duan të më bëjnë të keqen flasin për shkatërrimin dhe
mendojnë mashtrime tërë ditën.

<span id="an_38:13">38:13</span> Por unë jam si një i shurdhër që nuk
dëgjon dhe një memec që nuk e hap gojën.

<span id="an_38:14">38:14</span> Po, jam si një njeri që nuk dëgjon dhe
që nuk mund të përgjigjet me gojën e tij.

<span id="an_38:15">38:15</span> Sepse shpresoj te ti, o Zot, ti do të
përgjigjesh, o Zot, Perëndia im.

<span id="an_38:16">38:16</span> Sepse kam thënë: "U gëzofshin me mua,
dhe kur këmba ime pengohet, mos u çofshin kundër meje".

<span id="an_38:17">38:17</span> Ndërsa jam duke rënë dhe dhembja ime
është vazhdimisht para meje,

<span id="an_38:18">38:18</span> ndërsa rrëfej mëkatin tim dhe jam tepër
i shqetësuar për mëkatin,

<span id="an_38:19">38:19</span> armiqtë e mi janë tërë gjallëri dhe
janë të fortë, dhe ata që më urrejnë pa shkak shumohen.

<span id="an_38:20">38:20</span> Edhe ata që ma shpërblejnë të mirën me
të keqen më përndjekin, sepse unë ndjek rrugën e së mirës.

<span id="an_38:21">38:21</span> O Zot, mos më braktis; Perëndia im, mos
u largo nga unë.

<span id="an_38:22">38:22</span> Nxito të më ndihmosh, o Zot, o shpëtimi
im.

<span id="an_39:1">39:1</span> Unë thoja: "Do të kujdesem për sjelljen
time që të mos kryej mëkate me gjuhën time; do t'i vë një fre gojës
sime, sa kohë që i pabesi rri para meje".

<span id="an_39:2">39:2</span> Kam qëndruar i heshtur dhe i qetë, i jam
përmbajtur pikërisht së mirës, dhe dhembja ime është ashpërsuar.

<span id="an_39:3">39:3</span> Zemra më digjte përbrenda; ndërsa
mendohesha, një zjarr u ndez; atëherë fola me gjuhën time:

<span id="an_39:4">39:4</span> "O Zot, bëmë të njohur fundin tim dhe
cila është masa e ditëve të mia; vepro në mënyrë që unë të di sa i
brishtë jam.

<span id="an_39:5">39:5</span> Ja, ti i ke pakësuar ditët e mia aq sa
është e gjatë një pëllëmbë, dhe zgjatja e jetës sime është si asgjë para
teje; po, çdo njeri në gjendjen e tij më të mirë nuk është veçse avull.
(Sela)

<span id="an_39:6">39:6</span> Po, njeriu sillet rreth e qark si një
hije; po më kot lodhen të gjithë dhe grumbullojnë pasuri pa ditur kush
do t'i mbledhë!

<span id="an_39:7">39:7</span> Por tani, o Zot, çfarë pres? Shpresa ime
është te ti.

<span id="an_39:8">39:8</span> Çliromë nga të gjitha fajet e mia; bëj që
të mos jem objekt i talljes nga njeriu pa mend.

<span id="an_39:9">39:9</span> Do të qëndroj në heshtje, nuk kam për të
hapur gojën, sepse ti je ai që vepron.

<span id="an_39:10">39:10</span> Largo nga unë fshikullin tënd; unë po
marr fund nën goditjet e dorës sate.

<span id="an_39:11">39:11</span> Ti e korrigjon njeriun duke dënuar
mëkatin e tij dhe konsumon si një krimb atë që për të është e çmuar. Po,
çdo njeri nuk është veçse kotësi. (Sela)

<span id="an_39:12">39:12</span> O Zot, dëgjo lutjen time dhe vëri
veshin britmës sime; mos u trego i shurdhër ndaj lotëve të mi, sepse
para teje unë jam një i huaj dhe një shtegtar si të gjithë etërit e mi.

<span id="an_39:13">39:13</span> Hiqe shikimin tënd nga unë, me qëllim
që unë të marr përsëri fuqi para se të iki dhe të mos jem më".

<span id="an_40:1">40:1</span> Unë kam pritur me ngulm dhe me durim
Zotin, dhe ai u përkul mbi mua dhe dëgjoi britmën time.

<span id="an_40:2">40:2</span> Më nxorri jashtë një grope shkatërrimi,
nga balta e moçalit, i vendosi këmbët e mia mbi një shkëmb dhe i ka bërë
të qëndrueshme hapat e mia.

<span id="an_40:3">40:3</span> Ai vuri në gojën time një kantik të ri
për të lëvduar Perëndinë tonë; shumë njerëz kanë për ta parë këtë, do të
dridhen dhe do t'i besojnë Zotit.

<span id="an_40:4">40:4</span> Lum ai njeri që i beson Zotit dhe nuk u
drejtohet krenarëve dhe as atyre që marrin rrugë të keqe duke u dhënë
pas gënjeshtrës.

<span id="an_40:5">40:5</span> O Zot, Perëndia im, të shumta janë
mrekullitë që ke bërë, dhe askush nuk mund të numërojë gjërat që ke
menduar për ne. Po të duhej t'i shpallja dhe t'i tregoja, do të ishin
tepër për t'i radhitur.

<span id="an_40:6">40:6</span> Ti nuk kënaqesh as me flijime as me
oferta; më ke shpuar veshët. Ti nuk ke kërkuar as olokauste as flijime
për mëkatin.

<span id="an_40:7">40:7</span> Atëherë unë thashë: "Ja, po vij. Në
rrotullin e librit shkruhet për mua.

<span id="an_40:8">40:8</span> Perëndia im, unë gëzohem kur zbatoj
vullnetin tënd dhe ligji yt është në zemrën time".

<span id="an_40:9">40:9</span> E shpalla drejtësinë tënde në kuvendin e
madh; ja, unë nuk i mbaj buzët të mbyllura, o Zot, ti e di këtë.

<span id="an_40:10">40:10</span> Nuk e kam fshehur drejtësinë tënde në
zemrën time; kam shpallur besnikërinë tënde dhe shpëtimin tënd; nuk e
kam fshehur mirësinë tënde as të vërtetën tënde para kuvendit të madh.

<span id="an_40:11">40:11</span> Mos më moho, o Zot, mëshirën zemërbutë;
mirësia jote dhe e vërteta jote më mbrofshin gjithnjë.

<span id="an_40:12">40:12</span> Sepse të këqija të panumërta më
rrethojnë; paudhësitë e mia më kanë zënë dhe nuk mund të shikoj; janë më
të shumta se flokët e kokës sime, dhe zemra po më ligështohet.

<span id="an_40:13">40:13</span> Prano, o Zot, të më çlirosh. O Zot,
nxito të më ndihmosh.

<span id="an_40:14">40:14</span> U turpërofshin dhe u pështjellofshin
ata që duan të shkatërrojnë jetën time. Rënçin poshtë të mbuluar nga
turpi ata që gëzohen me fatkeqësitë e mia.

<span id="an_40:15">40:15</span> U trëmbshin për turp të tyre ata që më
thonë: "Ah, ah...!".

<span id="an_40:16">40:16</span> U gëzofshin dhe ngazëllofshin te ti të
gjithë ata që të kërkojnë, ata që duan shpëtimin tënd thënçin: "Lëvduar
qoftë Zoti".

<span id="an_40:17">40:17</span> Sa për mua, unë jam i varfër dhe
nevojtar, por Zoti kujdeset për mua. Ti je mbështetja ime dhe çlirimtari
im; Perëndia im, mos u vono.

<span id="an_41:1">41:1</span> Lum ai që kujdeset për të varfërin; Zoti
do ta çlirojë ditën e fatkeqësisë.

<span id="an_41:2">41:2</span> Zoti do ta ruajë dhe do ta mbajë të
gjallë; ai do të jetë i lumtur mbi tokë dhe ti nuk do ta lësh në duart e
armiqve të tij.

<span id="an_41:3">41:3</span> Zoti do ta ndihmojë në shtratin e
sëmundjes; gjatë sëmundjes së tij, o Zot, ti do ta transformosh
plotësisht shtratin e tij.

<span id="an_41:4">41:4</span> Unë kam thënë: "O Zot, ki mëshirë për
mua, ma shëro shpirtin, sepse kam mëkatuar kundër teje".

<span id="an_41:5">41:5</span> Armiqtë e mi ndjellin të keqen, duke
thënë: "Kur do të vdesë dhe kur do të zhduket emri i tij?".

<span id="an_41:6">41:6</span> Në rast se dikush prej tyre vjen të më
shikojë, gënjen, ndërsa zemra e tij mbledh paudhësi; pastaj del jashtë
dhe e përhap rreth e rrotull.

<span id="an_41:7">41:7</span> Të gjithë ata që më urrejnë, pëshpëritin
bashkë kundër meje; kundër meje kurdisin të keqen,

<span id="an_41:8">41:8</span> duke thënë: "Një e keqe e tmerrshme e ka
zënë dhe ai nuk do të ngrihet kurrë më nga vendi ku dergjet".

<span id="an_41:9">41:9</span> Madje edhe miku im i ngushtë, tek i cili
kisha besim dhe që hante bukën time, ka ngritur kundër meje thembrën e
tij.

<span id="an_41:10">41:10</span> Por ti, o Zot, ki mëshirë për mua dhe
më ço në këmbë që të mund t'ua shpaguaj.

<span id="an_41:11">41:11</span> Nga kjo e di që ti më pëlqen, në rast
se armiku im nuk triumfon mbi mua.

<span id="an_41:12">41:12</span> Sa për mua, më ke përkrahur në
ndershmërinë time dhe më ke vendosur në praninë tënde për gjithnjë.

<span id="an_41:13">41:13</span> Qoftë i bekuar Zoti, Perëndia i
Izraelit, përjetë. Amen, amen.

<span id="an_42:1">42:1</span> Ashtu si suta ka një dëshirë të madhe për
rrëketë e ujit, kështu shpirti im ka një dëshirë të zjarrtë për ty, o
Perëndi.

<span id="an_42:2">42:2</span> Shpirti im ka një etje të madhe për
Perëndinë, për Perëndinë e gjallë. Kur do të vij dhe do të paraqitem
para Perëndisë?

<span id="an_42:3">42:3</span> Lotët e mia janë bërë ushqimi im ditë e
natë, ndërsa më thonë vazhdimisht: "Ku është Perëndia yt?".

<span id="an_42:4">42:4</span> Duke kujtuar këto gjëra, brenda vetes
sime i jap shfrim të lirë shpirtit tim, sepse kisha zakon të shkoja me
turmën, duke e udhëhequr në shtëpinë e Perëndisë, në mes të këngëve të
gëzimit dhe të lëvdimit të një turme në festë.

<span id="an_42:5">42:5</span> Pse ligështohesh, o shpirti im, pse
vajton brënda trupit tim? Shpreso te Perëndia, sepse unë do ta kremtoj
akoma për çlirimin e pranisë së tij.

<span id="an_42:6">42:6</span> O Perëndia im, shpirti më është
ligështuar përbrenda; prandaj më kujtohesh ti nga vendi i Jordanit dhe
nga majat e Hermonit, nga mali i Mitsarit.

<span id="an_42:7">42:7</span> Një hon thërret një hon tjetër në zhurmën
e ujërave të tua; të gjitha dallgët e tua dhe valët e tua kanë kaluar
përmbi mua.

<span id="an_42:8">42:8</span> Ditën Zoti më jep mirësinë e tij, dhe
natën i ngre atij një kantik, një lutje Perëndisë të jetës sime.

<span id="an_42:9">42:9</span> Unë do t'i them Perëndisë, kështjellës
sime: "Pse më harrove? Pse endem i veshur me rroba zie për shkak të
shtypjes nga ana e armikut?".

<span id="an_42:10">42:10</span> Kockat e mia po vuajnë për vdekje për
shkak të fyerjeve nga ana e armive të mi, që më thonë vazhdimisht: "Ku
është Perëndia yt?".

<span id="an_42:11">42:11</span> Pse ligështohesh, shpirti im, pse
rënkon përbrenda meje? Shpreso te Perëndia, sepse unë do ta kremtoj
akoma; ai është shpëtimi im dhe Perëndia im.

<span id="an_43:1">43:1</span> Siguromë drejtësi, o Perëndi, dhe mbro
çështjen time nga njerëzit e këqij; më çliro nga njeriu i rremë dhe i
lig.

<span id="an_43:2">43:2</span> Mbasi ti je Perëndia që më jep forcë, pse
më ke kthyer? Pse shkoj i veshur me rroba zie për shkak të shtypjes nga
ana e armikut?

<span id="an_43:3">43:3</span> Dërgo dritën tënde dhe të vërtetën tënde;
këto le të më udhëheqin dhe të më çojnë në malin tënd të shenjtë dhe në
vendin e banesës sate.

<span id="an_43:4">43:4</span> Atëherë un do të vij tek altari i
Perëndisë, te Perëndia, që është gëzimi im dhe kënaqësia ime; do të të
kremtoj me qeste, o Perëndi, Perëndia im.

<span id="an_43:5">43:5</span> Pse ligështohesh, shpirti im, pse rënkon
brenda meje? Ki shpresë te Perëndia, sepse unë do ta kremtoj akoma,
sepse ai është shpëtimi im dhe Perëndia im.

<span id="an_44:1">44:1</span> O Perëndi, e kemi dëgjuar me veshët tona,
etërit tanë na kanë treguar veprën që ti ke bërë në ditët e tyre në
kohërat e lashta.

<span id="an_44:2">44:2</span> Për t'i vendosur me dorën tënde ti ke
shpronësuar kombet, ke çrrënjosur popuj për t'u bërë vend atyre. Në fakt
nuk e pushtuan vendin me shpatën e tyre dhe nuk qe krahu i tyre që i
shpëtoi, por ishte dora jote e djathtë, krahu yt dhe drita e fytyr

<span id="an_44:3">44:3</span> ës sate, sepse të pëlqenin.

<span id="an_44:4">44:4</span> Ti je mbreti im, o Perëndi, që vendos
fitoret për Jakobin.

<span id="an_44:5">44:5</span> Me anën tënde do të përmbysim armiqtë
tanë; në emër tënd do të shkelim ata që ngrihen kundër nesh.

<span id="an_44:6">44:6</span> Sepse nuk kam besim tek harku im dhe nuk
do të jetë shpata ime ajo që do të më shpëtojë.

<span id="an_44:7">44:7</span> Por je ti ai që na shpëton nga armiqtë
tanë dhe që i mbulon me turp ata që na urrejnë.

<span id="an_44:8">44:8</span> Ne do të lëvdojmë çdo ditë Perëndinë dhe
do të kremtojmë emrin tënd përjetë. (Sela)

<span id="an_44:9">44:9</span> Por ti na dëbove dhe na mbulove me turp,
dhe nuk del më me ushtritë tona.

<span id="an_44:10">44:10</span> Ti ke bërë të kthejmë kurrizin përpara
armikut, dhe ata që na urrejnë na kanë grabitur.

<span id="an_44:11">44:11</span> Ti na ke dhënë si dele për therje dhe
na ke shpërndarë midis kombeve.

<span id="an_44:12">44:12</span> Ti e ke shitur popullin tënd për asgjë
dhe nuk ke nxjerrë asnjë fitim nga shitja e tij.

<span id="an_44:13">44:13</span> Ti na bëre për turp me fqinjët tanë, u
bëmë gazi dhe tallja e atyre që rrijnë rreth nesh.

<span id="an_44:14">44:14</span> Ti na ke bërë të jemi gazi i kombëve;
përsa na përket neve, popujt tundin kokën.

<span id="an_44:15">44:15</span> Turpi im më rri gjithmonë përpara, dhe
fytyra ime është e mbuluar nga turpi,

<span id="an_44:16">44:16</span> për shkak të atij që më fyen dhe më
poshtëron, për shkak të armikut dhe atij që kërkon hakmarrje.

<span id="an_44:17">44:17</span> Të tëra këto na kanë rënë mbi kurriz,
por ne nuk kemi harruar dhe nuk kemi tradhëtuar besëlidhjen tënde.

<span id="an_44:18">44:18</span> Zemra jonë nuk është kthyer prapa dhe
hapat tona nuk janë larguar nga rruga jote,

<span id="an_44:19">44:19</span> por ti na ke copëtuar, duke na futur në
vende çakejsh dhe duke na mbuluar me hijen e vdekjes.

<span id="an_44:20">44:20</span> Po të kishim harruar emrin e Perëndisë
tonë dhe po t'i kishim shtrirë duart tona drejt një perëndie të huaj,

<span id="an_44:21">44:21</span> a nuk do ta kishte zbuluar Perëndia
këtë gjë? Në fakt ai i njeh sekretet e zemrës.

<span id="an_44:22">44:22</span> Po, për shkakun tënd ne vritemi çdo
ditë dhe konsiderohemi si dele.

<span id="an_44:23">44:23</span> Zgjohu! Pse fle, o Zot? Çohu, mos na
kthe për gjithnjë.

<span id="an_44:24">44:24</span> Pse e fsheh fytyrën tënde, dhe harron
pikëllimin tonë dhe shtypjen tonë?

<span id="an_44:25">44:25</span> Sepse shpirtërat tona janë ulur deri te
pluhuri dhe trupi ynë i është ngjitur tokës.

<span id="an_44:26">44:26</span> Çohu të na ndihmosh dhe na shpëto për
hir të mirësisë sate.

<span id="an_45:1">45:1</span> Më burojnë nga zemra fjalë shumë të
ëmbla; unë i këndoj mbretit poemën time. Gjuha ime do të jetë si pena e
një shkruesi të shpejtë.

<span id="an_45:2">45:2</span> Ti je shumë i bukur ndër të gjithë bijtë
e njerëzve; buzët e tua janë plot nur, prandaj Perëndia të ka bekuar në
përjetësi.

<span id="an_45:3">45:3</span> Ngjeshe shpatën në brezin tënd, o trim, i
rrethuar nga shkëlqimi yt dhe nga madhështia jote,

<span id="an_45:4">45:4</span> dhe në madhështinë tënde shko përpara mbi
qerren fitimtare për çështjen e së vërtetës, të shpirtmadhësisë dhe të
drejtësisë, dhe dora jote e djathtë do të të tregojë vepra të tmerrshme.

<span id="an_45:5">45:5</span> Shigjetat e tua janë të mprehta; popujt
do të bien poshtë teje; ato do të hyjnë në zemërën e armiqve të mbretit.

<span id="an_45:6">45:6</span> Froni yt, o Perëndi, vazhdon në
përjetësi; skeptri i mbretërisë sate është një skeptër drejtësie.

<span id="an_45:7">45:7</span> Ti e do drejtësinë dhe urren mbrapshtinë;
prandaj Perëndia, Perëndia yt, të ka vajosur me vaj gëzimi përmbi shokët
e tu.

<span id="an_45:8">45:8</span> Tërë rrobat e tua mbajnë erë mirre, aloe
dhe kasie; nga pallatet e fildishta veglat muzikore me tela të gëzojnë.

<span id="an_45:9">45:9</span> Midis zonjave të nderit që të rrethojnë
ka bija mbretërish; në të djathtën tënde është mbretëresha, e zbukuruar
me ar Ofiri.

<span id="an_45:10">45:10</span> Dëgjo, vashë, shiko dhe vër veshin;
harro populin tënd dhe shtëpinë e atit tënd,

<span id="an_45:11">45:11</span> dhe mbreti do të dëshirojë me të madhe
bukurinë tënde; bjer përmbys para tij, sepse ai është Zoti yt.

<span id="an_45:12">45:12</span> Bija e Tiros do të të sjellë disa
dhurata dhe të pasurit e popullit do të kërkojnë favoret e tua.

<span id="an_45:13">45:13</span> Tërë shkëlqim është brenda e bija e
mbretit; rrobat e saj janë të qëndisura me ar.

<span id="an_45:14">45:14</span> Atë do ta çojnë te mbreti me rroba të
qëndisura, të shoqëruar nga virgjëresha shoqe të saj, që do të të
paraqiten ty.

<span id="an_45:15">45:15</span> Ato do t'i çojnë me gëzim dhe hare dhe
do të hyjnë në pallatin e mbretit.

<span id="an_45:16">45:16</span> Bijtë e tu do të zënë vendin e etërve
të tu; ti do t'i bësh princa për tërë tokën.

<span id="an_45:17">45:17</span> Unë do të shpall kujtimin e emrit tënd
për të gjitha brezat; prandaj popujt do të të kremtojnë në përjetësim,
përjetë.

<span id="an_46:1">46:1</span> Perëndia është për ne një streh dhe një
forcë, një ndihmë gjithnjë e gatshme në fatkeqësi.

<span id="an_46:2">46:2</span> Prandaj ne nuk do të kemi frikë edhe
sikur toka të luajë dhe malet të hidhen në mes të detit,

<span id="an_46:3">46:3</span> dhe ujërat e tij të tërbohen dhe të
shkumojnë, dhe malet të dridhen në fryerjen e tij. (Sela)

<span id="an_46:4">46:4</span> Éshtë një lumë brigjet e të cilit mbushin
me gëzim qytetin e Perëndisë, vendin e shenjtë ku banon shumë i Larti.

<span id="an_46:5">46:5</span> Perëndia është në mes të tij, ai nuk do
të luajë nga vendi; Perëndia do ta ndihmojë në dritat e para të
mëngjesit.

<span id="an_46:6">46:6</span> Kombet do të ziejnë, mbretëritë do të
tronditen; ai dërgoi jashtë zërin e tij, toka u shkri.

<span id="an_46:7">46:7</span> Zoti i ushtrive është me ne; Perëndia i
Jakobit është streha jonë. (Sela)

<span id="an_46:8">46:8</span> Ejani dhe admironi veprat e Zotit, që ka
bërë mrekulli mbi tokë.

<span id="an_46:9">46:9</span> Ai bën që të pushojnë luftërat deri në
skajet e tokës; ai prish harqet dhe thyen shtizat, dhe djeg qerret me
zjarr.

<span id="an_46:10">46:10</span> Ndaluni dhe pranoni që jam Perëndi; do
të ngrihem lart midis kombeve, do të ngrihem lart mbi tokë.

<span id="an_46:11">46:11</span> Zoti i ushtrive është me ne; Perëndia i
Jakobit është streha jonë. (Sela)

<span id="an_47:1">47:1</span> Duartrokisni, o popuj; kremtojeni
Perëndinë me britma triumfi.

<span id="an_47:2">47:2</span> Sepse Zoti, Shumë i Larti, është i
tmerrshëm, një mbret i madh mbi gjithë dheun.

<span id="an_47:3">47:3</span> Ai do të na nënshtrojë popujt dhe kombet
do t'i vërë nën këmbët tona.

<span id="an_47:4">47:4</span> Ai do të zgjedhë për ne trashëgiminë
tonë, lavdinë e Jakobit që ai e do. (Sela)

<span id="an_47:5">47:5</span> Perëndia është ngritur në mes
brohoritjesh gëzimi, Zoti me tingujt e borive.

<span id="an_47:6">47:6</span> Këndojini lavde Perëndisë tonë, këndojini
lavde! Këndojini lavde mbretit tonë, këndojini lavde!

<span id="an_47:7">47:7</span> Sepse Perëndia është mbreti i gjithë
dheut, këndojini lavde me zotësi.

<span id="an_47:8">47:8</span> Perëndia mbretëron mbi kombet; Perëndia
ulet mbi fronin e tij të shenjtë.

<span id="an_47:9">47:9</span> Princat e popujve, populli i Perëndisë të
Abrahamit, janë mbledhur bashkë; sepse Perëndisë i përkasin mburojat e
tokës; atë e lëvdojnë me të madhe.

<span id="an_48:1">48:1</span> I madh është Zoti dhe meriton të lëvdohet
në kulm në qytetin e Perëndisë tonë, në malin e tij të shenjtë.

<span id="an_48:2">48:2</span> I bukur për nga lartësia e tij, gëzimi i
gjithë dheut është mali i Sionit, nga ana e veriut, qyteti i Mbretit të
madh.

<span id="an_48:3">48:3</span> Në pallatet e tij Perëndia u bë i njohur
si një kala e papushtueshme.

<span id="an_48:4">48:4</span> Ja, mbretërit ishin mbledhur dhe shikonin
përpara bashkarisht,

<span id="an_48:5">48:5</span> por sa e panë, mbetën të shushatur dhe
ikën të tmerruar.

<span id="an_48:6">48:6</span> Atje i zunë drithmat dhe si të prerat e
lindjes,

<span id="an_48:7">48:7</span> në të njëjtën mënyrë si era e lindjes që
i bën copë-copë anijet e Tarshishit.

<span id="an_48:8">48:8</span> Siç e kishim dëgjuar, ashtu pamë në
qytetin e Zotit disa ushtri, në qytetin e Perëndisë tonë; Perëndia do ta
bëjë të qëndrueshëm përjetë.

<span id="an_48:9">48:9</span> Në tempullin tënd, o Perëndi, ne kemi
rënë në mendime mbi mirësinë tënde.

<span id="an_48:10">48:10</span> Ashtu si emri yt, o Perëndi, kështu
lëvdimi yt arrin deri në skajet e tokës; dora jote e djathtë është tërë
drejtësi.

<span id="an_48:11">48:11</span> Le të gëzohet mali Sion, le të
ngazëllojnë vajzat e Judës për gjykimet e tua.

<span id="an_48:12">48:12</span> I bini rrotull Sionit, vizitojeni,
numëroni kullat e tij,

<span id="an_48:13">48:13</span> këqyrni fortesat e tij, admironi
pallatet e tij, me qëllim që të mund t'ia tregoni brezave që do të
vijnë.

<span id="an_48:14">48:14</span> Sepse ky Perëndi është Perëndia ynë në
përjetësi, përjetë, gjithnjë; ai do të jetë udhëheqësi ynë deri në
vdekje.

<span id="an_49:1">49:1</span> Dëgjoni gjithë popujt, vini veshin, o
banorë të botës,

<span id="an_49:2">49:2</span> qofshin njerëz të popullit dhe fisnikë,
të pasur dhe të varfër tok.

<span id="an_49:3">49:3</span> Nga goja ime do të dalin fjalë diturie
dhe kredhja në mendime e zemrës sime do të sjellë mirëkuptim.

<span id="an_49:4">49:4</span> Unë do ta ndjek një proverb, do ta
paraqes enigmën time me harpë.

<span id="an_49:5">49:5</span> Pse duhet të kem frikë nga ditët e
fatkeqësisë, kur më rrethon ligësia e kundërshtarëve të mi,

<span id="an_49:6">49:6</span> ata që kanë besim në pasuritë e tyre dhe
mburren me bollëkun e pasurisë së tyre?

<span id="an_49:7">49:7</span> Asnjeri nuk mund të shpengojë kurrsesi
vëllanë e tij, as t'i japë Perëndisë çmimin e shpengimit të tij,

<span id="an_49:8">49:8</span> sepse shpengimi i shpirtit të tij është
shumë i shtrenjtë, dhe çmimi i saj nuk do të mjaftonte kurrë,

<span id="an_49:9">49:9</span> për të bërë që ai të jetojë përjetë dhe
të mos shohë gropën.

<span id="an_49:10">49:10</span> Në fakt të gjithë shohin që njerëzit e
urtë vdesin dhe që po në atë mënyrë vdesin njerëzit e pamend a
mendjeshkurtër, duke ua lënë të tjerëve pasuritë e tyre.

<span id="an_49:11">49:11</span> Me mendjen e tyre ata pandehin se
shtëpitë e tyre do të qëndrojnë për gjithnjë, që banesat e tyre janë të
përjetshme; dhe kështu u vënë tokave emrin e tyre.

<span id="an_49:12">49:12</span> Megjithatë edhe njeriu që jeton në mes
të pasurive nuk e ka të gjatë; ai është njëlloj si kafshët që mbarojnë.

<span id="an_49:13">49:13</span> Kjo është sjellja e njerëzve pa mend
dhe e atyre që u shkojnë dhe miratojnë fjalimet e tyre. (Sela)

<span id="an_49:14">49:14</span> Shtyhen si dele në drejtim të Sheolit;
vdekja do t'i përpijë dhe në mëngjes njerëzit e drejtë do të sundojnë
mbi ta. Luksi i tyre do të marrë fund në Sheol, larg banesës së tyre.

<span id="an_49:15">49:15</span> Por Perëndia im do ta shpengojë
shpirtin tim nga pushteti i Sheolit, sepse ai do të më pranojë. (Sela)

<span id="an_49:16">49:16</span> Mos kij frikë kur dikush pasurohet, kur
lavdia e shtëpisë së tij rritet,

<span id="an_49:17">49:17</span> sepse kur do të vdesë, nuk do të marrë
asgjë me vete; lavdia e tij nuk do të zbresë pas tij.

<span id="an_49:18">49:18</span> Edhe në se në jetë e ndjente veten të
lumtur (në fakt njerëzia të lavdëron kur pasurohesh),

<span id="an_49:19">49:19</span> ai do të arrijë brezin e etërve të tij,
që nuk do ta shohin kurrë më dritën.

<span id="an_49:20">49:20</span> Njeriu që jeton në mes të pasurive pa
pasur gjykim është njëlloj si kafshët që zhduken.

<span id="an_50:1">50:1</span> Perëndia i plotfuqishëm, Zoti ka folur
dhe ka thirrur në mbledhje gjithë dheun, nga lindja në perëndim.

<span id="an_50:2">50:2</span> Nga Sioni, përsosmëri e bukurisë,
Perëndia shkëlqen.

<span id="an_50:3">50:3</span> Perëndia ynë do të vijë dhe nuk do të
rijë në heshtje; do të paraprihet nga një zjarr shkatërrimtar dhe rreth
tij do të ketë një furtunë të madhe.

<span id="an_50:4">50:4</span> Ai do të thërresë qiejtë nga lart dhe
tokën për të gjykuar popullin e tij,

<span id="an_50:5">50:5</span> dhe do të thotë: "Mblidhni shenjtorët e
mi, që kanë lidhur një besëlidhje me mua me anë të flijimit".

<span id="an_50:6">50:6</span> Dhe qiejtë do të shpallin drejtësinë e
tij, sepse vetë Perëndia është gjykatësi. (Sela)

<span id="an_50:7">50:7</span> "Dëgjo, o populli im, dhe unë do të flas;
dëgjo, o Izrael, dhe unë do të dëshmoj kundër teje. Unë jam Perëndia,
Perëndia yt.

<span id="an_50:8">50:8</span> Nuk do të të qortoj për flijimet e tua as
për olokaustet e tua që më rrijnë gjithnjë përpara.

<span id="an_50:9">50:9</span> Nuk do të marr asnjë dem nga shtëpia jote
dhe asnjë cjap nga vathët e tua.

<span id="an_50:10">50:10</span> Të mia janë në fakt tërë kafshët e
pyllit; imja është bagëtia që ndodhet me mijëra ndër male.

<span id="an_50:11">50:11</span> I njohim tërë zogjtë e maleve; dhe të
gjitha ato që lëvizin në fushat janë të miat.

<span id="an_50:12">50:12</span> Po të kisha uri, nuk do ta thoja; sepse
bota dhe sa ajo përmban janë të miat.

<span id="an_50:13">50:13</span> A ha unë vallë mish demi ose a pi gjak
cjapi?

<span id="an_50:14">50:14</span> Dhuroji Perëndisë flijime lëvdimi dhe
plotëso zotimet e tua që i ke bërë Shumë të Lartit.

<span id="an_50:15">50:15</span> Kërkomë ditën e fatkeqësisë, unë do të
të çliroj dhe ti do të më lëvdosh".

<span id="an_50:16">50:16</span> Por të pabesit Perëndia i thotë: "Çfarë
të drejte ke ti të përmëndësh statutet e mia dhe të kesh mbi buzët e tua
besëlidhjen time,

<span id="an_50:17">50:17</span> ti që e urren korrigjimin dhe i hedh
pas kurrizit fjalët e mia?

<span id="an_50:18">50:18</span> Në rast se sheh një vjedhës, bashkohesh
me të me gjithë qejf, dhe bëhesh shok i atyre që shkelin kurorën.

<span id="an_50:19">50:19</span> Ti gojën ia lë së keqes dhe gjuha jote
kurdis mashtrime.

<span id="an_50:20">50:20</span> Ti ulesh, flet kundër vëllait tënd dhe
shpif kundër birit të nënës sate.

<span id="an_50:21">50:21</span> Ti i ke bërë këto gjëra dhe unë kam
heshtur; ti ke menduar që unë jam krejt i ngjashëm me ty. Por unë do të
të përgjigjem dhe do të vë çdo gjë para syve të tu.

<span id="an_50:22">50:22</span> Tani kuptoni këtë gjë ju që harroni
Perëndinë, që unë të mos ju bëjë copë-copë dhe askush të mos ju çlirojë
dot.

<span id="an_50:23">50:23</span> Ai që ofron flijime lëvdimi më
përlëvdon dhe atij që sillet drejt do t'i tregoj shpëtimin e Perëndisë".

<span id="an_51:1">51:1</span> Ki mëshirë për mua, o Perëndi, sipas
mirësisë sate; për dhembushurinë e madhe që ke fshiji të ligat që kam
bërë.

<span id="an_51:2">51:2</span> Më pastro tërësisht nga paudhësia ime dhe
më pastro nga mëkati im,

<span id="an_51:3">51:3</span> Sepse i pranoj të ligat që kam bërë, dhe
mëkati im më rri gjithnjë përpara.

<span id="an_51:4">51:4</span> Kam mëkatuar kundër teje, vetëm kundër
teje, dhe kam bërë atë që është e keqe për sytë e tu, me qëllim që ti të
njihesh i drejtë kur flet dhe i ndershëm kur gjykon.

<span id="an_51:5">51:5</span> Ja, unë jam mbruajtur në paudhësi, dhe
nëna ime më ka lindur në mëkat.

<span id="an_51:6">51:6</span> Por ty të pëlqen e vërteta që qëndron në
thelb, dhe më mëson diturinë në sekretin e zemrës.

<span id="an_51:7">51:7</span> Më pastro me hisop dhe do të jem i
pastruar; më laj dhe do të jem më i bardhë se bora.

<span id="an_51:8">51:8</span> Bëj që të ndjej gëzim dhe ngazëllim; bëj
që kockat që ke thyer të kremtojnë edhe ato.

<span id="an_51:9">51:9</span> Fshih fytyrën tënde nga mëkatet e mia dhe
fshi të tëra paudhësitë e mia.

<span id="an_51:10">51:10</span> O Perëndi, krijo tek unë një zemër të
pastër dhe përtëri tek unë një frymë të patundur.

<span id="an_51:11">51:11</span> Mos më largo nga prania jote dhe mos më
hiq Frymën tënde të shenjtë.

<span id="an_51:12">51:12</span> Kthemë gëzimin e shpëtimit dhe përkahmë
me frymë dashamirës.

<span id="an_51:13">51:13</span> Atëherë do t'u mësoj rrugët e tua
shkelësve dhe mëkatarët do të kthehen drejt teje.

<span id="an_51:14">51:14</span> Çliromë nga gjaku i derdhur, o Perëndi,
Perëndi i shpëtimit tim, dhe gjuha ime do të kremtojë tërë gaz
drejtësinë tënde.

<span id="an_51:15">51:15</span> O Zot, hap buzët e mia, dhe goja ime do
të shpallë lëvdimin tënd.

<span id="an_51:16">51:16</span> Ti në fakt nuk ndjen ndonjë kënaqësi në
flijim, përndryshe do ta ofroja, nuk të pëlqen as olokausti.

<span id="an_51:17">51:17</span> Flijimet e Perëndisë janë frymë e
thyer; o Perëndi, ti nuk e përçmon zemrën e thyer dhe të penduar.

<span id="an_51:18">51:18</span> Bëj të mirën Sionit për dashamirësinë
tënde, ndërto muret e Jeruzalemit.

<span id="an_51:19">51:19</span> Atëherë do të gëzohesh në flijimet e
drejtësisë, në olokaustet dhe në ofertat që digjen tërësisht; atëherë do
të ofrohen dema të rinj mbi altarin tënd.

<span id="an_52:1">52:1</span> Pse mburresh me të keqen, o njeri i
fuqishëm? Mirësia e Perëndisë është e përjetshme.

<span id="an_52:2">52:2</span> Gjuha jote shkakton rrënim; ajo është si
një brisk i mprehur, o veprues mashtrimesh.

<span id="an_52:3">52:3</span> Ty të pëlqen e keqja ndaj së mirës,
gënjeshtra më tepër se e folura drejt. (Sela)

<span id="an_52:4">52:4</span> Ty të pëlqen çdo fjalë shkatërrimi, o
gjuhë hileqare.

<span id="an_52:5">52:5</span> Prandaj Perëndia do të të shkatërrojë për
gjithnjë; ai do të të kapë, do të të heqë nga çadra jote dhe do të të
shkulë nga toka e të gjallëve. (Sela)

<span id="an_52:6">52:6</span> Të drejtët do ta shohin, do të kenë frikë
dhe do ta përqeshin atë, duke thënë:

<span id="an_52:7">52:7</span> "Ky është njeriu që nuk e kishte bërë
Perëndinë kështjellë të tij; por kishte besim në bollëkun e pasurive të
tij dhe bëhej i fortë nga ligësia e tij".

<span id="an_52:8">52:8</span> Por unë jam si një dru ulliri që
gjelbëron në shtëpinë e Perëndisë; kam besim gjithnjë në mirësinë e
Perëndisë.

<span id="an_52:9">52:9</span> Do të të kremtoj gjithnjë për sa ke bërë,
dhe në prani të shenjtorëve të tu do të kem shpresë të patundur në emrin
tënd, sepse ai është i mirë.

<span id="an_53:1">53:1</span> Njeriu i pamend në zemër të vet ka thënë:
"Perëndi nuk ka". Janë të korruptuar, bëjnë gjëra të neveritshme; s'ka
njeri që të bëjë të mirën.

<span id="an_53:2">53:2</span> Perëndia shikon nga qielli bijtë e
njerëzve, për të parë në se ndonjë prej tyre ka mend dhe kërkon
Perëndinë.

<span id="an_53:3">53:3</span> Të gjithë janë shmangur, të gjithë janë
prishur; nuk ka njeri që të bëjë të mirën, as edhe një.

<span id="an_53:4">53:4</span> Nuk kanë asnjë dije këta veprues të
paudhësisë që gllabërojnë popullin tim sikur të hanin bukë, dhe nuk
kërkojnë Perëndinë?

<span id="an_53:5">53:5</span> Sepse i ka zënë një frikë e madhe, aty
kur nuk kishte arsye për frikë, sepse Perëndia i ka shpërndarë eshtrat e
atyre që ngrihen kundër teje. Ti e mbulove me turp, sepse Perëndia i ka
hedhur poshtë.

<span id="an_53:6">53:6</span> Kush do të dërgojë nga Sioni shpëtimin e
Izraelit? Kur Perëndia do të rivendosë fatin e popullit të tij në
robëri, Jakobi do të ngazëllojë, Izraeli do të gëzohet.

<span id="an_54:1">54:1</span> O Perëndia im, më shpëto me emrin tënd
dhe siguromë drejtësi me fuqinë tënde.

<span id="an_54:2">54:2</span> O Perëndia im, dëgjo lutjen time dhe vëru
veshin fjalëve të gojës sime.

<span id="an_54:3">54:3</span> Sepse disa të huaj janë ngritur kundër
meje dhe njerëz të furishëm kërkojnë jetën time, njerëz që nuk e kanë
Perëndinë para syve të tyre. (Sela)

<span id="an_54:4">54:4</span> Ja, Perëndia është ndihma ime, Zoti e
përkrah jetën time.

<span id="an_54:5">54:5</span> Ai do t'i ndëshkojë armiqtë e mi për të
keqen që më kanë bërë; në besnikërinë tënde shkatërroji.

<span id="an_54:6">54:6</span> Me gjithë zemër do të ofroj flijime; do
të kremtoj emrin tënd, o Zot, sepse është i mirë;

<span id="an_54:7">54:7</span> sepse më ke çliruar nga çdo ankth, sytë e
mi kanë parë mbi armiqtë e mi atë që unë dëshiroja.

<span id="an_55:1">55:1</span> O Perëndi, vëri veshin lutjes sime dhe ki
parasysh kërkesën time.

<span id="an_55:2">55:2</span> Dëgjo kërkesën time dhe përgjigjmu;
ankohem vazhdimisht dhe rënkoj,

<span id="an_55:3">55:3</span> për zërin e armikut, për shtypjen e të
pabesit; sepse më bien mbi kurriz disa fatkeqësi dhe në zemërimin e tyre
më ndjekin këmba këmbës.

<span id="an_55:4">55:4</span> Zemra ime është e shqetësuar në trupin
tim dhe tmerre që shkaktojnë vdekjen kanë rënë mbi mua.

<span id="an_55:5">55:5</span> Frika dhe të drithma më kanë sulmuar dhe
tmerri më ka mposhtur.

<span id="an_55:6">55:6</span> Prandaj kam thënë: "Ah, sikur të kisha
krahë si një pëllumb! Do të fluturoja larg për të gjetur prehje.

<span id="an_55:7">55:7</span> Ja, do të ikja larg dhe do të qëndroja në
shkretëtirë. (Sela)

<span id="an_55:8">55:8</span> Do të shpejtoja për të gjetur një strehë
nga era e furishme dhe nga furtuna".

<span id="an_55:9">55:9</span> Shkatërroji, o Zot, ngatërro gjuhët e
tyre, sepse kam parë dhunë dhe kacafytje në qytet.

<span id="an_55:10">55:10</span> Ditën dhe natën sillen mbi muret e tij;
brenda tij sundojnë e keqja dhe çoroditja.

<span id="an_55:11">55:11</span> Në mes të tij është lakmia; shtypja dhe
gënjeshtra janë të zakonshme në rrugët e tij.

<span id="an_55:12">55:12</span> Sepse nuk ka qenë një armiku im që
tallej me mua, përndryshe do ta kisha duruar; nuk ka qenë një që më
urrente ai që u ngrit kundër meje, ndryshe do t'i isha fshehur atij.

<span id="an_55:13">55:13</span> Por ke qenë ti, një njeri si unë, shoku
im dhe miku im i ngushtë.

<span id="an_55:14">55:14</span> Bënim bashkë biseda të këndshme dhe
shkonim bashkë në shtëpinë e Perëndisë.

<span id="an_55:15">55:15</span> I zëntë befas vdekja, u ulshin të
gjallë në Sheol, sepse në banesat e tyre dhe në mes tyre nuk ka veçse
ligësi.

<span id="an_55:16">55:16</span> Sa për mua, do t'i kërkoj ndihmë
Perëndisë, dhe Zoti do të më shpëtojë.

<span id="an_55:17">55:17</span> Në mbrëmje, në mëngjes dhe në mesditë
do të ankohem dhe do të rënkoj, dhe ai do të dëgjojë zërin tim.

<span id="an_55:18">55:18</span> Ai do ta shpengojë jetën time dhe do ta
sigurojë nga lufta që bëhet kundër meje, sepse janë të shumtë ata që
janë ngritur kundër meje.

<span id="an_55:19">55:19</span> Perëndia do të më dëgjojë dhe ka për
t'i poshtëruar, ai që ulet si sovran gjithnjë, sepse ata nuk ndryshojnë
dhe nuk kanë frikë nga Perëndia. (Sela)

<span id="an_55:20">55:20</span> Ai ka shtrirë duart kundër atyre që
jetonin në paqe me të, ka shkelur besëlidhjen e tij.

<span id="an_55:21">55:21</span> Goja e tij ishte më e ëmbël se gjalpi,
por në zemër ai kishte luftën; fjalët e tij ishin më të buta se vaji,
por ishin shpata të zhveshura.

<span id="an_55:22">55:22</span> Hidh mbi Zotin barrën tënde, dha ai do
të të mbajë; ai nuk do të lejojë kurrë që i drejti të lëkundet.

<span id="an_55:23">55:23</span> Por ti, o Perëndi, do t'i zbresësh këta
në pusin e humbjes; njerëzit gjakatarë dhe hileqarë nuk do të arrijnë në
gjysmën e ditëve të tyre; por unë do të kem besim te ti.

<span id="an_56:1">56:1</span> Ki mëshirë për mua, o Perëndi, sepse
njerëzit do të donin të më përpijnë; më luftojnë vazhdimisht me sulmet e
tyre.

<span id="an_56:2">56:2</span> Armiqtë e mi do të donin vazhdimisht të
më përpijnë. Po, janë të shumtë ata që më luftojnë në kryelartësinë e
tyre.

<span id="an_56:3">56:3</span> Kur të kem frikë, do të mbështetem te ti.

<span id="an_56:4">56:4</span> Me ndihmën e Perëndisë do të kremtoj
fjalën e tij; kam vënë besimin tim te Perëndia, nuk do të kem frikë.
Çfarë mund të më bëjë njeriu?

<span id="an_56:5">56:5</span> Ata i shtrëmbërojnë vazhdimisht fjalët e
mia; gjithë mendimet e tyre synojnë të më bëjnë të keq.

<span id="an_56:6">56:6</span> Mblidhen tok, rrinë në pritë; ruajnë
hepat e mia, në pritje që të më marrin jatën.

<span id="an_56:7">56:7</span> Ata mendojnë të shpëtojnë me anë të
ligësisë; në zemërimin tënd, o Perëndi, hidhi për tokë popujt.

<span id="an_56:8">56:8</span> Ti i ke numëruar hapat e bredhjes sime;
vendosi lotët e mia në calikun tënd; a nuk i ke regjistruar në librin
tënd?

<span id="an_56:9">56:9</span> Ditën që do të të thërrasë ty, armiqtë e
mi do të kthejnë krahët. Këtë e di, sepse Perëndia është për mua.

<span id="an_56:10">56:10</span> Me ndihmën e Perëndisë do të kremtoj
fjalën e tij; me ndihmën e Zotit do të kremtoj fjalën e tij.

<span id="an_56:11">56:11</span> Kam vënë besimin tim te Perëndia, nuk
do të kem frikë. Çfarë mund të më bëjë njeriu?

<span id="an_56:12">56:12</span> Kushtet që kam lidhur me ty, o Perëndi,
më detyrojnë. Do të të lëvdoj.

<span id="an_56:13">56:13</span> Sepse ti ke çliruar shpirtin tim nga
vdekja dhe ke ruajtur këmbët e mia nga rënia, në mënyrë që unë të eci
përpara Perëndisë në dritën e të gjallëve.

<span id="an_57:1">57:1</span> Ki mëshirë për mua, o Perëndi, ki mëshirë
për mua, sepse shpirti im gjen strehë te ti; gjej strehë në hijen e
krahëve të tu deri sa të kalojnë fatkeqësitë.

<span id="an_57:2">57:2</span> Unë do t'i thërras Perëndisë, Shumë të
Lartit, Perëndisë që kryen çdo gjë për mua.

<span id="an_57:3">57:3</span> Ai do të dërgojë nga qielli për të më
shpëtuar, ai qorton ashpër atë që dëshiron të më përpijë. (Sela)
Perëndia do të dërgoj mirësinë e tij dhe të vërtetën e tij.

<span id="an_57:4">57:4</span> Shpirti im është si në mes të luanëve;
banoj midis njerëzve që vjellin zjarr, midis njerëzve dhëmbët e të
cilëve janë shtiza dhe shigjeta, dhe gjuha e tyre është një shpatë e
mprehur mirë.

<span id="an_57:5">57:5</span> U lartofsh mbi qiejtë, o Perëndi;
shkëlqeftë lavdia jote mbi të gjithë tokën.

<span id="an_57:6">57:6</span> Ata kanë shtrirë një rrjetë mbi hapat e
mia; unë jam i tëri i kërrusur; kanë hapur një gropë para meje, por ata
vetë ranë brenda. (Sela)

<span id="an_57:7">57:7</span> Zemra ime është e prirur mirë, o Perëndi,
zemra ime është e prirur mirë; unë do të këndoj dhe do të lëvdoj.

<span id="an_57:8">57:8</span> Rizgjohu, fryma ime; rizgjohuni, psaltir
dhe qeste; unë do të rizgjoj agimin.

<span id="an_57:9">57:9</span> Do të të kremtoj midis popujve, o Zot, do
të këndoj lavdet e tua midis kombeve,

<span id="an_57:10">57:10</span> sepse e madhe deri në qiell është
mirësia jote, dhe e vërteta jote arrin deri në retë.

<span id="an_57:11">57:11</span> U lartofsh mbi qiejtë, o Perëndi;
lavdia jote shkëlqeftë mbi të gjithë tokën.

<span id="an_58:1">58:1</span> A flisni pikërisht sipas drejtësisë ju, o
të fuqishëm? A gjykoni ju drejt, o bij të njerëzve?

<span id="an_58:2">58:2</span> Në zemrën tuaj ju bluani përkundrazi të
keqen; duart tuaja përhapin dhunën mbi tokë.

<span id="an_58:3">58:3</span> Këta të pabesë janë prishur që në barkun
e nënës; këta gënjeshtarë kanë marrë rrugë të keqe që në lindje.

<span id="an_58:4">58:4</span> Helmi i tyre i ngjan helmit të gjarprit;
janë si gjarpri helmues i shurdhër që i zë veshët e vet,

<span id="an_58:5">58:5</span> për të mos dëgjuar zërin e magjistarëve
apo të atij që është i aftë të bëjë magji.

<span id="an_58:6">58:6</span> O Perëndi, thyej dhëmbët e tyre në gojë;
o Zot, thyej dhëmbët e luanëve.

<span id="an_58:7">58:7</span> U shkrifshin si uji që rrjedh. Kur gjuan
shigjetat e tij, ato u bëfshin si shigjeta pa majë.

<span id="an_58:8">58:8</span> U bëfshin si kërmilli që shkrihet ndërsa
po shkon; si dështimi i gruas mos pafshin diellin.

<span id="an_58:9">58:9</span> Para se tenxheret tuaja të ndjejnë
zjarrin e ferrishteve, qofshin këto të blerta apo të ndezura, ai do t'i
heqë tutje si një vorbull.

<span id="an_58:10">58:10</span> I drejti do të gëzohet duke parë
hakmarrjen; do të lajë këmbët në gjakun e të pabesit.

<span id="an_58:11">58:11</span> Dhe njerëzia do të thotë: "Me siguri ka
një shpërblim për të drejtin; me siguri ka një Perëndi që gjykon mbi
tokë".

<span id="an_59:1">59:1</span> Më çliro nga armiqtë e mi, o Perëndia im;
më vër në një vend të sigurt aty lart, larg atyre që ngrihen kundër
meje.

<span id="an_59:2">59:2</span> Më çliro nga ata që bëjnë paudhësi dhe më
shpëto nga njerëzit gjakatarë.

<span id="an_59:3">59:3</span> Sepse, ja, ata më ngrejnë prita; njerëz
të fuqishëm mblidhen kundër meje pa ekzistuar, o Zot, ndonjë faj apo
mëkat nga ana ime.

<span id="an_59:4">59:4</span> Megjithëse nuk ekziston ndonjë gabim nga
ana ime, ata nxitojnë dhe përgatiten; zgjohu që të më vish në ndihmë dhe
shiko.

<span id="an_59:5">59:5</span> Prandaj ti, o Zot, Perëndia i ushtrive,
Perëndia i Izraelit, zgjohu, për të ndëshkuar tërë kombet; mos fal asnjë
prej atyre që veprojnë në mënyrë të pabesë. (Sela)

<span id="an_59:6">59:6</span> Ata kthehen në mbrëmje, ulërijnë si qentë
dhe sillen nëpër qytet.

<span id="an_59:7">59:7</span> Ja, ata nxjerrin fyerje nga goja e tyre;
kanë shpata mbi buzët e tyre dhe thonë: "Kush na dëgjon?".

<span id="an_59:8">59:8</span> Por ti, o Zot, do të qeshësh me ta; do të
tallesh me të gjitha kombet.

<span id="an_59:9">59:9</span> O forca ime, do të shikoj ty, sepse
Perëndia është kështjella ime.

<span id="an_59:10">59:10</span> Perëndia im i dhembshur do të më dalë
përballë; Perëndia im do të më bëjë të shoh atë që dëshiroj mbi armiqtë
e mi.

<span id="an_59:11">59:11</span> Mos i vrit, që populli im të mos
harrojë; në sajë të fuqisë sate lëri të enden dhe rrëzoji, o Zot,
mburoja jonë.

<span id="an_59:12">59:12</span> Për mëkatin e gojës së tyre dhe për
fjalët e buzëve të tyre i zëntë laku i kryelartësisë së tyre, për shkak
të mallkimeve dhe të gënjeshtrave që thonë.

<span id="an_59:13">59:13</span> Asgjesoji në zemërimin tënd, asgjesoji
dhe mos qofshin më; dhe le të dinë që Perëndia mbretëron te Jakobi dhe
deri në kufijtë e tokës. (Sela)

<span id="an_59:14">59:14</span> Në mbrëmje ata kthehen, ulërijnë si
qentë dhe sillen nëpër qytet.

<span id="an_59:15">59:15</span> Enden për të kërkuar ushqim dhe po të
jetë se nuk e gjejnë për të ngrënë, e kalojnë natën duke u ankuar.

<span id="an_59:16">59:16</span> Por unë do të kremtoj fuqinë tënde dhe
në mëngjes do të lëvdoj me zë të lartë mirësinë tënde, sepse ti ke qenë
për mua një kështjellë dhe një strehë ditën e fatkeqësisë.

<span id="an_59:17">59:17</span> O forca ime, ty do të këndoj lavdet,
sepse ti, o Perëndi, je kështjella ime, Perëndia që ka mëshirë për mua.

<span id="an_60:1">60:1</span> O Perëndi, ti na ke prapsur, na ke
shpërndarë, je zemëruar; tani na rivendos.

<span id="an_60:2">60:2</span> Ti ke bërë që të dridhet toka, e ke çarë;
shëro thyerjet e saj, sepse ajo lëkundet.

<span id="an_60:3">60:3</span> Ti e ke ngarkuar popullin tënd me gjëra
të rënda; na ke dhënë të pimë verë që të trullos.

<span id="an_60:4">60:4</span> Por tani u ke dhënë atyre që të kanë
frikë një flamur, që ta ngrenë në favor të së vërtetës. (Sela)

<span id="an_60:5">60:5</span> Shpëto me dorën tënde të djathtë dhe
përgjigjmu, me qëllim që ata që ti i do të çlirohen.

<span id="an_60:6">60:6</span> Perëndia ka folur në shenjtërinë e tij:
"Unë do të triumfoj, do të ndaj Sikemin dhe do të mas luginën e
Sukothit.

<span id="an_60:7">60:7</span> Imi është Galaadi, imi është Manasi,
Efraimi është forca e kokës sime, Juda është ligjëvënësi im;

<span id="an_60:8">60:8</span> Moabi është legeni në të cilin lahem; mbi
Edomin do të hedh sandalin tim; mbi Filistejtë do të ngre britma
fitoreje".

<span id="an_60:9">60:9</span> Kush do të më çojë në qytetin e fortë?
Kush do të më çojë deri në Edom?

<span id="an_60:10">60:10</span> A nuk do të jesh pikërisht ti, o
Perëndi, që na ke prapsur? Nuk do të dalësh më, o Perëndi, me ushtritë
tona?

<span id="an_60:11">60:11</span> Na ndihmo kundër armikut, sepse është e
kotë ndihma e njeriut.

<span id="an_60:12">60:12</span> Me Perëndinë do të kryejmë trimëri, dhe
ai do të shkelë armiqtë tanë.

<span id="an_61:1">61:1</span> O Perëndi, dëgjo britmën time; dëgjo me
vëmendje lutjen time.

<span id="an_61:2">61:2</span> Nga skaji i tokës unë të bërtas ty,
ndërsa zemra ime po shkrihet; më ço në shkëmbin që është më i lartë se
unë,

<span id="an_61:3">61:3</span> sepse ti ke qenë një strehë për mua dhe
një kështjellë e fortifikuar para armikut.

<span id="an_61:4">61:4</span> Unë do të banoj në çadrën tënde për
gjithnjë, do të kërkoj strehë në hijen e krahëve të tu. (Sela)

<span id="an_61:5">61:5</span> Sepse ti, o Perëndi, ke plotësuar
kërkesat e mia, më ke dhënë trashëgiminë e atyre që kanë frikë nga emri
yt.

<span id="an_61:6">61:6</span> Ti do t'i shtosh ditë të tjera jetës së
mbretit; vitet e tij vazhdofshin për shumë breza.

<span id="an_61:7">61:7</span> Ai do të qëndrojë për gjithnjë në prani
të Perëndisë; jepi urdhër mirësisë dhe së vërtetës ta ruajnë.

<span id="an_61:8">61:8</span> Kështu do t'i këndoj përjetë lavde emrit
tënd dhe do t'i plotësoj zotimet e mia ditë për ditë.

<span id="an_62:1">62:1</span> Shpirti im gjen prehje vetëm te Perëndia;
nga ai vjen shpëtimi im.

<span id="an_62:2">62:2</span> Vetëm ai është kështjella ime dhe
shpëtimi im, ai është streha ime e lartë; unë nuk do të luaj kurrë.

<span id="an_62:3">62:3</span> Deri kur do të vërtiteni kundër një
njeriu, për të kërkuar të gjithë së bashku ta vrisni, ashtu si bëhet me
një mur që bën bark dhe një gardh që lëkundet?

<span id="an_62:4">62:4</span> Ata mendojnë vetëm ta rrëzojnë nga
lartësia e tij, gjejnë kënaqësi në gënjeshtër, bekojnë me gojën e tyre,
por në zemrat e tyre mallkojnë. (Sela)

<span id="an_62:5">62:5</span> Shpirti im, gjej prehje vetëm te
Perëndia, sepse shpresa ime vjen nga ai.

<span id="an_62:6">62:6</span> Vetëm ai është kështjella ime dhe
shpëtimi im; ai është streha ime e lartë; unë nuk do të luaj kurrë.

<span id="an_62:7">62:7</span> Te Perëndia është shpëtimi im dhe lavdia
ime; kështjella ime e fortë dhe streha ime janë te Perëndia.

<span id="an_62:8">62:8</span> Ki besim tek ai vazhdimisht, o popull,
hap zemrën tënde para tij; Perëndia është streha jonë. (Sela)

<span id="an_62:9">62:9</span> Me siguri, njerëzit e shtresës së ulët
nuk janë veçse avull dhe njerëzit e shtresës së lartë nuk janë veçse
gënjeshtarë; po t'i vësh mbi peshore të gjithë së bashku janë më të
lehtë se vetë avulli.

<span id="an_62:10">62:10</span> Mos kini besim te zhvatja dhe mos
ushqeni shpresa të kota te grabitja; mos shkoni mbas kotësisë; në rast
se pasuritë janë të bollshme, mos u kushtoni zemrën.

<span id="an_62:11">62:11</span> Perëndia ka folur një herë; dy herë kam
dëgjuar këtë, që fuqia i përket Perëndisë;

<span id="an_62:12">62:12</span> edhe ty, o Zot, të përket mirësia,
sepse do të shpërblesh cilindo sipas veprave të tij.

<span id="an_63:1">63:1</span> O Perëndi, ti je Perëndia im, unë të
kërkoj në mëngjes; shpirti im është i etur për ty; ty të dëshiron mishi
im në tokë të thatë dhe të djegur, pa ujë.

<span id="an_63:2">63:2</span> Kështu të admirova në shenjtërore, duke
soditur forcën tënde dhe lavdinë tënde.

<span id="an_63:3">63:3</span> Me qenë se mirësia jote vlen më tepër se
jeta, buzët e mia do të të lëvdojnë.

<span id="an_63:4">63:4</span> Kështu do të të bekoj deri sa të jetoj
dhe në emrin tënd do të ngre duart e mia.

<span id="an_63:5">63:5</span> Shpirti im do të ngopet si të kishte
ngrënë palcë dhe dhjamë, dhe goja ime do të të lëvdojë me buzë të
gëzuara.

<span id="an_63:6">63:6</span> Të kujtoj në shtratin tim, të mendoj kur
rri zgjuar natën.

<span id="an_63:7">63:7</span> Duke qenë se ti ke qenë ndihma ime, unë
këndoj tërë gëzim në hijen e krahëve të tu.

<span id="an_63:8">63:8</span> Shpirti im mbahet ngushtë te ti; dora
jote e djathtë më mban.

<span id="an_63:9">63:9</span> Por ata që kërkojnë jetën time për ta
shkatërruar, do të zbresin në pjesët më të ulta të tokës.

<span id="an_63:10">63:10</span> Ata do t'i dorëzohen pushtetit të
shpatës dhe do të bëhen pre e çakejve.

<span id="an_63:11">63:11</span> Por mbreti do të gëzohet te Perëndia;
kushdo që betohet për të do të përlëvdohet, sepse goja e gënjeshtrave do
të detyrohet të mbyllet.

<span id="an_64:1">64:1</span> Dëgjo zërin tim, o Perëndi, në vajtimin
që të drejtoj ty; ruaje jetën time nga tmerri i armikut.

<span id="an_64:2">64:2</span> Më fshih nga dredhitë e njerëzve të këqij
dhe nga turma zhurmëmadhe e atyre që kryejnë paudhësi.

<span id="an_64:3">64:3</span> Këta e mprehin gjuhën e tyre si një
shpatë, dhe në vend të shigjetave lëshojnë fjalë të hidhura

<span id="an_64:4">64:4</span> për të goditur fshehurazi të pafajmin; e
godasin papritur pa asnjë frikë.

<span id="an_64:5">64:5</span> I japin zemër njeri tjetrit në veprime të
liga; flasin si të na vënë kurthe dhe thonë: "Kush ka për t'i parë?".

<span id="an_64:6">64:6</span> Kurdisin gjëra të këqija dhe thonë: "Kemi
përgatitur një plan të përsosur". Mendimet e fshehura dhe zemra e
njeriut janë të panjohëshme.

<span id="an_64:7">64:7</span> Por Perëndia do të hedhë kundër tyre
shigjetat e tij dhe ata do të rrëzohen papritur.

<span id="an_64:8">64:8</span> Ata do të bien dhe e keqja që kanë bërë
gjuhët e tyre do të bjerë mbi ta; kushdo që ka për t'i parë do të tundë
kokën.

<span id="an_64:9">64:9</span> Atëherë tërë njerëzit do të kenë frikë
dhe do të tregojnë veprën e Perëndisë, dhe do të njohin atë që ai ka
bërë.

<span id="an_64:10">64:10</span> I drejti do të gëzohet tek Zoti dhe do
të kërkojë strehë tek ai, dhe të gjihë të drejtët nga zemra do të
përlëvdohen.

<span id="an_65:1">65:1</span> Ty, o Perëndi, të përket lëvdimi në Sion;
dhe do të kryhen zotimet para teje.

<span id="an_65:2">65:2</span> Te ti, që plotëson lutjen, do të vijë çdo
krijesë.

<span id="an_65:3">65:3</span> Mëkatet më kishin mundur, por ti siguron
faljen për shkeljet tona.

<span id="an_65:4">65:4</span> Lum ai njeri që ti e zgjedh dhe e afron
pranë vetes, që të banojë në oborret e tua; ne do të ngopemi me të mirat
e shtëpisë sate, me gjërat e shenjta të tempullit tënd.

<span id="an_65:5">65:5</span> Në drejtësinë tënde, ti na përgjigjesh me
vepra të tmerrshme, o Perëndia i shpëtimit tonë, ti që je shpresa e
skajeve të tokës dhe e deteve të largëta.

<span id="an_65:6">65:6</span> Me fuqinë tënde i ke bërë malet të
patundshëm dhe i ke ngjeshur me forcë.

<span id="an_65:7">65:7</span> Ti qetëson zhurmën e deteve, zhurmën e
valëve të tyre dhe trazirën e popujve.

<span id="an_65:8">65:8</span> Dhe ata që banojnë në skajet e tokës kanë
frikë nga mrekullitë e tua; ti bën që të shpërthejnë britma gëzimi nga
lindja dhe nga perëndimi.

<span id="an_65:9">65:9</span> Ti e viziton tokën dhe bën që ajo të
prodhojë më tepër, e pasuron në një masë të madhe; lumi i Perëndisë
është plot ujë; ti u siguron njerëzve grurin e tyre, mbasi e ke
përgatitur tokën.

<span id="an_65:10">65:10</span> Ti i mbush me ujë brazdat e saj,
sheshon plisat, e zbut me shirat dhe bekon filizat.

<span id="an_65:11">65:11</span> Ti e kurorëzon motin me bujarinë tënde
të madhe dhe gjurmët e tua dallohen me bollëkun e të mirave.

<span id="an_65:12">65:12</span> Kullotat e shkretëtirës janë plot me
ujë, dhe kodrinat janë mbuluar me gëzim.

<span id="an_65:13">65:13</span> Kullotat mbulohen me kope dhe luginat
mbulohen me grurë; ato lëshojnë britma gëzimi dhe këndojnë.

<span id="an_66:1">66:1</span> Lëshoni klithma gëzimi Perëndisë, ju të
gjithë banorë të tokës;

<span id="an_66:2">66:2</span> i këndoni himne lavdisë së emrit të tij;
bëjeni zulmëmadh lëvdimin e tij.

<span id="an_66:3">66:3</span> I thoni Perëndisë: "Sa të tmerrshme janë
veprat e tua! Për shkak të madhështisë së fuqisë sate armiqtë e tu do të
të nënshtrohen ty.

<span id="an_66:4">66:4</span> Tërë toka do të të adhurojë dhe do të
këndojë për ty, do të këndojë lëvdimet e emrit tënd. (Sela)

<span id="an_66:5">66:5</span> Ejani dhe admironi atë që Perëndia ka
bërë; ai është i tmerrshëm në veprat tij për bijtë e njerëzve.

<span id="an_66:6">66:6</span> Ai e ndryshoi detin në tokë të thatë;
populli i tij e kaloi lumin me këmbë të thata; le të gëzohemi, pra,
bashkë me të.

<span id="an_66:7">66:7</span> Me fuqinë e tij ai mbretëron në
përjetësi; sytë e tij këqyrin kombet. Mos lejoni që rebelët të ngrenë
krye. (Sela)

<span id="an_66:8">66:8</span> Ju o popuj, bekoni Perëndinë tonë; dhe
shpallni me zë të lartë lëvdimin e tij.

<span id="an_66:9">66:9</span> Ai na mban gjallë dhe nuk lejon që këmbët
tona të pengohen.

<span id="an_66:10">66:10</span> Sepse ti na ke vënë në provë, o
Perëndi, na ke pastruar ashtu si pastrohet argjendi.

<span id="an_66:11">66:11</span> Na ke bërë të biem në rrjetë, ke vënë
një barrë të rëndë mbi kurrizet tona.

<span id="an_66:12">66:12</span> Ke bërë që njerëzit të ecin me kalë mbi
kokën tonë; kemi kaluar nëpër zjarr dhe nëpër ujë, por ti na ke nxjerrë
jashtë në një vend të freskët.

<span id="an_66:13">66:13</span> Unë do të hyj në shtëpinë tënde me
olokauste; do të plotësoj zotimet e mia,

<span id="an_66:14">66:14</span> që buzët e mia kanë formuluar dhe që
goja ime ka shqiptuar kur kaloja fatkeqësi.

<span id="an_66:15">66:15</span> Do të të ofroj olokauste kafshësh të
majme, me erën e këndshme të deshve; do të flijoj qe dhe cjep. (Sela)

<span id="an_66:16">66:16</span> Ejani dhe dëgjoni, ju të gjithë që i
trëmbeni Perëndisë, dhe unë do t'ju tregoj atë që ai bëri për shpirtin
tim.

<span id="an_66:17">66:17</span> I thirra atij me gojën time dhe e
përlëvdova me gjuhën time.

<span id="an_66:18">66:18</span> Po të kisha ruajtur të keqen në zemrën
time, Zoti nuk do të më kishte dëgjuar.

<span id="an_66:19">66:19</span> Por Perëndia më dëgjoi dhe i kushtoi
kujdes zërit të lutjes sime.

<span id="an_66:20">66:20</span> Qoftë i bekuar Perëndia, që nuk e hodhi
poshtë lutjen time dhe nuk më mohoi mirësinë e tij.

<span id="an_67:1">67:1</span> Perëndia pastë mëshirë për ne dhe na
bekoftë; Perëndia e bëftë fytyrën e tij të shkëlqejë mbi ne, (Sela)

<span id="an_67:2">67:2</span> me qëllim që mbi tokë të njihet rruga
jote dhe shpëtimi yt midis gjithë kombeve.

<span id="an_67:3">67:3</span> Popujt do të të kremtojnë, o Perëndi, të
gjithë popujt do të të kremtojnë.

<span id="an_67:4">67:4</span> Kombet do të gëzohen dhe do të
ngazëllojnë, sepse ti do t'i gjykosh drejt popujt dhe do t'i udhëheqësh
kombet mbi tokë. (Sela)

<span id="an_67:5">67:5</span> Le të të lëvdojnë popujt, o Perëndi, le
të të lëvdojnë tërë popujt.

<span id="an_67:6">67:6</span> Toka do të prodhojë frytin e vet;
Perëndia, Perëndia ynë, do të na bekojë.

<span id="an_67:7">67:7</span> Perëndia do të na bekojë dhe tërë skajet
e tokës do ta kenë frikë.

<span id="an_68:1">68:1</span> Perëndia u çoftë dhe u shpërndafshin
armiqtë e tij, dhe ata që e urrejnë ikshin para tij.

<span id="an_68:2">68:2</span> Ti do t'i shpërndash ashtu si zhdavaritet
tymi, ashtu si shkrihet dylli para zjarrit; kështu do të vdesin të
pabesët përpara Perëndisë.

<span id="an_68:3">68:3</span> Por të drejtët do të gëzohen, do të
ngazëllohen përpara Perëndisë dhe do të galdojnë me këngë gëzimi.

<span id="an_68:4">68:4</span> Këndojini Perëndisë, këndojini lavde
emrit të tij; pregatitini rrugën atij që kalon me kalë në shkretëtirë;
emri i tij është Zoti; ngazëlloni para tij.

<span id="an_68:5">68:5</span> Perëndia në banesën e tij të shenjtë
është babai i jetimëve dhe mbrojtësi i të vejave.

<span id="an_68:6">68:6</span> Perëndia bën që i vetmuari të banojë në
një familje, çliron të burgosurit dhe siguron begatinë; por rebelët
mbeten në tokë të djegur.

<span id="an_68:7">68:7</span> O Perëndi, kur dole përpara popullit
tënd, kur marshove nëpër shkretëtirë. (Sela)

<span id="an_68:8">68:8</span> toka u drodh; edhe qiejtë lëshuan ujë në
prani të Perëndisë, vetë Sinai u drodh në prani të Perëndisë, Perëndisë
të Izraelit.

<span id="an_68:9">68:9</span> Ti ke derdhur një shi të bollshëm, o
Perëndi, dhe i ke dhënë përsëri fuqi trashëgimisë sate.

<span id="an_68:10">68:10</span> Kopeja jote gjeti një banesë dhe në
mirësinë tënde, o Perëndi, je kujdesur për të varfërit.

<span id="an_68:11">68:11</span> Zoti shpalli fjalën dhe i madh ishte
numri i atyre që e kanë shpallur:

<span id="an_68:12">68:12</span> "Mbretërit e ushtrive ikin me ngut,
ndërsa kush ka mbetur në shtëpi ndan plaçkën.

<span id="an_68:13">68:13</span> Edhe në se keni mbetur për të pushuar
ndër vatha, ju jeni si krahët e pëllumbeshës të mbuluara me argjend dhe
si pendët e saj të arta që shkëlqejnë".

<span id="an_68:14">68:14</span> Kur i Plotfuqishmi i shpërndau
mbretërit në vend, Tsalmoni u mbulua me borë.

<span id="an_68:15">68:15</span> Një mal i Perëndisë është mali i
Bashanit, një mal me shumë maja është mali i Bashanit.

<span id="an_68:16">68:16</span> O male me shumë maja pse shikoni me
zili malin që Perëndia ka zgjedhur për banesë të tij? Po, Zoti do të
banojë atje përjetë.

<span id="an_68:17">68:17</span> Qerret e Perëndisë janë një mori,
mijëra e mijëra, Zoti është midis tyre ashtu si në Sinai, në shenjtërinë
e tij.

<span id="an_68:18">68:18</span> Ti je ngjitur lart, ke burgosur
robërinë, ke marrë dhurata nga njerëzit edhe nga rebelët, me qëllim që
ti, o Zot Perëndi të mund të qëndrosh atje.

<span id="an_68:19">68:19</span> I bekuar qoftë Zoti, që për ditë mbart
barrat tona; ai është Perëndia i shpëtimit tonë. (Sela)

<span id="an_68:20">68:20</span> Perëndia është për ne Perëndia që
çliron, dhe Zotit, Zotit, i përket çlirimi nga vdekja.

<span id="an_68:21">68:21</span> Po, Perëndia do të shtypë kokën e
armiqve të tij, kokën me flokë të gjata të atyre që ecin në mëkat të
tij.

<span id="an_68:22">68:22</span> Zoti ka thënë: "Do t'i kthej nga
Bashani, do t'i kthej nga humnerat e detit,

<span id="an_68:23">68:23</span> me qëllim që ti të dërrmosh armiqtë e
tu, duke futur thellë këmbën tënde në gjakun e tyre, dhe gjuha e qenve
të tu të ketë pjesën që i takon".

<span id="an_68:24">68:24</span> Ata kanë parë varganin tënd, o Perëndi,
varganin e Perëndisë tim, e Mbretit tim në shenjtërore.

<span id="an_68:25">68:25</span> Këngëtarët ecnin përpara, ata që u
binin veglave vinin në fund, dhe në mes qëndronin vajzat që u binin
dajreve.

<span id="an_68:26">68:26</span> Bekoni Perëndinë në kuvendet; bekoni
Zotin ju që jeni nga gurra e Izraelit.

<span id="an_68:27">68:27</span> Ja, Beniamini, më i vogli, por
udhëheqësi i tyre, princat e Judës me trupat e tyre, princat e
Zabulonit, princat e Neftalit.

<span id="an_68:28">68:28</span> Perëndia yt ka vendosur forcën tënde;
forco, o Perëndi, sa ke bërë për ne.

<span id="an_68:29">68:29</span> Për shkak të tempullit tënd në
Jeruzalem, mbretërit do të të sjellin dhurata.

<span id="an_68:30">68:30</span> Shaj kafshën e kallamishteve, tufën e
demave me viçat e popujve, deri sa të poshtërohen duke sjellë shufra
argjendi; shpërndaji popujt që kënaqen duke bërë luftë.

<span id="an_68:31">68:31</span> Nga Egjipti do të sjellin metal që
shkëlqen, Etiopia do të nxitojë t'i shtrijë Perëndisë duart e saj.

<span id="an_68:32">68:32</span> O mbretëri të tokës, këndojini
Perëndisë; këndojini lavde Zotit, (Sela)

<span id="an_68:33">68:33</span> atij që shkon me kalë mbi qiejtë e
qiejve të përjetshme, ai nxjerr zërin e tij, një zë të fuqishëm.

<span id="an_68:34">68:34</span> Pranoni fuqinë e Perëndisë, madhështia
e tij qëndron mbi Izraelin dhe fuqia e tij është në qiejtë.

<span id="an_68:35">68:35</span> O Perëndi, ti je i tmerrshëm nga
shenjtorja jote; Perëndia i Izraelit është ai që i jep forcë dhe fuqi
popullit. I bekuar qoftë Perëndia!

<span id="an_69:1">69:1</span> Shpëtomë, o Perëndi, se ujërat më kanë
arritur deri në grykë.

<span id="an_69:2">69:2</span> Jam zhytur në një batak të thellë dhe nuk
gjej asnjë pikë mbështetjeje; kam arritur në ujëra të thella dhe rryma
më rrëmben me vete.

<span id="an_69:3">69:3</span> Jam lodhur duke bërtitur, gryka më është
tharë; sytë e mi konsumohen në pritje të Perëndisë tim.

<span id="an_69:4">69:4</span> Ata që më urrejnë pa shkak janë më të
shumtë se flokët e mi; janë të fuqishëm ata që duan të më shkatërrojnë
dhe që janë pa të drejtë armiq të mi; jam i detyruar të kthej atë që nuk
kam vjedhur.

<span id="an_69:5">69:5</span> O Perëndi, ti e di marrëzinë time dhe
fajet e mia nuk të janë fshehur.

<span id="an_69:6">69:6</span> Mos u ngatërrofshin për shkakun tim ata
që kanë shpresë te ti, o Zot, Zoti i ushtrive; mos u turpërofshin për
shkakun tim ata që të kërkojnë, o Perëndi i Izraelit.

<span id="an_69:7">69:7</span> Për hir të dashurisë sate unë po heq një
poshtërim dhe turpi më mbulon fytyrën.

<span id="an_69:8">69:8</span> Unë jam i bërë një i huaj për vëllezërit
e mi dhe për bijtë e nënes sime.

<span id="an_69:9">69:9</span> Sepse zelli i shtëpisë sate më ka përpirë
dhe fyerjet e rënda të atij që të fyen kanë rënë mbi mua.

<span id="an_69:10">69:10</span> Kam qarë duke pikëlluar shpirtin tim me
agjërim, por kjo më ka sjellë çnderim.

<span id="an_69:11">69:11</span> Kam veshur madje si rroba një thes, por
u bëra për ta objekt talljeje.

<span id="an_69:12">69:12</span> Ata që ulen te porta flasin për mua,
dhe u bëra kënga e pijanecëve.

<span id="an_69:13">69:13</span> Por sa për mua, o Zot, lutja ime të
drejtohet ty, o Zot, në kohë të pranueshme; në dhembshurinë tënde të
madhe përgjigjmu, o Perëndi, në shpëtimin tënd të siguruar.

<span id="an_69:14">69:14</span> Më nxirr nga bataku që të mos fundosem
në të, dhe bëj që të çlirohem nga ata që më urrejnë dhe nga ujërat e
thella.

<span id="an_69:15">69:15</span> Mos më mbuloftë rryma e ujërave, mos më
përpiftë humnera dhe mos u mbylltë gryka e pusit mbi mua.

<span id="an_69:16">69:16</span> Përgjigjmu, o Zot, sepse mirësia jote
është e çmuar; në dhembshuritë e tua të mëdha sillu nga unë.

<span id="an_69:17">69:17</span> Mos e fshih fytyrën tënde nga
shërbëtori yt, sepse jam në ankth; nxito të më përgjigjesh.

<span id="an_69:18">69:18</span> Afrohu te unë dhe më shpjego; çliromë
nga armiqtë e mi.

<span id="an_69:19">69:19</span> Ti e njeh poshtërsinë time, turpin tim
dhe çnderimin tim; armiqtë e mi janë të gjithë para teje.

<span id="an_69:20">69:20</span> Fyerja e rëndë më ka copëtuar zemrën
dhe jam plot hidhërime; prita dikë që të më përdëllentë por më kot;
prita dikë që të më ngushëllonte, por nuk u paraqit asnjë.

<span id="an_69:21">69:21</span> Më dhanë përkundrazi vrer në vend të
ushqimit dhe për të ma shuar etjen më dhanë për të pirë uthull.

<span id="an_69:22">69:22</span> U bëftë tryeza e tyre një lak para
tyre, dhe begatia e tyre një kurth.

<span id="an_69:23">69:23</span> Ju errshin sytë atyre kështu që të mos
shohin më, dhe bëj që ijët e tyre të lëkunden vazhdimisht.

<span id="an_69:24">69:24</span> Zbraz mbi ta zemërimin tënd dhe i zëntë
zjarri i indinjatës sate.

<span id="an_69:25">69:25</span> Banesa e tyre u shkretoftë dhe askush
mos banoftë në çadrat e tyre,

<span id="an_69:26">69:26</span> sepse përndjekin atë që ti ke goditur
dhe flasin me kënaqësi për dhembjen e atyre që ti ke plagosur.

<span id="an_69:27">69:27</span> Shto këtë faj fajit të tyre dhe mos
arrifshin kurrë të kenë pjesë në drejtësinë tënde.

<span id="an_69:28">69:28</span> U shofshin nga libri i jetës dhe mos u
shkrofshin midis të drejtëve.

<span id="an_69:29">69:29</span> Tani jam i hidhëruar dhe i dëshpëruar;
shpëtimi yt, o Perëndi, më lartoftë.

<span id="an_69:30">69:30</span> Unë do ta kremtoj emrin e Perëndisë me
një këngë, dhe do ta madhështoj me lavde.

<span id="an_69:31">69:31</span> Dhe kjo do t'i pëlqejë Zotit më tepër
se një ka o një dem me brirë dhe thonj.

<span id="an_69:32">69:32</span> Njerëzit e përulur do të shohin dhe do
të gëzohen; dhe për ju që kërkoni Perëndinë, u përtëriftë zemra juaj.

<span id="an_69:33">69:33</span> Sepse Zoti kënaq nevojtarët dhe nuk
përçmon robërit e tij.

<span id="an_69:34">69:34</span> E mburrshin qiejtë dhe toka, detet dhe
gjithçka lëviz në to.

<span id="an_69:35">69:35</span> Sepse Perëndia do të shpëtojë Sionin
dhe do të rindërtojë qytetet e Judës; atëherë ata do të banojnë në to
dhe do t'i zotërojnë.

<span id="an_69:36">69:36</span> Dhe pasardhësit e shërbëtorëve të tij
do të kenë trashëgiminë dhe ata që e duan emrin e tij do të banojnë aty.

<span id="an_70:1">70:1</span> O Perëndi, nxito të më çlirosh. O Zot,
nxito të më ndihmosh.

<span id="an_70:2">70:2</span> U turpërofshin dhe u hutofshin ata që
kërkojnë jetën time; kthefshin kurrizin dhe u mbulofshin me turp ata që
kërkojnë të keqen time.

<span id="an_70:3">70:3</span> Kthefshin kurrizin për shkak të turpit të
tyre ata që thonë: "Ah, ah!".

<span id="an_70:4">70:4</span> U gëzofshin dhe ngazëllofshin te ti të
gjithë ata që të kërkojnë, dhe ata që duan shpëtimin tënd thënçin
vazhdimisht: "U përlëvdoftë Perëndia!".

<span id="an_70:5">70:5</span> Por unë jam i varfër dhe nevojtar; o
Perëndi, nxito të më vish në ndihmë; ti je ndihma ime dhe çlirimtari im;
o Zot, mos vono.

<span id="an_71:1">71:1</span> Unë po gjej strehë te ti, o Zot, bëj që
të mos hutohem kurrë.

<span id="an_71:2">71:2</span> Në emër të drejtësisë sate, më çliro dhe
më shpëto; zgjate veshin tënd ndaj meje dhe më shpëto.

<span id="an_71:3">71:3</span> Ti je për mua një kështjellë shpëtimi, ku
unë mund të shkoj gjithnjë; ti ke urdhëruar shpëtimin tim, sepse je
shkëmbi dhe kështjella ime.

<span id="an_71:4">71:4</span> Perëndia im, më çliro nga dora e të
pabesit, nga dora e të çoroditurit dhe të atij që përdor dhunën.

<span id="an_71:5">71:5</span> Sepse ti je shpresa ime, o Zot, o Zot,
besimi im që kurse isha fëmijë.

<span id="an_71:6">71:6</span> Ti ke qenë përkrahja ime qysh në bark të
nënes sime; ti më nxore nga barku i nënës sime; ty do të drejtohet
gjithnjë lëvdimi im.

<span id="an_71:7">71:7</span> Jam bërë për shumë njerëz si një
mrekulli, por ti je streha e fortë.

<span id="an_71:8">71:8</span> Goja ime është plot me lëvdimet e tua dhe
shpall lavdinë tënde tërë ditën.

<span id="an_71:9">71:9</span> Mos më hidh poshtë në kohën e pleqërisë;
mos më braktis kur forca ime po pakësohet.

<span id="an_71:10">71:10</span> Sepse armiqtë e mi flasin kundër meje,
dhe ata që kanë ngritur pusi kundër jetës sime thurrin komplote bashkë,

<span id="an_71:11">71:11</span> duke thënë: "Perëndia e ka braktisur;
ndiqeni dhe kapeni, sepse nuk ka njeri që ta çlirojë".

<span id="an_71:12">71:12</span> O Perëndi, mos u largo nga unë;
Perëndia im, nxito të më ndihmosh.

<span id="an_71:13">71:13</span> U ngatërrofshin dhe u asgjesofshin
kundërshtarët e jetës sime; u mbulofshin me poshtërsi dhe me turp ata që
dëshërojnë të më bëjnë të keqen.

<span id="an_71:14">71:14</span> Por unë do të kem shpresa gjithnjë dhe
do të të lëvdoj gjithnjë e më tepër.

<span id="an_71:15">71:15</span> Goja ime do të tregojë tërë ditën
drejtësinë tënde dhe çlirimet e tua, sepse nuk njoh numrin e tyre.

<span id="an_71:16">71:16</span> Do të thellohem në veprat e fuqishme të
Zotit, të Zotit, dhe do të kujtoj drejtësinë tënde, vetëm tënden.

<span id="an_71:17">71:17</span> O Perëndi, ti më ke mësuar që në
fëmijëri; dhe deri më sot unë kam shpallur mrekullitë e tua.

<span id="an_71:18">71:18</span> Edhe tani që jam plakur dhe jam
thinjur, o Perëndi, mos më braktis deri sa t'i kem treguar këtij brezi
fuqinë tënde dhe mrekullitë e tua gjithë atyre që do të vijnë.

<span id="an_71:19">71:19</span> Edhe drejtësia jote, o Perëndi, arrin
deri në lartësitë e qiejve; ti ke bërë gjëra të mëdha. O Perëndi, kush
të përngjan ty?

<span id="an_71:20">71:20</span> Ti, që më bëre të provoj shumë
fatkeqësira, të rënda, do të më japësh përsëri jetën dhe do të më bësh
të ngrihem lart nga humnerat e tokës.

<span id="an_71:21">71:21</span> Ti do të rritesh madhështinë time dhe
do të kthehesh të më ngushëllosh.

<span id="an_71:22">71:22</span> Dhe unë do të lëvdoj me harpe për
besnikërinë tënde, o Perëndia im, dhe do të këndoj lavdet e tua me
qeste, o i Shenjti i Izraelit.

<span id="an_71:23">71:23</span> Buzët e mia do të ngazëllojnë kur do të
këndoj lavdet e tua bashkë me shpirtin tim, që ti ke shpenguar.

<span id="an_71:24">71:24</span> Edhe gjuha ime do të flasë tërë ditën
për drejtësinë tënde, sepse janë turpëruar dhe janë hutuar ata që
kërkonin të më bënin të keqen.

<span id="an_72:1">72:1</span> O Perëndi, paraqit mendimet e tua mbretit
dhe drejtësinë tënde birit të mbretit,

<span id="an_72:2">72:2</span> dhe ai do të gjykojë popullin tënd me
drejtësi dhe të pikëlluarit e tu me saktësi.

<span id="an_72:3">72:3</span> Malet do t'i sjellin paqen popullit dhe
kodrat drejtësinë.

<span id="an_72:4">72:4</span> Ai do t'u sigurojë drejtësi të
pikëlluarve të popullit, do të shpëtojë bijtë e nevojtarëve dhe do të
dërrmojë shtypësin.

<span id="an_72:5">72:5</span> Ata do të të kenë frikë deri sa të ketë
diell dhe hënë, për të gjitha brezat.

<span id="an_72:6">72:6</span> Ai do të zbresë si shiu mbi barin e
kositur, si një rrebesh që vadit tokën.

<span id="an_72:7">72:7</span> Në ditët e tij i drejti do të lulëzojë
dhe ka për të patur shumë paqe deri sa të mos ketë më hënë.

<span id="an_72:8">72:8</span> Ai do të mbretërojë nga një det te tjetri
dhe nga lumi deri në skajet e tokës.

<span id="an_72:9">72:9</span> Banorët e shkretëtirës do të përkulen
para tij, dhe armiqtë e tij do të lëpijnë pluhurin.

<span id="an_72:10">72:10</span> Mbretërit e Tarshishit dhe të ishujve
do t'i paguajnë haraçin, mbretërit e Shebas dhe ai i Sabas do t'i
ofrojnë dhurata.

<span id="an_72:11">72:11</span> Po, gjithë mbretërit do ta adhurojnë
dhe gjithë kombet do t'i shërbejnë.

<span id="an_72:12">72:12</span> Sepse ai do ta çlirojë nevojtarin që
bërtet dhe të mjerin që nuk ka se kush ta ndihmojë.

<span id="an_72:13">72:13</span> Atij do t'i vijë keq për të dobëtin dhe
për nevojtarin dhe do të shpëtojë jetën e nevojtarëve.

<span id="an_72:14">72:14</span> Ai do të çlirojë jetën e tyre nga
shtypja dhe nga dhuna, dhe gjaku i tyre do të jetë i çmuar para syve të
tij.

<span id="an_72:15">72:15</span> Dhe ai do të jetojë; dhe do t'i jepet
ari i Shebas, do të bëhen vazhdimisht lutje për të dhe do të bekohet
tërë ditën.

<span id="an_72:16">72:16</span> Do të ketë bollëk gruri mbi tokë, në
majat e maleve; kallinjtë e tij do të valëviten si drurët e Libanit, dhe
banorët e qyteteve do të lulëzojnë si bari i tokës.

<span id="an_72:17">72:17</span> Emri i tij do të vazhdojë përjetë, emri
i tij do të përhapet deri sa të ketë diell; dhe tërë kombet do të
bekohen në të dhe do ta shpallin të lumtur.

<span id="an_72:18">72:18</span> I bekuar qoftë Zoti Perëndia, Perëndia
i Izraelit; vetëm ai bën mrekulli.

<span id="an_72:19">72:19</span> Qoftë i bekuar përjetë emri i tij i
lavdishëm, dhe tërë toka qoftë e mbushur me lavdinë e tij. Amen, amen.

<span id="an_72:20">72:20</span> Këtu mbarojnë lutjet e Davidit, birit
të Isait.

<span id="an_73:1">73:1</span> Me siguri Perëndia është i mirë me
Izraelin, me ata që janë të pastër nga zemra.

<span id="an_73:2">73:2</span> Por, sa për mua, gati gati po më
pengoheshin këmbët dhe për pak hapat e mia do të shkisnin.

<span id="an_73:3">73:3</span> Sepse i kisha zili mburravecët, duke parë
mirëqënien e njerëzve të këqij.

<span id="an_73:4">73:4</span> Sepse nuk ka dhembje në vdekjen e tyre,
dhe trupi i tyre është i majmë.

<span id="an_73:5">73:5</span> Ata nuk po heqin si vdekatarët e tjerë,
as pësojnë goditje si njerëzit e tjerë.

<span id="an_73:6">73:6</span> Prandaj kryelartësia i rrethon si një
gjerdan dhe dhuna i mbështjell si një rrobe.

<span id="an_73:7">73:7</span> Sytë u dalin jashtë nga dhjami dhe
përfytyrimet e çoroditura të zemrës së tyre vërshojnë.

<span id="an_73:8">73:8</span> Ata tallen dhe kurdisin me pabesi
shtypjen, flasin me arrogancë.

<span id="an_73:9">73:9</span> E drejtojnë gojën e tyre kundër qiellit
dhe gjuha e tyre përshkon tokën.

<span id="an_73:10">73:10</span> Prandaj njerëzit e tyre kthehen nga ajo
anë dhe pijnë me të madhe ujërat e tyre,

<span id="an_73:11">73:11</span> dhe thonë: "Si është e mundur që
Perëndia të dijë çdo gjë dhe të ketë njohuri te Shumë i Larti?".

<span id="an_73:12">73:12</span> Ja, këta janë të pabesë; megjithatë
janë gjithnjë të qetë dhe i shtojnë pasuritë e tyre.

<span id="an_73:13">73:13</span> Më kot, pra, pastrova zemrën time dhe i
lava duart në pafajësinë time.

<span id="an_73:14">73:14</span> Sepse jam goditur tërë ditën dhe jam
ndëshkuar çdo mëngjes.

<span id="an_73:15">73:15</span> Sikur të kisha thënë: "Do të flas edhe
unë kështu", ja, do të kisha mohuar brezin e bijve të tu.

<span id="an_73:16">73:16</span> Atëherë kërkova ta kuptoj këtë gjë, por
ajo m'u duk shumë e vështirë.

<span id="an_73:17">73:17</span> Deri sa hyra në shenjtoren e Perëndisë
dhe mora parasysh fundin e tyre.

<span id="an_73:18">73:18</span> Me siguri, ti i vë në vënde të
rrëshqitshme dhe kështu i bën që të bien në shkatërrim.

<span id="an_73:19">73:19</span> Si u shkatërruan në një çast! Ata
vdiqën të konsumuar nga tmerri!

<span id="an_73:20">73:20</span> Ashtu si në një ëndërr, kur zgjohesh,
kështu edhe ti, o Zot, kur të zgjohesh, do të përbuzësh pamjen e tyre të
kotë.

<span id="an_73:21">73:21</span> Kur zemra ime acarohej dhe e ndjeja
veten sikur më shponin nga brenda,

<span id="an_73:22">73:22</span> unë isha pa mend dhe pa kuptim; para
teje isha si një kafshë.

<span id="an_73:23">73:23</span> Por megjithatë unë jam gjithnjë me ty;
ti më ke kapur nga dora e djathtë.

<span id="an_73:24">73:24</span> Ti do të më udhëheqësh me këshillën
tënde dhe do të më çosh pastaj në lavdi.

<span id="an_73:25">73:25</span> Cilin kam në qiell veç teje? Dhe mbi
tokë nuk dëshiroj tjetër njeri veç teje.

<span id="an_73:26">73:26</span> Mishi im dhe zemra ime nuk mund të
ligështohen, por Perëndia është kështjella e zemrës sime dhe pjesa ime
në përjetësi.

<span id="an_73:27">73:27</span> Sepse ja, ata që largohen prej teje do
të vdesin; ti shkatërron tërë ata që, duke kurvëruar, largohen prej
teje.

<span id="an_73:28">73:28</span> Por sa për mua, e mira është t'i
afrohem Perëndisë; e kam bërë Zotin tim, Zotin, strehën time, për të
treguar gjithë veprat e tua.

<span id="an_74:1">74:1</span> O Perëndi, pse na ke hedhur poshtë për
gjithnjë? Pse vlon zemërimi yt kundër kopesë së kullotës sate?

<span id="an_74:2">74:2</span> Kujto popullin tënd, që dikur e more, që
ti e shpengove që të ishte fisi i trashëgimisë sate, të këtij mali të
Sionit, mbi të cilin ke banuar.

<span id="an_74:3">74:3</span> Drejto hapat e tua në këto rrënoja të
pandreqshme; armiku i ka prishur të gjitha në shenjtërore.

<span id="an_74:4">74:4</span> Armiqtë e tu vrumbullojnë në vendin e
kuvendeve të tua; kanë vënë aty shenjat e tyre si flamuj.

<span id="an_74:5">74:5</span> Dukej sikur godisnin me sëpata në pjesën
e dëndur të një pylli.

<span id="an_74:6">74:6</span> Dhe tani me sqeparë dhe çekane po prishin
tërë skulpturat e tij.

<span id="an_74:7">74:7</span> I kanë vënë zjarrin shenjtërores sate;
kanë përdhosur banesën që mban emrin tënd, duke e hedhur poshtë.

<span id="an_74:8">74:8</span> Kanë thënë në zemër të tyre: "T'i
shkatërrojmë të gjithë"; kanë djegur tërë qendrat e kuvendeve të shenjta
në vend.

<span id="an_74:9">74:9</span> Ne nuk i shohim më shenjat tona; nuk ka
më profet dhe midis nesh nuk ka asnjë që të dijë deri kur.

<span id="an_74:10">74:10</span> Deri kur, o Perëndi, kundërshtari do të
fyejë? Armiku vallë, do ta përçmojë emrin tënd përjetë?

<span id="an_74:11">74:11</span> Pse e tërheq dorën tënde, pikërisht të
djathtën? Nxirre nga gjiri yt dhe shkatërroji.

<span id="an_74:12">74:12</span> Por Perëndia është mbreti im qysh prej
kohëve të lashta; ai sjell shpëtimin mbi tokë.

<span id="an_74:13">74:13</span> Me forcën tënde ndave detin dhe shtype
kokën e përbindëshve të detit në ujërat.

<span id="an_74:14">74:14</span> Copëtove kokat e Levitanëve dhe ia dhe
për të ngrënë popullit të shkretëtirës.

<span id="an_74:15">74:15</span> Bëre që të dalin burime dhe përrenj dhe
thave lumenj të përhershëm.

<span id="an_74:16">74:16</span> Jotja është dita, jotja është edhe
nata; ti ke vendosur dritën dhe diellin.

<span id="an_74:17">74:17</span> Ti ke caktuar tërë kufijtë e tokës dhe
ke bërë verën dhe dimrin.

<span id="an_74:18">74:18</span> Mbaje mend këtë, o Zot, që armiku të ka
fyer dhe që një popull i pamend ka përbuzur emrin tënd.

<span id="an_74:19">74:19</span> Mos ia braktis bishave jetën e
turtulleshës sate; mos harro përjetë jetën e të përvuajturve të tu.

<span id="an_74:20">74:20</span> Respekto besëlidhjen, sepse vendet e
errëta të tokës janë plot me strofka dhune.

<span id="an_74:21">74:21</span> Mos lejo që i shtypuri të kthehet i
turpëruar; bëj që i përvuajturi dhe nevojtari të lëvdojnë emrin tënd.

<span id="an_74:22">74:22</span> Çohu o Perëndi, mbro kauzën tënde! Mos
harro që i pamendi të fyen tërë ditën.

<span id="an_74:23">74:23</span> Mos harro britmën e armiqve të tu;
zhurma e tyre që ngrihen kundër teje ngjitet vazhdimisht në qiell.

<span id="an_75:1">75:1</span> Ne të lëvdojmë, o Perëndi, ne të
lëvdojmë, sepse emri yt na është i afërt; njeriu tregon mrekullitë e
tua.

<span id="an_75:2">75:2</span> Kur do të vijë koha e caktuar, unë do të
gjykoj me drejtësi.

<span id="an_75:3">75:3</span> Toka dhe tërë banorët e saj shkrihen, por
unë i bëj të qëndrueshme shtyllat e saj. (Sela)

<span id="an_75:4">75:4</span> U kam thënë fodullëve: "Mos u mburrni!",
dhe të pabesëve: "Mos u bëni hundëpërpjetë!

<span id="an_75:5">75:5</span> Mos e ngrini lart kokën, mos flisni me
qafë të fortë".

<span id="an_75:6">75:6</span> Sepse lëvdimi nuk vjen as nga lindja, as
nga perëndimi, as edhe nga shkretëtira.

<span id="an_75:7">75:7</span> Sepse Perëndia është ai që gjykon; ai ul
njerin dhe ngre tjetrin.

<span id="an_75:8">75:8</span> Sepse Zoti ka në dorë një kupë vere që
shkumon dhe plot me erëza, që ai e zbraz. Me siguri tërë të pabesët e
dheut do ta kullojnë dhe do të pinë deri llumin.

<span id="an_75:9">75:9</span> Por unë do të shpall përjetë dhe do t'i
këndoj lavde Perëndisë të Jakobit.

<span id="an_75:10">75:10</span> Dhe do të dërrmoj tërë fuqinë e të
pabesëve, por fuqia e të drejtëve do të përlëvdohet.

<span id="an_76:1">76:1</span> Perëndia njihet mirë në Judë, emri i tij
është i madh në Izrael.

<span id="an_76:2">76:2</span> Tabernakulli i tij është në Salem dhe ai
banon në Sion.

<span id="an_76:3">76:3</span> Këtu ai ka copëtuar shigjetat e zjarrta
të harkut, mburojën dhe shpatën e luftës. (Sela)

<span id="an_76:4">76:4</span> Ti dukesh i lavdishëm dhe i fuqishëm mbi
malet e presë.

<span id="an_76:5">76:5</span> Trimat i kanë zhveshur, i ka zënë gjumi,
dhe asnjë prej atyre trimave nuk ka mundur të përdorë duart e tij.

<span id="an_76:6">76:6</span> Mbas qortimit tënd, o Perëndia i Jakobit,
qerret dhe kuajt mbetën të shushatur.

<span id="an_76:7">76:7</span> Nga ti, pikërisht nga ti, duhet të kenë
frikë; dhe kush mund të rezistojë para teje kur zemërohesh?

<span id="an_76:8">76:8</span> Ti ke bërë që të dëgjohet nga qielli
vendimi yt, tokën e zuri frika dhe heshti,

<span id="an_76:9">76:9</span> kur Perëndia u ngrit për të gjykuar, për
të çliruar tërë nevojtarët e tokës. (Sela)

<span id="an_76:10">76:10</span> Edhe zemërimi i njerëzve do të
shndrrohet në lavdi për ty, dhe ti do të rrethohesh me vetë mbeturinat e
zemërimi të tyre.

<span id="an_76:11">76:11</span> Bëjini zotime Zotit, Perëndisë tuaj,
dhe plotësojini; tërë ata që rinë rreth tij t'i çojnë dhurata të
Tmerrshmit.

<span id="an_76:12">76:12</span> Ai u heq frymën qeveritarëve, nga ai
druhen mbretërit e tokës.

<span id="an_77:1">77:1</span> Zëri im lartohet te Perëndia dhe unë
bërtas; zëri im lartohet te Perëndia dhe ai ka për të më dëgjuar.

<span id="an_77:2">77:2</span> Ditën e fatkeqësisë sime kërkova Zotin;
gjatë natës dora ime mbeti e nderur pa u lodhur dhe shpirti im nuk
pranoi të ngushëllohet.

<span id="an_77:3">77:3</span> Më kujtohet Perëndia dhe rrënkoj; vajtoj
dhe fryma ime dobësohet. (Sela)

<span id="an_77:4">77:4</span> Ti m'i mban të hapura qepallat; jam aq i
turbulluar sa nuk mund të flas.

<span id="an_77:5">77:5</span> Sjell ndërmënd përsëri ditët e lashta,
vitet e kohëve të shkuara.

<span id="an_77:6">77:6</span> Gjatë natës më kthehet në mendje kënga
ime, mendoj thellë në zemrën time dhe fryma ime bën kërkime.

<span id="an_77:7">77:7</span> A do të më hedhë poshtë për gjithnjë
Zoti? E nuk do të më pëlqejë më kurrë?

<span id="an_77:8">77:8</span> Dhe mirësia e tij ka marrë fund për
gjithnjë dhe falja e tij ka munguar për brezat e ardhshme?

<span id="an_77:9">77:9</span> Vallë Perëndia e ka harruar mëshirën dhe
në zemërimin e tij u ka dhënë fund dhembshurive të tij? (Sela)

<span id="an_77:10">77:10</span> Unë kam thënë: "Shkaku i hidhërimit tim
është se dora e djathtë e Shumë të Lartit ka ndryshuar".

<span id="an_77:11">77:11</span> Do t'i kujtoj veprat e Zotit; po, do të
kujtoj mrekullitë e tua të kohëve të kaluara,

<span id="an_77:12">77:12</span> do të mendohem thellë për gjithë veprat
e tua dhe do të kem parasysh bëmat e tua.

<span id="an_77:13">77:13</span> O Perëndi, jeta jote është e shenjtë;
cili Perëndi është i madh si Perëndia?

<span id="an_77:14">77:14</span> Ti je Perëndia që kryen mrekulli; ti ke
bërë të njihet forca jote midis popujve.

<span id="an_77:15">77:15</span> Me krahun tënd ke shpenguar popullin
tënd, bijtë e Jakobit dhe të Jozefit. (Sela)

<span id="an_77:16">77:16</span> Ujërat të panë, o Perëndi, ujërat të
panë dhe u trëmbën; edhe humnerat u drithtuan.

<span id="an_77:17">77:17</span> Retë derdhën përmbytje uji, qiejtë
gjëmuan dhe shigjetat e tua vepruan.

<span id="an_77:18">77:18</span> Gjëmimi i bubullimës sate ishte në
vorbullën, vetëtimat ndriçuan botën dhe toka u tund dhe u drodh.

<span id="an_77:19">77:19</span> Ti e hape rrugën tënde në mes të detit,
shtegun tënd në mes të ujërave të mëdha, dhe gjurmët e tua nuk u njohën.

<span id="an_77:20">77:20</span> Ti e udhëheq popullin tënd si një kope
me dorën e Moisiut dhe të Aaronit.

<span id="an_78:1">78:1</span> Kushtoji kujdes, o populli im, ligjit
tim; dëgjo fjalët e gojës sime.

<span id="an_78:2">78:2</span> Do të hap gojën time për të thënë
shëmbëlltyra, dhe kam për të paraqitur misteret e kohërave të lashta.

<span id="an_78:3">78:3</span> Atë që ne kemi dëgjuar dhe kemi njohur,
dhe që etërit tanë na kanë treguar,

<span id="an_78:4">78:4</span> nuk do t'ua fshehim bijve të tyre, por do
t'i tregojmë brezit të ardhshëm lavdet e Zotit, fuqinë e tij dhe
mrekullinë që ai ka bërë.

<span id="an_78:5">78:5</span> Ai ka vendosur një dëshmi te Jakobi dhe
ka vënë një ligj në Izrael, dhe ka urdhëruar etërit tanë që t'ua bëjnë
të njohura bijve të tyre,

<span id="an_78:6">78:6</span> me qëllim që brezi i ardhshëm t'i njohë
së bashku me bijtë që do të lindin; dhe këta nga ana e tyre t'ua
tregojnë bijve të tyre,

<span id="an_78:7">78:7</span> dhe të vendosin te Perëndia besimin e
tyre dhe të mos harrojnë veprat e Perëndisë, por të respektojnë
urdhërimet e tij;

<span id="an_78:8">78:8</span> dhe të mos jenë si etërit e tyre, një
brez kokëfortë dhe rebel, një brez me zemër të paqëndrueshme dhe me një
frymë jo besnike ndaj Perëndisë.

<span id="an_78:9">78:9</span> Bijtë e Efraimit, njerëz të luftës,
harkëtarë të zotë, kthyen shpinën ditën e betejës,

<span id="an_78:10">78:10</span> nuk respektuan besëlidhjen e Perëndisë
dhe nuk pranuan të ecnin sipas ligjit të tij,

<span id="an_78:11">78:11</span> harruan veprat e tij dhe mrekullitë që
u kishte treguar.

<span id="an_78:12">78:12</span> Ai bëri mrekulli në prani të etërve të
tyre, në vendin e Egjiptit dhe në fushën e Tsoanit.

<span id="an_78:13">78:13</span> Ai e ndau detin dhe i bëri të kalojnë
në mes të tij, dhe i mblodhi ujërat si një grumbull.

<span id="an_78:14">78:14</span> Ditën drejtoi me anë të resë dhe tërë
natën me një dritë zjarri.

<span id="an_78:15">78:15</span> I çau shkëmbinjtë në shkretëtirë dhe i
bëri të pijnë boll, si të ishte uji i humnerës së madhe.

<span id="an_78:16">78:16</span> Nxori rrëket nga shkëmbi dhe bëri që të
rridhnin ujëra si lumenj.

<span id="an_78:17">78:17</span> Por ata vazhduan të mëkatojnë kundër
tij dhe të ngrejnë krye kundër Shumë të Lartit në shkretëtirë,

<span id="an_78:18">78:18</span> dhe e tunduan Perëndinë në zemër të
tyre, duke kërkuar ushqim sipas dëshirave të tyre.

<span id="an_78:19">78:19</span> Dhe folën kundër Perëndisë, duke thënë:
"A mund të shtrojë Perëndia një sofër në shkretëtirë?

<span id="an_78:20">78:20</span> Ja, ai e goditi shkëmbin dhe prej tij
dolën ujëra dhe vërshuan përrenj. A mund t'i japë bukë dhe mish popullit
të tij?

<span id="an_78:21">78:21</span> Dhe kështu Zoti i dëgjoi dhe u zemërua
fort, dhe një zjarr u ndez kundër Jakobit dhe zemërimi kundër Izraelit u
ndez,

<span id="an_78:22">78:22</span> sepse nuk i kishin besuar Perëndisë dhe
nuk kishin pasur besim në shpëtimin prej tij.

<span id="an_78:23">78:23</span> Megjithatë ai i urdhëroi retë e sipërme
dhe hapi dyert e qiellit,

<span id="an_78:24">78:24</span> dhe bëri që mbi ta të binte mana për të
ngrënë dhe u dha atyre grurin e qiellit.

<span id="an_78:25">78:25</span> Njeriu hëngri bukën e engjëjve; ai u
dërgoi atyre ushqime sa të ngopeshin.

<span id="an_78:26">78:26</span> Ai bëri të ngrihet në qiell era e
lindjes dhe në sajë të fuqisë së tij bëri të ngrihet era e jugut,

<span id="an_78:27">78:27</span> bëri të binin mbi ta mish si pluhuri
dhe zogj si rëra e detit.

<span id="an_78:28">78:28</span> Bëri që këto të binin në mes të kampit
të tyre, rreth çadrave të tyre.

<span id="an_78:29">78:29</span> Kështu ata hëngrën sa u ngopën, sepse
Perëndia u kishte siguruar atyre atë që ata kishin dëshiruar.

<span id="an_78:30">78:30</span> Ata nuk kishin akoma kënaqur
pangopësinë e tyre dhe kishin akoma ushqim në gojë,

<span id="an_78:31">78:31</span> kur zemërimi i Perëndisë shpërtheu
kundër tyre, vrau më të fuqishmit prej tyre dhe rrëzoi më të mirët e
Izraelit.

<span id="an_78:32">78:32</span> Megjithatë ata vazhduan të mëkatojnë
dhe nuk u besuan mrekullive të tij.

<span id="an_78:33">78:33</span> Atëherë ai harxhoi ditët e tyre në
kotësi dhe vitet e tyre në tmerre të papritura.

<span id="an_78:34">78:34</span> Kur i vriste, ata e kërkonin dhe
ktheheshin të kërkonin Perëndinë me zell.

<span id="an_78:35">78:35</span> Kujtoheshin që Perëndia ishte
Kështjella e tyre dhe që Perëndia shumë i larti ishte Shpëtimtari i
tyre.

<span id="an_78:36">78:36</span> Por ata e mashtronin me gojën e tyre
dhe e gënjenin me gjuhën e tyre.

<span id="an_78:37">78:37</span> Në fakt zemra e tyre nuk ishte e
qëndrueshme ndaj tij dhe ata nuk ishin besnikë ndaj besëlidhjes së tij.

<span id="an_78:38">78:38</span> Por ai, që është i mëshirshëm, ua fali
paudhësinë e tyre dhe nuk i shkatërroi, dhe shumë herë përmbajti
zemërimin e tij dhe nuk e la indinjatën e tij të shpërthejë,

<span id="an_78:39">78:39</span> duke mbajtur mend që ata ishin mish,
një frymë që kalon dhe nuk kthehet më.

<span id="an_78:40">78:40</span> Sa herë provokuan indinjatën e tij në
shkretëtirë dhe e hidhëruar në vetmi!

<span id="an_78:41">78:41</span> Po, ata iu drejtuan Perëndisë shumë
herë dhe përsëri e provokuan të Shenjtin e Izraelit.

<span id="an_78:42">78:42</span> Nuk e kujtuan më fuqinë e tij as ditën
që i kishte çliruar nga armiku,

<span id="an_78:43">78:43</span> kur ai kishte bërë mrekullitë e tij në
Egjipt dhe në fushën e Tsoanit;

<span id="an_78:44">78:44</span> i kishte shndërruar lumenjtë dhe
rrjedhat e ujit të Egjiptasve në gjak, me qëllim që të mos pinin dot.

<span id="an_78:45">78:45</span> Kishte dërguar kundër tyre mizëri
mizash që t'i hanin dhe bretkosa që t'i shkatërronin.

<span id="an_78:46">78:46</span> Ua kishte dhënë të korrat e tyre
krimbave dhe frytin e mundit të tyre karkalecave.

<span id="an_78:47">78:47</span> I kishte shkatërruar vreshtat e tyre me
breshër dhe fiqtë e tyre të Egjiptit me ngrica.

<span id="an_78:48">78:48</span> Kishte braktisur bagëtinë e tyre në
mëshirë të breshërit dhe kopetë e tyre në mëshirë të rrufeve.

<span id="an_78:49">78:49</span> Kishte lëshuar mbi ta zjarrin e
zemërimit të tij, indinjatën, inatin dhe fatkeqësinë, një turmë
lajmëtarësh të fatkeqësisë.

<span id="an_78:50">78:50</span> I kishte hapur udhën zemërimit të tij
dhe nuk i kishte kursyer nga vdekja, por ia kishte braktisur jetën e
tyre murtajës.

<span id="an_78:51">78:51</span> I kishte goditur në Egjipt gjithë të
parëlindurit dhe prodhimet e para në çadrat e Kamit.

<span id="an_78:52">78:52</span> Por e kishte bërë popullin e tij të
ikte si bagëtia dhe e kishte çuar nëpër shkretëtirë sikur të ishte një
kope.

<span id="an_78:53">78:53</span> I kishte udhëhequr me siguri dhe ata
nuk patën frikë, por deti i kishte përpirë armiqtë e tyre.

<span id="an_78:54">78:54</span> Dhe ai i solli kështu në tokën e tij të
shenjtë, në malin që dora e djathtë e tij kishte pushtuar.

<span id="an_78:55">78:55</span> I dëboi kombet para tyre dhe u caktoi
atyre me short trashëgiminë, dhe bëri që fiset e Izraelit të banonin në
çadrat e tyre.

<span id="an_78:56">78:56</span> Por ata u orvatën dhe provokuan
indinjatën e Perëndisë shumë të lartë dhe nuk respektuan statutet e tij.

<span id="an_78:57">78:57</span> U tërhoqën madje prapa dhe u suallën në
mënyrë të pabesë ashtu si etërit e tyre, dhe devijuan si një hark që
gabon;

<span id="an_78:58">78:58</span> provokuan zemërimin e tij me vendet e
tyre të larta dhe e bënë ziliqar me skulpturat e tyre.

<span id="an_78:59">78:59</span> Perëndia dëgjoi dhe u zemërua, dhe
ndjeu një neveri të madhe për Izraelin.

<span id="an_78:60">78:60</span> Kështu ai braktisi tabernakullin e
Shilohut, çadrën që kishte ngritur midis njerëzve;

<span id="an_78:61">78:61</span> dhe e la forcën e tij të bjerë rob dhe
lavdinë e tij në dorë të armikut.

<span id="an_78:62">78:62</span> Ia braktisi popullin e tij shpatës dhe
u zemërua shumë kundër trashëgimisë së tij.

<span id="an_78:63">78:63</span> Zjarri i konsumoi të rinjtë e tyre dhe
virgjëreshat e tyre nuk patën asnjë këngë dasme.

<span id="an_78:64">78:64</span> Priftërinjtë e tyre u vranë nga shpata
dhe gratë e reja nuk mbajtën zi.

<span id="an_78:65">78:65</span> Pastaj Zoti u zgjua si nga gjumi, ashtu
si një trim që bërtet nën ndikimin e verës.

<span id="an_78:66">78:66</span> I goditi armiqtë e tij në kurriz dhe i
mbuloi me një turp të përjetshëm.

<span id="an_78:67">78:67</span> Hodhi poshtë çadrën e Jozefit dhe nuk
zgjodhi fisin e Efraimit,

<span id="an_78:68">78:68</span> por zgjodhi fisin e Judës, malin e
Sionit, që ai e do.

<span id="an_78:69">78:69</span> Ndërtoi shenjtëroren e tij, ashtu si
vëndet shumë të larta, ashtu si tokat që ka krijuar përjetë.

<span id="an_78:70">78:70</span> Dhe zgjodhi Davidin, shërbëtorin e tij,
dhe e mori nga vatha e dhenve,

<span id="an_78:71">78:71</span> dhe e mori nga delet që mëndnin për të
kullotur Jakobin, popullin e tij dhe Izraelin, trashëgiminë e tij.

<span id="an_78:72">78:72</span> Dhe ai bëri që të kullosnin me
ndershmërinë e zemrës së tyre dhe i udhëhoqi me shkathtësinë e duarve të
tij.

<span id="an_79:1">79:1</span> O Perëndi, kombet kanë hyrë në
trashëgiminë tënde, kanë përdhosur tempullin tënd të shenjtë, e kanë
katandisur Jeruzalemin në një grumbull gërmadhash.

<span id="an_79:2">79:2</span> Trupat e vdekur të shërbëtorëve të tu ua
dhanë për të ngrënë shpendëve të qiellit dhe mishin e shenjtorëve të tu
bishave të fushave.

<span id="an_79:3">79:3</span> Kanë derdhur gjakun e tyre si ujë rreth
Jeruzalemit, në mënyrë që asnjeri të mos i varroste.

<span id="an_79:4">79:4</span> Jemi bërë një turp për fqinjët tanë,
tallja dhe gazi i atyre që na rrinë rreth e qark.

<span id="an_79:5">79:5</span> Deri kur, o Zot? A do të jesh i zemëruar
përjetë? A do të flakërojë smira jote si një zjarr?

<span id="an_79:6">79:6</span> Lësho zemërimin tënd mbi kombet që nuk të
njohin dhe mbi mbretëritë që nuk përmendin emrin tënd,

<span id="an_79:7">79:7</span> sepse kanë gllabëruar Jakobin dhe kanë
shkretuar banesën e tij.

<span id="an_79:8">79:8</span> Mos kujto kundër nesh fajet e të pabesëve
tanë; nxito të na dalësh para me dhembshuritë e tua, sepse jemi shumë të
vuajtur.

<span id="an_79:9">79:9</span> Na ndihmo, o Perëndi i shpëtimit, për
lavdinë e emrit tënd, dhe na çliro dhe na fal mëkatet tona për hir të
emrit tënd.

<span id="an_79:10">79:10</span> Sepse kombet do të thonin: "Ku është
Perëndia i tyre?". Para syve tona bëju të njohur kombeve hakmarrjen e
gjakut të derdhur të shërbëtorëve të tu.

<span id="an_79:11">79:11</span> Le të arrijë deri tek ti rrënkimi i
robërve; sipas fuqisë së krahut tënd, shpëto ata që janë të dënuar me
vdekje.

<span id="an_79:12">79:12</span> Dhe ktheju fqinjëve tonë shtatëfish të
zezën që të kanë bërë o Zot.

<span id="an_79:13">79:13</span> Dhe ne populli yt dhe kopeja e kullotës
sate, do të të kremtojmë përjetë dhe do të shpallim lavdinë tënde brez
pas brezi.

<span id="an_80:1">80:1</span> Dëgjo, o bari i Izraelit, që udhëheq
Jozefin si një kope; ti që rrin mbi Kerubinët, shkëlqe në lavdinë tënde.

<span id="an_80:2">80:2</span> Rizgjoje fuqinë tënde përpara Efraimit,
Beniaminit dhe Manasit, dhe eja të na çlirosh.

<span id="an_80:3">80:3</span> O Perëndi, na përtëri fuqitë, bëje
fytyrën tënde të shkëlqejë dhe ne do të shpëtojmë.

<span id="an_80:4">80:4</span> O Zot, Perëndi i ushtrive, deri kur do të
jesh i zemëruar kundër lutjes së popullit tënd?

<span id="an_80:5">80:5</span> Ti u ke dhënë për të ngrënë bukë të
njomur me lot, dhe u ke dhënë për të pirë lot me shumicë.

<span id="an_80:6">80:6</span> Ti na ke bërë objekt mosmarëveshjeje për
fqinjët tanë, dhe armiqtë tanë qeshin njeri me tjetrin.

<span id="an_80:7">80:7</span> O Perëndi i ushtrive, na përtëri forcat
tona; bëje fytyrën tënde të shkëlqejë përsëri dhe do të shpëtojmë.

<span id="an_80:8">80:8</span> Ti çove jashtë Egjiptit një hardhi; i
dëbove kombet dhe e mbolle.

<span id="an_80:9">80:9</span> Ti e pastrove dheun para saj dhe ajo
lëshoi rrënjë dhe e mbushi dheun.

<span id="an_80:10">80:10</span> Malet u mbuluan nga hija e saj dhe
kedrat e Perëndisë me degët e saj.

<span id="an_80:11">80:11</span> I zgjati degët e saj deri në det dhe
llastarët deri te lumi.

<span id="an_80:12">80:12</span> Pse i prishe gjerdhet e saj dhe kështu
tërë kalimtarët kanë mundësi të korrin frytet e saj?

<span id="an_80:13">80:13</span> Derri i egër i pyllit e shkreton dhe
egërsirat e fushës kullotin aty.

<span id="an_80:14">80:14</span> O Perëndi i ushtrive, të lutemi kthehu;
shiko nga qielli, vështro dhe vizito këtë vresht

<span id="an_80:15">80:15</span> dhe drurët që mbolli e djathta jote dhe
filizin që e ke forcuar për ty.

<span id="an_80:16">80:16</span> Ajo u dogj nga zjarri dhe është prerë;
ata vdesin para kërcënimit të fytyrës sate.

<span id="an_80:17">80:17</span> Dora jote qoftë mbi njeriun e të
djathtë tënde, mbi njeriun që ti e ke bërë të fortë për ty.

<span id="an_80:18">80:18</span> Kështu ne nuk do të largohemi më prej
teje. Na ngjall dhe ne do të kërkojmë emrin tënd.

<span id="an_80:19">80:19</span> O Zot, Perëndia i ushtrive, na përtëri;
bëje fytyrën tënde të shkëlqejë dhe do të shpëtojmë.

<span id="an_81:1">81:1</span> I këndoni me gëzim Perëndisë, forcës
sonë; lëshoni britma gëzimi për Perëndinë e Jakobit.

<span id="an_81:2">81:2</span> Lartoni një këngë dhe i bini dajres,
harpës melodioze bashkë me lirën.

<span id="an_81:3">81:3</span> I bini borisë ditën e hënës së re, ditën
e hënës së plotë, ditën e festës sonë.

<span id="an_81:4">81:4</span> Sepse ky është një statut për Izraelin,
një ligj i Perëndisë të Jakobit.

<span id="an_81:5">81:5</span> Ai e caktoi si një dëshmi te Jozefi, kur
doli kundër vendit të Egjiptit. Atëherë unë dëgjova një gjuhë që nuk e
kuptoja;

<span id="an_81:6">81:6</span> "O Izrael, unë e hoqa barrën nga
shpatullat e tua; duart e tua e kanë lënë shportën.

<span id="an_81:7">81:7</span> Kur ishe keq ti më klithe mua dhe unë të
çlirova; t'u përgjigja i fshehur në bubullimë, të vura në provë në
ujërat e Meribas. (Sela)

<span id="an_81:8">81:8</span> Dëgjo, o populli im, dhe unë do të
qortoj. O Izrael, sikur ti të më dëgjoje!

<span id="an_81:9">81:9</span> Mos pastë në mesin tënd asnjë perëndi të
huaj dhe mos adhuro asnjë perëndi të huaj.

<span id="an_81:10">81:10</span> Unë jam Zoti, Perëndia yt, që të nxori
nga vendi i Egjiptit; hap gojën tënde dhe unë do të ta mbush.

<span id="an_81:11">81:11</span> Por populli im nuk e ka dëgjuar zërin
tim dhe Izraeli nuk më është bindur.

<span id="an_81:12">81:12</span> Prandaj i braktisa në ashpërsinë e
zemrës së tyre, me qëllim që të ecnin sipas bindjeve të tyre.

<span id="an_81:13">81:13</span> Ah, sikur populli im të më dëgjonte,
sikur Izraeli të ecte në rrugët e mia!

<span id="an_81:14">81:14</span> Do të poshtëroja menjëherë armiqtë e
tij dhe do ta ktheja dorën time kundër kundërshtarëve të tij.

<span id="an_81:15">81:15</span> Ata që urrejnë Zotin do t'i
nënshtroheshin dhe fati i tyre do të caktohej përjetë.

<span id="an_81:16">81:16</span> Dhe unë do ta ushqeja (Izraelin) me
grurin më të mirë dhe do ta ngopja me mjaltin që pikon nga shkëmbi".

<span id="an_82:1">82:1</span> Perëndia rri në kuvendin e Perëndisë, ai
gjykon në mes të perëndive.

<span id="an_82:2">82:2</span> Deri kur do të gjykoni padrejtësisht dhe
do të mbani anët e të pabesëve? (Sela)

<span id="an_82:3">82:3</span> Mbroni të dobëtin dhe jetimin, sigurojini
drejtësi të vuajturit dhe të varfërit.

<span id="an_82:4">82:4</span> Çlironi të mjerin dhe nevojtarin;
shpëtojeni nga dora e të pabesit.

<span id="an_82:5">82:5</span> Ata nuk dinë asgjë dhe nuk kuptojnë
asgjë, dhe ecin në terr; të gjitha themelet e tokës po luajnë.

<span id="an_82:6">82:6</span> Unë kam thënë: "Ju jeni perëndi, jeni të
gjithë bijtë e Shumë të Lartit.

<span id="an_82:7">82:7</span> Megjithatë ju do të vdisni si njerëzit e
tjerë dhe do të bini si çdo i fuqishëm tjetër".

<span id="an_82:8">82:8</span> Çohu, o Perëndi, gjyko tokën, sepse ti do
të trashëgosh tërë kombet.

<span id="an_83:1">83:1</span> O Perëndi, mos rri në heshtje! Mos mbyll
gojën, mos rri i qetë, o Perëndi!

<span id="an_83:2">83:2</span> Sepse, ja, armiqtë e tu po ziejnë dhe ata
që të urrejnë ngrenë kokën.

<span id="an_83:3">83:3</span> Thurrin gracka kundër popullit tënd dhe
bëjnë komplote kundër atyre që ti mbron.

<span id="an_83:4">83:4</span> Ata thonë: "Ejani t'i shkatërrojmë si
komb, emri i Izraelit të mos kujtohet më".

<span id="an_83:5">83:5</span> Sepse kanë komplotuar së bashku me një
mendje dhe kanë lidhur një besëlidhje kundër teje.

<span id="an_83:6">83:6</span> Çadrat e Edomit dhe Ismaelitët, Moabi dhe
Hagarenët,

<span id="an_83:7">83:7</span> Gebali, Amoni dhe Amaleku, Filistia me
banorët e Tiros;

<span id="an_83:8">83:8</span> dhe Asiria është bashkuar me ta për të
ndihmuar bijtë e Lotit. (Sela)

<span id="an_83:9">83:9</span> Vepro me ta ashtu si bëre me Madianin, me
Siseran dhe me Jabinin pranë përroit të Kishonit,

<span id="an_83:10">83:10</span> të cilët u shkatërruan në Endor dhe u
bënë si pleh për tokën.

<span id="an_83:11">83:11</span> Bëj që krerët e tyre të jenë si Orebi
dhe Zeebi, dhe tërë princat e tyre si Zebahu dhe Tsalmuna,

<span id="an_83:12">83:12</span> sepse ata thanë: "Të shtiem në dorë
kullotat e Perëndisë".

<span id="an_83:13">83:13</span> O Perëndia im, bëji njëlloj si pluhuri
i vorbullës, si kashta në mëshirë të erës.

<span id="an_83:14">83:14</span> Ashtu si zjarri djeg pyllin dhe flaka
gllabëron malet,

<span id="an_83:15">83:15</span> kështu ndiqi me furtunën tënde dhe
trëmbi me uraganin tënd.

<span id="an_83:16">83:16</span> Mbulo fytyrat e tyre me turp, me qëllim
që të kërkojnë emrin tënd, o Zot.

<span id="an_83:17">83:17</span> U turpërofshin dhe u tmerrofshin
përjetë, u ngatërrofshin dhe vdekshin;

<span id="an_83:18">83:18</span> dhe ta dijnë se ti vetëm, që quhesh
Zoti, je Shumë i Larti mbi gjithë dheun.

<span id="an_84:1">84:1</span> Oh, sa të dashura janë banesat e tua, o
Zot i ushtrive!

<span id="an_84:2">84:2</span> Shpirti im dëshiron me zjarr dhe shkrihet
për oborret e Zotit; zemra ime dhe mishi im i dërgojnë britma gëzimi
Perëndisë të gjallë.

<span id="an_84:3">84:3</span> Edhe rabecka gjen një shtëpi dhe
dallëndyshja një fole, ku të vërë të vegjëlit e saj pranë altarëve të
tu, o Zot i ushtrive, Mbreti im dhe Perëndia im.

<span id="an_84:4">84:4</span> Lum ata që banojnë në shtëpinë tënde dhe
të lëvdojnë vazhdimisht. (Sela)

<span id="an_84:5">84:5</span> Lum ata që e vënë forcën e tyre te ti dhe
kanë në zemër rrugët e tua!

<span id="an_84:6">84:6</span> Kur kalojnë luginën e Bakas, e
shndërrojnë atë në një vend burimesh, dhe shiu i parë e mbulon me
bekime.

<span id="an_84:7">84:7</span> Ata kalojnë nga një forcë te tjetra dhe
në fund paraqiten para Perëndisë në Sion.

<span id="an_84:8">84:8</span> O Zot, Perëndi i ushtrive, dëgjo lutjen
time; vëri veshin, o Perëndi i Jakobit. (Sela)

<span id="an_84:9">84:9</span> Shiko, o Perëndi, mburojën tonë, dhe
shiko fytyrën e të vajosurit tënd.

<span id="an_84:10">84:10</span> Po, një ditë në oborret e tua vlen më
tepër se një mijë gjetiu; mua më pëlqen më tepër të qëndroj në pragun e
shtëpisë së Perëndisë tim, se sa të banoj në çadrat e të pabesëve.

<span id="an_84:11">84:11</span> Sepse Zoti Perëndi është diell dhe
mburojë; Zoti do të japë hir dhe lavdi; ai nuk u refuzon asnjë të mirë
atyre që ecin drejt.

<span id="an_84:12">84:12</span> O Zot i ushtrive, lum njeriu që ka
besim te ti!

<span id="an_85:1">85:1</span> O Zot, ti ke qenë i mbarë për tokën tënde
dhe e ke kthyer Jakobin nga robëria.

<span id="an_85:2">85:2</span> Ti ke falur paudhësinë e popullit tënd
dhe ke mbuluar tërë mëkatet e tyre. (Sela)

<span id="an_85:3">85:3</span> Ti ke larguar gjithë indinjatën tënde dhe
ke lënë mënjanë zemërimin tënd të zjarrtë.

<span id="an_85:4">85:4</span> Na përtëri, o Perëndi i shpëtimit tonë,
dhe jepi fund indinjatës sate kundër nesh.

<span id="an_85:5">85:5</span> A do të mbetesh i zemëruar me ne përjetë?
A do ta vazhdosh zemërimin tënd brez pas brezi?

<span id="an_85:6">85:6</span> A nuk do të na japësh përsëri jetën, me
qëllim që populli yt të mund të gëzohet te ti?

<span id="an_85:7">85:7</span> Tregona, o Zot, mirësinë tënde dhe falna
shpëtimin tënd.

<span id="an_85:8">85:8</span> Una kam për të dëgjuar atë që Perëndia,
Zoti, ka për të thënë; me siguri ai do t'i flasë për paqe popullit të
tij dhe shenjtorëve të tij, por nuk do të lejojë që ata të jetojnë
përsëri si njerëz pa mend.

<span id="an_85:9">85:9</span> Me siguri shpëtimi i tij është afër atyre
që kanë frikë prej tij, sepse lavdia e tij mund të banojë në vendin
tonë.

<span id="an_85:10">85:10</span> Mirësia dhe e vërteta u takuan;
drejtësia dhe paqja janë puthur njera me tjetrën.

<span id="an_85:11">85:11</span> E vërteta do të mbijë nga toka dhe
drejtësia do të shikojë nga qielli.

<span id="an_85:12">85:12</span> Po, Zoti do të japë atë që është e
mirë, dhe toka jonë do të prodhojë frytin e saj.

<span id="an_85:13">85:13</span> Drejtësia do të ecë para tij dhe do të
përgatisë udhën për hapat e tij.

<span id="an_86:1">86:1</span> Vëri veshin, o Zot, dhe përgjigjmu, sepse
jam i dëshpëruar dhe nevojtar.

<span id="an_86:2">86:2</span> Ruaje jetën time sepse jam i shenjtë; ti
je Perëndia im; shpëtoje shërbëtorin tënd që ka besim te ti.

<span id="an_86:3">86:3</span> Ki mëshirë për mua, o Zot, sepse të
këlthas ty tërë ditën.

<span id="an_86:4">86:4</span> Gëzoje shërbëtorin tënd, sepse te ti, o
Zot e lartoj shpirtin tim.

<span id="an_86:5">86:5</span> Sepse ti, o Zot, je i mirë dhe i gatshëm
të falësh, dhe tregon mirësi të madhe ndaj gjithë atyre që të kërkojnë.

<span id="an_86:6">86:6</span> Vëri veshin, o Zot, lutjes time, dhe
trego kujdes për britmën e përgjërimeve të mia.

<span id="an_86:7">86:7</span> Unë të kërkoj në ditën e fatkeqësisë
sime, sepse ti do të më përgjigjesh.

<span id="an_86:8">86:8</span> Nuk ka asnjë të barabartë me ty midis
perëndive, o Zot, as ka vepra të njëllojta me të tuat.

<span id="an_86:9">86:9</span> Tërë kombet që ti ke krijuar do të vinë
të bien përmbys para teje, o Zot, dhe do të përlëvdojnë emrin tënd.

<span id="an_86:10">86:10</span> Sepse ti je i madh dhe kryen mrekulli;
vetëm ti je Perëndia.

<span id="an_86:11">86:11</span> Mësomë rrugën tënde, o Zot, dhe unë do
të ec në të vërtetën tënde; bashkoje zemrën time me frikën e emrit tënd.

<span id="an_86:12">86:12</span> Unë do të të lëvdoj, o Zot, Perëndia
im, me gjithë zemër, dhe do ta përlëvdoj emrin tënd përjetë.

<span id="an_86:13">86:13</span> Sepse e madhe është mirësia jote ndaj
meje; ti ke shpëtuar shpirtin tim nga Sheoli.

<span id="an_86:14">86:14</span> O Perëndi, njerëz kryelartë kanë dalë
kundër meje dhe një turmë njerëzish të dhunës kërkojnë jetën time dhe
nuk të vë ty para syve të tyre.

<span id="an_86:15">86:15</span> Por ti, o Zot, je një Perëndi i
mëshirshëm dhe i dhembshur që zemërohet ngadalë dhe që ka shumë mirësi
dhe të vërtetë.

<span id="an_86:16">86:16</span> Kthehu nga unë dhe ki mëshirë për mua;
jepi forcën tënde shërbëtorit tënd dhe shpëto birin e shërbëtores sate.

<span id="an_86:17">86:17</span> Tregomë një shenjë të dashamirësisë
sate, me qëllim që ata që më urrejnë ta shohin dhe të mbeten të
shushatur, duke parë që ti, o Zot, më ke ndihmuar dhe më ke ngushëlluar.

<span id="an_87:1">87:1</span> Ai i vuri themelet e tij mbi malet e
shenjta.

<span id="an_87:2">87:2</span> Zoti i do portat e Sionit më tepër se të
gjitha banesat e Jakobit.

<span id="an_87:3">87:3</span> Gjëra të lavdishme thuhen për ty, o qytet
i Perëndisë. (Sela)

<span id="an_87:4">87:4</span> Do të përmend Egjiptin dhe Babiloninë
ndër ata që më njohin. Ja Filistia dhe Tiro, së bashku me Etiopinë: "Ky
ka lindur atje".

<span id="an_87:5">87:5</span> Dhe do të thuhet për Sionin: "Ky dhe ai
kanë lindur tek ai; dhe vetë Shumë i Larti do ta bëjë të qëndrueshëm".

<span id="an_87:6">87:6</span> Zoti duke shqyrtuar popujt, do të
regjistrojë: "Ky ka lindur atje". (Sela)

<span id="an_87:7">87:7</span> Dhe këngëtarët dhe ata që u bien veglave
do të thonë: "Të gjitha burimet e mia të jetës dhe të gëzimit janë te
ti".

<span id="an_88:1">88:1</span> O Zot, Perëndi i shpëtimit tim, unë
bërtas ditë e natë para teje.

<span id="an_88:2">88:2</span> Arriftë deri te ti lutja ime, vëri veshin
britmës time,

<span id="an_88:3">88:3</span> sepse shpirti im është ngopur me të
keqen, dhe jeta ime ka arritur deri në Sheol.

<span id="an_88:4">88:4</span> Tanimë përfshihem ndër ata që do të
zbresin në gropë, jam si një njeri që nuk ka më forcë.

<span id="an_88:5">88:5</span> Jam braktisur midis të vdekurve ashtu si
të vrarët që janë në varr, të cilët ti nuk i mban mend dhe që janë prerë
e janë larguar nga dora jote.

<span id="an_88:6">88:6</span> Ti më ke shtënë në gropën më të thellë,
në vënde të errëta, në humnerat.

<span id="an_88:7">88:7</span> Mbi mua ka shpërthyer zemërimi yt, dhe ti
më ke marrë me vete megjithë valët tua. (Sela)

<span id="an_88:8">88:8</span> Ti më ke lënë pa miqtë e mi; më ke bërë
për ta një objekt të neveritshëm; jam mbyllur dhe nuk mund të dal.

<span id="an_88:9">88:9</span> Syri im venitet nga dhembja; të kërkoj
çdo ditë, o Zot, dhe i zgjat drejt teje duart e mia.

<span id="an_88:10">88:10</span> A do të bësh vallë mrekulli për të
vdekurit? A do të ringjallen të vdekurit për të të lëvduar? (Sela)

<span id="an_88:11">88:11</span> A do të kremtohet mirësia jote në varr
dhe besnikëria jote në vendin e shkatërrimit?

<span id="an_88:12">88:12</span> A do të njihen mrekullitë e tua në terr
dhe drejtësia jote mbi tokën e harresës?

<span id="an_88:13">88:13</span> Por unë të këlthas ty, o Zot, dhe lutja
ime të drejtohet në mëngjes.

<span id="an_88:14">88:14</span> Pse më refuzon, o Zot, pse më fsheh
fytyrën tënde?

<span id="an_88:15">88:15</span> Kam qenë i pikëlluar dhe duke vdekur
qysh në rini; kam vuajtur nga tmerret e tua dhe e kam humbur.

<span id="an_88:16">88:16</span> Mbi mua ka kaluar zemërimi yt i
zjarrtë; tmerret e tua më kanë asgjesuar,

<span id="an_88:17">88:17</span> më kanë rrethuar si ujërat gjatë gjithë
ditës dhe të gjitha së bashku më kanë mbytur.

<span id="an_88:18">88:18</span> Ke larguar nga unë miqtë dhe të
njohurit e mi; miku im më i ngushtë është errësira.

<span id="an_89:1">89:1</span> Unë do të këndoj përjetë mirësitë e
Zotit, me gojën time do t'u shpall besnikërinë tënde të gjitha brezave.

<span id="an_89:2">89:2</span> Sepse kam thënë: "Mirësia jote do të
ekzistojë përjetë, ti do të vendosësh besnikërinë tënde në vetë qiejtë".

<span id="an_89:3">89:3</span> "Unë kam lidhur një besëlidhje me të
zgjedhurin tim, i jam betuar Davidit, shërbëtorit tim, duke thënë:

<span id="an_89:4">89:4</span> "Do t'i vendos pasardhësit e tu përjetë
dhe do të ndërtoj fronin tënd për të gjitha brezat"". (Sela)

<span id="an_89:5">89:5</span> Dhe qiejtë do të kremtojnë mrekullitë e
tua, o Zot, dhe besnikërinë tënde në kuvendin e shenjtorëve.

<span id="an_89:6">89:6</span> Sepse kush mund të krahasohet në qiell me
Zotin? Dhe kush është i njëllojtë me Zotin midis bijve të të Fuqishmit?

<span id="an_89:7">89:7</span> Perëndisë ia kanë frikën shumë në
kuvendin e shenjtorëve, dhe respektohet thellë nga tërë ata që e
rrethojnë.

<span id="an_89:8">89:8</span> O Zot, Perëndi i ushtrive, kush është i
fuqishëm si ti, o Zot? Besnikëria jote të rrethon kudo.

<span id="an_89:9">89:9</span> Ti e sundon tërbimin e detit; kur valët e
tij ngrihen, ti i qetëson.

<span id="an_89:10">89:10</span> Ti e ke bërë copë-copë Egjiptin, duke e
plagosur për vdekje; me krah të fuqishëm ke shpërndarë armiqtë e tu.

<span id="an_89:11">89:11</span> Qiejtë janë të tutë, edhe toka është
jotja; ti e ke krijuar botën dhe të gjitha atë që janë në të.

<span id="an_89:12">89:12</span> Ti ke krijuar veriun dhe jugun; Tabori
dhe Hermoni lëshojnë britma gëzimi kur dëgjojnë emrin tënd.

<span id="an_89:13">89:13</span> Ti ke krah të fuqishëm; dora jote është
e fortë, e djathta jote ngrihet në qiell.

<span id="an_89:14">89:14</span> Drejtësia dhe e drejta përbëjnë bazën e
fronit tënd; mirësia dhe e vërteta shkojnë përpara fytyrës sate.

<span id="an_89:15">89:15</span> Lum ai popull që njeh britmën e
gëzimit, o Zot, sepse ai do të ecë në dritën e fytyrës sate;

<span id="an_89:16">89:16</span> do të ngazëllojë tërë ditën me emrin
tënd dhe do të gëzohet shumë në drejtësinë tënde.

<span id="an_89:17">89:17</span> Po, ti je mburrja e forcës së tyre, dhe
me favorin tënd ti e shton fuqinë tonë.

<span id="an_89:18">89:18</span> Sepse mburoja jonë i përket Zotit dhe
mbreti ynë të Shenjtit të Izraelit.

<span id="an_89:19">89:19</span> Ti i fole atëherë në vegim të dashurit
tënd dhe the: "Ndihmova një të fuqishëm, përlëvdova një të zgjedhur nga
populli.

<span id="an_89:20">89:20</span> Gjeta Davidin, shërbëtorin tim, dhe e
vajosa me vajin tim të shenjtë.

<span id="an_89:21">89:21</span> Dora ime do ta përkrahë me vendosmëri
dhe krahu im do ta forcojë.

<span id="an_89:22">89:22</span> Armiku nuk do ta shtypë dhe i ligu nuk
do ta pikëllojë.

<span id="an_89:23">89:23</span> Do të asgjesoj para tij armiqtë e tij
dhe do të godas ata që e urrejnë.

<span id="an_89:24">89:24</span> Besnikëria ime dhe mirësia ime do të
jenë me të, dhe me emrin tim do të bëhet i fuqishëm.

<span id="an_89:25">89:25</span> Do ta shtrij dorën e tij mbi detin dhe
dorën e djathtë të tij mbi lumenjtë.

<span id="an_89:26">89:26</span> Ai do të kërkojë ndihmën time, duke
thënë: "Ti je Ati im, Perëndia im dhe Kështjella ime e shpëtimit".

<span id="an_89:27">89:27</span> Do ta bëj gjithashtu të parëlindurin
tim, më të shkëlqyerin ndër mbretërit e dheut.

<span id="an_89:28">89:28</span> Do të përdor mirësi ndaj tij përjetë,
dhe besëlidhja ime me të do të mbetet e qëndrueshme.

<span id="an_89:29">89:29</span> Do t'i bëj gjithashtu pasardhësit e tij
të përjetshem dhe fronin e tij si ditët e qiejve.

<span id="an_89:30">89:30</span> Në rast se bijtë e tij braktisin ligjin
tim dhe nuk ecin, sipas urdhërimeve të mia,

<span id="an_89:31">89:31</span> në rast se shkelin statutet e mia dhe
nuk respektojnë urdhërimet e mia,

<span id="an_89:32">89:32</span> unë do ta dënoj shkeljen e tyre me
shufër dhe paudhësinë e tyre me të rrahura,

<span id="an_89:33">89:33</span> por nuk do ta heq mirësinë time prej
tij dhe nuk do të lë që besnikëria ime të jetë e mangët.

<span id="an_89:34">89:34</span> Nuk do të shkel besëlidhjen time dhe
nuk do t'i ndryshoj fjalët që kanë dalë nga goja ime.

<span id="an_89:35">89:35</span> Jam betuar një herë për shenjtërinë
time dhe nuk do ta gënjej Davidin;

<span id="an_89:36">89:36</span> pasardhësit e tij do të jenë përjetë
dhe froni i tij do të jetë si dielli para meje,

<span id="an_89:37">89:37</span> do të jenë të qëndrueshëm si hëna, dhe
dëshmitari në qiell është besnik". (Sela)

<span id="an_89:38">89:38</span> Por ti na ke braktisur dhe na ke
kthyer; je zemëruar shumë kundër të vajosurin tënd.

<span id="an_89:39">89:39</span> Ti ke përçmuar besëlidhjen e lidhur me
shërbëtorin tënd dhe ke përdhosur kurorën e tij, duke bërë që të bjerë
për tokë.

<span id="an_89:40">89:40</span> Ke shembur gjithë mbrojtjet e tij dhe i
ke katandisur në gërmadha kalatë e tij.

<span id="an_89:41">89:41</span> Tërë kalimtarët e kanë plaçkitur dhe ai
është bërë gazi i fqinjëve të tij.

<span id="an_89:42">89:42</span> Ke lavdëruar dorën e djathtë të
kundërshtarëve të tij dhe ke bërë të gëzohen tërë armiqtë e tu.

<span id="an_89:43">89:43</span> Ke prishur tehun e shpatës së tij dhe
nuk e ke ndihmuar në betejë.

<span id="an_89:44">89:44</span> I ke dhënë fund madhështisë së tij dhe
ke hedhur për tokë fronin e tij.

<span id="an_89:45">89:45</span> Ke shkurtuar ditët e rinisë së tij dhe
e ke mbuluar me turp. (Sela)

<span id="an_89:46">89:46</span> Deri kur, o Zot? A do të fshihesh ti
përjetë? A do të flakërojë si zjarr zemërimi yt?

<span id="an_89:47">89:47</span> Kujto sa e shkurtër është jeta ime. Për
çfarë kotësie ke krijuar gjithë bijtë e njerëzve?

<span id="an_89:48">89:48</span> Cili është njeriu që jeton, pa parë
vdekjen dhe që mund ta shkëputë jetën e tij nga pushteti Sheolit? (Sela)

<span id="an_89:49">89:49</span> Ku janë, o Zot, mirësitë e tua të
lashta, për të cilat iu betove Davidit në besnikërinë tënde?

<span id="an_89:50">89:50</span> Kujto, o Zot, fyerjen që iu bë
shërbëtorëve të tu, dhe si unë mbaj në zemër fyerjen e rëndë të të
gjitha kombeve,

<span id="an_89:51">89:51</span> me të cilën armiqtë e tu kanë fyer, o
Zot, me të cilën kanë fyer hapat e të vajosurit tënd.

<span id="an_89:52">89:52</span> I bekuar qoftë Zoti përjetë. Amen, po,
amen!

<span id="an_90:1">90:1</span> O Zot, ti ke qenë për ne një strehë brez
pas brezi.

<span id="an_90:2">90:2</span> Para se të kishin lindur malet dhe para
se ti të kishe formuar tokën dhe botën, madje nga mot dhe përjetë ti je
Perëndia.

<span id="an_90:3">90:3</span> Ti e kthen njeriun në pluhur dhe thua:
"Kthehuni, o bij të njerëzve".

<span id="an_90:4">90:4</span> Sepse një mijë vjet në sytë e tu janë si
dita e djeshme që ka kaluar, ose sikur të gdhish një natë.

<span id="an_90:5">90:5</span> Ti i përlan si një përmbytje. Ato janë si
një ëndërr, janë si barr që gjelbëron në mëngjes.

<span id="an_90:6">90:6</span> Në mëngjes ai lulëzon dhe gjelbëron, në
mbrëmje kositet dhe thahet.

<span id="an_90:7">90:7</span> Sepse jemi të konsumuar nga zemërimi yt
dhe jemi të tmerruar nga tërbimi yt.

<span id="an_90:8">90:8</span> Ti i vë fajet tona para teje, mëkatet
tona të fshehta në dritën e fytyrës sate.

<span id="an_90:9">90:9</span> Sepse tërë ditët tona zhduken në
zemërimin tënd; ne po i mbarojmë vitet tona si një psherëtimë.

<span id="an_90:10">90:10</span> Ditët e viteve tona shkojnë deri në
shtatëdhjetë vjet dhe për më të fortët në tetëdhjetë, por ajo që përbën
krenarinë e tyre nuk është veçse mundim dhe dëshirë për t'u dukur, sepse
kalon me të shpejtë dhe ne fluturojmë tutje.

<span id="an_90:11">90:11</span> Kush e njeh forcën e zemërimit tënd dhe
mërinë tënde sipas frikës që duhet pasur prej teje?

<span id="an_90:12">90:12</span> Na mëso, pra, të numërojmë ditët tona
për të pasur një zemër të urtë.

<span id="an_90:13">90:13</span> Kthehu, o Zot! Deri kur? Dhe ki mëshirë
për shërbëtorët e tu.

<span id="an_90:14">90:14</span> Na ngop në mëngjes me mirësinë tënde,
dhe ne do të ngazëllojmë dhe do të kënaqemi në të gjitha ditët tona.

<span id="an_90:15">90:15</span> Na gëzo në përpjestim me ditët që na ke
pikëlluar dhe në kompensim të viteve që kemi vuajtur nga fatkeqësitë.

<span id="an_90:16">90:16</span> Qoftë e qartë vepra jote shërbëtorëve
të tu dhe lavdia jote bijve të tyre.

<span id="an_90:17">90:17</span> Hiri i Zotit Perëndisë tonë qoftë mbi
ne dhe e bëftë të qëndrueshme veprën e duarve tona; po, bëje të
qëndrueshme veprën e duarve tona.

<span id="an_91:1">91:1</span> Kush banon në strehën e Shumë të Lartit,
pushon në hijen e të Plotfuqishmit.

<span id="an_91:2">91:2</span> Unë i them Zotit: "Ti je streha ime dhe
kështjella ime, Perëndia im, të cilit i besoj".

<span id="an_91:3">91:3</span> Me siguri ai do të të çlirojë nga laku i
gjuetarit të shpendëve dhe nga murtaja vdekjeprurëse.

<span id="an_91:4">91:4</span> Ai do të të mbulojë me pendët e tij dhe
do të gjesh strehë nën krahët e tij; besnikëria e tij do të të shërbejë
si mburojë dhe parzmore.

<span id="an_91:5">91:5</span> Ti nuk do të kesh frikë nga tmerri i
natës, sa nga shigjeta që fluturon ditën,

<span id="an_91:6">91:6</span> as nga murtaja që endet në terr, as nga
shfarosja që bën kërdinë në mesditë.

<span id="an_91:7">91:7</span> Një mijë do të bien në krahun tënd dhe
dhjetë mijë në të djathtën tënde, por aty nuk do të të afrohet.

<span id="an_91:8">91:8</span> Mjafton që ti të këqyrësh me sytë e ty
dhe do të shikosh shpërblimin e të pabesëve.

<span id="an_91:9">91:9</span> Duke qenë se ke thënë: "O Zot, ti je
streha ime, dhe e ke bërë Shumë të Lartin strehën tënde,

<span id="an_91:10">91:10</span> nuk do të të gjejë asnjë e keqe, asnjë
plagë nuk do t'i afrohet çadrës sate.

<span id="an_91:11">91:11</span> Sepse ai do të urdhëroi Engjëjt e tij
të të ruajnë në të gjitha rrugët e tua.

<span id="an_91:12">91:12</span> Ata do të të mbajnë në duart e tyre, me
qëllim që këmba jote të mos pengohet nga ndonjë gur.

<span id="an_91:13">91:13</span> Ti do të ecësh mbi luanin dhe gjarpërin
helmues, do të shkelësh luanin e vogël dhe kuçedrën.

<span id="an_91:14">91:14</span> Duke qenë se ai ka vënë mbi mua
dashurinë e tij, unë do ta çliroj dhe do ta çoj lart në vend të sigurt,
sepse ai njeh emrin tim.

<span id="an_91:15">91:15</span> Ai do të më kërkojë dhe unë do t'i
përgjigjem; do të jem me të në fatkeqësi; do ta çliroj dhe do ta
përlëvdoj.

<span id="an_91:16">91:16</span> Do ta ngop me jetë të gjatë dhe do t'i
tregoj shpëtimin tim.

<span id="an_92:1">92:1</span> Éshtë bukur të kremtosh Zotin, dhe të
këndosh lavdet në emrin tënd, o Shumë i Larti;

<span id="an_92:2">92:2</span> të shpallësh në mëngjes mirësinë tënde
dhe çdo natë besnikërinë tënde,

<span id="an_92:3">92:3</span> me një harp me dhjetë tela, me lirën dhe
me melodinë e qestes.

<span id="an_92:4">92:4</span> Duke qenë se ti më ke gëzuar me atë që ke
bërë, unë ngazëllohem për veprat e duarve të tua.

<span id="an_92:5">92:5</span> Sa të mëdha janë veprat e tua, o Zot, sa
të thella janë mendimet e tua!

<span id="an_92:6">92:6</span> Njeriu pa mend nuk i njeh dhe budallai
nuk kupton këtë:

<span id="an_92:7">92:7</span> që të pabesët mbijnë si bari, dhe gjithë
ata që kryejnë paudhësi lulëzojnë për t'u shkatërruar përjetë.

<span id="an_92:8">92:8</span> Por ti, o Zot, mbetesh i Shkëlqyeri
përjetë.

<span id="an_92:9">92:9</span> Sepse ja, armiqtë e tu, o Zot, sepse ja
armiqtë e tu do të vdesin dhe gjithë ata që kryejnë paudhësi do të
shpërndahen.

<span id="an_92:10">92:10</span> Por ti më ke dhënë forcë të barabartë
me atë të buallit, ti me ke vajosur me vaj të freskët.

<span id="an_92:11">92:11</span> Dhe sytë e mi kanë për të parë disfatën
e armiqve të mi dhe veshët e mi kanë për të dëgjuar disfatën e njerëzve
të këqij që ngrihen kundër meje.

<span id="an_92:12">92:12</span> I drejti do të lulëzojë si palma, do të
rritet si kedri i Libanit.

<span id="an_92:13">92:13</span> Ata që janë mbjellë në shtëpinë e Zotit
do të lulëzojnë në kopshtet e Perëndisë tonë.

<span id="an_92:14">92:14</span> Do të japin fryte edhe në pleqëri, do
të jenë të lulëzuar dhe të blertë,

<span id="an_92:15">92:15</span> për të shpallur që Zoti është i drejtë;
ai është Kështjella ime dhe nuk ka asnjë padrejtësi tek ai.

<span id="an_93:1">93:1</span> Zoti mbretëron; ai është veshur me
madhështi; Zoti është mbuluar me mantel, është ngjeshur me forca. Po,
bota është e qëndrueshme nuk do të tundet kurrë.

<span id="an_93:2">93:2</span> Froni yt është nga përjetësia i
qëndrueshëm; ti je i tillë nga përjetësia.

<span id="an_93:3">93:3</span> Lumenjtë kanë ngritur, o Zot, lumenjtë
kanë ngritur zërin e tyre; lumenjtë kanë ngritur valët e tyre plot
zhurmë;

<span id="an_93:4">93:4</span> por Zoti në vëndet shumë të larta është
më i fuqishëm së zërat e ujërave të mëdha, më i fuqishëm se baticat e
detit.

<span id="an_93:5">93:5</span> Statutet e tua janë jashtëzakonisht të
qëndrueshme. Shenjtëria i shkon shtëpisë sate, o Zot, përjetë.

<span id="an_94:1">94:1</span> O Perëndi i hakmarrjes, o Zot, Perëndi i
hakmarrjeve, shkëlqe.

<span id="an_94:2">94:2</span> Çohu, o gjykatës i tokës, dhe jepu
shpërblimin mëndjemëdhenjve.

<span id="an_94:3">94:3</span> Deri kur të pabesët, o Zot, deri kur të
pabesët do të triumfojnë?

<span id="an_94:4">94:4</span> Ata vjellin fjalë dhe mbajnë fjalime të
paturpshme; të gjithë ata që kryejnë paudhësi flasin me arrogancë.

<span id="an_94:5">94:5</span> Ata marrin nëpër këmbë popullin tënd, o
Zot, dhe shtypin trashëgiminë tënde.

<span id="an_94:6">94:6</span> Vrasin gruan e ve dhe të huajin, dhe
vrasin jetimët,

<span id="an_94:7">94:7</span> dhe thonë: "Zoti nuk shikon, Perëndia i
Jakobit nuk kupton".

<span id="an_94:8">94:8</span> Kërkoni të kuptoni, o njerëz të pamend
midis popullit; dhe ju budallenj, kur do të bëheni të zgjuar?

<span id="an_94:9">94:9</span> Ai që ka vënë veshin, a nuk dëgjon? Ai që
ka formuar syrin, a nuk shikon?

<span id="an_94:10">94:10</span> Ai që ndreq kombet, a nuk do t'i dënojë
ata, ai që i mëson diturinë njeriut?

<span id="an_94:11">94:11</span> Zoti i njeh mendimet e njeriut dhe e di
që nuk janë veçse kotësi.

<span id="an_94:12">94:12</span> Lum ai njeri që ti ndreq, o Zot, dhe që
ti mëson sipas ligjit tënd,

<span id="an_94:13">94:13</span> për t'i dhënë prehje në ditët e
fatkeqësisë, deri sa t'i hapet gropa të pabesit.

<span id="an_94:14">94:14</span> Sepse Zoti nuk ka për të hedhur poshtë
popullin e tij dhe nuk ka për të braktisur trashëgiminë e tij.

<span id="an_94:15">94:15</span> Gjykimi do të mbështetet përsëri mbi
drejtësinë, dhe tërë ata që janë të drejtë nga zemra do t'i shkojnë pas.

<span id="an_94:16">94:16</span> Kush do të ngrihet në favorin tim
kundër njerëzve të këqij? Kush do të më dalë krah kundër atyre që
kryejnë paudhësi?

<span id="an_94:17">94:17</span> Në qoftë se Zoti nuk do të më kishte
ndihmuar, do të kisha përfunduar shpejt në vendin e heshtjes.

<span id="an_94:18">94:18</span> Kur thashë: "Këmba ime ngurron",
mirësia jote, o Zot, më ka përkrahur.

<span id="an_94:19">94:19</span> Kur një numër i madh shqetësimesh më
mbysnin, përdëllimet e tua më jepnin zemër.

<span id="an_94:20">94:20</span> Do të jetë vallë aleati yt gjykata e
padrejtë, që thur padrejtësi në emër të ligjit?

<span id="an_94:21">94:21</span> Ata mblidhen tok kundër të drejtit dhe
dënojnë gjakun e pafajshëm.

<span id="an_94:22">94:22</span> Por Zoti është kështjella ime dhe
Perëndia im është kalaja në të cilën gjej strehë.

<span id="an_94:23">94:23</span> Ai do të lëshojë mbi ta ligësinë e tyre
dhe do t'i bëjë të vdesin për shkak të paudhësisë së tyre; Zoti,
Perëndia ynë, do t'i shkatërrojë.

<span id="an_95:1">95:1</span> Ejani, t'i këndojmë me gëzim Zotit; t'i
dërgojmë britma gëzimi kalasë së shpëtimit tonë.

<span id="an_95:2">95:2</span> Le të shkojmë në prani të tij me lavde,
ta kremtojmë me këngë.

<span id="an_95:3">95:3</span> Sepse Zoti është një Perëndi i madh dhe
një Mbret i madh mbi gjithë perënditë.

<span id="an_95:4">95:4</span> Në duart e tij janë thellësitë e tokës
dhe të tijat janë majat e larta të maleve.

<span id="an_95:5">95:5</span> I tij është deti, sepse ai e ka bërë, dhe
dheu i thatë që duart e tij kanë modeluar.

<span id="an_95:6">95:6</span> Ejani, të adhurojmë dhe të përkulemi; të
gjunjëzohemi përpara Zotit që na ka bërë.

<span id="an_95:7">95:7</span> Sepse ai është Perëndia ynë dhe ne jemi
populli i kullotës së tij dhe kopeja për të cilën ai kujdeset. Sot, po
të jetë se dëgjoni zërin e tij,

<span id="an_95:8">95:8</span> "mos e fortësoni zemrën tuaj si në
Meriba, si ditën e Masas në shkretëtirë,

<span id="an_95:9">95:9</span> ku etërit tuaj më tunduan dhe më vunë në
provë, edhe pse i kishin parë veprat e mia.

<span id="an_95:10">95:10</span> Për dyzet vjet e pata neveri atë brez
dhe thashë: "Janë një popull me zemër të përdalë dhe nuk i njohin rrugët
e mia.

<span id="an_95:11">95:11</span> Prandaj u betova në zemërimin tim: Nuk
do të hyjnë në prehjen time".

<span id="an_96:1">96:1</span> Këndojini Zotit një këngë të re,
këndojini Zotit, o banorë të të gjithë tokës!

<span id="an_96:2">96:2</span> Këndojini Zotit, bekoni emin e tij;
lajmëroni çdo ditë shpëtimin e tij.

<span id="an_96:3">96:3</span> Shpallni lavdinë e tij midis kombeve dhe
mekullitë e tij midis tërë popujve.

<span id="an_96:4">96:4</span> Sepse Zoti është i madh dhe i denjë për
lëvdimin më të lartë; nga ai duhet të kemi frikë përmbi gjithë perënditë
e tjera.

<span id="an_96:5">96:5</span> Sepse gjithë perënditë e kombeve janë
idhuj, por Zoti ka bërë qiejtë.

<span id="an_96:6">96:6</span> Shkëlqimi dhe madhështia janë para tij,
forca dhe bukuria janë në shenjtëroren e tij.

<span id="an_96:7">96:7</span> Jepini Zotit, o familje të popujve,
jepini Zotit lavdi dhe forcë.

<span id="an_96:8">96:8</span> Jepini Zotit lavdinë që i takon emrit të
tij, çojini oferta dhe ejani në oborret e tij.

<span id="an_96:9">96:9</span> Bini përmbys përpara Zotit në shkëlqimin
e shenjtërisë së tij, dridhuni para tij, o banorë të të gjithë tokës.

<span id="an_96:10">96:10</span> U thoni gjithë kombeve: "Zoti
mbretëron; bota është vendosur mirë dhe nuk do të luajë nga vendi; ai do
t'i gjykojë popujt me drejtësi".

<span id="an_96:11">96:11</span> Le të gëzohen qiejtë dhe të gëzohet
toka; le të zhurmojë deti dhe gjithçka gjindet në të.

<span id="an_96:12">96:12</span> Le të ngazëllohet fusha dhe gjithçka
gjindet në të. Atëherë tërë drurët e pyllit do të lëshojnë britma gëzimi
përpara Zotit,

<span id="an_96:13">96:13</span> sepse ai vjen, vjen për të gjykuar
tokën. Ai do ta gjykojë botën me drejtësi dhe popujt në besnikërinë e
tij.

<span id="an_97:1">97:1</span> Zoti mbretëron; le të gëzohet toka dhe le
të ngazëllohen ishujt e mëdhenj.

<span id="an_97:2">97:2</span> Re dhe terr e mbështjellin; drejtësia dhe
e drejta janë në themel të fronit të tij.

<span id="an_97:3">97:3</span> Një zjarr i shkon përpara dhe i zhduk
armiqtë e tij rreth e qark.

<span id="an_97:4">97:4</span> Vetëtimat e tij ndriçojnë botën, toka i
shikon dhe dridhet.

<span id="an_97:5">97:5</span> Malet shkrihen si dylli përpara Zotit,
përpara Zotit të të gjithë tokës.

<span id="an_97:6">97:6</span> Qiejtë shpallin drejtësinë e tij dhe tërë
popujt shohin lavdinë e tij.

<span id="an_97:7">97:7</span> U ngatërrofshin të gjihë ata që u
shërbejnë skulpturave dhe ata që mburren me idhujt; rënçin përmbys
përpara atij të gjitha perënditë.

<span id="an_97:8">97:8</span> Sioni ka dëgjuar dhe është gëzuar për to,
dhe bijat e Judës janë gëzuar me gjykimet e tua, o Zot.

<span id="an_97:9">97:9</span> Sepse ti, o Zot, je Shumë i Larti mbi
tërë tokën, ty të përlëvdojmë mbi gjithë perënditë e tjera.

<span id="an_97:10">97:10</span> Ju që e doni Zotin urreni të keqen! Ai
ruan jetën e shenjtorëve të tij dhe i çliron nga dora e të pabesëve.

<span id="an_97:11">97:11</span> Drita ka dalë për të drejtin dhe gëzimi
për ata që janë të drejtë nga zemra.

<span id="an_97:12">97:12</span> Ngazëllohuni tek Zoti, o njerëz të
drejtë, dhe lëvdoni emrin e tij të shenjtë.

<span id="an_98:1">98:1</span> Këndojini Zotit një himn të ri sepse ka
bërë mrekulli; dora e tij e djathtë dhe krahu i tij i shenjtë i kanë
siguruar shpëtimin.

<span id="an_98:2">98:2</span> Zoti ka bërë të njohur shpëtimin e tij
dhe ka shprehur drejtësinë e tij përpara kombeve.

<span id="an_98:3">98:3</span> Ai ka mbajtur mend mirësinë e tij dhe
besnikërinë e tij për shtëpinë e Izraelit; të tëra skajet e tokës kanë
parë shpëtimin e Perëndisë tonë.

<span id="an_98:4">98:4</span> Dërgojini britma gëzimi Zotit, o banorë
të të gjithë tokës, shpërtheni në këngë gëzimi, ngazëlloni dhe këndoni
lavde.

<span id="an_98:5">98:5</span> Këndojini lavde Zotit me qeste, me qesten
dhe me zërin e këngës.

<span id="an_98:6">98:6</span> Dërgoni britma gëzimi me boritë dhe me
zërin e bririt përpara Zotit, Mbretit.

<span id="an_98:7">98:7</span> Le të zhurmojë deti dhe gjithçka ndodhet
në të, bota dhe banorët e saj.

<span id="an_98:8">98:8</span> Lumenjtë le të rrahin duart dhe malet le
të ngazëllohen tok nga gëzimi përpara Zotit,

<span id="an_98:9">98:9</span> sepse ai vjen të gjykojë tokën; ai do të
gjykojë botën me drejtësi dhe popujt me paanësi.

<span id="an_99:1">99:1</span> Zoti mbretëron, popujt le të dridhen. Ai
është ulur mbi Kerubinët, toka le të dridhet.

<span id="an_99:2">99:2</span> Zoti është i madh në Sion dhe i
shkëlqyeshëm mbi të gjithë popujt.

<span id="an_99:3">99:3</span> Ata do të kremtojnë emrin tënd të madh
dhe të tmerrshëm. Ai është i shenjtë.

<span id="an_99:4">99:4</span> Mbreti është i fuqishëm dhe e do
drejtësinë. Ti e ke vendosur të drejtën dhe e ushtrove Jakobin në gjykim
dhe drejtësi.

<span id="an_99:5">99:5</span> Përlëvdoni Zotin, Perëndinë tonë, dhe
bini përmbys përpara stolit të këmbëve të tij. Ai është i shenjtë.

<span id="an_99:6">99:6</span> Moisiu dhe Aaroni qenë ndër priftërinjtë
e tij, dhe Samueli ndër ata që përmendën emrin e tij; ata iu drejtuan
Zotit dhe ai iu përgjigj atyre.

<span id="an_99:7">99:7</span> Ai u foli atyre nga kolona e resë, dhe
ata respektuan dëshmitë e tij dhe statutet që u dhe atyre.

<span id="an_99:8">99:8</span> Ti plotësove dëshirën e tyre, o Zot,
Perëndia ynë. Ti ishe për ata një Perëndi që fal, dhe kur dënon
prapësitë e tyre.

<span id="an_99:9">99:9</span> Përlëvdoni Zotin, Perëndinë tonë, dhe
adhurojeni në malin e tij të shenjtë, sepse Zoti, Perëndia ynë, është i
shenjtë.

<span id="an_100:1">100:1</span> Dërgojini klithma gëzimi Zotit, o
banorë të të gjithë tokës!

<span id="an_100:2">100:2</span> I shërbeni Zotit me gaz, ejani para tij
me këngë gëzimi.

<span id="an_100:3">100:3</span> Pranoni që Zoti është Perëndia; na ka
bërë ai dhe jo ne vetë; ne jemi populli i tij dhe kopeja e kullotës së
tij.

<span id="an_100:4">100:4</span> Hyni në portat e tij me falenderim dhe
në oborret e tij me lavde; kremtojeni, bekoni emrin e tij.

<span id="an_100:5">100:5</span> Sepse Zoti është i mirë; mirësia e tij
është e përjetshme dhe besnikëria e tij vlen për të gjitha brezat.

<span id="an_101:1">101:1</span> Unë do të këndoj mirësinë tënde dhe
drejtësinë tënde; do të këndoj lavdet e tua, o Zot.

<span id="an_101:2">101:2</span> Do të kujdesem të bëj një jetë të
ndershme. Kur do të vish tek unë? Do të ec me zemër të pastër brenda
shtëpisë sime.

<span id="an_101:3">101:3</span> Nuk do të vë para syve të mi asgjë të
keqe; unë e urrej sjelljen e atyre që dënojnë; nuk do lejoj të bëhem si
ata.

<span id="an_101:4">101:4</span> Zemra e çoroditur do të largohet nga
unë; nuk dua t'ia di për të keqen.

<span id="an_101:5">101:5</span> Do të shfaros atë që shpif tinëz kundër
të afërmit; nuk do të duroj njeriun hundëpërpjetë dhe zemërkrenar.

<span id="an_101:6">101:6</span> Sytë e mi do të jenë mbi besnikët e
vendit dhe do t'i mbaj afër vetes; ai që do të ecë me ndershmëri do të
jetë shërbëtori im.

<span id="an_101:7">101:7</span> Kush vepron me mashtrim, nuk ka për të
banuar në shtëpinë time; kush thotë gënjeshtra nuk do të qëndrojë para
syve të mi.

<span id="an_101:8">101:8</span> Çdo mëngjes do të asgjesoj gjithë të
pabesët e vendit, për të çrrënjosur nga qyteti i Zotit të gjithë ata që
kryejnë paudhësi.

<span id="an_102:1">102:1</span> O Zot, dëgjo lutjen time dhe britma ime
arriftë tek ty.

<span id="an_102:2">102:2</span> Mos ma fshih fytyrën tënde ditën e
fatkeqësisë sime. Zgjate ndaj meje veshin tënd; kur unë të kërkoj, nxito
të më përgjigjesh.

<span id="an_102:3">102:3</span> Sepse ditët e mia davariten si tymi dhe
kockat e mia digjen si urë zjarri.

<span id="an_102:4">102:4</span> Zemra ime është goditur dhe thahet si
bari, dhe unë harroj madje të ha ushqim.

<span id="an_102:5">102:5</span> Duke vajtuar vazhdimisht, lëkura ime po
u ngjitet kockave të mia.

<span id="an_102:6">102:6</span> I ngjaj pelikanit të shketëtirës dhe
jam bërë si bufi i vendeve të shkretuara.

<span id="an_102:7">102:7</span> Jam pa gjumë dhe si harabeli i vetmuar
mbi çati.

<span id="an_102:8">102:8</span> Armiqtë e mi tallen me mua tërë ditën;
ata që më përqeshin flasin kundër meje.

<span id="an_102:9">102:9</span> Sepse e ha hirin si buka dhe përzjej
lotët me atë që pi.

<span id="an_102:10">102:10</span> Po, për shkak të indinjatës sate dhe
të zemërimit tënd, më ngrite dhe më hodhe larg.

<span id="an_102:11">102:11</span> Ditët e mia janë si hija që zgjatet,
dhe unë po thahem si bari.

<span id="an_102:12">102:12</span> Por ti, o Zot, mbetesh përjetë, dhe
kujtimi yt zgjat brez pas brezi.

<span id="an_102:13">102:13</span> Ti do të ngrihesh dhe do të të vijë
keq për Sionin, sepse erdhi koha të tregosh dhembshuri ndaj tij; dhe
koha e caktuar erdhi.

<span id="an_102:14">102:14</span> Sepse shërbëtorët e tu i duan edhe
gurët e tij dhe u vjen keq për pluhurin e tij.

<span id="an_102:15">102:15</span> Po, kombet do të kenë frikë nga emri
i Zotit dhe gjithë mbretërit e dheut nga lavdia jote,

<span id="an_102:16">102:16</span> kur Zoti do të rindërtojë Sionin dhe
do të duket në lavdinë e tij.

<span id="an_102:17">102:17</span> Ai do të dëgjojë lutjen e njerëzve të
braktisur dhe nuk do ta përbuzë lutjen e tyre.

<span id="an_102:18">102:18</span> Kjo do të shkruhet për brezin e
ardhshmëm, dhe populli që do të krijohet do të lëvdojë Zotin,

<span id="an_102:19">102:19</span> sepse ai shikon nga lartësia e
shenjtërores së tij; nga qielli Zoti këqyr dheun,

<span id="an_102:20">102:20</span> për të dëgjuar vajtimin e robërve,
për të çliruar të dënuarit me vdekje;

<span id="an_102:21">102:21</span> me qëllim që në Sion të shpallin
emrin e Zotit dhe në Jeruzalem lavdinë e tij,

<span id="an_102:22">102:22</span> kur popujt dhe mbretëritë do të
mblidhen bashkë për t'i shërbyer Zotit.

<span id="an_102:23">102:23</span> Rrugës ai ka pakësuar fuqinë time dhe
ka shkurtuar ditët e mia.

<span id="an_102:24">102:24</span> Kam thënë: "O Perëndia im, mos më
merr në mes të ditëve të mia. Vitet e tua zgjasin brez pas brezi.

<span id="an_102:25">102:25</span> Së lashti ti ke vendosur tokën dhe
qiejtë janë vepër e duarve të tua;

<span id="an_102:26">102:26</span> ata do të zhduken, por ti do të
mbetesh; do të konsumohen të gjithë si një rrobe; ti do t'i ndërrosh si
një rrobe dhe ata do të ndryshohen.

<span id="an_102:27">102:27</span> Por ti je gjithnjë po ai dhe vitet e
tua nuk do të kenë kurrë fund.

<span id="an_102:28">102:28</span> Bijtë e shërbëtorëve të tu do të kenë
një vendbanim dhe pasardhësit e tyre do të jenë të qëndrueshëm para
teje".

<span id="an_103:1">103:1</span> Beko, shpirti im, Zotin, dhe të gjitha
ato që janë tek unë të bekojnë emrin e tij të shenjtë.

<span id="an_103:2">103:2</span> Beko, shpirti im, Zotin dhe mos harro
asnjë nga të mirat që ka bërë.

<span id="an_103:3">103:3</span> Ai fal të gjitha paudhësitë e tua dhe
shëron të gjitha sëmundjet e tua,

<span id="an_103:4">103:4</span> shpengon jetën tënde nga shkatërrimi
dhe të kurorëzon me mirësi dhe dhembshuri;

<span id="an_103:5">103:5</span> ai ngop me të mira gojën tënde dhe të
bën të ri si shqiponja.

<span id="an_103:6">103:6</span> Zoti vepron me drejtësi dhe mbron
çështjen e të shtypurve.

<span id="an_103:7">103:7</span> Ai i tregon Moisiut rrugët e tij dhe
bijve të Izraelit veprat e tij.

<span id="an_103:8">103:8</span> Zoti është i mëshirshëm dhe zemërbutë,
i ngadalshëm në zemërim dhe i madh në mirësi.

<span id="an_103:9">103:9</span> Ai nuk grindet përjetë dhe nuk e ruan
zemërimin gjithnjë.

<span id="an_103:10">103:10</span> Ai nuk na trajton siç e meritojnë
mëkatet tona dhe nuk na dënon në bazë të fajeve tona.

<span id="an_103:11">103:11</span> Sepse sa të lartë janë qiejtë mbi
tokën, aq e madhe është mirësia e tij ndaj atyre që kanë frikë prej tij.

<span id="an_103:12">103:12</span> Sa larg është lindja nga perëndimi,
aq shumë ai ka larguar nga ne fajet tona.

<span id="an_103:13">103:13</span> Ashtu si një baba është i mëshirshëm
me bijtë e tij, kështu është i mëshirshëm Zoti me ata që kanë frikë prej
tij.

<span id="an_103:14">103:14</span> Sepse ai e njeh natyrën tonë dhe nuk
harron që ne jemi pluhur.

<span id="an_103:15">103:15</span> Ditët e njeriut janë si bari; ai
lulëzon si lulja e fushës;

<span id="an_103:16">103:16</span> në qoftë se era i kalon sipër, ai nuk
është më dhe vendi i tij nuk njihet më.

<span id="an_103:17">103:17</span> Por mirësia e Zotit vazhdon nga
përjetësia në përjetësi për ata që kanë frikë prej tij, dhe drejtësia e
tij për bijtë e bijve,

<span id="an_103:18">103:18</span> për ata që respektojnë besëlidhjen e
tij dhe mbajnë në mendje urdhërimet e tij për t'i zbatuar në praktikë.

<span id="an_103:19">103:19</span> Zoti e ka vendosur fronin e tij në
qiejtë, dhe mbretërimi i tij sundon mbi gjithçka.

<span id="an_103:20">103:20</span> Bekoni Zotin ju, engjëj të tij të
pushtetshëm dhe të fortë, që bëni atë që thotë ai, duke iu bindur zërit
të fjalës së tij.

<span id="an_103:21">103:21</span> Bekoni Zotin, ju, tërë ushtritë e
tij, ju, tërë ministrat e tij, që zbatoni vullnetin e tij.

<span id="an_103:22">103:22</span> Bekoni Zotin, ju, të gjitha veprat e
tij, në të tëra vendet e sundimit të tij. Shpirti im, beko Zotin!

<span id="an_104:1">104:1</span> Beko, o shpirti im, Zotin! O Zot,
Perëndia im, ti je jashtëzakonisht i madh; je veshur me shkëlqim dhe
madhështi.

<span id="an_104:2">104:2</span> Ai të mbështjell me dritë si të ishte
një mantel dhe i shtrin qiejtë si një çadër;

<span id="an_104:3">104:3</span> ai ndërton mbi ujërat dhomat e tij të
larta, i bën retë si qerren e tij dhe ecën mbi krahët erës.

<span id="an_104:4">104:4</span> I bën erërat lajmëtarë të tij dhe
flakët e zjarrit shërbëtorë të tij.

<span id="an_104:5">104:5</span> Ai e ka krijuar tokën mbi themelet e
saj; kjo nuk do të luajë kurrë përjetë.

<span id="an_104:6">104:6</span> Ti e kishe mbuluar me humnerë si me një
rrobe; ujërat ishin ndalur mbi malet.

<span id="an_104:7">104:7</span> Në qortimin tënd ato ikën, në zërin e
gjëmimit tënd u larguan me nxitim.

<span id="an_104:8">104:8</span> Dolën malet dhe luginat u ulën në
vendin që ti kishe caktuar për to.

<span id="an_104:9">104:9</span> Ti u vure ujërave një kufi që nuk duhet
ta kapërxenin; ato nuk do të kthehen më të mbulojnë tokën.

<span id="an_104:10">104:10</span> Ai bën që të dalin burime në luginat;
ato rrjedhin midis maleve,

<span id="an_104:11">104:11</span> dhe u japin për të pirë tërë kafshëve
të fushës; gomarët e egër shuajnë etjen e tyre.

<span id="an_104:12">104:12</span> Pranë tyre banojnë shpendët e
qiellit; midis gjelbërimeve lartojnë këngën e tyre.

<span id="an_104:13">104:13</span> Nga dhomat e sipërme të tij ai u jep
ujë maleve; toka ngopet me frytin e veprave të tua.

<span id="an_104:14">104:14</span> Ai bën që të rritet bari për bagëtinë
dhe bimësia në shërbim të njeriut, duke nxjerrë nga toka ushqimin e tij,

<span id="an_104:15">104:15</span> dhe verën që gëzon zemrën e njeriut,
vajin që bën të shkëlqejë fytyra tij dhe bukën që i jep forcë zemrës së
njeriut.

<span id="an_104:16">104:16</span> Kështu ngopen drurët e Zotit dhe
kedrat e Libanit që ai ka mbjellë;

<span id="an_104:17">104:17</span> aty bëjnë folenë e tyre zogjtë,
ndërsa lejleku bën nëpër selvitë banesën e tij.

<span id="an_104:18">104:18</span> Malet e larta janë për dhitë e egra,
shkëmbinjtë janë streha e lepujve.

<span id="an_104:19">104:19</span> Ai ka bërë hënën për stinët, dielli e
di orën e perëndimit të tij.

<span id="an_104:20">104:20</span> Ti dërgon terrin dhe bëhet natë;
gjatë asaj shkojnë rreth e qark gjithë kafshët e pyllit.

<span id="an_104:21">104:21</span> Luanët e vegjël vrumbullojnë duke
kërkuar gjahun dhe i kërkojnë Perëndisë ushqimin e tyre.

<span id="an_104:22">104:22</span> Por, kur lind dielli, ata tërhiqen
dhe rrinë në strofkat e tyre.

<span id="an_104:23">104:23</span> Atëherë njeriu del për të punuar dhe
punon deri në mbrëmje.

<span id="an_104:24">104:24</span> Sa të shumta janë veprat e tua, o
Zot! Ti i ke bërë të gjitha me dituri; toka është plot me pasuritë e
tua.

<span id="an_104:25">104:25</span> Ja deti, i madh dhe i gjerë, ku
gëlojnë krijesa të panumërta;

<span id="an_104:26">104:26</span> e përshkojnë anijet dhe Leviathani,
që ti ke formuar për t'u tallur në të.

<span id="an_104:27">104:27</span> Të gjithë presin që ti t'u japësh
ushqimin në kohën e duhur.

<span id="an_104:28">104:28</span> Ti ua jep atyre dhe ata e mbledhin;
ti hap dorën dhe ngopen me të mira.

<span id="an_104:29">104:29</span> Ti fsheh fytyrën tënde dhe ata e
humbasin fare; ti heq frymën, dhe ata vdesin duke u kthyer përsëri në
pluhurin e tyre.

<span id="an_104:30">104:30</span> Ti dërgon frymën tënde dhe ata
krijohen, kështu ti ripërtërin faqen e dheut.

<span id="an_104:31">104:31</span> Lavdia e Zotit të rrojë përjetë; le
të gëzohet Zoti me veprat e tij;

<span id="an_104:32">104:32</span> ai shikon tokën dhe kjo dridhet; ai
prek malet dhe ato nxjerrin tym.

<span id="an_104:33">104:33</span> Unë do t'i këndoj Zotit deri sa të
kem jetë; do t'i këndoj lavde Perëndisë tim deri sa të jem.

<span id="an_104:34">104:34</span> Le të jetë mendimi im i pëlqyer prej
tij; unë do të ngazëllohem tek Zoti.

<span id="an_104:35">104:35</span> Le të zhduken mëkatarët nga toka dhe
të pabesët mos qofshin më. Shpirti im, bekoje Zotin! Aleluja.

<span id="an_105:1">105:1</span> Kremtoni Zotin, lutjuni për ndihmë
emrit të tij, bëni të njohura veprat e tij midis popujve.

<span id="an_105:2">105:2</span> Këndojini atij, këndojini lavde atij,
mendoni thellë tërë mrekullitë e tij.

<span id="an_105:3">105:3</span> Mburruni me emrin e tij të shenjtë; le
të kënaqet zemra e tërë atyre që kërkojnë Zotin.

<span id="an_105:4">105:4</span> Kërkoni Zotin dhe forcën e tij; kërkoni
vazhdimisht fytyrën e tij.

<span id="an_105:5">105:5</span> Mbani mend çuditë që ai ka bërë,
mrekullitë dhe gjykimet e gojës së tij,

<span id="an_105:6">105:6</span> ju, o pasardhës së Abrahamit,
shërbëtorit të tij, o bij të Jakobit, të zgjedhur të tij.

<span id="an_105:7">105:7</span> Ai është Zoti, Perëndia ynë; gjykimet e
tij janë mbi gjithë tokën.

<span id="an_105:8">105:8</span> Ai mban mend përjetë besëlidhjen e tij
dhe për një mijë breza fjalën e komanduar prej tij,

<span id="an_105:9">105:9</span> besëlidhjen që lidhi me Abrahamin dhe
betimin që i bëri Isakut,

<span id="an_105:10">105:10</span> që i konfirmoi Jakobit si statut të
tij dhe Izraelit si një besëlidhje të përjetshme,

<span id="an_105:11">105:11</span> duke thënë: "Unë do të të jap vendin
e Kanaanit si pjesë e trashëgimisë suaj",

<span id="an_105:12">105:12</span> kur nuk ishin veçse një numër i
vogël, shumë të pakët dhe të huaj në vend,

<span id="an_105:13">105:13</span> dhe shkonin nga një komb te tjetri,
nga një mbretëri te një popull tjetër.

<span id="an_105:14">105:14</span> Ai nuk lejoi që t'i shtypte njeri;
përkundrazi ndëshkoi disa mbretër për hir të tyre,

<span id="an_105:15">105:15</span> dhe tha: "Mos prekni të vajosurit e
mi dhe mos bëni asnjë të keqe profetëve të mi".

<span id="an_105:16">105:16</span> Pastaj solli zinë e bukës në vend dhe
shkatërroi çdo burim ushqimesh.

<span id="an_105:17">105:17</span> Dërgoi para tyre një njeri, Jozefin,
që u shit si skllav.

<span id="an_105:18">105:18</span> I shtrënguan këmbët me pranga dhe u
rëndua me zinxhirë hekuri.

<span id="an_105:19">105:19</span> Fjala e Zotit e vuri në provë, deri
sa u plotësua ajo që kishte thënë.

<span id="an_105:20">105:20</span> Atëherë mbreti dërgoi ta zgjidhnin,
sunduesi i popujve dërgoi ta çlironin,

<span id="an_105:21">105:21</span> dhe e bëri zot të shtëpisë së tij dhe
qeveritar mbi të gjitha pasuritë e tij,

<span id="an_105:22">105:22</span> për t'i lidhur princat e tij me
gjykimin e tij dhe për t'u mësuar pleqve të tij diturinë.

<span id="an_105:23">105:23</span> Edhe Izraeli erdhi në Egjipt dhe
Jakobi qëndroi për ca kohë në vendin e Kamit.

<span id="an_105:24">105:24</span> Dhe Perëndia e shumëzoi shumë
popullin e tij dhe e bëri më të fuqishëm se armiqtë e tij.

<span id="an_105:25">105:25</span> Pastaj ndryshoi zemrën e tyre, me
qëllim që të urrenin popullin e tij dhe të kurdisnin mashtrime kundër
shërbëtorëve të tij.

<span id="an_105:26">105:26</span> Atëherë ai dërgoi Moisiun,
shërbëtorin e tij, dhe Aaronin që ai kishte zgjedhur.

<span id="an_105:27">105:27</span> Ata kryen midis tyre mrekullitë e
urdhëruara prej tij dhe bënë çudira në tokën e Kamit.

<span id="an_105:28">105:28</span> Dërgoi terrin dhe e bëri vendin të
binte në errësirë, dhe ata nuk kundërshtuan fjalën e tij.

<span id="an_105:29">105:29</span> I ndryshoi ujërat e tij në gjak dhe
bëri që të ngordhnin peshqit e tij.

<span id="an_105:30">105:30</span> Vendi i tyre u mbush me bretkosa të
cilat hynë deri në dhomat e mbretërve të tyre.

<span id="an_105:31">105:31</span> Me fjalën e tij erdhën një shumicë e
madhe insektesh dhe mushkonjash në të gjithë territorin e tyre.

<span id="an_105:32">105:32</span> U dërgoi breshër në vend të shiut dhe
flakë zjarri në vendin e tyre;

<span id="an_105:33">105:33</span> goditi edhe vreshtat e tyre dhe
drurët e fikut, shkatërroi drurët e territorit të tyre.

<span id="an_105:34">105:34</span> Ai foli, dhe erdhën karkaleca dhe
vemje në numër të madh,

<span id="an_105:35">105:35</span> që përpinë tërë bimësinë e vendit të
tyre dhe hëngrën frytin e tokës së tyre.

<span id="an_105:36">105:36</span> Ai goditi edhe të gjithë të
parëlindurit në vendin e tyre, prodhimet e para në tërë fuqinë e tyre;

<span id="an_105:37">105:37</span> dhe e nxori popullin e tij me argjend
dhe me ar, dhe nuk pati asnjeri ndër fiset e tij që të tronditej.

<span id="an_105:38">105:38</span> Egjiptasit u gëzuan nga ikja e tyre,
sepse tmerri i Izraelit kishte rënë mbi ta.

<span id="an_105:39">105:39</span> Ai shpalosi një re për t'i mbuluar
dhe ndezi një zjarr për t'i ndriçuar natën.

<span id="an_105:40">105:40</span> Me kërkesën e tyre ai solli shkurtat
dhe i ngopi me bukën e qiellit.

<span id="an_105:41">105:41</span> Çau shkëmbin dhe dolën prej tij
ujëra; këto rridhnin në shketëtirë si një lumë.

<span id="an_105:42">105:42</span> Sepse atij iu kujtua premtimi i
shenjtë që i kishte bërë Abrahamit, shërbëtorit të tij;

<span id="an_105:43">105:43</span> pastaj nxori popullin e tij me gëzim
dhe njerëzit e tij të zgjedhur me britma gëzimi,

<span id="an_105:44">105:44</span> dhe u dha atyre vendet e kombeve, dhe
ata trashëguan frytin e mundit të popujve,

<span id="an_105:45">105:45</span> me qëllim që të respektonin statutet
e tij dhe t'u bindeshin ligjeve të tij. Aleluja.

<span id="an_106:1">106:1</span> Aleluja. Kremtoni Zotin, sepse ai është
i mirë, sepse mirësia e tij vazhdon përjetë.

<span id="an_106:2">106:2</span> Kush mund të përshkruajë bëmat e Zotit
ose të shpallë tërë lavdinë e tij?

<span id="an_106:3">106:3</span> Lum ata që respektojnë drejtësinë, që
bëjnë atë që është e drejtë në çdo kohë.

<span id="an_106:4">106:4</span> Mos më harro mua, o Zot, sipas mirësisë
sate që tregon ndaj popullit tënd, dhe më vizito me shpëtimin tënd,

<span id="an_106:5">106:5</span> me qëllim që të shoh mirëqënien e të
zgjedhurve të tu, të kënaqem në gëzimin e kombit tënd dhe të mbushem me
lavdi për trashëgiminë tënde.

<span id="an_106:6">106:6</span> Ne dhe etërit tanë kemi mëkatuar, kemi
bërë paudhësi dhe të këqija.

<span id="an_106:7">106:7</span> Etërit tanë në Egjipt nuk i kuptuan
mrekullitë e tua, nuk kujtuan numrin e madh të mirësive të tua dhe
ngritën krye pranë detit, Deti i Kuq.

<span id="an_106:8">106:8</span> Megjithatë Zoti i shpëtoi për hir të
emrit të tij, për të bërë të njohur fuqinë e tij.

<span id="an_106:9">106:9</span> I bërtiti Detit të Kuq dhe ai u tha,
dhe i udhëhoqi nëpër humnerat si nëpër një shkretëtirë.

<span id="an_106:10">106:10</span> I shpëtoi nga dora e atij që i
urrente dhe i shpengoi nga dora e armikut.

<span id="an_106:11">106:11</span> Dhe ujërat i mbuluan armiqtë e tyre,
dhe nuk shpëtoi as edhe një prej tyre.

<span id="an_106:12">106:12</span> Atëherë u besuan fjalëve të tij dhe
kënduan lavdinë e tij.

<span id="an_106:13">106:13</span> Por shpejt i harruan veprat e tij dhe
nuk pritën me besim plotësimin e planit të tij.

<span id="an_106:14">106:14</span> U ndezën nga lakmia në shkretëtirë
dhe e tunduan Perëndinë në vetmi.

<span id="an_106:15">106:15</span> Dhe ai u dha atyre sa i kërkonin, por
dërgoi midis tyre një lëngatë që pakësoi numrin e tyre.

<span id="an_106:16">106:16</span> Kur në kamp patën smirë Moisiun dhe
Aaronin, i shenjti i Zotit,

<span id="an_106:17">106:17</span> toka u hap dhe përpiu Dathanin dhe
groposi grupin e Abiramit.

<span id="an_106:18">106:18</span> Një zjarr shpërtheu në mes të tyre
dhe flaka i përpiu të pabesët.

<span id="an_106:19">106:19</span> Bënë një viç në Horeb dhe adhuruan
një shëmbëlltyrë prej metali të shkrirë,

<span id="an_106:20">106:20</span> dhe e ndërruan lavdinë e tyre me
shëmbëllytrën e një kau që ha bar.

<span id="an_106:21">106:21</span> Harruan Perëndinë, Shpëtimtarin e
tyre, që kishte bërë gjëra të mëdha në Egjipt,

<span id="an_106:22">106:22</span> mrekullitë në vendin e Kamit, gjëra
të tmerrshme në Detin e Kuq.

<span id="an_106:23">106:23</span> Prandaj ai foli t'i shfarosë, por
Moisiu, i zgjedhuri i tij, u paraqit mbi të çarën përpara tij për të
penguar që zemërimi i tij t'i shkatërronte.

<span id="an_106:24">106:24</span> Ata e përçmuan akoma vendin e
mrekullueshëm, nuk i besuan fjalës së tij,

<span id="an_106:25">106:25</span> por murmuritën në çadrat e tyre dhe
nuk dëgjuan zërin e Zotit.

<span id="an_106:26">106:26</span> Prandaj ai ngriti dorën kundër tyre,
duke u betuar se do t'i rrëzonte në shkretëtirë,

<span id="an_106:27">106:27</span> dhe se do t'i zhdukte pasardhësit e
tyre midis kombeve dhe se do t'i shpërndante në të gjitha vendet.

<span id="an_106:28">106:28</span> Ata i shërbyen edhe Baal-Peorit dhe
hëngrën flijimet e të vdekurve.

<span id="an_106:29">106:29</span> E zemëruan Perëndinë me veprimet e
tyre dhe në mes tyre plasi murtaja.

<span id="an_106:30">106:30</span> Por Finehasi u ngrit dhe bëri
drejtësi; dhe murtaja pushoi.

<span id="an_106:31">106:31</span> Dhe kjo iu vu në llogari të
drejtësisë, brez pas brezi, përjetë.

<span id="an_106:32">106:32</span> Ata e provokuan përsëri në ujërat e
Meribas, dhe Moisiu pësoi të keqen për shkak të tyre,

<span id="an_106:33">106:33</span> sepse e ashpërsoi frymën e tij (të
Moisiut) dhe ai foli pa u menduar me buzët e tij.

<span id="an_106:34">106:34</span> Ata nuk shkatërruan popujt, siç i
kishte porositur Zoti;

<span id="an_106:35">106:35</span> por u përzien midis popujve dhe
mësuan veprat e tyre;

<span id="an_106:36">106:36</span> u shërbyen idhujve të tyre, dhe këta
u bënë një lak për ta;

<span id="an_106:37">106:37</span> ua flijuan demonëve bijtë dhe bijat e
tyre,

<span id="an_106:38">106:38</span> dhe derdhën gjak të pafajshëm, gjakun
e bijve të tyre dhe të bijave të tyre, që u flijuan për idhujtë e
Kanaanit; dhe vendi u ndot nga gjaku i derdhur.

<span id="an_106:39">106:39</span> Kështu ata u ndotën me veprat e tyre
dhe u kurvëruan me aktet e tyre.

<span id="an_106:40">106:40</span> Dhe zemërimi i Zotit u ndez kundër
popullit të tij, dhe ai ndjeu një neveri për trashëgiminë e tij.

<span id="an_106:41">106:41</span> I la në dorë të kombeve, dhe u
sunduan nga ata që i urrenin.

<span id="an_106:42">106:42</span> Armiqtë e tyre i shtypën dhe ata iu
nënshtruan pushtetit të tyre.

<span id="an_106:43">106:43</span> Ai i çliroi shumë herë, por ata
vazhduan të ngrenë krye dhe të zhyten në paudhësinë e tyre.

<span id="an_106:44">106:44</span> Megjithatë ai i kushtoi kujdes
ankthit të tyre, kur dëgjoi britmat e tyre,

<span id="an_106:45">106:45</span> dhe iu kujtua besëlidhja e lidhur me
ta dhe në dhemshurinë e madhe të tij u qetësua.

<span id="an_106:46">106:46</span> Bëri që ata të fitojnë përkrahje ndër
të gjithë ata që i kishin çuar në robëri.

<span id="an_106:47">106:47</span> Na shpëto, o Zot, Perëndia ynë, dhe
na mblidh midis kombeve, me qëllim që të kremtojmë emrin tënd të shenjtë
dhe të lumturohemi duke të lëvduar.

<span id="an_106:48">106:48</span> I bekuar qoftë Zoti, Perëndia i
Izraelit, nga përjetësia në përjetësi. Dhe tërë populli le të thotë:
"Amen". Aleluja.

<span id="an_107:1">107:1</span> Kremtoni Zotin, sepse ai është i mirë,
sepse mirësia e tij vazhdon përjetë.

<span id="an_107:2">107:2</span> Kështu thonë të shpenguarit prej Zotit
që ai i ka çliruar nga dora e kundërshtarit,

<span id="an_107:3">107:3</span> add dhe që ka mbledhur nga vende të
ndryshme, nga lindja dhe perëndimi, nga veriu dhe nga jugu.

<span id="an_107:4">107:4</span> Ata endeshin nëpër shkretëtirë, në
vënde të shkretuara, dhe nuk gjenin asnjë qytet ku të banonin.

<span id="an_107:5">107:5</span> Të uritur e të etur, jeta e tyre po
ligështohej.

<span id="an_107:6">107:6</span> Por në fatkeqësitë e tyre ata i thirrën
Zotit dhe ai i çliroi nga ankthet e tyre;

<span id="an_107:7">107:7</span> dhe i çoi në rrugën e drejtë, me qëllim
që të arrinin në një qytet ku të banonin.

<span id="an_107:8">107:8</span> Le të kremtojmë Zotin për mirësinë e
tij dhe për mrekullitë e tij në dobi të bijve të njerëzve.

<span id="an_107:9">107:9</span> Sepse ai ka ngopur shpirtin e etur dhe
e ka mbushur me të mira shpirtin e uritur.

<span id="an_107:10">107:10</span> Të tjerë rrinin në terr dhe në hijen
e vdekjes, robër të pikëlluar dhe në zinxhira,

<span id="an_107:11">107:11</span> sepse ishin rebeluar kundër fjalëve
të Perëndisë dhe i kishin përçmuar këshillat e Shumë të Lartit;

<span id="an_107:12">107:12</span> prandaj ai rrëzoi zemrën e tyre me
shqetësime; ata ranë poshtë dhe asnjeri nuk u vajti në ndihmë.

<span id="an_107:13">107:13</span> Por në fatkeqësinë e tyre ata i
thirrën Zotit, dhe ai i shpëtoi nga ankthet e tyre,

<span id="an_107:14">107:14</span> i nxori nga terri dhe nga hija e
vdekjes dhe i këputi lidhjet e tyre.

<span id="an_107:15">107:15</span> Le të kremtojmë Zotin për mirësinë e
tij dhe për mrekullitë e tij në dobi të bijve të njerëzve,

<span id="an_107:16">107:16</span> sepse ai ka shembur portat prej
bronzi dhe ka këputur shufrat prej hekuri.

<span id="an_107:17">107:17</span> Disa njerëz pa mend vuanin për
sjelljen e tyre rebele dhe për mëkatet e tyre;

<span id="an_107:18">107:18</span> ata urrenin çdo ushqim dhe kishin
arritur në prag të vdekjes,

<span id="an_107:19">107:19</span> por në fatkeqësinë e tyre i thirrën
Zotit, dhe ai i shpëtoi nga ankthet e tyre.

<span id="an_107:20">107:20</span> Ai dërgoi fjalën e tij dhe i shëroi,
i shpëtoi nga gropa.

<span id="an_107:21">107:21</span> Le ta kremtojmë Zotin për mirësinë e
tij dhe për mrekullitë e tij në dobi të bijve të njerëzve;

<span id="an_107:22">107:22</span> le të ofrojnë flijime lëvdimi dhe le
të tregojnë veprat e tij me këngë gëzimi.

<span id="an_107:23">107:23</span> Ata që zbresin në det me anije dhe që
bëjnë tregëti mbi ujërat e mëdha,

<span id="an_107:24">107:24</span> shohin veprat e Zotit dhe mrekullitë
e tij në humnerat e detit.

<span id="an_107:25">107:25</span> Sepse ai urdhëron dhe shkakton një
erë furtune, që i ngre përpjetë valët e detit.

<span id="an_107:26">107:26</span> Ata ngjiten deri në qiell dhe bien në
humnera; shpirti i tyre ligështohet nga ankthi.

<span id="an_107:27">107:27</span> Atyre u merren këmbët dhe lëkunden si
të dehur, dhe nuk dinë më ç'të bëjnë.

<span id="an_107:28">107:28</span> Por në fatkeqësitë e tyre i këlthasin
Zotit, dhe ai i shpëton nga ankthet e tyre.

<span id="an_107:29">107:29</span> Ai e fashit furtunën në një murmurim
dhe valët e saj pushojnë.

<span id="an_107:30">107:30</span> Kur ato qetësohen, ata gëzohen, dhe
ai i çon në portin e dëshiruar prej tyre.

<span id="an_107:31">107:31</span> Le të kremtojmë Zotin për mirësinë e
tij dhe për mrekullitë që bën në dobi të bijve të njerëzve;

<span id="an_107:32">107:32</span> le ta lëvdojnë në kuvendin e popullit
dhe le ta lavdojnë në këshillin e pleqve.

<span id="an_107:33">107:33</span> Ai i shndërroni lumenjtë në
shkretëtirë dhe burimet e ujit në vende të thata;

<span id="an_107:34">107:34</span> tokën pjellore në vend të thatë për
shkak të sjelljes së keqe të banorëve të saj.

<span id="an_107:35">107:35</span> Ai e shndërron shkretëtirën në liqen
dhe tokën e thatë në burime uji.

<span id="an_107:36">107:36</span> Atje ai strehon të uriturit, dhe këta
ndërtojnë një qytet për të banuar,

<span id="an_107:37">107:37</span> mbjellin arat dhe kultivojnë vreshta
që prodhojnë një korrje të bollshme.

<span id="an_107:38">107:38</span> Ai i bekon dhe ata shumëzohen fort,
dhe ai nuk e pakëson bagëtinë e tyre.

<span id="an_107:39">107:39</span> Por pastaj pakësohen në një numër të
vogël dhe dobësohen për shkak të shtypjes, të fatkeqësisë dhe të
ankthit.

<span id="an_107:40">107:40</span> Ai hedh përbuzjen mbi princat dhe i
bën që të enden nëpër vende të shkreta, ku nuk ekziston asnjë rrugë.

<span id="an_107:41">107:41</span> Por e ngre nevojtarin nga varfëria
dhe i shton familjet e tyre si një kope.

<span id="an_107:42">107:42</span> Njerëzit e drejtë e shohin këtë dhe
kënaqen, por tërë njerëzit e këqij e mbajnë gojën të mbyllur.

<span id="an_107:43">107:43</span> Ai që është i urtë le t'i këqyrë këto
gjëra dhe le të çmojë mirësinë e Zotit.

<span id="an_108:1">108:1</span> Zemra ime është e prirur për mirë, o
Perëndi, unë do të këndoj dhe do të kremtoj lëvdimet e tua me gjithë
forcën time.

<span id="an_108:2">108:2</span> Zgjohuni, o harpa dhe qeste, unë dua të
zgjoj agimin.

<span id="an_108:3">108:3</span> Unë do të të kremtoj midis popujve, o
Zot, dhe do të këndoj lëvdimet e tua midis kombeve.

<span id="an_108:4">108:4</span> Sepse mirësia jote është e madhe, arrin
deri mbi qiejtë, dhe e vërteta jote deri te retë.

<span id="an_108:5">108:5</span> Qofsh i përlëvduar, o Perëndi, përmbi
qiejtë dhe lavdia jote shkëlqeftë mbi gjithë tokën,

<span id="an_108:6">108:6</span> me qëllim që të dashurit e tu të
çlirohen; shpëtomë me të djathtën tënde dhe përgjigjmu.

<span id="an_108:7">108:7</span> Perëndia ka folur në shenjtërinë e tij:
"Unë do të triumfoj, do ta ndaj Sikemin dhe do të mas luginën e
Sukothit.

<span id="an_108:8">108:8</span> Imi është Galaadi, imi është Manasi,
Efraimi është forca e kokës sime, Juda është ligjvënësi im;

<span id="an_108:9">108:9</span> Moabi është legeni ku unë lahem; mbi
Edomin do të hedh sandalen time, mbi Filisti do të dërgoj britma
triumfi".

<span id="an_108:10">108:10</span> Kush do të më çojë në qytetin e
fortë? Kush do të më çojë deri në Edom?

<span id="an_108:11">108:11</span> A nuk je ti, o Perëndi, që na ke
kthyer, dhe nuk del më, o Perëndi, me ushtritë tona?

<span id="an_108:12">108:12</span> Na ndihmo ti kundër kundërshtarëve,
sepse ndihma e njeriut është e kotë.

<span id="an_108:13">108:13</span> Me Perëndinë do të kryejmë trimëri,
dhe do të jetë ai që do t'i shtypë armiqtë tanë.

<span id="an_109:1">109:1</span> O Perëndi i lëvdimit tim, mos hesht,

<span id="an_109:2">109:2</span> sepse njerëz të pabesë dhe të
pandershëm kanë hapur gojën e tyre kundër meje dhe kanë folur kundër
meje me një gjuhë gënjeshtare;

<span id="an_109:3">109:3</span> më kanë sulmuar me fjalë urrejtjeje dhe
më kanë luftuar pa shkak.

<span id="an_109:4">109:4</span> Në këmbim të dashurisë sime më
akuzojnë, por unë i drejtohem lutjes.

<span id="an_109:5">109:5</span> Ata më kanë larë të mirën me të keqen
dhe dashurinë time me urrejtje.

<span id="an_109:6">109:6</span> Vendos një njeri të keq mbi të dhe një
akuzues le të jetë në të djathtë të tij.

<span id="an_109:7">109:7</span> Kur të gjykohet, bëj që të gjendet
fajtor dhe lutja e tij të bëhet mëkat.

<span id="an_109:8">109:8</span> Qofshin të pakta ditët e tij dhe një
tjetër zëntë vendin e tij.

<span id="an_109:9">109:9</span> Bijtë e tij mbetshin jetimë dhe gruaja
e tij e ve.

<span id="an_109:10">109:10</span> U bëfshin endacakë dhe lypsarë bijtë
e tij dhe e kërkofshin ushqimin larg shtëpive të tyre të rrënuara.

<span id="an_109:11">109:11</span> Fajdexhiu i marrtë të gjitha pasuritë
e tij dhe të huajtë i vjedhshin frytin e mundit të tij.

<span id="an_109:12">109:12</span> Askush mos pastë mëshirë për të dhe
askujt mos i ardhtë keq për jetimët e tij.

<span id="an_109:13">109:13</span> U shkatërrofshin pasardhësit e tij;
në brezin e dytë emri i tyre u shoftë.

<span id="an_109:14">109:14</span> U kujtoftë para Zotit paudhësia e
etërve të tij dhe mëkati i nënës së tij mos u shoftë.

<span id="an_109:15">109:15</span> U dalshin gjithnjë mëkatet e tyre
para Zotit, me qëllim që ai të zhdukë nga toka kujtimin e tyre.

<span id="an_109:16">109:16</span> Sepse atij nuk i shkoi ndër mend të
kishte dhemshuri, por e ka përndjekur të varfërin, nevojtarin dhe atë që
ishte zemërthyer deri sa t'u shkaktonte vdekjen.

<span id="an_109:17">109:17</span> Mbasi e ka dashur mallkimin, rëntë ai
mbi të; dhe mbasi nuk është kënaqur me bekimin, ky u largoftë prej tij.

<span id="an_109:18">109:18</span> Mbasi u mbulua me mallkim si me një
rrobe, i hyftë ai si ujë në trupin e tij dhe si vaj në kockat e tij;

<span id="an_109:19">109:19</span> Qoftë për të si një rrobe që e mbulon
dhe si një brez që e lidh përjetë.

<span id="an_109:20">109:20</span> Qoftë ky nga ana e Zotit shpërblimi
për kundërshtarët e mi dhe për ata që flasin keq kundër meje.

<span id="an_109:21">109:21</span> Por ti, o Zot, o Zot, vepro në
favorin tim për hir të emrit tënd, çliromë me dhemshurinë dhe mirësinë
tënde,

<span id="an_109:22">109:22</span> sepse unë jam i varfër dhe nevojtar,
dhe zemra ime është plagosur brenda meje.

<span id="an_109:23">109:23</span> Unë iki si një hije që zgjatet, jam i
tronditur si një karkalec.

<span id="an_109:24">109:24</span> Gjunjët e mi dridhen nga të pangrënët
dhe trupi im është dobësuar për mungesë të dhjamit.

<span id="an_109:25">109:25</span> Jam bërë një faqezi për ta; kur më
shohin, tundin kokën.

<span id="an_109:26">109:26</span> Ndihmomë, o Zot, Perëndia im,
shpëtomë për dhemshurinë tënde,

<span id="an_109:27">109:27</span> dhe ta dinë që kjo është vepër e
duarve të tua, dhe që ti, o Zot, e ke bërë.

<span id="an_109:28">109:28</span> Ata do të mallkojnë, por ti do të
bekosh; kur të ngrihen, do të mbeten të hutuar, por shërbëtori yt do të
gëzohet.

<span id="an_109:29">109:29</span> U mbulofshin me turp kundërshtarët e
mi dhe u mbështjellshin me turp si me mantel,

<span id="an_109:30">109:30</span> Unë do të kremtoj me të madhe Zotin
me gojën time dhe do ta lëvdoj në mes të një turme të madhe,

<span id="an_109:31">109:31</span> sepse ai rri në të djathtë të të
varfërit për ta shpëtuar nga ata që e dënojnë me vdekje.

<span id="an_110:1">110:1</span> Zoti i thotë Zotërisë time: "Ulu në të
djathtën time deri sa t'i bëj armiqtë e tu stol të këmbëve të tua".

<span id="an_110:2">110:2</span> Zoti do ta shtrijë nga Sioni skeptrin e
fuqisë sate. Ai sundon në mes të armiqve të tu.

<span id="an_110:3">110:3</span> Populli yt do të afrohet vullnetarisht
ditën e pushtetit tënd; në madhështinë e shenjtërisë, nga gjiri i
agimit, ti do të kesh vesën e rinisë sate.

<span id="an_110:4">110:4</span> Zoti është betuar dhe nuk do të
pendohet: "Ti je prift përjetë sipas urdhërit të Melkisedekut".

<span id="an_110:5">110:5</span> Zoti është në të djathtën tënde. Ai ka
për të zhdukur disa mbretër ditën e zemërimit të tij.

<span id="an_110:6">110:6</span> Ai do të gjykojë kombet, do t'i mbushë
me kufoma dhe do të zhdukë qeveritarët e pjesës më të madhe të tokës.

<span id="an_110:7">110:7</span> Rrugës do të pijë ujë nga përroi dhe si
pasojë do të ngrerë kokën.

<span id="an_111:1">111:1</span> Aleluja. Unë do të kremtoj Zotin me
gjithë zemër në këshillën e të drejtëve dhe në kuvend.

<span id="an_111:2">111:2</span> Të mëdha janë veprat e Zotit, të
kërkuara nga të gjithë ata që kënaqen me to.

<span id="an_111:3">111:3</span> Veprat e tij janë madhështore dhe
drejtësia e tij vazhdon përjetë.

<span id="an_111:4">111:4</span> Ai bën që mrekullitë e tij të kujtohen;
Zoti është i dhemshur dhe plot mëshirë.

<span id="an_111:5">111:5</span> Ai u jep ushqime atyre që kanë frikë
prej tij dhe do ta mbajë mend gjithnjë besëlidhjen e tij.

<span id="an_111:6">111:6</span> Ai i tregoi popullit të tij fuqinë e
veprave të tij, duke i dhënë trashëgiminë e kombeve.

<span id="an_111:7">111:7</span> Veprat e duarve të tij janë e vërteta
dhe drejtësia; tërë urdhërimet e tij janë të qëndrueshme,

<span id="an_111:8">111:8</span> të patundura përjetë, për gjithnjë, të
kryera me vërtetësi dhe drejtësi.

<span id="an_111:9">111:9</span> Ai i dërgoi popullit të tij shpëtimin,
ka vendosur besëlidhjen e tij përjetë; i shenjtë dhe i tmerrshëm është
emri i tij.

<span id="an_111:10">111:10</span> Frika e Zotit është zanafilla e
diturisë; kanë dituri të madhe ata që zbatojnë në praktikë urdhërimet e
tij; lëvdimi i tij vazhdon në përjetësi.

<span id="an_112:1">112:1</span> Aleluja. Lum njeriu që ka frikë nga
Zoti dhe gjen një gëzim të madh në urdhërimet e tij.

<span id="an_112:2">112:2</span> Pasardhësit e tij do të jenë të
fuqishëm mbi tokë, brezat e njerëzve të drejtë do të jenë të bekuar.

<span id="an_112:3">112:3</span> Në shtëpinë e tij ka bollëk dhe pasuri
dhe drejtësia e tij vazhdon përjetë.

<span id="an_112:4">112:4</span> Drita lind në terr për ata që janë të
drejtë, për njeriun e dhemshur, të mëshirshëm dhe të drejtë.

<span id="an_112:5">112:5</span> Do të jetë i lumtur njeriu që ka
dhemshuri dhe jep hua, dhe i drejton punët e tij me drejtësi,

<span id="an_112:6">112:6</span> sepse nuk do të lëvizet kurrë; i drejti
do të kujtohet gjithnjë.

<span id="an_112:7">112:7</span> Ai nuk do t'u trëmbet lajmeve të këqia;
zemra e tij është e fortë, me besim tek Zoti.

<span id="an_112:8">112:8</span> Zemra e tij është e sigurt; ai nuk do
të ketë fare frikë, deri sa të mos shikojë triumfues mbi armiqtë e tij.

<span id="an_112:9">112:9</span> Ai ka shpërndarë lirisht, u ka dhënë
nevojtarëve, drejtësia e tij vazhdon përjetë dhe fuqia e tij do të
ngrihet në lavdi.

<span id="an_112:10">112:10</span> I pabesi do ta shohë dhe do të
zemërohet, do të kërcëllijë dhëmbët dhe do të konsumohet; dëshira e të
pabesëve nuk do të realizohet kurrë.

<span id="an_113:1">113:1</span> Aleluja. Lëvdoni, o shërbëtorë të
Zotit, lëvdoni emrin e Zotit.

<span id="an_113:2">113:2</span> Qoftë i bekuar emri i Zotit tani dhe
përjetë.

<span id="an_113:3">113:3</span> Nga lindja e diellit deri në perëndim
të tij u lëvdoftë emri i Zotit.

<span id="an_113:4">113:4</span> Zoti shkëlqen mbi tërë kombet, lavdia e
tij ndodhet përmbi qiejtë.

<span id="an_113:5">113:5</span> Kush i përngjan Zotit, Perëndisë tonë,
që banon në vende shumë të larta,

<span id="an_113:6">113:6</span> kush ulet për të parë gjërat që ndodhen
në qiejtë dhe mbi tokë?

<span id="an_113:7">113:7</span> Ai e ngre të mjerin nga pluhuri dhe
nevojtarin nga plehrat,

<span id="an_113:8">113:8</span> për ta bërë të ulet me princat, me
princat e popullit të tij.

<span id="an_113:9">113:9</span> Ai bën që gruaja shterpe të banojë në
familje, si nënë e lumtur e fëmijëve. Aleluja.

<span id="an_114:1">114:1</span> Kur Izraeli doli nga Egjipti dhe
shtëpia e Jakobit nga një popull që fliste një gjuhë të huaj,

<span id="an_114:2">114:2</span> Juda u bë shenjtorja e tij dhe Izraeli
zotërimi i tij.

<span id="an_114:3">114:3</span> Deti e pa dhe iku, Jordani u kthye
prapa.

<span id="an_114:4">114:4</span> Malet u hodhën si desh dhe kodrat si
qengja.

<span id="an_114:5">114:5</span> Ç'pate ti, o det, që ike, dhe ti, o
Jordan, që u ktheve prapa?

<span id="an_114:6">114:6</span> Dhe ju, o male, që u hodhët si desh,
dhe ju, o kodra, si qengja?

<span id="an_114:7">114:7</span> Dridhu, o tokë, në prani të Zotit, në
prani të Perëndisë të Jakobit,

<span id="an_114:8">114:8</span> që e shndërroi shkëmbin në liqen,
shkrepin në një burim uji.

<span id="an_115:1">115:1</span> Jo neve, o Zot, jo neve, por emrit tënd
jepi lavdi, për mirësinë tënde dhe për besnikërinë tënde.

<span id="an_115:2">115:2</span> Sepse do të thonë kombet: "Ku është
tani Perëndia i tyre?".

<span id="an_115:3">115:3</span> Por Perëndia ynë është në qiejtë dhe
bën tërë atë që i pëlqejnë.

<span id="an_115:4">115:4</span> Idhujt e tyre janë argjend dhe ar,
vepër e duarve të njeriut.

<span id="an_115:5">115:5</span> kanë gojë por nuk flasin, kanë sy por
nuk shohin,

<span id="an_115:6">115:6</span> kanë veshë por nuk dëgjojnë, kanë hundë
por nuk nuhasin,

<span id="an_115:7">115:7</span> kanë duar por nuk prekin, kanë këmbë
por nuk ecin; me grykën e tyre nuk nxjerrin asnjë zë.

<span id="an_115:8">115:8</span> Njëlloj si ata janë ata që i bëjnë,
tërë ata që u besojnë atyre.

<span id="an_115:9">115:9</span> O Izrael, ki besim tek Zoti! Ai është
ndihma e tyre dhe mburoja e tyre.

<span id="an_115:10">115:10</span> O shtëpi e Aaronit, ki besim tek
Zoti! Ai është ndihma e tyre dhe mburoja e tyre.

<span id="an_115:11">115:11</span> O ju që keni frikë nga Zoti; kini
besim tek Zoti! Ai është ndihma e tyre dhe mburoja e tyre.

<span id="an_115:12">115:12</span> Zoti na kujtoi dhe do të na bekojë;
po, ai do të bekojë shtëpinë e Izraelit dhe do të bekojë shtëpinë e
Aaronit.

<span id="an_115:13">115:13</span> Ai do të bekojë ata që kanë frikë nga
Zoti, të vegjël dhe të mëdhenj.

<span id="an_115:14">115:14</span> Zoti ju bëftë të rriteni, ju dhe
bijtë tuaj.

<span id="an_115:15">115:15</span> Qofshin të bekuar nga Zoti, që ka
bërë qiejtë dhe tokën.

<span id="an_115:16">115:16</span> Qiejtë janë qiejtë e Zotit, por tokën
ai ua ka dhënë bijve të njerëzve.

<span id="an_115:17">115:17</span> Nuk janë të vdekurit ata që lëvdojnë
të Zotin, as ata që zbresin në vendin e heshtjes.

<span id="an_115:18">115:18</span> Por ne do ta bekojmë Zotin, tani dhe
përjetë. Aleluja.

<span id="an_116:1">116:1</span> Unë e dua Zotin, sepse ai dëgjoi zërin
tim dhe lutjet e mia.

<span id="an_116:2">116:2</span> Duke qenë se e ka kthyer ndaj meje
veshin e tij, unë do ta kërkoj në gjithë ditët e jetës sime.

<span id="an_116:3">116:3</span> Vargonjtë e vdekjes më kishin rrethuar
dhe ankthet e Sheolit më kishin pushtuar; fatkeqësia dhe dhembja më
kishin vënë përfund.

<span id="an_116:4">116:4</span> Atëherë i kërkova ndihmë Zotit: "O Zot,
të lutem, më shpëto".

<span id="an_116:5">116:5</span> Zoti është i dhemshur dhe i drejtë,
Perëndia ynë është i mëshirshëm.

<span id="an_116:6">116:6</span> Zoti mbron njerëzit e thjeshtë; unë
isha katandisur në një gjendje të mjeruar, dhe ai më shpëtoi.

<span id="an_116:7">116:7</span> Kthehu, o shpirti im, në prehjen tënde,
sepse Zoti të mbushi me të mira.

<span id="an_116:8">116:8</span> Po, sepse ti ke çliruar jetën time nga
vdekja, sytë e mi dhe lotët dhe këmbët e mia nga rrëzimi.

<span id="an_116:9">116:9</span> Unë do të eci në prani të Zotit në
tokën e të gjallëve.

<span id="an_116:10">116:10</span> Unë kam besuar dhe prandaj flas. Unë
isha shumë i pikëlluar,

<span id="an_116:11">116:11</span> dhe thoja gjatë përhumbjes sime: "Çdo
njeri është gënjeshtar".

<span id="an_116:12">116:12</span> Ç'do t'i jap Zotit në këmbim të të
gjitha të mirave që më ka bërë?

<span id="an_116:13">116:13</span> Unë do të ngre kupën e shpëtimit dhe
do të thërres emrin e Zotit.

<span id="an_116:14">116:14</span> Do të plotësoj zotimet e mia ndaj
Zotit në prani të të gjithë popullit të tij.

<span id="an_116:15">116:15</span> Éshtë e çmueshme në sytë e Zotit
vdekja e të shenjtëve të tij.

<span id="an_116:16">116:16</span> Unë jam me të vërtetë shërbëtori yt,
o Zot, jam shërbëtori yt, bir i shërbëtores sate; ti i këpute lidhjet e
mia.

<span id="an_116:17">116:17</span> Unë do të të ofroj një flijim
falenderimi dhe do të përmend emrin e Zotit.

<span id="an_116:18">116:18</span> Do t'i plotësoj zotimet e mia Zotit
në prani të të gjithë popullit të tij,

<span id="an_116:19">116:19</span> në oborret e shtëpisë së Zotit, në
mesin tënd, o Jeruzalem. Aleluja.

<span id="an_117:1">117:1</span> Lëvdoni Zotin, ju gjithë kombet!
Kremtojini, ju gjithë popujt!

<span id="an_117:2">117:2</span> Sepse e madhe është dhemshuria e tij
ndaj nesh, dhe besnikëria e Zotit vazhdon përjetë. Aleluja.

<span id="an_118:1">118:1</span> Kremtojeni Zotin sepse ai është i mirë,
sepse mirësia e tij vazhdon përjetë.

<span id="an_118:2">118:2</span> Po, Izraeli le të thotë tani:
"Dhemshuria e tij vazhdon përjetë".

<span id="an_118:3">118:3</span> Po, tani shtëpia e Aaronit le të thotë:
"Dhemshuria e tij vazhdon përjetë".

<span id="an_118:4">118:4</span> Po, le të thonë tani ata që kanë frikë
nga Zoti: "Dhemshuria e tij vazhdon përjetë".

<span id="an_118:5">118:5</span> Në ankth kërkova Zotin, dhe Zoti m'u
përgjigj dhe më çoi larg.

<span id="an_118:6">118:6</span> Zoti është për mua; unë nuk do të kem
fare frikë; çfarë mund të më bëjë njeriu?

<span id="an_118:7">118:7</span> Zoti është për mua nga ata që më
ndihmojnë, dhe unë do t'i shikoj triumfues armiqtë e mi.

<span id="an_118:8">118:8</span> Éshtë më mirë të gjesh strehë tek Zoti
se sa t'i kesh besim njeriut.

<span id="an_118:9">118:9</span> Éshtë më mirë të gjesh strehë tek Zoti
se sa t'u kesh besim princave.

<span id="an_118:10">118:10</span> Tërë kombet më kishin rrethuar, por
në emër të Zotit unë do t'i zhduk ato.

<span id="an_118:11">118:11</span> Më kishin rrethuar, po, më kishin
rrethuar, por në emër të Zotit unë do t'i shkatërroj.

<span id="an_118:12">118:12</span> Më kishin rrethuar si bleta, por u
shuan si zjarr ferrishtash; në emër të Zotit unë do t'i shkatërroj.

<span id="an_118:13">118:13</span> Ti më kishe shtyrë me dhunë për të më
rrëzuar, por Zoti më ndihmoi.

<span id="an_118:14">118:14</span> Zoti është forca ime dhe kënga ime,
ai ka qenë shpëtimi im.

<span id="an_118:15">118:15</span> Një britmë gëzimi dhe fitoreje jehon
në çadrat e të drejtëve; dora e djathtë e Zotit bën çudi.

<span id="an_118:16">118:16</span> E djathta e Zotit u ngrit; e djathta
e Zotit bën çudi.

<span id="an_118:17">118:17</span> Unë nuk do të vdes, por do të jetoj
dhe do të tregoj veprat e Zotit.

<span id="an_118:18">118:18</span> Zoti më ka ndëshkuar rëndë, por nuk
më ka lënë në dorë të vdekjes.

<span id="an_118:19">118:19</span> Më hapni portat e drejtësisë; unë do
të hyj dhe do të kremtoj Zotin.

<span id="an_118:20">118:20</span> Kjo është porta e Zotit, të drejtët
do të kalojnë nëpër të.

<span id="an_118:21">118:21</span> Unë do të të kremtoj, sepse më je
përgjigjur dhe ke qenë shpëtimi im.

<span id="an_118:22">118:22</span> Guri, që ndërtuesit kishin hedhur, u
bë guri i qoshes.

<span id="an_118:23">118:23</span> Kjo është vepër e Zotit, dhe është
një gjë e mrekullueshme në sytë tona.

<span id="an_118:24">118:24</span> Kjo është dita që Zoti ka bërë; le të
gëzohemi dhe të ngazëllojmë në të.

<span id="an_118:25">118:25</span> O Zot, na ndihmo tani; o Zot, bëj që
tani të kemi mbarësi.

<span id="an_118:26">118:26</span> I bekuar qoftë ai që vjen në emër të
Zotit; ne ju bekojmë nga shtëpia e Zotit.

<span id="an_118:27">118:27</span> Zoti është Perëndia dhe ka bërë që
mbi ne të shkëlqejë drita e tij; lidheni viktimën e flijimit në brirët e
altarit.

<span id="an_118:28">118:28</span> Ti je Perëndia im, unë do të të
kremtoj; ti je Perëndia im, unë do të të përlëvdoj.

<span id="an_118:29">118:29</span> Kremtoni Zotin, sepse ai është i
mirë, sepse mirësia e tij vazhdon përjetë.

<span id="an_119:1">119:1</span> Lum ata që kanë një rrugë pa njollë dhe
që ecin me ligjin e Zotit.

<span id="an_119:2">119:2</span> Lum ata që respektojnë mësimet e tij,
që e kërkojnë me gjithë zemër

<span id="an_119:3">119:3</span> dhe nuk kryejnë të keqen, por ecin në
rrugët e tij.

<span id="an_119:4">119:4</span> Ti na ke urdhëruar të respektojmë
urdhërimet e tua me kujdes.

<span id="an_119:5">119:5</span> Oh, rrugët e mia qofshin të qëndrueshme
në respektimin e statuteve të tua.

<span id="an_119:6">119:6</span> Atëherë nuk do të turpërohem, kur të
kem parasysh të gjitha urdhërimet e tua.

<span id="an_119:7">119:7</span> Do të të kremtoj me zemër të drejtë
ndërsa mësoj dekretet e tua të drejta.

<span id="an_119:8">119:8</span> Do të respektoj statutet e tua, mos më
braktis plotësisht.

<span id="an_119:9">119:9</span> Si mundet një i ri të bëjë rrugën e tij
të pastër? Duke e ruajtur me fjalën tënde.

<span id="an_119:10">119:10</span> Të kam kërkuar me gjithë zemër; mos
më lër të devijoj nga urdhërimet e tua.

<span id="an_119:11">119:11</span> E kam ruajtur fjalën tënde në zemrën
time, që të mos mëkatoj kundër teje.

<span id="an_119:12">119:12</span> Ti je i bekuar, o Zot, më mëso
statutet e tua.

<span id="an_119:13">119:13</span> Me buzët e mia kam numëruar të gjitha
dekretet e gojës sate.

<span id="an_119:14">119:14</span> Gëzohem duke ndjekur porositë e tua,
ashtu sikur të zotëroja tërë pasuritë.

<span id="an_119:15">119:15</span> Do të mendoj thellë mbi urdhërimet e
tua dhe do të marrë në konsideratë shtigjet e tua.

<span id="an_119:16">119:16</span> Do të kënaqem me statutet e tua dhe
nuk do ta harroj fjalën tënde.

<span id="an_119:17">119:17</span> Bëji të mirë shërbëtorit tënd, dhe
unë do të jetoj dhe do të respektoj fjalën tënde.

<span id="an_119:18">119:18</span> Hapi sytë e mi dhe unë do të sodit
mrekullitë e ligjit tënd.

<span id="an_119:19">119:19</span> Unë jam i huaji mbi dhe; mos m'i
fshih urdhërimet e tua.

<span id="an_119:20">119:20</span> Shpirti im tretet nga dëshira e
dekreteve të tua në çdo kohë.

<span id="an_119:21">119:21</span> Ti i qorton kryelartët, që janë të
mallkuar, sepse largohen nga urdhërimet e tua.

<span id="an_119:22">119:22</span> Hiq prej meje turpin dhe përbuzjen,
sepse unë i kam respektuar porositë e tua.

<span id="an_119:23">119:23</span> Edhe sikur princat të ulen dhe të
flasin kundër teje, shërbëtori yt do të mendohet thellë mbi ligjet e
tua.

<span id="an_119:24">119:24</span> Porositë e tua janë gëzimi im dhe
këshilltarët e mi.

<span id="an_119:25">119:25</span> Unë bie përmbys në pluhur; më
ringjall sipas fjalës sate.

<span id="an_119:26">119:26</span> Të kam treguar rrugët e mia, dhe ti
më je përgjigjur; më mëso statutet e tua.

<span id="an_119:27">119:27</span> Më bëj që të kuptoj rrugën e
urdhërimeve të tua, dhe unë do të mendohem thellë mbi mrekullitë e tua.

<span id="an_119:28">119:28</span> Jeta ime tretet në dhimbje; më jep
forcë sipas fjalës sate.

<span id="an_119:29">119:29</span> Mbamë larg nga gënjeshtra dhe, në
hirin tënd, bëmë të njohur ligjin tënd.

<span id="an_119:30">119:30</span> Kam zgjedhur rrugën e besnikërisë; i
kam vënë dekretet e tua para vetes.

<span id="an_119:31">119:31</span> Jam i lidhur me porositë e tua; o
Zot, mos lejo që unë të hutohem.

<span id="an_119:32">119:32</span> Do të veproj në rrugën e urdhërimeve
të tua, sepse ti do të më zgjerosh zemrën.

<span id="an_119:33">119:33</span> Më mëso, o Zot, rrugën e statuteve të
tu dhe unë do ta ndjek deri në fund.

<span id="an_119:34">119:34</span> Më jep mënçuri dhe unë do ta ruaj
ligjin tënd; po, do ta respektoj me gjithë zemër.

<span id="an_119:35">119:35</span> Më bëj të ec në rrugën e urdhërimeve
të tua, sepse në to gjej kënaqësinë time.

<span id="an_119:36">119:36</span> Përkule zemrën time parimeve të tua
dhe jo lakmisë.

<span id="an_119:37">119:37</span> Largoji sytë e mi nga gjërat e kota
dhe gjallëromë në rrugët e tua.

<span id="an_119:38">119:38</span> Mbaje fjalën tënde shërbëtorit tënd,
që ka frikë nga ty.

<span id="an_119:39">119:39</span> Largo nga unë fyerjet e rënda, që më
trëmbin, sepse dekretet e tua janë të mira.

<span id="an_119:40">119:40</span> Ja, unë dëshiroj me zjarr urdhërimet
e tua; gjallëromë në drejtësinë tënde.

<span id="an_119:41">119:41</span> Le të më arrijë shpirtmadhësia jote,
o Zot, dhe shpëtimi yt sipas fjalës sate.

<span id="an_119:42">119:42</span> Kështu do të mund t'i përgjigjem atij
që më fyen, sepse kam besim te fjala jote.

<span id="an_119:43">119:43</span> Mos hiq plotësisht nga goja ime
fjalën e së vërtetës, sepse unë kam shpresë te dekretet e tua.

<span id="an_119:44">119:44</span> Kështu do të respektoj ligjin tënd
vazhdimisht, përjetë.

<span id="an_119:45">119:45</span> Do të ec në liri, sepse kërkoj
urdhërimet e tua.

<span id="an_119:46">119:46</span> Do të flas për porositë e tua para
mbretërve dhe nuk do të turpërohem.

<span id="an_119:47">119:47</span> Do të kënaqem me urdhërimet e tua,
sepse i dua.

<span id="an_119:48">119:48</span> Do të ngre duart e mia drejt
urdhërimeve të tua, sepse i dua, dhe do të mendohem thellë mbi statutet
e tua.

<span id="an_119:49">119:49</span> Mbaje mend fjalën që i ke dhënë
shërbëtorit tënd, me të cilën me kë bërë të kem shpresa.

<span id="an_119:50">119:50</span> Ky është përdëllimi im në pikëllim,
që fjala jote më ka dhënë jetë.

<span id="an_119:51">119:51</span> Kryelartët më mbulojnë me tallje, por
unë nuk largohem nga ligji yt.

<span id="an_119:52">119:52</span> Mbaj mend dekretet e tua të lashta, o
Zot, dhe kjo më ngushëllon.

<span id="an_119:53">119:53</span> Një indinjatë e madhe më pushton për
shkak të të pabesëve që braktisin ligjin tënd.

<span id="an_119:54">119:54</span> Statutet e tua kanë qenë kantikët e
mi në shtëpinë e shtegëtimit tim.

<span id="an_119:55">119:55</span> O Zot, unë kujtoj emrin tënd natën
dhe respektoj ligjin tënd.

<span id="an_119:56">119:56</span> Kjo ndodh sepse respektoj urdhërimet
e tua.

<span id="an_119:57">119:57</span> Ti je pjesa ime, o Zot, kam premtuar
të respektoj fjalët e tua.

<span id="an_119:58">119:58</span> Të jam lutur shumë, me gjihë zemër;
ki mëshirë për mua sipas fjalës sate.

<span id="an_119:59">119:59</span> Kam shqyrtuar rrugët e mia dhe i kam
kthyer hapat e mia ndaj urdhërave të tua.

<span id="an_119:60">119:60</span> Pa asnjë mëdyshje nxitova të
respektoj urdhërimet e tua.

<span id="an_119:61">119:61</span> Litarët e të pabesëve më kanë
mbështjellë, por unë nuk e kam harruar ligjin tënd.

<span id="an_119:62">119:62</span> Në mes të natës ngrihem që të të
kremtoj, për shkak të dekreteve të tua të drejta.

<span id="an_119:63">119:63</span> Unë jam shok i gjithë atyre që kanë
frikë prej teje dhe i atyre që respektojnë urdhërimet e tua.

<span id="an_119:64">119:64</span> O Zot, toka është e mbushur me
mirësinë tënde; më mëso statutet e tua.

<span id="an_119:65">119:65</span> Ti i ke bërë të mira shërbëtorit
tënd, o Zot, sipas fjalës sate.

<span id="an_119:66">119:66</span> Më mëso të gjykoj drejt dhe të kem
njohje, sepse u besoj urdhërimeve të tua.

<span id="an_119:67">119:67</span> Para se të pikëllohem endesha sa
andej e këndej, por tani ndjek fjalën tënde.

<span id="an_119:68">119:68</span> Ti je i mirë dhe bën të mira; më mëso
statutet e tua.

<span id="an_119:69">119:69</span> Kryelartët kanë trilluar kundër meje,
por unë do të respektoj urdhërimet e tua me gjithë zemër.

<span id="an_119:70">119:70</span> Zemra e tyre është e pandjeshme si
dhjami; por unë kënaqem me ligjin tënd.

<span id="an_119:71">119:71</span> Ka qenë një e mirë për mua të jem
pikëlluar, që kështu të mësoja statutet e tua.

<span id="an_119:72">119:72</span> Ligji i gojës sate për mua është më i
çmuar se mijëra monedha ari dhe argjendi.

<span id="an_119:73">119:73</span> Duart e tua më kanë bërë dhe më kanë
dhënë trajtë; më jep zgjuarësi që të mund të mësoj urdhërimet e tua.

<span id="an_119:74">119:74</span> Ata që kanë frikë prej teje do të më
shohin dhe do të kënaqen, sepse pata shpresë në fjalën tënde.

<span id="an_119:75">119:75</span> Unë e di, o Zot, që dekretet e tua
janë të drejta, dhe që ti më ke hidhëruar në besnikërinë tënde.

<span id="an_119:76">119:76</span> Mirësia jote qoftë përdëllimi im,
sipas fjalës që i ke dhënë shërbëtorit tënd.

<span id="an_119:77">119:77</span> Ardhshin tek unë dhemshuritë e tua të
mëdha dhe kështu paça mundësi të jetoj, sepse ligji yt është kënaqësia
ime.

<span id="an_119:78">119:78</span> U ngatërrofshin mëndjemëdhenjtë,
sepse më trajtojnë në mënyrë të padrejtë dhe pa arsye; por unë mendohem
shumë mbi urdhërimet e tua.

<span id="an_119:79">119:79</span> Le të drejtohen tek unë ata që kanë
frikë nga ti dhe ata që njohin urdhërat e tua.

<span id="an_119:80">119:80</span> Le të jetë zemra ime e paqortueshme
lidhur me statutet e tua, me qëllim që unë të mos ngatërrohem.

<span id="an_119:81">119:81</span> Shpirti im shkrihet nga dëshira e
zjarrtë e shpëtimit tënd; unë kam shpresë në fjalën tënde.

<span id="an_119:82">119:82</span> Sytë e mi dobësohen duke pritur të
shkojë në vend fjala jote, ndërsa them: "Kur do të më ngushëllosh?".

<span id="an_119:83">119:83</span> Ndonëse jam bërë si një calik i
ekspozuar në tym, nuk i kam harruar statutet e tua.

<span id="an_119:84">119:84</span> Sa janë ditët e shërbëtorit tënd? Kur
do t'u vish hakut atyre që më ndjekin?

<span id="an_119:85">119:85</span> Mëndjemëdhenjtë kanë hapur gropa për
mua; ata nuk veprojnë sipas ligjit tënd.

<span id="an_119:86">119:86</span> Tërë urdhërimet e tua meritojnë
besim; më përndjekin pa të drejtë; ndihmomë.

<span id="an_119:87">119:87</span> Më kanë eliminuar gati gati nga toka,
por unë nuk i kam braktisur urdhërimet e tua.

<span id="an_119:88">119:88</span> Gjallëromë sipas mirësisë sate, dhe
unë do të respektoj porositë e gojës sate.

<span id="an_119:89">119:89</span> Gjithnjë, o Zot, fjala jote është e
qëndrueshme në qiejtë.

<span id="an_119:90">119:90</span> Besnikëria jote vazhdon brez pas
brezi; ti e ke vendosur tokën dhe ajo ekziston.

<span id="an_119:91">119:91</span> Qielli dhe toka ekzistojnë deri në
ditën e sotme, sepse çdo gjë është në shërbimin tënd.

<span id="an_119:92">119:92</span> Në qoftë se ligji yt nuk do të kishte
qenë kënaqësia ime, do të isha zhdukur në pikëllimin tim.

<span id="an_119:93">119:93</span> Nuk do t'i harroj kurrë urdhërimet e
tua, sepse me anë të tyre ti më ke dhënë jetën.

<span id="an_119:94">119:94</span> Unë jam yti; shpëtomë, sepse kam
kërkuar urdhërimet e tua.

<span id="an_119:95">119:95</span> Të pabesët më zënë pusi që unë të
vdes, por unë do të mbështetem në parimet e tua.

<span id="an_119:96">119:96</span> Pashë caqet e çdo gjëje të përsour,
por urdhërimi yt nuk ka asnjë cak.

<span id="an_119:97">119:97</span> Oh, sa shumë e dua ligjin tënd! Ai
është përsiatja ime gjithë ditën.

<span id="an_119:98">119:98</span> Urdhërimet e tua më bëjnë më të urtë
se armiqtë e mi, sepse janë gjithnjë me mua.

<span id="an_119:99">119:99</span> Kuptoj më shumë se të gjithë mësuesit
e mi, sepse urdhërimet e tua janë përsiatja ime.

<span id="an_119:100">119:100</span> Kam më tepër zgjuarësi se pleqtë,
sepse respektoj urdhërimet e tua.

<span id="an_119:101">119:101</span> Kam përmbajtur hapat e mia nga çdo
shteg i keq, për të respektuar fjalën tënde.

<span id="an_119:102">119:102</span> Nuk jam larguar nga dekretet e tua,
sepse ti vetë më ke mësuar.

<span id="an_119:103">119:103</span> Sa të ëmbla janë fjalët e tua në
gojën time! Janë më të ëmbla se mjalti në gojën time.

<span id="an_119:104">119:104</span> Me anë të urdhërimeve të tua unë
përfitoj zgjuarësinë; prandaj urrej çdo shteg falsiteti.

<span id="an_119:105">119:105</span> Fjala jote është një llambë në
këmbën time dhe një dritë në shtegun tim.

<span id="an_119:106">119:106</span> Unë jam betuar dhe do ta mbaj
betimin që të respektoj dekretet e tua të drejta.

<span id="an_119:107">119:107</span> Unë jam shumë i pikëlluar,
gjallëromë, o Zot, sipas fjalës sate.

<span id="an_119:108">119:108</span> O Zot, prano ofertat spontane të
gojës sime dhe mësomë dekretet e tua.

<span id="an_119:109">119:109</span> Ndonëse e kam gjithnjë shpirtin në
pëllëmbë të dorës, nuk e harroj ligjin tënd.

<span id="an_119:110">119:110</span> Të pabesët më kanë ngritur kurthe,
por unë nuk jam larguar nga udhërimet e tua.

<span id="an_119:111">119:111</span> Porositë e tua janë trashëgimia ime
përjetë; ato janë gëzimi i zemrës sime.

<span id="an_119:112">119:112</span> Jam zotuar me gjithë zemër për t'i
zbatuar në praktikë statutet e tua përjetë, deri në fund.

<span id="an_119:113">119:113</span> Unë i urrej njerëzit që gënjejnë,
por e dua ligjin tënd.

<span id="an_119:114">119:114</span> Ti je streha ime dhe mburoja ime;
unë shpresoj në fjalën tënde.

<span id="an_119:115">119:115</span> Largohuni, o njerëz të këqij, sepse
unë dua të respektoj urdhërimet e Perëndisë tim.

<span id="an_119:116">119:116</span> Më ndihmo sipas fjalës sate, që unë
të jetoj, dhe të mos lejoj të ketë hutim në shpresën time.

<span id="an_119:117">119:117</span> Përforcomë dhe unë do të shpëtoj,
dhe do t'i kem gjithnjë statutet e tua përpara syve të mi.

<span id="an_119:118">119:118</span> Ti i hedh poshtë të gjithë ata që
largohen nga statutet e tua, sepse mashtrimi i tyre është gënjeshtër.

<span id="an_119:119">119:119</span> Ti zhduk si fundërrina tërë të
pabesët e tokës; prandaj unë i dua porositë e tua.

<span id="an_119:120">119:120</span> Mishi im dridhet i tëri nga frika
jote, dhe unë kam frikë nga dekretet e tua.

<span id="an_119:121">119:121</span> Unë kam bërë atë që është e
ndershme dhe e drejtë; mos më braktis në duart e shtypësve të mi.

<span id="an_119:122">119:122</span> Jepi siguri dhe mbarësi shërbëtorit
tënd, dhe mos lejo që mëndjemëdhenjtë të më shtypin.

<span id="an_119:123">119:123</span> Sytë e mi dobësohen duke kërkuar
shpëtimin tënd dhe fjalën e drejtësisë sate.

<span id="an_119:124">119:124</span> Kujdesu për shërbëtorin tënd sipas
mirësisë sate dhe mësomë statutet e tua.

<span id="an_119:125">119:125</span> Unë jam shërbëtori yt; më jep
mendje, që të mund të njoh porositë e tua.

<span id="an_119:126">119:126</span> Éshtë koha, o Zot, që të veprosh;
ata kanë anuluar ligjin tënd.

<span id="an_119:127">119:127</span> Për këtë arësye unë i dua
urdhërimet e tua më tepër se ari; po, më tepër se ari i kulluar.

<span id="an_119:128">119:128</span> Për këtë arësye i konsideroj të
drejta urdhërimet e tua dhe urrej çdo shteg të gënjeshtrës.

<span id="an_119:129">119:129</span> Porositë e tua janë të
mrekullueshme, prandaj shpirti im i respekton.

<span id="an_119:130">119:130</span> Zbulimi i fjalëve të tua ndriçon
dhe u jep mendje njerëzve të thjeshtë.

<span id="an_119:131">119:131</span> Unë hap gojën time dhe psherëtij,
nga dëshira e madhe e porosive të tua.

<span id="an_119:132">119:132</span> Kthehu nga unë dhe ki mëshirë për
mua, ashtu si bën me ata që e duan emrin tënd.

<span id="an_119:133">119:133</span> Stabilizoi hapat e mia sipas
fjalëve të tua dhe mos lejo që asnjë paudhësi të më sundojë.

<span id="an_119:134">119:134</span> Më çliro nga shtypja e njerëzve dhe
unë do të respektoj urdhërimet e tua.

<span id="an_119:135">119:135</span> Bëj që të shkëlqejë fytyra jote mbi
shërbëtorin tënd dhe më mëso statutet e tua.

<span id="an_119:136">119:136</span> Rrëke lotësh zbresin nga sytë e mi,
sepse nuk respektohet ligji yt.

<span id="an_119:137">119:137</span> Ti je i drejtë, o Zot, dhe dekretet
e tua janë të drejta.

<span id="an_119:138">119:138</span> Ti i ke përcaktuar porositë e tua
me drejtësi dhe me besnikëri të madhe.

<span id="an_119:139">119:139</span> Zelli im të tret, sepse armiqtë e
mi kanë harruar fjalët e tua.

<span id="an_119:140">119:140</span> Fjala jote është e pastër nga çdo
zgjyrë; prandaj shërbëtori yt e do.

<span id="an_119:141">119:141</span> Jam i vogël dhe i përbuzur, por nuk
i harroi udhërimet e tua.

<span id="an_119:142">119:142</span> Drejtësia jote është një drejtësi e
përjetshme dhe ligji yt është i vërtetë.

<span id="an_119:143">119:143</span> Ankthi dhe shqetësimi më kanë
pushtuar, por urdhërimet e tua janë gëzimi im.

<span id="an_119:144">119:144</span> Porositë e tua janë të drejta
përjetë; më jep mendje dhe unë do të jetoj.

<span id="an_119:145">119:145</span> Unë bërtas me gjithë zemër;
përgjigjmu, o Zot, dhe unë do të respektoj statutet e tua.

<span id="an_119:146">119:146</span> Unë të kërkoj; shpëtomë, dhe do të
respektoj porositë e tua.

<span id="an_119:147">119:147</span> Unë zgjohem para agimit dhe bërtas;
unë kam shpresë te fjala jote.

<span id="an_119:148">119:148</span> Sytë e mi paraprijnë natën për të
menduar thellë fjalën tënde.

<span id="an_119:149">119:149</span> Dëgjo zërin tim sipas mirësisë
sate; o Zot, gjallëromë sipas dekretit tënd të drejtë.

<span id="an_119:150">119:150</span> Kam afër vetes ata që ndjekin të
keqen, por ata janë larg ligjit tënd.

<span id="an_119:151">119:151</span> Ti je afër, o Zot, dhe të gjitha
urdhërimet e tua janë të vërteta.

<span id="an_119:152">119:152</span> Prej shumë kohe kam mësuar
urdhërimet e tua, të cilat i ke vendosur përjetë.

<span id="an_119:153">119:153</span> Merr parasysh pikëllimin tim dhe më
çliro, sepse nuk e kam harruar ligjin tënd.

<span id="an_119:154">119:154</span> Mbro çështjen time dhe më shpengo;
më gjallëro sipas fjalës sate.

<span id="an_119:155">119:155</span> Shpëtimi është larg nga të pabesët,
sepse ata nuk kërkojnë statutet e tua.

<span id="an_119:156">119:156</span> Dhemshuritë e tua janë të mëdha, o
Zot; më gjallëro sipas dekreteve të tua të drejta.

<span id="an_119:157">119:157</span> Persekutuesit e mi dhe armiqtë e mi
janë të shumtë; por unë nuk largohem nga porositë e tua.

<span id="an_119:158">119:158</span> I pashë të pabesët dhe i urrej,
sepse nuk respektojnë fjalën tënde.

<span id="an_119:159">119:159</span> Ki parasysh sa i dua urdhërimet e
tua! O Zot, gjallëromë sipas mirësisë sate.

<span id="an_119:160">119:160</span> Shuma e fjalës sate është e
vërteta; dhe të gjitha dekretet e tua të drejta qëndrojnë përjetë.

<span id="an_119:161">119:161</span> Princat më përndjekin pa arësye,
por zemra ime ka shumë frikë nga fjala jote.

<span id="an_119:162">119:162</span> Unë ndjej një gëzim të madh në
fjalën tënde, ashtu si ai që gjen një plaçkë të madhe.

<span id="an_119:163">119:163</span> Urrej dhe s'e shoh dot me sy
gënjeshtrën, por e dua ligjin tënd.

<span id="an_119:164">119:164</span> Të lëvdoj shtatë herë në ditë për
dekretet e tua të drejta.

<span id="an_119:165">119:165</span> Paqe të madhe kanë ata që e duan
ligjin tënd, dhe nuk ka asgjë që mund t'i rrëzojë.

<span id="an_119:166">119:166</span> O Zot, unë shpresoj në shpëtimin
tënd dhe i zbatoj në praktikë urdhërimet e tua.

<span id="an_119:167">119:167</span> Unë kam respektuar porositë e tua
dhe i dua me të madhe.

<span id="an_119:168">119:168</span> Kam respektuar urdhërimet e tua dhe
porositë e tua, sepse të gjitha rrugët janë para teje.

<span id="an_119:169">119:169</span> Le të arrijë deri te ti britma ime,
o Zot; me jep mendja sipas fjalës sate.

<span id="an_119:170">119:170</span> Le të arrijë deri te ti lutja ime,
çliromë sipas fjalës sate.

<span id="an_119:171">119:171</span> Buzët e mia do të përhapin lavde,
me qëllim që ti të më mësosh statutet e tua.

<span id="an_119:172">119:172</span> Gjuha ime do të shpallë fjalën
tënde, sepse tërë urdhërimet e tua janë të drejta.

<span id="an_119:173">119:173</span> Dora jote më ndihmoftë, sepse unë
kam zgjedhur urdhërimet e tua.

<span id="an_119:174">119:174</span> Unë dëshiroj me zjarr shpëtimin
tënd, o Zot, dhe ligji yt është gëzimi im.

<span id="an_119:175">119:175</span> Le të kem mundësi të jetoj që të të
lëvdoj, dhe le të më ndihmojnë dekretet e tua.

<span id="an_119:176">119:176</span> Unë po endem si një dele e humbur.
Kërko shërbëtorin tënd, sepse unë nuk i harroi urdhërimet e tua.

<span id="an_120:1">120:1</span> Në ankthin tim i klitha Zotit, dhe ai
m'u përgjigj.

<span id="an_120:2">120:2</span> O Zot, më çliro nga buzët gënjeshtare
dhe nga gjuha mashtruese.

<span id="an_120:3">120:3</span> Çfarë do të të japin ose çfarë do të të
shtojnë, o gjuhë gënjeshtare?

<span id="an_120:4">120:4</span> Shigjeta të mprehta të një trimi, me
qymyr dëllinje.

<span id="an_120:5">120:5</span> I mjeri unë, që banoj në Meshek dhe që
strehohem në çadrat e Kedarit!

<span id="an_120:6">120:6</span> Tepër gjatë kam banuar me ata që e
urrejnë paqen.

<span id="an_120:7">120:7</span> Unë jam për paqen; ata përkundrazi, kur
unë flas, janë për luftën.

<span id="an_121:1">121:1</span> Unë i ngre sytë nga malet; nga do të më
vijë ndihma?

<span id="an_121:2">121:2</span> Ndihma me vjen nga Zoti, që ka bërë
qiejtë dhe tokën.

<span id="an_121:3">121:3</span> Ai nuk do të lejojë që të të merren
këmbët, ai që të mbron nuk do të dremitë.

<span id="an_121:4">121:4</span> Ja, ai që mbron Izraelin nuk dremit dhe
nuk fle.

<span id="an_121:5">121:5</span> Zoti është ai që të mbron, Zoti është
hija jote, ai ndodhet në të djathtën tënde.

<span id="an_121:6">121:6</span> Dielli nuk ka për të të goditur ditën,
as hëna natën.

<span id="an_121:7">121:7</span> Zoti do të të ruajë nga çdo e keqe; ai
do të ruajë jetën tënde.

<span id="an_121:8">121:8</span> Zoti do të ruajë daljet dhe hyrjet e
tua, tani dhe përjetë.

<span id="an_122:1">122:1</span> U gëzova kur më thanë: "Shkojmë në
shtëpinë e Zotit".

<span id="an_122:2">122:2</span> Këmbët tona u ndalën brenda portave të
tua, o Jeruzalem.

<span id="an_122:3">122:3</span> Jeruzalemi është ndërtuar si një qytet
i bashkuar mirë,

<span id="an_122:4">122:4</span> ku ngjiten fiset, fiset e Zotit, për të
kremtuar emrin e Zotit.

<span id="an_122:5">122:5</span> Sepse aty janë vënë fronet për
gjykimin, fronet e shtëpisë së Davidit.

<span id="an_122:6">122:6</span> Lutuni për paqen e Jeruzalemit, le të
begatohen ata që të duan.

<span id="an_122:7">122:7</span> Pastë paqe brenda mureve të tua dhe
begati në pallatet e tua.

<span id="an_122:8">122:8</span> Për hir të vëllezërve të mi dhe të
miqve të mi tani do të them: "Paqja qoftë te ti".

<span id="an_122:9">122:9</span> Për hir të shtëpisë së Zotit, Perëndisë
tonë, unë do të kërkoj të mirën tënde.

<span id="an_123:1">123:1</span> Drejt teje i ngre sytë e mi, drejt teje
që je ulur në qiejtë.

<span id="an_123:2">123:2</span> Ja, ashtu si sytë e shërbëtorëve
drejtohen te dora e zotërve të tyre dhe sytë e shërbëtores te dora e
zonjës së saj, kështu sytë tona drejtohen te Zoti, Perëndia ynë deri sa
ai të ketë mëshirë për ne.

<span id="an_123:3">123:3</span> Ki mëshirë për ne, o Zot, ki mëshirë
për ne, sepse jemi velur jashtë mase me përçmimin.

<span id="an_123:4">123:4</span> Shpirti ynë është velur jashtë mase me
talljen e arrogantëve dhe me përçmimin e krenarëve.

<span id="an_124:1">124:1</span> Në qoftë se Zoti nuk do të kishte
mbajtur anën tonë, le të thotë Izraeli:

<span id="an_124:2">124:2</span> "Në qoftë se Zoti nuk do të kishte
mbajtur anën tonë, kur njerëzit u ngritën kundër nesh,

<span id="an_124:3">124:3</span> ata do të na kishin përpirë të gjallë,
aq shumë shpërtheu zëmërimi i tyre kundër nesh;

<span id="an_124:4">124:4</span> atëherë ujërat do të na kishin mbuluar
dhe përroi do të kishte kaluar mbi ne,

<span id="an_124:5">124:5</span> atëherë ujërat e fryra do të kishin
kaluar mbi ne".

<span id="an_124:6">124:6</span> Bekuar qoftë Zoti, që nuk na la si pre
të dhëmbëve të tyre.

<span id="an_124:7">124:7</span> Shpirti ynë shpëtoi si zogu nga laku i
gjuetarit; laku u këput dhe ne shpëtuam.

<span id="an_124:8">124:8</span> Ndihma jonë është te emri i Zotit, që
ka krijuar qiejtë dhe tokën.

<span id="an_125:1">125:1</span> Ata që kanë besim tek Zoti janë si mali
i Sionit, që nuk mund të lëvizet, por qëndron përjetë.

<span id="an_125:2">125:2</span> Ashtu si Jeruzalemi është rrethuar nga
male, kështu Zoti rri përreth popullit të tij, tani dhe përjetë.

<span id="an_125:3">125:3</span> Sepse skeptri i të pabesëve nuk do të
pushojë përjetë mbi trashëgiminë e të drejtëve, që të drejtët të mos i
shtyjnë duart e tyre për të bërë të keqen.

<span id="an_125:4">125:4</span> O Zot, bëju të mirë njerëzve të mirë
dhe atyre që kanë zemër të ndershme.

<span id="an_125:5">125:5</span> Por ata që ndjekin rrugë dredha-dredha,
Zoti do t'i bëjë që të ecin bashkë me ata që bëjnë paudhësi. Paqja qoftë
mbi Izrael.

<span id="an_126:1">126:1</span> Kur Zoti i bëri robërit e Sionit të
kthehen, na u duk si ëndërr.

<span id="an_126:2">126:2</span> Atëherë goja jonë u mbush me qeshje dhe
gjuha jonë me këngë gëzimi, atëherë thuhej midis kombeve: "Zoti ka bërë
gjëra të mëdha për ta".

<span id="an_126:3">126:3</span> Zoti ka bërë gjëra të mëdha për ne, dhe
jemi tërë gëzim.

<span id="an_126:4">126:4</span> Bëj të rikthehen robërit tanë, o Zot,
ashtu si përrenjtë në jug.

<span id="an_126:5">126:5</span> Ata që mbjellin me lotë, do të korrin
me këngë gëzimi.

<span id="an_126:6">126:6</span> Vërtetë ecën duke qarë ai që mban farën
që do të mbillet, por ai do të kthehet më këngë gëzimi duke sjellë duajt
e tij.

<span id="an_127:1">127:1</span> Në qoftë se Zoti nuk ndërton shtëpinë,
me kot lodhen ndërtuesit; në qoftë se Zoti nuk ruan qytetin, më kot e
ruanë rojet.

<span id="an_127:2">127:2</span> Éshtë e kotë që ju të çoheni herët dhe
të shkoni vonë për të pushuar dhe për të ngrënë bukën e nxjerrë me punë
të rëndë, sepse ai u jep pushim atyre që do.

<span id="an_127:3">127:3</span> Ja, bijtë janë një trashëgimi që vjen
nga Zoti; fryti i barkut është një shpërblim.

<span id="an_127:4">127:4</span> Si shigjeta në duart e një trimi,
kështu janë bijtë e rinisë.

<span id="an_127:5">127:5</span> Lum ai njeri që ka kukurën e tij plot!
Ata nuk do të ngatërrohen kur të diskutojnë me armiqtë e tyre te porta.

<span id="an_128:1">128:1</span> Lum kushdo që ka frikë nga Zoti dhe që
ecën në rrugët tij.

<span id="an_128:2">128:2</span> Atëherë ti do të hash me mundin e
duarve të tua, do të jesh i lumtur dhe do të gëzosh begatinë.

<span id="an_128:3">128:3</span> Gruaja jote do të jetë si një hardhi
prodhimtare në intimitetin e shtëpisë sate, bijtë e tu si drurë ulliri
rreth tryezës sate!

<span id="an_128:4">128:4</span> Ja, kështu do të bekohet njeriu që ka
frikë nga Zoti.

<span id="an_128:5">128:5</span> Zoti të bekoftë nga Sioni dhe ti pafsh
begatinë e Jeruzalemit tërë ditët e jetës sate.

<span id="an_128:6">128:6</span> Po, pafsh bijtë e bijve të tu. Paqja
qoftë mbi Izraelin.

<span id="an_129:1">129:1</span> Shumë më kanë shtypur që në rininë
time, le ta thotë Izraeli:

<span id="an_129:2">129:2</span> "Shumë më kanë shtypur qysh prej rinisë
sime, por nuk kanë mundur të më mposhtin.

<span id="an_129:3">129:3</span> Lëruesit kanë lëruar mbi kurrizin tim
dhe kanë bërë aty brazda të gjata".

<span id="an_129:4">129:4</span> Zoti është i drejtë; ai i preu litarët
e të pabesëve.

<span id="an_129:5">129:5</span> U turpërofshin të gjithë dhe kthefshin
krahët ata që urrejnë Sionin!

<span id="an_129:6">129:6</span> U bëfshin si bari i çative, që thahet
para se të rritet;

<span id="an_129:7">129:7</span> nuk ia mbush dorën korrësit, as krahët
atyre që lidhin duajt;

<span id="an_129:8">129:8</span> dhe kalimtarët mos thënçin: "Bekimi i
Zotit qoftë mbi ju; ne ju bekojmë në emër të Zotit".

<span id="an_130:1">130:1</span> Nga vënde të thella unë të këllthas ty,
o Zot.

<span id="an_130:2">130:2</span> O Zot, dëgjo klithmën time; veshët e tu
dëgjofshin me vëmendje zërin e lutjeve të mia.

<span id="an_130:3">130:3</span> Në rast se ti do të merrje parasysh
fajet, o Zot, kush mund të rezistonte, o Zot?

<span id="an_130:4">130:4</span> Por te ti ka falje, me qëllim që të
kenë frikë prej teje.

<span id="an_130:5">130:5</span> Unë pres Zotin, shpirti im e pret; unë
kam shpresë në fjalën e tij.

<span id="an_130:6">130:6</span> Shpirti im pret Zotin, më tepër se
rojet mëngjesin; po, më tepër se rojet mëngjesin.

<span id="an_130:7">130:7</span> O Izrael, mbaj shpresa tek Zoti, sepse
pranë tij ka dhemshuri dhe shpëtim të plotë.

<span id="an_130:8">130:8</span> Ai do ta çlirojë Izraelin nga të gjitha
paudhësitë e tij.

<span id="an_131:1">131:1</span> O Zot, zemra ime nuk është mendjemadhe
dhe sytë e mi nuk janë krenarë, dhe unë nuk merrem me gjëra tepër të
mëdha dhe tepër të larta për mua.

<span id="an_131:2">131:2</span> E kam qetësuar dhe e kam tulatur me të
vërtetë shpirtin tim, si një fëmijë i zvjerdhur në gjirin e nënes së
tij; shpirti im brenda meje është si një foshnje e zvjerdhur.

<span id="an_131:3">131:3</span> O Izrael, shpreso tek Zoti, tani dhe
përjetë.

<span id="an_132:1">132:1</span> Mbaje mend, o Zot, Davidin dhe të
gjitha mundimet e tij,

<span id="an_132:2">132:2</span> ashtu si ai iu betua Zotit dhe lidhi
kusht me të Fuqishmin e Jakobit, duke thënë:

<span id="an_132:3">132:3</span> "Nuk do të hyj në çadrën e shtëpisë
sime, nuk do të hipi mbi shtratin tim;

<span id="an_132:4">132:4</span> nuk do t'i jap gjumë syve të mi as
pushim qepallave të mia,

<span id="an_132:5">132:5</span> deri sa të kem gjetur një vend për
Zotin, një banesë për të Fuqishmin e Jakobit".

<span id="an_132:6">132:6</span> Ja, dëgjuam të flitet për të në
Efratah, e gjetëm në fushat e Jaarit.

<span id="an_132:7">132:7</span> Le të shkojmë në banesën e tij, le ta
adhurojmë përpara fronit të këmbëve të tij.

<span id="an_132:8">132:8</span> Çohu, o Zot, dhe eja në vendin ku
pushon ti dhe arka e forcës sate.

<span id="an_132:9">132:9</span> Priftërinjtë e tu le të vishen me
drejtësi, dhe le të këndojnë nga gëzimi shenjtorët e tu.

<span id="an_132:10">132:10</span> Për hir të Davidit, shërbëtorit tënd,
mos e dëbo fytyrën e të vajosurit tënd.

<span id="an_132:11">132:11</span> Zoti iu betua Davidit në të vërtetë
dhe nuk do të ndryshojë: "Unë do të vë mbi fronin tënd një fryt të të
përbrendëshmëve të tua.

<span id="an_132:12">132:12</span> Në rast se bijtë e tu do të
respektojnë besëlidhjen time dhe porositë e mia, që unë do t'u mësojë
atyre, edhe bijtë e tyre do të ulen përjetë mbi fronin tënd".

<span id="an_132:13">132:13</span> Duke qenë se Zoti e ka zgjedhur
Sionin, ai e ka dashur atë për banesën e tij:

<span id="an_132:14">132:14</span> "Ky është vendi im i pushimit
përjetë; këtu do të banoj, sepse e kam dashur.

<span id="an_132:15">132:15</span> Do të bekoj fort zahiretë e tij, do
t'i ngop me bukë të varfërit e tij;

<span id="an_132:16">132:16</span> do t'i vedh priftërinjtë e tij me
shpëtim, do të ngazëllojnë shenjtorët e tij me britma gëzimi.

<span id="an_132:17">132:17</span> Këtu do ta rris fuqinë e Davidit dhe
do t'i jap një llambë të vajosurit tim.

<span id="an_132:18">132:18</span> Do t'i mbuloj me turp armiqtë e tij,
por mbi të do të lulëzojë kurora e tij".

<span id="an_133:1">133:1</span> Ja, sa e mirë dhe e kënaqshme është që
vëllezërit të banojnë bashkë në unitet!

<span id="an_133:2">133:2</span> Éshtë si vaji i çmuar i shpërndarë mbi
krye, që zbret mbi mjekrën e Aaronit, që zbret deri në cep të rrobave të
tij.

<span id="an_133:3">133:3</span> Éshtë si vesa e Hermonit, që zbret mbi
malet e Sionit, sepse atje Zoti ka vënë bekimin, jetën në përjetësi.

<span id="an_134:1">134:1</span> Ja, bekoni Zotin, ju, të gjithë
shërbëtorët e Zotit, që e kaloni natën në shtëpinë e Zotit.

<span id="an_134:2">134:2</span> Ngrini duart në drejtim të shenjtores
dhe bekoni Zotin.

<span id="an_134:3">134:3</span> Të bekoftë Zoti nga Sioni, ai që ka
krijuar qiejtë dhe tokën.

<span id="an_135:1">135:1</span> Aleluja. Lëvdoni emrin e Zotit,
lëvdojeni, o shërbëtorë të Zotit,

<span id="an_135:2">135:2</span> që rrini në shtëpinë e Zotit, në
oborret e shtëpisë së Perëndisë tonë.

<span id="an_135:3">135:3</span> Lëvdoni Zotin, sepse Zoti është i mirë;
i këndoni lavde emrit të tij, sepse ai është i dashur.

<span id="an_135:4">135:4</span> Sepse Zoti ka zgjedhur për vete
Jakobin, dhe Izraelin si thesar të tij të veçantë.

<span id="an_135:5">135:5</span> Po, unë pranoj që Zoti është i madh dhe
që Zoti ynë është përmbi të gjitha perënditë.

<span id="an_135:6">135:6</span> Zoti bën ç'të dojë në qiell dhe në
tokë, në dete dhe në të gjitha humnerat.

<span id="an_135:7">135:7</span> Ai i larton avujt nga skajet e tokës,
prodhon vetëtimat për shiun, e nxjerr erën nga depozitat e tij.

<span id="an_135:8">135:8</span> Ai i goditi të parëlindurit e Egjiptit,
si të njerëzve ashtu edhe të kafshëve,

<span id="an_135:9">135:9</span> dërgoi shenja dhe mrekulli në mes teje,
o Egjipt, mbi Faraonin dhe mbi të gjithë shërbëtorët e tij.

<span id="an_135:10">135:10</span> Ai goditi kombe të mëdha dhe vrau
mbretër të fuqishëm:

<span id="an_135:11">135:11</span> Sionin, mbretin e Amorejve, Ogun,
mbretin e Bashanit, dhe tërë mbretëritë e Kanaanit.

<span id="an_135:12">135:12</span> Dhe vendet e tyre ua dhe në
trashëgimi, në trashëgimi Izraelit, popullit të tij.

<span id="an_135:13">135:13</span> O Zot, emri yt rron përjetë; kujtimi
yt, o Zot, brez pas brezi.

<span id="an_135:14">135:14</span> Sepse Zoti do t'i sigurojë drejtësinë
popullit të tij dhe do të ketë mëshirë për shërbëtorët e tij.

<span id="an_135:15">135:15</span> Idhujt e kombeve janë argjendi dhe
ari, vepra të dorës së njeriut;

<span id="an_135:16">135:16</span> kanë gojë por nuk flasin, kanë sy por
nuk shohin,

<span id="an_135:17">135:17</span> kanë veshë por nuk dëgjojnë; nuk kanë
frymë në gojën e tyre.

<span id="an_135:18">135:18</span> Të ngjashëm me ta janë ata që i
bëjnë, kushdo që ka besim tek ata.

<span id="an_135:19">135:19</span> Shtëpi e Izraelit, bekoje Zotin;
shtëpi e Aaronit, bekoje Zotin.

<span id="an_135:20">135:20</span> Shtëpi e Levit, bekoje Zotin; ju që
keni frikë nga Zoti, bekojeni Zotin.

<span id="an_135:21">135:21</span> Nga Sioni u bekoftë Zoti, që banon në
Jeruzalem. Aleluja.

<span id="an_136:1">136:1</span> Kremtoni Zotin, sepse ai është i mirë
dhe mirësia e tij vazhdon përjetë.

<span id="an_136:2">136:2</span> Kremtoni Perëndinë e perëndive, sepse
mirësia e tij vazhdon përjetë.

<span id="an_136:3">136:3</span> Kremtoni Zotin e zotërive, sepse
mirësia e tij vazhdon përjetë,

<span id="an_136:4">136:4</span> atë që vetëm bën mrekulli të mëdha,
sepse mirësia e tij vazhdon përjetë,

<span id="an_136:5">136:5</span> atë që ka bërë qiejtë me dituri, sepse
mirësia e tij vazhdon përjetë,

<span id="an_136:6">136:6</span> atë që ka shtrirë tokën mbi ujërat,
sepse mirësia e tij vazhdon përjetë,

<span id="an_136:7">136:7</span> atë që ka bërë ndriçuesit e mëdhenj,
sepse mirësia e tij vazhdon përjetë,

<span id="an_136:8">136:8</span> diellin për të sunduar mbi ditën, sepse
mirësia e tij vazhdon përjetë,

<span id="an_136:9">136:9</span> hënën dhe yjet për të sunduar mbi
natën, sepse mirësia e tij vazhdon përjetë.

<span id="an_136:10">136:10</span> Ai që goditi Egjiptasit në
parëbirnitë e tyre, sepse mirësia e tij vazhdon përjetë,

<span id="an_136:11">136:11</span> dhe e nxori Izraelin nga mjedisi i
tyre, sepse mirësia e tij vazhdon përjetë,

<span id="an_136:12">136:12</span> me dorë të fuqishme dhe krah të
shtrirë, sepse mirësia e tij vazhdon përjetë.

<span id="an_136:13">136:13</span> Atë që ndau Detin e Kuq në dy pjesë,
sepse mirësia e tij vazhdon përjetë,

<span id="an_136:14">136:14</span> dhe e bërë Izraelin të kalojë në mes
të tij, sepse mirësia e tij vazhdon përjetë,

<span id="an_136:15">136:15</span> por fshiu Faraonin dhe ushtrinë e tij
në Detin e Kuq, sepse mirësia e tij vazhdon përjetë.

<span id="an_136:16">136:16</span> Atë që e çoi popullin e tij nëpër
shkretëtirë, sepse mirësia e tij vazhdon përjetë,

<span id="an_136:17">136:17</span> atë që goditi mbretër të mëdhenj,
sepse mirësia e tij vazhdon përjetë,

<span id="an_136:18">136:18</span> dhe vrau mbretër të fuqishëm, sepse
mirësia e tij vazhdon përjetë;

<span id="an_136:19">136:19</span> Sihonin, mbretin e Amorejve, sepse
mirësia e tij vazhdon përjetë,

<span id="an_136:20">136:20</span> dhe Ogun, mbretin e Bashanit, sepse
mirësia e tij vazhdon përjetë.

<span id="an_136:21">136:21</span> Dhe u dha atyre si trashëgimi vendin
e tyre, sepse mirësia e tij vazhdon përjetë,

<span id="an_136:22">136:22</span> në trashëgimi Izraelit, shërbëtorit
të tij, sepse mirësia e tij vazhdon përjetë.

<span id="an_136:23">136:23</span> Ai u kujtua për ne në kushtet tona të
këqija, sepse mirësia e tij vazhdon përjetë,

<span id="an_136:24">136:24</span> dhe na çliroi nga armiqtë tanë, sepse
mirësia e tij vazhdon përjetë.

<span id="an_136:25">136:25</span> Ai i jep ushqim çdo krijese, sepse
mirësia e tij vazhdon përjetë.

<span id="an_136:26">136:26</span> Kremtoni Perëndinë e qiellit, sepse
mirësia e tij vazhdon përjetë.

<span id="an_137:1">137:1</span> Atje, pranë lumenjve të Babilonisë,
rrinim ulur dhe qanim, duke kujtuar Sionin;

<span id="an_137:2">137:2</span> mbi shelgjet e kësaj toke kishim varur
qestet tona.

<span id="an_137:3">137:3</span> Atje, ata që na kishin çuar në robëri,
na kërkonin fjalët e një kënge, po, ata që na shtypnin kërkonin këngë
gëzimi, duke thënë: "Na këndoni një këngë të Sionit".

<span id="an_137:4">137:4</span> Si mund të këndonim këngët e Zotit në
një vend të huaj?

<span id="an_137:5">137:5</span> Në rast se të harroj ty, o Jeruzalem, e
harroftë dora ime e djathtë çdo shkathtësi;

<span id="an_137:6">137:6</span> m'u lidhtë gjuha me qiellzën, në rast
se nuk të kujtoj ty, në rast se nuk e vë Jeruzalemin përmbi gëzimin tim
më të madh.

<span id="an_137:7">137:7</span> Mbaji mënd, o Zot, bijtë e Edomit, që
ditën e Jeruzalemit thonin: "Shkatërrojini, shkatërrojini që nga
themelet".

<span id="an_137:8">137:8</span> O bijë e Babilonisë, që duhet të
shkatërrohesh, lum ai që do ta lajë të keqen që na ke bërë!

<span id="an_137:9">137:9</span> Lum ai që merr foshnjët e tua dhe i
përplas kundër shkëmbit!

<span id="an_138:1">138:1</span> Unë do të të kremtoj me gjithë zemër,
përpara perëndive do të këndoj lavdet e tua.

<span id="an_138:2">138:2</span> Do të adhuroj i kthyer nga tempulli yt
i shenjtë dhe do të kremtoj emrin tënd për mirësinë tënde dhe
vërtetësinë tënde, sepse ti ke përlëvduar fjalën tënde dhe emrin tënd
përmbi çdo gjë tjetër.

<span id="an_138:3">138:3</span> Ditën në të cilën të kërkova, ti m'u
përgjigje dhe e rrite fuqinë e shpirtit tim.

<span id="an_138:4">138:4</span> Tërë mbretërit e tokës do të të
kremtojnë, o Zot, kur të dëgjojnë fjalët e gojës sate,

<span id="an_138:5">138:5</span> dhe do të këndojnë rrugët e Zotit,
sepse e madhe është lavdia e Zotit.

<span id="an_138:6">138:6</span> Ndonëse Zoti është i shkëlqyeshëm, ai
tregon kujdes për njerëzit e thjeshtë, por mëndjemadhin e njeh nga larg.

<span id="an_138:7">138:7</span> Edhe sikur unë të eci në mes të
fatkeqësisë, ti do të më ruash të gjallë; ti do të zgjatësh dorën kundër
zemërimit të armiqve të mi, dhe dora jote e djathtë do të më shpëtojë.

<span id="an_138:8">138:8</span> Zoti do të kryejë veprën e tij tek unë;
o Zot, mirësia jote vazhdon përjetë; mos i braktis veprat e duarve të
tua.

<span id="an_139:1">139:1</span> Ti më ke hetuar, o Zot, dhe më njeh.

<span id="an_139:2">139:2</span> Ti e di kur ulem dhe kur ngrihem, ti e
kupton nga larg mendimin tim.

<span id="an_139:3">139:3</span> Ti e shqyrton me kujdes ecjen time dhe
pushimin tim dhe i njeh thellë të gjitha rrugët e mia.

<span id="an_139:4">139:4</span> Sepse, edhe para se të jetë fjala mbi
gojën time ti, o Zot, e di atë plotësisht.

<span id="an_139:5">139:5</span> Ti më rrethon nga pas dhe përpara dhe
vë dorën tënde mbi mua.

<span id="an_139:6">139:6</span> Njohja jote është shumë e mrekullueshme
për mua, aq e lartë sa unë nuk mund ta arrij.

<span id="an_139:7">139:7</span> Ku do të mund të shkoja larg Frymës
sate, ose ku do të mund të ikja larg pranisë sate?

<span id="an_139:8">139:8</span> Në rast se ngjitem në qiell, ti je
atje; në rast se shtrij shtratin tim në Sheol, ti je edhe aty.

<span id="an_139:9">139:9</span> Në rast se marr krahët e agimit dhe
shkoj të banoj në skajin e detit,

<span id="an_139:10">139:10</span> edhe aty dora jote do të më udhëheqë
dhe dora jote e djathtë do të më kapë.

<span id="an_139:11">139:11</span> Po të them: "Me siguri terri do të më
fshehë", madje edhe nata do të bëhet dritë rreth meje:

<span id="an_139:12">139:12</span> terri vetë nuk mund të të fshehë
asgjë, madje nata shkëlqen si dita; terri dhe drita janë të barabarta
për ty.

<span id="an_139:13">139:13</span> Po, ti ke formuar të përbrëndëshmet e
mia, ti më ke endur në barkun e nënes sime.

<span id="an_139:14">139:14</span> Unë do të të kremtoj, sepse jam
krijuar në mënyrë të mrekulluar; veprat e tua janë të mrekullueshme, dhe
unë e di shumë mirë këtë gjë.

<span id="an_139:15">139:15</span> Kockat e mia nuk ishin një e fshehtë
për ty kur u formova në fshehtësi duke u endur në thellësitë e tokës.

<span id="an_139:16">139:16</span> Dhe sytë e tu panë masën pa trajtë të
trupit tim, dhe në librin tënd ishin shkruar ditët që ishin caktuar për
mua, megjithëse asnjë prej tyre nuk ekzistonte ende.

<span id="an_139:17">139:17</span> Oh, sa të çmuara janë për mua
mendimet e tua, o Perëndi! Sa i madh është gjithë numri i tyre!

<span id="an_139:18">139:18</span> Po të doja t'i numëroja, do të ishin
më të shumtë se rëra; kur zgjohem jam ende me ty.

<span id="an_139:19">139:19</span> Me siguri, ti do vrasësh të pabesin,
o Perëndi; prandaj ju, njerëz gjakatarë largohuni nga unë.

<span id="an_139:20">139:20</span> Ata flasin me pabesi kundër teje;
armiqtë e tu përdorin më kot emrin tënd.

<span id="an_139:21">139:21</span> A nuk i urrej vallë ata që të
urrejnë, o Zot, dhe a nuk i urrej ata që ngrihen kundër teje?

<span id="an_139:22">139:22</span> Unë i urrej me një urrejtje të
përsosur; ata janë bërë armiqtë e mi.

<span id="an_139:23">139:23</span> Më heto, o Perëndi, dhe njihe zemrën
time; më provo dhe njihi mendimet e mia.

<span id="an_139:24">139:24</span> dhe shiko në se ka tek unë ndonjë
rrugë të keqe dhe më udhëhiq nëpër rrugën e përjetshme.

<span id="an_140:1">140:1</span> Më çliro, o Zot, nga njerëzit e këqij;
më mbro nga njerëzit e furishëm,

<span id="an_140:2">140:2</span> që thurrin ligësi në zemër të tyre; ata
mblidhen vazhdimisht për të bërë luftë.

<span id="an_140:3">140:3</span> Mprehin gjuhën e tyre si gjarpëri dhe
kanë helm gjarpëri nën buzët e tyre. (Sela)

<span id="an_140:4">140:4</span> Më mbro, o Zot, nga duart e të pabesit
dhe më mbro nga njeriu i dhunës, që komplotojnë për të më rrëzuar.

<span id="an_140:5">140:5</span> Kryelartët kanë fshehur për mua një lak
dhe litarë, më kanë ngritur një rrjetë buzë shtegut, kanë vënë kurthe
për mua. (Sela)

<span id="an_140:6">140:6</span> Unë i thashë Zotit: "Ti je Perëndia im;
dëgjo, o Zot, britmën e lutjeve të mia.

<span id="an_140:7">140:7</span> O Zot Perëndi, ti je forca e shpëtimit
tim, ti e ke mbuluar kokën time ditën e betejës.

<span id="an_140:8">140:8</span> O Zot, mos u jep të pabesëve atë që
dëshirojnë; mos favorizo planet e tyre, që të mos lavdërohen. (Sela)

<span id="an_140:9">140:9</span> Bëj që koka e atyre që më rrethojnë të
mbulohet nga çoroditja e vetë buzëve të tyre.

<span id="an_140:10">140:10</span> Rënçin mbi ta qymyre të ndezur; i
hedhshin në zjarr, në gropa të thella, nga ku të mos mund të ngrihen.

<span id="an_140:11">140:11</span> Njeriu gojëkeq mos qoftë i
qëndrueshëm mbi tokë; fatkeqësia përndjektë njeriun e dhunës deri në
shkatërrim".

<span id="an_140:12">140:12</span> Unë e di që Zoti do të mbrojë
çështjen e të pikëlluarit dhe do t'i sigurojë drejtësi të varfërit.

<span id="an_140:13">140:13</span> Sigurisht të drejtët do të kremtojnë
emrin tënd, dhe njerëzit e ndershëm do të banojnë të praninë tënde.

<span id="an_141:1">141:1</span> O Zot, unë të këlthas ty; nxito të më
përgjigjesh. Vëri veshin zërit tim, kur të këlthas ty.

<span id="an_141:2">141:2</span> Le të arrijë lutja ime para teje si
temjani, ngritja e duarve të mia si flijimi i mbrëmjes.

<span id="an_141:3">141:3</span> O Zot, vër një roje para gojës sime.

<span id="an_141:4">141:4</span> Mos lejo që zemra ime të priret nga
asgjë e keqe dhe kështu të kryejë veprime të këqija bashkë me ata që
bëjnë paudhësi; dhe bëj që unë të mos ha ushqimet e tyre të shijshme.

<span id="an_141:5">141:5</span> Le të më rrahë madje i drejti, do të
jetë një mirësjellje nga ana e tij; le të më qortojë ai, do të jetë si
vaji mbi kokë; koka ime nuk ka për ta refuzuar. Por lutja ime vazhdon të
jetë kundër veprimeve të tyre të këqija.

<span id="an_141:6">141:6</span> Princat e tyre i hodhën nga skërkat dhe
ata do t'i dëgjojnë fjalët e mia, sepse ato janë të këndshme.

<span id="an_141:7">141:7</span> Ashtu si ai që lëron dhe çan tokën,
kështu kockat tona janë të përhapura në hyrje të Sheolit.

<span id="an_141:8">141:8</span> Por sytë e mia janë drejtuar te ti, o
Zot, Zoti im; unë strehohem te ti, mos më lër të pambrojtur.

<span id="an_141:9">141:9</span> Më ruaj nga laku që më kanë përgatitur
dhe nga kurthet e njerëzve që kryejnë paudhësi.

<span id="an_141:10">141:10</span> Të pabesët rënçin vetë në rrjetat e
tyre, ndërsa unë do të kaloj tutje.

<span id="an_142:1">142:1</span> Unë i këlthas me zërin tim Zotit; me
zërin tim i lutem Zotit.

<span id="an_142:2">142:2</span> Para tij paraqes vajtimin tim, para tij
parashtroj fatkeqësinë time.

<span id="an_142:3">142:3</span> Kur fryma po më dobësohej, ti e dije
ecjen time. Ata kanë përgatitur një lak për mua te shtegu që po kaloja.

<span id="an_142:4">142:4</span> Vështroj në të djathtën time dhe ja:
nuk ka njeri që të më njohë; çdo rrugë shpëtimi është e mbyllur; asnjeri
nuk kujdeset për jetën time.

<span id="an_142:5">142:5</span> Unë të këlthas ty, o Zot, dhe të them:
"Ti je streha ime, pjesa ime në tokën e të gjallëve.

<span id="an_142:6">142:6</span> Dëgjo me vëmendje klithmën time, sepse
jam katandisur si mos më keq; më çliro nga përndjekësit e mi, sepse janë
më të fortë se unë.

<span id="an_142:7">142:7</span> Më nxirr nga burgu që të mund të
kremtoj emrin tënd. Të drejtët do të mblidhen tok rreth meje, sepse ti
do të më mbushësh me të mira".

<span id="an_143:1">143:1</span> Dëgjo lutjen time, o Zot, vëru veshin
lutjeve të mia; përgjigjmu me besnikërinë dhe drejtësinë tënde.

<span id="an_143:2">143:2</span> Dhe mos hyr në gjyq me shërbëtorin
tënd, sepse asnjë i gjallë nuk do të jetë i drejtë para teje.

<span id="an_143:3">143:3</span> Sepse armiku më përndjek, ai e ka
rrëzuar deri për tokë jetën time; më detyron të banoj në vende të
errëta, ashtu si ata që kanë vdekur prej një kohe të gjatë.

<span id="an_143:4">143:4</span> Prandaj fryma ime dobësohet brenda
meje, dhe zemra ime e ka humbur krejt brenda trupit tim.

<span id="an_143:5">143:5</span> Kujtoj ditët e lashta; bie në mendime
të thella mbi tërë veprat e tua; reflektoj mbi gjëra që kanë bërë duart
e tua.

<span id="an_143:6">143:6</span> I zgjas duart e mia drejt teje; shpirti
im është i etur për ty, si një tokë e thatë. (Sela)

<span id="an_143:7">143:7</span> Nxito të më përgjigjesh, o Zot, fryma
ime po dobësohet; mos më fshih fytyrën tënde, që të mos bëhem i ngjashëm
me ata që zbresin në gropë.

<span id="an_143:8">143:8</span> Më bëj të ndjej mirësinë tënde në
mëngjes, sepse unë kam besim te ti; më trego rrugën nëpër të cilën duhet
të eci, sepse unë e lartoj shpirtin tim drejt teje.

<span id="an_143:9">143:9</span> Më çliro nga airmiqtë e mi, o Zot, te
ti unë fshihem.

<span id="an_143:10">143:10</span> Më mëso so ta plotësoj vullnetin
tënd, sepse ti je Perëndia im; Fryma jote e mirë le të më udhëheqë në
tokë të shenjtë.

<span id="an_143:11">143:11</span> Gjallëromë, o Zot, për hir të emrit
tënd; me drejtësinë tënde më shpëto nga fatkeqësia.

<span id="an_143:12">143:12</span> Në mirësinë tënde shkatërro armiqtë e
mi dhe zhduki tërë ata që e pikëllojnë shpirtin tim, sepse unë jam
shërbëtori yt.

<span id="an_144:1">144:1</span> Bekuar qoftë Zoti, kështjella ime, që i
mëson duart e mia për luftë dhe gishtërinjtë e mi për betejë.

<span id="an_144:2">144:2</span> Ai është hiri im dhe kështjella ime,
streha ime e lartë dhe çliruesi im, mburoja ime në të cilën gjej strehë,
ai që ma nënshtron mua popullin tim.

<span id="an_144:3">144:3</span> O Zot, çfarë është njeriu që ti të
kujdesesh për të, ose biri i njeriut që ti ta përfillësh?

<span id="an_144:4">144:4</span> Njeriu është si një frymë dhe ditët e
tij janë si hija që kalon.

<span id="an_144:5">144:5</span> Uli qiejtë e tu, o Zot, dhe zbrit, dhe
ata do të nxjerrin tym.

<span id="an_144:6">144:6</span> Hidh rrufetë dhe shpërndaji, lësho
shigjetat e tua dhe bëji të ikin.

<span id="an_144:7">144:7</span> Shtrije dorën tënde nga lart, më shpëto
dhe më çliro nga ujërat e mëdha dhe nga dora e të huajve,

<span id="an_144:8">144:8</span> goja e të cilëve thotë gënjeshtra dhe
dora e djathtë e tyre është një e djathtë mashtrimi.

<span id="an_144:9">144:9</span> O Perëndi, do të këndoj një kantik të
ri, do të këndoj lavdet e tua me një harpë me dhjetë tela.

<span id="an_144:10">144:10</span> Ti, që u jep fitoren mbretërve dhe që
çliron shërbëtorin tënd David nga shpata e kobshme,

<span id="an_144:11">144:11</span> më shpëto dhe më çliro nga dora e të
huajve, goja e të cilëve thotë gënjeshtra dhe dora e djathtë e tyre
është një e djathtë mashtrimi.

<span id="an_144:12">144:12</span> Bijtë tanë në rininë e tyre qofshin
si një bimë e harlisur, dhe bijat tona qofshin si shtylla qosheje, të
gdhendura mirë për të zbukuruar një pallat.

<span id="an_144:13">144:13</span> Hambaret tona qofshin plot dhe paçin
nga të gjitha të mirat; kopetë tona u shtofshin me mijëra dhe dhjetra
mijëra në fushat tona;

<span id="an_144:14">144:14</span> qetë tanë tërheqshin ngarkesa të
rënda dhe mos pastë asnjë sulm të papritur, dalje të papritur as britmë
në sheshet tona.

<span id="an_144:15">144:15</span> Lum ai popull që është në gjendje të
tillë, lum ai popull që ka për Perëndi Zotin.

<span id="an_145:1">145:1</span> Unë do të të përlëvdoj, o Perëndia im
dhe Mbreti im, dhe do të bekoj emrin tënd përjetë.

<span id="an_145:2">145:2</span> Do të të bekoj çdo ditë dhe do të
lëvdoj emrin tënd përjetë.

<span id="an_145:3">145:3</span> Zoti është i madh dhe i denjë për
lëvdimin më të lartë dhe madhështia e tij është e panjohshme.

<span id="an_145:4">145:4</span> Një brez do t'i shpallë lëvdimet e
veprave të tua tjetrit dhe do t'i njoftojë mrekullitë e tua.

<span id="an_145:5">145:5</span> Do të mendohem thellë mbi shkëlqimin e
lavdishëm të madhështisë sate dhe mbi veprat e tua të mrekullueshme.

<span id="an_145:6">145:6</span> Këto do të flasin për fuqinë e veprave
të tua të tmerrshme, dhe unë do të tregoj madhështinë tënde.

<span id="an_145:7">145:7</span> Ata do të shpallin kujtimin e mirësisë
sate të madhe dhe do të këndojnë me gëzim drejtësinë tënde.

<span id="an_145:8">145:8</span> Zoti është i dhemshur dhe mëshirplot, i
ngadalshëm në zemërim dhe i madh në mirësi.

<span id="an_145:9">145:9</span> Zoti është i mirë me të gjithë dhe plot
dhemshuri për të gjitha veprat e tij.

<span id="an_145:10">145:10</span> Tërë veprat e tua do të të kremtojnë,
o Zot, dhe shenjtorët e tu do të të bekojnë.

<span id="an_145:11">145:11</span> Ata do të flasin për lavdinë e
mbretërisë sate dhe do të tregojnë për fuqinë tënde,

<span id="an_145:12">145:12</span> për t'u bërë të njohura bijve të
njerëzve mrekullitë e tua dhe shkëlqimin e madhërishëm të mbretërisë
sate.

<span id="an_145:13">145:13</span> Mbretëria jote është një mbretëri
përjet dhe sundimi yt vazhdon brez pas brezi.

<span id="an_145:14">145:14</span> Zoti përkrah tërë ata që rrëzohen dhe
ngre përsëri në këmbë tërë ata që janë rrëzuar.

<span id="an_145:15">145:15</span> Sytë e të gjithëve shikojnë drejt
teje duke pritur, dhe ti u jep atyre ushqimin në kohën e duhur.

<span id="an_145:16">145:16</span> Ti e hap dorën tënde dhe plotëson
dëshirën e çdo qënieje të gjallë.

<span id="an_145:17">145:17</span> Zoti është i drejtë në të gjitha
rrugët e tij dhe dashamirës në të gjitha veprat e tij.

<span id="an_145:18">145:18</span> Zoti është pranë gjithë atyre që
kërkojnë, pranë gjithë atyre që e kërkojnë në të vërtetë.

<span id="an_145:19">145:19</span> Ai kënaq dëshirën e atyre që kanë
frikë prej tij, dëgjon britmën dhe i shpëton.

<span id="an_145:20">145:20</span> Zoti mbron të gjithë ata që e duan
dhe do të shkatërrojë të gjithë të pabesët.

<span id="an_145:21">145:21</span> Goja ime do të tregojë lëvdimin e
Zotit, dhe çdo qënie do të bekojë emrin e tij të shenjtë përjetë.

<span id="an_146:1">146:1</span> Aleluja. Shpirti im, lëvdo Zotin.

<span id="an_146:2">146:2</span> Unë do ta lëvdoj Zotn deri sa të kem
jetë, do të këndoj lavde për Perëndinë tim gjatë gjithë jetës sime.

<span id="an_146:3">146:3</span> Mos kini besim te princat dhe as te
ndonjë bir njeriu, që nuk mund të shpëtojë.

<span id="an_146:4">146:4</span> Kur fryma e tij ikën, ai kthehet
përsëri në tokë dhe po atë ditë planet e tij zhduken.

<span id="an_146:5">146:5</span> Lum ai që ka Perëndinë e Jakobit si
ndihmë, shpresa e të cilit është tek Zoti, Perëndia i tij,

<span id="an_146:6">146:6</span> që ka krijuar qiejtë dhe tokën, detin
dhe gjithçka është në to, që ruan besnikërinë përjetë,

<span id="an_146:7">146:7</span> që u jep të drejtë të shtypurve dhe
ushqim të uriturve. Zoti çliron të burgosurit.

<span id="an_146:8">146:8</span> Zoti u hap sytë të verbërve, Zoti ngre
ata që janë rrëzuar, Zoti i do të drejtët.

<span id="an_146:9">146:9</span> Zoti mbron të huajt, ndihmon jetimin
dhe gruan e ve, por përmbys udhën e të pabesëve.

<span id="an_146:10">146:10</span> Zoti mbretëron përjetë, Perëndia yt,
o Sion, brez pas brezi. Aleluja.

<span id="an_147:1">147:1</span> Lëvdoni Zotin, sepse është një gjë e
mirë t'i këndosh lavde Perëndisë tonë, sepse është e kënaqshme dhe e
leverdishme ta lëvdosh.

<span id="an_147:2">147:2</span> Zoti ndërton Jeruzalemin, dhe mbledh të
humburit e Izraelit.

<span id="an_147:3">147:3</span> Ai shëron ata që e kanë zemrën të thyer
dhe lidh plagët e tyre.

<span id="an_147:4">147:4</span> Llogarit numrin e yjeve dhe i thërret
të gjitha sipas emrit të tyre.

<span id="an_147:5">147:5</span> I madh është Zoti ynë, e pamasë është
fuqia e tij dhe e pafund zgjuarësia e tij.

<span id="an_147:6">147:6</span> Zoti larton njerëzit e përulur, por ul
deri në tokë njerëzit e këqij.

<span id="an_147:7">147:7</span> Këndojini Zotit me falenderim,
këndojini me qeste lavde Perëndisë tonë,

<span id="an_147:8">147:8</span> që mbulon qiellin me re, përgatit shiun
për tokën dhe bën që të rritet bari në malet.

<span id="an_147:9">147:9</span> Ai i jep ushqime bagëtisë dhe zogjve të
korbeve që thërresin.

<span id="an_147:10">147:10</span> Ai nuk kënaqet në forcën e kalit, dhe
nuk gjen ndonjë gëzim në këmbët e njeriut.

<span id="an_147:11">147:11</span> Zoti kënaqet me ata që kanë frikë
prej tij, me ata që shpresojnë në mirësinë e tij.

<span id="an_147:12">147:12</span> Lëvdo Zotin, o Jeruzalem, kremto
Perëndinë tënd, o Sion.

<span id="an_147:13">147:13</span> Sepse ai ka përforcuar shufrat e
portave të tua dhe ka bekuar bijtë e tu në mes teje.

<span id="an_147:14">147:14</span> Ai e ruan paqen brenda kufijve të tu
dhe të ngop me grurin më të mirë.

<span id="an_147:15">147:15</span> Dërgon mbi tokë urdhërin e tij, fjala
e tij merr dheun.

<span id="an_147:16">147:16</span> Dërgon borën si lesh dhe përhap
brymën si hi.

<span id="an_147:17">147:17</span> Hedh breshërin e tij si me copa; kush
mund t'i bëjë ballë të ftohtit të tij?

<span id="an_147:18">147:18</span> Dërgon fjalën e tij dhe i shkrin ato;
bën që të fryjë era e tij, dhe ujërat rrjedhin.

<span id="an_147:19">147:19</span> Ai ia ka bërë të njohur Jakobit
fjalën e tij, dhe Izraelit statutet e tij dhe dekretet e tij.

<span id="an_147:20">147:20</span> Ai nuk e ka bërë këtë me asnjë komb
tjetër; dhe ato nuk i njohin dekretet e tij. Aleluja.

<span id="an_148:1">148:1</span> Aleluja. Lëvdoni Zotin nga qiejtë,
lëvdojeni në vendet shumë të larta.

<span id="an_148:2">148:2</span> Lëvdojeni, ju të gjithë engjëjt e tij,
lëvdojeni ju mbarë ushtritë e tij.

<span id="an_148:3">148:3</span> Lëvdojeni, o diell dhe hënë, lëvdojeni,
ju mbarë yje të ndritshme.

<span id="an_148:4">148:4</span> Lëvdojeni, ju qiej të qiejve, dhe ju
ujëra përmbi qiejtë.

<span id="an_148:5">148:5</span> Tërë këto gjëra le të lëvdojnë emrin e
Zotit, sepse ai dha urdhër dhe ato u krijuan.

<span id="an_148:6">148:6</span> Ai i ka vendosur përjetë, në përjetësi;
por ka bërë një statut që nuk do të kalojë kurrë.

<span id="an_148:7">148:7</span> Lëvdojeni Zotin nga toka, ju përbindësh
të detit dhe mbarë oqeane,

<span id="an_148:8">148:8</span> zjarr dhe breshër, borë dhe re, ajër i
shtrëngatës që zbaton urdhërat e tij,

<span id="an_148:9">148:9</span> mbarë male dhe kodra, mbarë dru frutorë
dhe kedra;

<span id="an_148:10">148:10</span> ju mbarë kafshë të egra dhe
shtëpiake, rrëshqanorë dhe zogj me krahë;

<span id="an_148:11">148:11</span> ju mbretër të dheut dhe mbarë popuj,
princa dhe gjyqtarë të tokës;

<span id="an_148:12">148:12</span> të rinj dhe vajza, pleq dhe fëmijë.

<span id="an_148:13">148:13</span> Le të lëvdojnë emrin e Zotit, sepse
vetëm emri i tij përlëvdohet. Lavdia e tij qëndron përmbi tokën dhe
qiejtë.

<span id="an_148:14">148:14</span> Ai e ka rritur forcën e popullit të
tij, një arsye kjo lëvdimi për të gjithë shenjtorët e tij, për bijtë e
Izraelit, një popull i afërt për të. Aleluja.

<span id="an_149:1">149:1</span> Aleluja. Këndojini Zotit një këngë të
re, këndoni lavdinë e tij në kuvendin e shenjtorëve.

<span id="an_149:2">149:2</span> Le të ngazëllohet Izraeli tek ai që e
ka bërë, le të ngazëllohen bijtë e Sionit te Mbreti i tyre.

<span id="an_149:3">149:3</span> Le të lëvdojnë emrin e tij me valle, të
këndojnë lavdet e tij me dajre dhe me qeste,

<span id="an_149:4">149:4</span> sepse Zoti kënaqet me popullin e tij;
ai i kurorëzon me shpëtim njerëzit e përulur.

<span id="an_149:5">149:5</span> Le të ngazëllohen shenjtorët në lavdi,
le të këndojnë nga gëzimi mbi shtretërit e tyre.

<span id="an_149:6">149:6</span> Le të kenë në gojën e tyre lavdet e
Perëndisë dhe në dorën e tyre një shpatë që pret nga të dy anët;

<span id="an_149:7">149:7</span> për t'u hakmarrë me kombet dhe për t'u
dhënë ndëshkime popujve,

<span id="an_149:8">149:8</span> për t'i lidhur mbretërit e tyre me
zinxhirë dhe fisnikët e tyre me pranga hekuri,

<span id="an_149:9">149:9</span> për të zbatuar mbi ta gjykimin e
shkruar. Ky është nderi që u rezervohet mbarë shenjtorëve të tij.
Aleluja.

<span id="an_150:1">150:1</span> Aleluja, lëvdoni Perëndinë në
shenjtoren e tij, lëvdojeni në kupën qiellore të pushtetit të tij.

<span id="an_150:2">150:2</span> Lëvdojeni për mrekullitë e tij,
lëvdojeni sipas madhështisë e tij.

<span id="an_150:3">150:3</span> Lëvdojeni me tingullin e burive,
lëvdojeni me tingullin e harpës dhe me qeste.

<span id="an_150:4">150:4</span> Lëvdojeni me dajre dhe me valle,
lëvdojeni me vegla me tela dhe me frymë.

<span id="an_150:5">150:5</span> Lëvdojeni me cembale tingëlluese,
lëvdojeni me cembale kumbuese.

<span id="an_150:6">150:6</span> Çdo gjë që merr frymë le të lëvdojë
Zotin. Aleluja.

------------------------------------------------------------------------

[Next: Proverbs](pro)
