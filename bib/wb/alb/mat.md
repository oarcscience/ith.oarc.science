[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](mal)  [Next](mar) 

------------------------------------------------------------------------

### Albanian Bible: Matthew

<span id="an_1:1">1:1</span> Libri i gjenealogjisë së Jezu Krishtit,
birit të Davidit, birit të Abrahamit.

<span id="an_1:2">1:2</span> Abrahamit i lindi Isaku; Isakut i lindi
Jakobi; Jakobit i lindi Juda dhe vëllezërit e tij.

<span id="an_1:3">1:3</span> Judës i lindi nga Tamara Faresi dhe Zara;
Faresit i lindi Esromi; Esromit i lindi Arami;

<span id="an_1:4">1:4</span> Aramit i lindi Aminadabi; Aminadabit i
lindi Naasoni; Naasonit i lindi Salmoni.

<span id="an_1:5">1:5</span> Salmonit i lindi Boozi nga Rahabi; Boozit i
lindi Obedi nga Ruthi; Obedit i lindi Jeseu.

<span id="an_1:6">1:6</span> Jeseut i lindi Davidi mbret; mbretit David
i lindi Salomoni nga ajo që kishte qenë bashkëshortja e Urias.

<span id="an_1:7">1:7</span> Salomonit i lindi Roboami; Roboamit i lindi
Abia; Abias i lindi Asai.

<span id="an_1:8">1:8</span> Asait i lindi Jozafati; Jozafatit i lindi
Jorami; Joramit i lindi Ozia.

<span id="an_1:9">1:9</span> Ozias i lindi Joatami; Joatamit i lindi
Akazi; Akazit i lindi Ezekia.

<span id="an_1:10">1:10</span> Ezekias i lindi Manaseu; Manaseut i lindi
Amoni; Amonit i lindi Josia.

<span id="an_1:11">1:11</span> Josias i lindi Jekonia dhe vëllezërit e
tij në kohën e internimit në Babiloni.

<span id="an_1:12">1:12</span> Pas internimit në Babiloni Jekonias i
lindi Salatieli; Salatielit i lindi Zorobabeli.

<span id="an_1:13">1:13</span> Zorobabelit i lindi Abiudi; Abiudit i
lindi Eliakimi; Eliakimit i lindi Azori.

<span id="an_1:14">1:14</span> Azorit i lindi Sadoku; Sadokut i lindi
Akimi; Akimit i lindi Eliudi.

<span id="an_1:15">1:15</span> Eliudit i lindi Eleazari, Eleazarit i
lindi Matthani, Matthanit i lindi Jakobi.

<span id="an_1:16">1:16</span> Jakobit i lindi Jozefi, bashkëshorti i
Marisë, nga e cila lindi Jezusi, që quhet Krisht.

<span id="an_1:17">1:17</span> Kështu të gjithë brezat nga Abrahami deri
te Davidi bëhen katërmbëdhjetë breza; dhe, nga Davidi deri te internimi
në Babiloni, katërmbëdhjetë breza; dhe, nga internimi në Babiloni deri
te Krishti, katërmbëdhjetë breza.

<span id="an_1:18">1:18</span> Tani lindja e Jezu Krishtit ndodhi në
këtë mënyrë: Maria, nëna e tij, i ishte premtuar Jozefit, por para se të
fillonin të rrinin bashkë, mbeti shtatzënë nga Frymën e Shenjtë.

<span id="an_1:19">1:19</span> Atëherë Jozefi, i fejuari i saj, i cili
ishte njeri i drejtë dhe nuk donte ta poshtëronte botërisht, vendosi ta
linte fshehtas.

<span id="an_1:20">1:20</span> Por, ndërsa bluante me vete këto çështje,
ja që iu shfaq në ëndërr një engjell i Zotit dhe i tha: ''Jozef, bir i
Davidit, mos ki frikë ta marrësh me vete Marinë si gruan tënde, sepse
ç'është ngjizur në të është vepër e Frymës së Shenjtë.

<span id="an_1:21">1:21</span> Dhe ajo do të lindë një djalë dhe ti do
t'i vësh emrin Jezus, sepse ai do të shpëtojë popullin e tij nga mëkatet
e tyre''.

<span id="an_1:22">1:22</span> E gjithë kjo ndodhi që të përmbushej
fjala e Zotit, e thënë me anë të profetit që thotë:

<span id="an_1:23">1:23</span> ''Ja, virgjëresha do të mbetet shtatzënë
dhe do të lindë një djalë, të cilit do t'i venë emrin Emanuel, që do të
thotë: "Zoti me ne"''.

<span id="an_1:24">1:24</span> Dhe Jozefi, si u zgjua nga gjumi, veproi
ashtu siç e kishte urdhëruar engjëlli i Zotit dhe e mori pranë vetës
gruan e tij;

<span id="an_1:25">1:25</span> por ai nuk e njohu, derisa ajo lindi
djalin e saj të parëlindur, të cilit ia vuri emrin Jezus.

<span id="an_2:1">2:1</span> Pasi Jezusi lindi në Bethlehem të Judesë në
kohën e mbretit Herod, ja që disa dijetarë nga lindja arritën në
Jeruzalem,

<span id="an_2:2">2:2</span> duke thënë: ''Ku është mbreti i Judenjve,
që ka lindur? Sepse pamë yllin e tij në Lindje dhe erdhëm për ta
adhuruar''.

<span id="an_2:3">2:3</span> Mbreti Herod, kur dëgjoi këto fjalë, u
shqetësua, dhe bashkë me të mbarë Jeruzalemi.

<span id="an_2:4">2:4</span> Dhe, mbasi i mblodhi të gjithë krerët e
priftërinjve dhe skribët e popullit, i pyeti ku duhet të lindte Krishti.

<span id="an_2:5">2:5</span> Dhe ata i thanë: ''Në Bethlehem të Judesë,
sepse kështu është shkruar nëpërmjet profetit:

<span id="an_2:6">2:6</span> "Dhe ti, Bethlehem, tokë në Jude, nuk je
aspak më e parendësishmja ndër princat e Judesë, sepse nga ti do të dalë
një udhëheqës, që do të kullotë popullin tim, Izraelin"''.

<span id="an_2:7">2:7</span> Atëherë Herodi i thirri fshehurazi
dijetarët, dhe i pyeti me hollësi se kur e kishin parë yllin për herë të
parë.

<span id="an_2:8">2:8</span> Dhe i dërgoi në Bethlehem dhe tha: ''Shkoni
dhe pyesni me kujdes për fëmijën; dhe, kur ta gjeni, më njoftoni që të
vij edhe unë ta adhuroj''.

<span id="an_2:9">2:9</span> Dhe ata, pasi e dëgjuan mbretin, u nisën;
dhe ja, ylli që kishin parë në lindje u shkonte përpara atyre derisa u
ndal përmbi vendin ku ndodhej fëmija.

<span id="an_2:10">2:10</span> Ata, kur e panë yllin, u gëzuan me gëzim
shumë të madh.

<span id="an_2:11">2:11</span> Dhe, mbasi hynë në shtëpi, panë fëmijën
me Marien, nënën e tij, dhe ranë përmbys dhe e adhuruan. Pastaj hapën
thesaret e tyre dhe dhuruan: ar, temjan dhe mirrë.

<span id="an_2:12">2:12</span> Pasi Perëndia i udhëzoi në ëndërr që të
mos ktheheshin te Herodi, ata u kthyen në vendin e tyre nga një rrugë
tjetër.

<span id="an_2:13">2:13</span> Tani pasi u nisën Dijetarët, ja një
engjëll i Zotit iu shfaq në ëndërr Jozefit dhe i tha: ''Çohu, merr
fëmijën dhe nënën e tij dhe ik në Egjipt, dhe rri aty deri sa të të
lajmëroj, sepse Herodi do ta kërkojë fëmijën për ta vrarë''.

<span id="an_2:14">2:14</span> Jozefi, pra, u zgjua, mori fëmijën dhe
nënën e tij natën dhe iku në Egjipt.

<span id="an_2:15">2:15</span> Dhe qëndroi aty deri sa vdiq Herodi, që
të përmbushet ç'ishte thënë nga Zoti me anë të profetit: ''E thirra
birin tim nga Egjipti''.

<span id="an_2:16">2:16</span> Atëherë Herodi, duke parë se dijetarët e
kishin mashtruar, u zemërua fort dhe urdhëroi të vriten të gjithë
fëmijët meshkuj që ishin në Bethlehem dhe në tërë rrethinën e tij, nga
dy vjeç e poshtë,

<span id="an_2:17">2:17</span> Atëherë u përmbush ajo që ishte thënë
nëpërmjet profetit Jeremi që thotë:

<span id="an_2:18">2:18</span> ''Në Ramë u dëgjua një klithmë, një vaje
një qarje dhe gjëmë e madhe; Rakela vajton bijtë e saj dhe nuk pranon të
ngushëllohet, sepse ata nuk janë më''.

<span id="an_2:19">2:19</span> Pasi vdiq Herodi, ja një engjëll i Zotit
i shfaqet në ëndërr Jozefit në Egjipt,

<span id="an_2:20">2:20</span> dhe i thotë: ''Çohu, merr fëmijën dhe
nënën e tij dhe shko në vendin e Izraelit, sepse ata që donin ta vrisnin
fëmijën kanë vdekur''.

<span id="an_2:21">2:21</span> Dhe ai u çua, mori fëmijën dhe nënën e
tij dhe shkoi në vendin e Izraelit;

<span id="an_2:22">2:22</span> por, kur dëgjoi se Arkelau mbretëronte në
Judë në vend të Herodit, atit të tij, pati frikë të shkojë atje. Dhe,
mbasi u udhëzua nga Perëndia në ëndërr, iku në krahinën e Galilesë,

<span id="an_2:23">2:23</span> dhe, mbasi arriti atje, zuri vend në një
qytet që quhej Nazaret, që të përmbushej ajo që ishte thënë nga
profetët: ''Ai do të quhet Nazareas''.

<span id="an_3:1">3:1</span> Tani në ato ditë erdhi Gjon Pagëzori, që
predikonte në shkretëtirën e Judesë,

<span id="an_3:2">3:2</span> dhe thoshte: ''Pendohuni, sepse mbretëria e
qiejve është afër!''

<span id="an_3:3">3:3</span> Dhe në fakt për Gjonin kishte folur profeti
Isaia kur tha: ''Një zë i atij që bërtet në shkretëtirë: "Përgatitni
udhën e Zotit, drejtoni shtigjet e tij"''.

<span id="an_3:4">3:4</span> Tani Gjoni vet kishte veshur një rrobë prej
leshi të devesë dhe një brez prej lëkure në bel; ai ushqehej me
karkaleca dhe mjaltë të egër.

<span id="an_3:5">3:5</span> Në atë kohë njerëzit e Jeruzalemit, nga
gjithë Judeja dhe nga krahina e Jordanit rendnin tek ai,

<span id="an_3:6">3:6</span> dhe pagëzoheshin nga ai, në Jordan duke
rrëfyer mëkatet e tyre.

<span id="an_3:7">3:7</span> Por ai, kur pa se shumë farisenj dhe
saducenj po vinin për t'u pagëzuar tek ai, u tha atyre: ''Pjellë
nepërkash, kush ju ka mësuar t'i arratiseni zemërimit që po vjen?

<span id="an_3:8">3:8</span> Jepni pra fryte të denja të pendesës!

<span id="an_3:9">3:9</span> Dhe mos t'ju shkojë mendja të thoni me
vete: "Ne kemi Abrahamin për atë"; sepse unë po ju them se Perëndia mund
të nxjerrë bij të Abrahamit edhe prej këtyre gurëve.

<span id="an_3:10">3:10</span> Dhe tashmë sëpata është në rrënjën e
drurëve; çdo dru, pra, që nuk jep fryt të mirë, do të pritet dhe do të
hidhet në zjarr.

<span id="an_3:11">3:11</span> Unë po ju pagëzoj me ujë, për pendim; por
ai që vjen pas meje është më i fortë se unë, dhe unë nuk jam i denjë as
të mbaj sandalet e tij; ai do t'ju pagëzojë me Frymën e Shenjtë dhe me
zjarrin.

<span id="an_3:12">3:12</span> Ai mban në dorë terploten dhe do ta
pastrojë plotësisht lëmin e tij; grurin e tij do ta mbledhë në hambar,
por bykun do ta djegë me zjarr të pashueshëm''.

<span id="an_3:13">3:13</span> Atëherë erdhi Jezusi nga Galileja në
Jordan te Gjoni për t'u pagëzuar prej tij.

<span id="an_3:14">3:14</span> Por Gjoni e kundërshtoi fort duke i
thënë: ''Mua më duhet të pagëzohem prej teje dhe ti po vjen tek unë?''.

<span id="an_3:15">3:15</span> Dhe Jezusi, duke iu përgjigjur, u tha:
''Lejo të bëhet për tani, sepse në këtë mënyrë përmbushim çdo
drejtësi''. Atëherë ai e lejoi.

<span id="an_3:16">3:16</span> Dhe Jezusi, sapo u pagëzua, doli nga uji;
dhe ja, qiejt iu hapën, dhe ai pa Frymën e Perëndisë duke zbritur si një
pëllumb e duke ardhur mbi të;

<span id="an_3:17">3:17</span> dhe ja një zë nga qielli që tha: ''Ky
është Biri im i dashur, në të cilin jam kënaqur''.

<span id="an_4:1">4:1</span> Atëherë Fryma e çoi Jezusin në shkretëtirë,
që djalli ta tundonte.

<span id="an_4:2">4:2</span> Dhe, mbasi agjëroi dyzet ditë e dyzet net,
në fund e mori uria.

<span id="an_4:3">4:3</span> Atëherë tunduesi, pasi iu afrua, i tha:
''Në qoftë se je Biri i Perëndisë, thuaj që këta gurë të bëhen bukë''.

<span id="an_4:4">4:4</span> Por ai, duke iu përgjigjur, tha: ''Éshtë
shkruar: "Njeriu nuk rron vetëm me bukë, por me çdo fjalë që del nga
goja e Perëndisë"''.

<span id="an_4:5">4:5</span> Atëherë djalli e çoi në qytetin e shenjtë
dhe e vendosi në majë të tempullit

<span id="an_4:6">4:6</span> dhe i tha: ''Nëse je Biri i Perëndisë,
hidhu poshtë, sepse është shkruar: "Ai do t'u japë urdhër engjëjve të
tij për ty; edhe ata do të mbajnë mbi duart e tyre që të mos ndeshësh me
këmbën tënde ndonjë gur"''.

<span id="an_4:7">4:7</span> Jezusi i tha: ''Éshtë shkruar gjithashtu:
"Mos e tundo Zotin, Perëndinë tënd"''.

<span id="an_4:8">4:8</span> Djalli e çoi sërish mbi një mal shumë të
lartë dhe i tregoi të gjitha mbretëritë e botës dhe lavdinë e tyre,

<span id="an_4:9">4:9</span> dhe i tha: ''Unë do të t'i jap të gjitha
këto, nëse ti bie përmbys para meje dhe më adhuron''.

<span id="an_4:10">4:10</span> Atëherë Jezusi i tha: ''Shporru, Satan,
sepse është shkruar: "Adhuro Zotin, Perëndinë tënde, dhe shërbeji vetëm
atij"''.

<span id="an_4:11">4:11</span> Atëherë djalli e la; dhe ja, u afruan
engjëjt dhe i shërbenin.

<span id="an_4:12">4:12</span> Jezusi, mbasi dëgjoi se Gjonin e kishin
futur në burg, u tërhoq në Galile.

<span id="an_4:13">4:13</span> Pastaj la Nazaretin dhe shkoi të banojë
në Kapernaum, qytet bregdetar, në kufijtë të Zabulonit dhe të Neftalit,

<span id="an_4:14">4:14</span> që të përmbushej ç'ishte thënë nëpërmjet
profetit Isaia kur tha:

<span id="an_4:15">4:15</span> ''Toka e Zabulonit, toka e Neftalit, mbi
bregun e detit, krahina përtej Jordanit, Galileja e paganëve,

<span id="an_4:16">4:16</span> populli që dergjej në errësirë ka parë
një dritë të madhe, dhe përmbi ata që dergjeshin në krahinë dhe në hijen
e vdekjes, doli drita''.

<span id="an_4:17">4:17</span> Që nga ajo kohë Jezusi filloi të
predikojë dhe të thotë: ''Pendohuni, sepse mbretëria e qiejve është
afër!''.

<span id="an_4:18">4:18</span> Duke ecur gjatë bregut të detit të
Galilesë, Jezusi pa dy vëllezër: Simonin, të quajtur Pjetër, dhe
Andrean, të vëllanë, të cilët po hidhnin rrjetën në det, sepse ishin
peshkatarë;

<span id="an_4:19">4:19</span> dhe u tha atyre: ''Ndiqmëni dhe unë do
t'ju bëj peshkatarë njerëzish''.

<span id="an_4:20">4:20</span> Dhe ata i lanë menjëherë rrjetat dhe e
ndoqën.

<span id="an_4:21">4:21</span> Dhe, duke vazhduar rrugën, pa dy vëllezër
të tjerë: Jakobin, birin e Zebedeut dhe Gjonin, vëllanë e tij, në barkë
bashkë me Zebedeun, atin e tyre, duke ndrequr rrjetat; dhe i thirri.

<span id="an_4:22">4:22</span> Dhe ata lanë menjëherë barkën dhe atin e
tyre dhe i shkuan pas.

<span id="an_4:23">4:23</span> Jezusi shkonte kudo nëpër Galile, duke
mësuar në sinagogat e tyre, duke predikuar ungjillin e mbretërisë dhe
duke shëruar çdo sëmundje dhe çdo lëngatë në popull.

<span id="an_4:24">4:24</span> Dhe fama e tij u përhap në gjithë Sirinë;
dhe i sillnin të gjithë të sëmurët që vuanin nga lëngata dhe dhimbje të
ndryshme, të demonizuar, epileptikë dhe paralitikë; dhe ai i shëronte.

<span id="an_4:25">4:25</span> Dhe një mori e madhe njerëzish i shkonte
pas, nga Galileja, nga Dekapoli, nga Jeruzalemi, nga Judeja dhe nga
përtej Jordanit.

<span id="an_5:1">5:1</span> Dhe ai, kur pa turmat, u ngjit në mal dhe,
pasi u ul, iu afruan dishepujt e tij.

<span id="an_5:2">5:2</span> Atëherë ai hapi gojën dhe i mësoi duke u
thënë:

<span id="an_5:3">5:3</span> ''Lum skamësit në frymë, sepse e tyre është
mbretëria e qiejve.

<span id="an_5:4">5:4</span> Lum ata që vajtojnë, sepse ata do të
ngushëllohen.

<span id="an_5:5">5:5</span> Lum ata që janë zemërbutë, sepse ata do ta
trashëgojnë tokën.

<span id="an_5:6">5:6</span> Lum ata që janë të uritur dhe të etur për
drejtësi, sepse ata do të ngopen.

<span id="an_5:7">5:7</span> Lum ata që janë të mëshirshëm, sepse ata do
të gjejnë mëshirë.

<span id="an_5:8">5:8</span> Lum ata që janë të pastër në zemër, sepse
ata do ta shohin Perëndinë.

<span id="an_5:9">5:9</span> Lum ata që përpiqen për paqen, sepse ata do
të quhen bij të Perëndisë.

<span id="an_5:10">5:10</span> Lum ata që janë përndjekur për hir të
drejtësisë, sepse e tyre është mbretëria e qiejve.

<span id="an_5:11">5:11</span> Lum ju kur do t'ju shajnë dhe do t'ju
përndjekin dhe, duke gënjyer, do të thonë të gjitha të zezat kundër
jush, për shkakun tim.

<span id="an_5:12">5:12</span> Gëzohuni dhe ngazëllohuni, sepse
shpërblimi juaj është i madh në qiej, sepse kështu i kanë përndjekur
profetët që qenë para jush''.

<span id="an_5:13">5:13</span> ''Ju jeni kripa e tokës; por në qoftë se
kripa bëhet e amësht, me se mund ta rifitojë shijen? Nuk vlen për asgjë,
veçse për t'u hedhur dhe ta shkelin njerëzit.

<span id="an_5:14">5:14</span> Ju jeni drita e botës; një qytet i
ngritur në majë të malit nuk mund të fshihet.

<span id="an_5:15">5:15</span> Po ashtu nuk ndizet një qiri për ta vënë
nën babunë, por për ta vënë mbi shandan, dhe t'u bëjë dritë të gjithë
atyre që janë në shtëpi.

<span id="an_5:16">5:16</span> Ashtu le të shndritë drita juaj para
njerëzve, që të shohin veprat tuaja të mira dhe ta lëvdojnë Atin tuaj që
është në qiej''.

<span id="an_5:17">5:17</span> ''Mos mendoni se unë erdha për të
shfuqizuar ligjin ose profetët; unë nuk erdha për t'i shfuqizuar, po për
t'i plotësuar.

<span id="an_5:18">5:18</span> Sepse në të vërtetë ju them: Deri sa
qielli dhe toka, të kalojnë asnjë jotë a asnjë pikë e ligjit nuk do të
kalojnë, para se të plotësohet gjithçka.

<span id="an_5:19">5:19</span> Ai, pra, që do të shkelë një nga këto
urdhërime më të vogla, dhe do t'u ketë mësuar kështu njerëzve, do të
quhet më i vogli në mbretërinë e qiejve; kurse ai që do t'i vërë në
praktikë dhe do t'ua mësojë të tjerëve, do të quhet i madh në mbretërinë
e qiejve.

<span id="an_5:20">5:20</span> Prandaj unë po ju them: në qoftë se
drejtësia juaj nuk është më e lartë nga ajo e skribëve dhe e farisenjve
ju nuk do të hyni fare në mbretërinë e qiejve.

<span id="an_5:21">5:21</span> Ju keni dëgjuar se u qe thënë të
lashtëve: "Mos vrisni"; dhe: "Kushdo që vret do t'i nënshtrohet gjyqit";

<span id="an_5:22">5:22</span> por unë po ju them: "Kushdo që zemërohet
pa shkak kundër vëllait të tij, do t'i nënshtrohet gjyqit; dhe kush i
thotë vëllait të vet: "Rraka", do t'i nënshtrohet sinedrit; dhe kush do
t'i thotë: "Budalla", do t'i nënshtrohet zjarrit të Gehenës.

<span id="an_5:23">5:23</span> Nëse ti, pra, po paraqet ofertën tënde te
altari, dhe atje kujtohesh se yt vëlla ka diçka kundër teje,

<span id="an_5:24">5:24</span> lëre atje ofertën tënde para altarit dhe
shko pajtohu më parë me vëllanë tënd; pastaj kthehu dhe paraqite ofertën
tënde.

<span id="an_5:25">5:25</span> Bëj një marrëveshje miqësore me
kundërshtarin tënd, sa je në një rrugë me të, që kundërshtari yt të mos
të dorëzojë te gjykatësi dhe gjykatësi të të dorëzojë te rojtari dhe ti
të futesh në burg.

<span id="an_5:26">5:26</span> Në të vërtetë të them se nuk do të
da-lësh prej andej pa e paguar edhe qindarkën e fundit.

<span id="an_5:27">5:27</span> Ju keni dëgjuar se të lashtëve u qe
thënë: "Mos shkel kurorën".

<span id="an_5:28">5:28</span> Por unë po ju them se kushdo që shikon
një grua për ta dëshiruar, ka shkelur kurorën me të në zemrën e vet.

<span id="an_5:29">5:29</span> Në qoftë se syri yt i djathtë të çon në
mëkat, hiqe dhe flake larg teje, sepse është më mirë për ty që të
humbësh një nga gjymtyrët e tua se sa të hidhet në Gehenën gjithë trupi
yt;

<span id="an_5:30">5:30</span> dhe në qoftë se dora jote e djathtë të
çon në mëkat, preje dhe hidhe larg teje, sepse është më mirë që të
humbësh një nga gjymtyrët e tua se sa të hidhet në Gehena gjithë trupi
yt.

<span id="an_5:31">5:31</span> Qe thënë gjithashtu: "Kush e lë gruan e
tij, le t'i japë letrën e ndarjes".

<span id="an_5:32">5:32</span> Por unë po ju them: Kushdo që e përzë
gruan e tij, me përjashtim të rastit të kurvërisë, e bën atë të shkelë
kurorën; dhe kushdo që martohet me një grua të ndarë, shkel kurorën.

<span id="an_5:33">5:33</span> Keni dëgjuar gjithashtu se të lashtëve u
qe thënë: "Mos bëj betim të rremë; por plotëso premtimet për të cilat je
betuar para Zotit".

<span id="an_5:34">5:34</span> Por unë po ju them: "Mos u betoni fare,
as për qiellin, sepse është froni i Perëndisë,

<span id="an_5:35">5:35</span> as për tokën, sepse është stol i këmbëve
të tij, as për Jeruzalemin, sepse është qyteti i Mbretit të madh.

<span id="an_5:36">5:36</span> Mos u beto as për kokën tënde, sepse nuk
ke fuqi të zbardhësh ose të nxish qoftë edhe një fije floku;

<span id="an_5:37">5:37</span> Por fjala jote të jetë: Po, po; jo, jo;
gjithçka më tepër vjen nga i ligu.

<span id="an_5:38">5:38</span> Ju keni dëgjuar se qe thënë: "Sy për sy
dhe dhëmb për dhëmb".

<span id="an_5:39">5:39</span> Por unë po ju them: Mos i rezisto të
ligut; madje, në qoftë se dikush të qëllon mbi faqen e djathtë, ktheja
dhe tjetrën,

<span id="an_5:40">5:40</span> dhe në qoftë se dikush do të të nxjerrë
në gjyq për të të marrë tunikën, jepi edhe mantelin.

<span id="an_5:41">5:41</span> Dhe në qoftë se dikush të detyron të
ecësh një milje, ti bëji dy me të.

<span id="an_5:42">5:42</span> Jepi atij që të kërkon, dhe mos refuzo
t'i japësh atij që të kërkon hua.

<span id="an_5:43">5:43</span> Ju keni dëgjuar se qe thënë: "Duaje të
afërmin tënd dhe urreje armikun tënd".

<span id="an_5:44">5:44</span> Por unë po ju them: "Duani armiqtë tuaj,
bekoni ata që ju mallkojnë, u bëni të mirë atyre që ju urrejnë, dhe
lutuni për ata që ju keqtrajtojnë dhe ju përndjekin,

<span id="an_5:45">5:45</span> për të qenë bij të Atit tuaj, që është në
qiej, sepse ai bën të lindë diellin e tij mbi të mirët dhe mbi të
këqijtë, dhe bën të bjerë shi mbi të drejtët dhe të padrejtët.

<span id="an_5:46">5:46</span> Sepse, po të doni vetëm ata që ju duan,
çfarë shpërblimi do të keni? A nuk bëjnë kështu edhe tagrambledhësit?

<span id="an_5:47">5:47</span> Dhe nëse përshendetni vetëm vëllezërit
tuaj, çfarë bëni të veçantë? A nuk bëjnë kështu edhe tagrambledhësit?

<span id="an_5:48">5:48</span> Jini, pra, të përkryer, ashtu siç është i
përsosur Ati juaj, që është në qiej''.

<span id="an_6:1">6:1</span> ''Mos e jepni lëmoshën tuaj para njerëzve,
me qëllim që ata t'ju admirojnë; përndryshe nuk do të shpërbleheni te
Ati juaj, që është në qiej.

<span id="an_6:2">6:2</span> Kur do të japësh lëmoshë, pra, mos i bjer
borisë para teje, ashtu siç bëjnë hipokritët në sinagoga dhe në rrugët,
për të qenë të nderuar nga njerëzit; në të vërtetë ju them, se ata
tashmë e kanë marrë shpërblimin e tyre.

<span id="an_6:3">6:3</span> Madje kur jep lëmoshë, e majta jote të mos
dijë ç'bën e djathta,

<span id="an_6:4">6:4</span> që lëmosha jote të jepet fshehurazi; dhe
Ati yt, që shikon në fshehtësi, do të ta shpërblejë haptas.

<span id="an_6:5">6:5</span> Dhe kur ti lutesh, mos u bëj si hipokritët,
sepse atyre u pëlqen të luten në këmbë në sinagoga dhe në sheshet e
rrugëve, në mënyrë që njerëzit t'i shohin; në të vërtetë ju them se ata
tashmë e kanë marrë shpërblimin e tyre.

<span id="an_6:6">6:6</span> Por ti, kur lutesh, futu në dhomëzën tënde,
mbylle derën dhe lutju Atit tënd në fshehtësi; dhe Ati yt, që shikon në
fshehtësi, do të ta shpërblejë publikisht.

<span id="an_6:7">6:7</span> Por kur ju luteni, mos përdorni përsëritje
të kota siç bëjnë paganët, sepse ata mendojnë se do t'u plotësohet lutja
se kanë përdorur shumë fjalë.

<span id="an_6:8">6:8</span> Mos u bëni, pra, si ata, sepse Ati juaj i
di gjërat për të cilat keni nevojë, para se ju t'i kërkoni.

<span id="an_6:9">6:9</span> Ju, pra, lutuni kështu: "Ati ynë që je në
qiej, u shenjtëroftë emri yt.

<span id="an_6:10">6:10</span> Ardhtë mbretëria jote. U bëftë vullneti
yt në tokë si në qiell.

<span id="an_6:11">6:11</span> Bukën tonë të përditshme na e jep sot.

<span id="an_6:12">6:12</span> Dhe na i fal fajet tona, ashtu siç ua
falim ne fajtorëve tanë.

<span id="an_6:13">6:13</span> Dhe mos lejo të biem në tundim, por na
çliro nga i ligu, sepse jotja është mbretëria dhe fuqia dhe lavdia
përjetë. Amen".

<span id="an_6:14">6:14</span> Sepse në qoftë se ju ua falni njerëzve
gabimet e tyre, Ati juaj qiellor do t'jua falë edhe juve;

<span id="an_6:15">6:15</span> por në qoftë se ju nuk ua falni njerëzve
gabimet e tyre, as Ati juaj nuk do t'ua falë juve gabimet tuaja.

<span id="an_6:16">6:16</span> Dhe kur të agjëroni, mos u tregoni të
pikëlluar si hipokritët; sepse ata shfytyrohen për t'u treguar njerëzve
se agjërojnë; në të vërtetë ju them se ata tashmë e kanë marrë
shpërblimin e tyre.

<span id="an_6:17">6:17</span> Kurse ti, kur të agjërosh, vajose kokën
dhe laje fytyrën,

<span id="an_6:18">6:18</span> me qëllim që të mos u tregosh njerëzve se
ti agjëron, por Atit tënd në fshehtësi; dhe Ati yt, i cili shikon në
fshehtësi, do ta japë shpërblimin publikisht.

<span id="an_6:19">6:19</span> Mos mblidhni për vete thesare mbi tokë,
ku i brejnë tenja dhe ndryshku, dhe ku vjedhësit shpërthejnë dhe
vjedhin,

<span id="an_6:20">6:20</span> përkundrazi mblidhni për vete thesare në
qiell, ku as tenja as ndryshku nuk prishin dhe ku vjedhësit nuk
shpërthejnë dhe nuk vjedhin.

<span id="an_6:21">6:21</span> Sepse ku është thesari juaj do të jetë
edhe zemra juaj.

<span id="an_6:22">6:22</span> Drita e trupit është syri; në qoftë se
syri yt është i pastër, gjithë trupi yt do të jetë i ndriçuar,

<span id="an_6:23">6:23</span> por në qoftë se syri yt është i lig,
gjithë trupi yt do të jetë në errësirë; në qoftë se drita, pra, që është
në ty është errësirë, sa e madhe do të jetë errësira!

<span id="an_6:24">6:24</span> Askush nuk mund t'u shërbejë dy
zotërinjve, sepse ose do të urrejë njërin dhe do ta dojë tjetrin; ose do
t'i qëndrojë besnik njerit dhe do të përçmojë tjetrin; ju nuk mund t'i
shërbeni Perëndisë dhe mamonit.

<span id="an_6:25">6:25</span> Prandaj po ju them: mos u shqetësoni për
jetën tuaj, për atë që do të hani ose do të pini, as për trupin tuaj,
për atë që do të vishni. A nuk është vallë jeta më me vlerë se ushqimi
dhe trupi më me vlerë se veshja?

<span id="an_6:26">6:26</span> Vini re zogjtë e qiellit: ata nuk
mbjellin, nuk korrin dhe nuk mbledhin në hambare; megjithatë Ati juaj
qiellor i ushqen. A nuk vleni ju shumë më tepër se sa ata?

<span id="an_6:27">6:27</span> Dhe cili nga ju, me gjithë kujdesin e
tij, mund t'i shtojë shtatit të tij qoftë edhe një kubit të vetëm?

<span id="an_6:28">6:28</span> Pse shqetësoheni për veshjen tuaj? Vini
re si rriten zambakët e fushës: ata nuk lodhen dhe nuk tjerrin;

<span id="an_6:29">6:29</span> dhe unë, pra, po ju them se Salomoni
vetë, me gjithë lavdinë e tij, nuk ishte veshur si ndonjë nga ata.

<span id="an_6:30">6:30</span> Tani nëse Perëndia e vesh kështu barin e
fushës, që sot është dhe nesër hidhet në furrë, vallë nuk do t'ju veshë
shumë më tepër ju, njerëz besimpakë?

<span id="an_6:31">6:31</span> Mos u shqetësoni, pra duke thënë: "Çfarë
do të hamë ose çfarë do të pimë, ose me çfarë do të vishemi?".

<span id="an_6:32">6:32</span> Sepse janë paganët ata që kërkojnë të
gjitha këto gjëra; Ati juaj qiellor, pra, e di mirë se ju keni nevojë
për të gjitha këto gjëra.

<span id="an_6:33">6:33</span> Por para së gjithash kërkoni mbretërinë e
Perëndisë dhe drejtësinë e tij dhe të gjitha këto gjëra do t'ju shtohen.

<span id="an_6:34">6:34</span> Mos u brengosni, pra, për të nesërmen,
sepse e nesërmja do të kujdeset vetë për vete. Secilës ditë i mjafton
pikëllimi i vet''.

<span id="an_7:1">7:1</span> ''Mos gjykoni, që të mos gjykoheni.

<span id="an_7:2">7:2</span> Sepse ju do të gjykoheni sipas gjykimit me
të cilin ju gjykoni; dhe me masën me të cilën ju masni, do t'ju masin të
tjerët.

<span id="an_7:3">7:3</span> Pse shikon lëmishten që është në syrin e
vëllait tënd dhe nuk shikon trarin që është në syrin tënd?

<span id="an_7:4">7:4</span> Ose, si mund t'i thuash vëllait tënd: "Dale
të të heq lëmishten nga syri", kur ke një tra në syrin tënd?

<span id="an_7:5">7:5</span> O hipokrit, hiqe më parë trarin nga syri yt
dhe pastaj shiko qartë për të nxjerrë lëmishten nga syri i vëllait tënd.

<span id="an_7:6">7:6</span> Mos u jepni qenve ç'është e shenjtë dhe mos
i hidhni margaritarët tuaj para derrave, që të mos i shkelin me këmbë
dhe të kthehen kundër jush dhe t'ju shqyejnë.

<span id="an_7:7">7:7</span> Lypni dhe do t'ju jepet; kërkoni dhe do të
gjeni; trokitni dhe do t'ju çelet.

<span id="an_7:8">7:8</span> Sepse kush lyp merr, kush kërkon gjen dhe
do t'i çelet atij që troket.

<span id="an_7:9">7:9</span> A ka midis jush ndonjë njeri që, po t'i
kërkojë i biri bukë, t'i japë një gur?

<span id="an_7:10">7:10</span> Ose po t'i kërkojë një peshk, t'i japë
një gjarpër?

<span id="an_7:11">7:11</span> Në qoftë se ju, që jeni të këqij, dini
t'u jepni dhurata të mira bijve tuaj, aq më tepër Ati juaj, që është në
qiej, do t'u japë gjëra të mira atyre që ia kërkojnë.

<span id="an_7:12">7:12</span> Gjithçka, pra, që ju dëshironi t'ju bëjnë
njerëzit, ua bëni edhe ju atyre, sepse ky është ligji dhe profetët.

<span id="an_7:13">7:13</span> Hyni nga dera e ngushtë, sepse e gjërë
është dera dhe e hapur është udha që të çon në shkatërrim, dhe shumë
janë ata që hyjnë nëpër të.

<span id="an_7:14">7:14</span> Përkundrazi sa e ngushtë është dera dhe
sa e vështirë është udha që çon në jetë! Dhe pak janë ata që e gjejnë!

<span id="an_7:15">7:15</span> Ruhuni nga profetët e rremë, të cilët
vijnë te ju duke u shtënë si dele, por përbrenda janë ujqër grabitqarë.

<span id="an_7:16">7:16</span> Ju do t'i njihni nga frytet e tyre. A
vilet vallë rrush nga ferrat ose fiq nga murrizat?

<span id="an_7:17">7:17</span> Kështu çdo dru i mirë jep fryte të mira;
por druri i keq prodhon fryte të këqija.

<span id="an_7:18">7:18</span> Një dru i mirë nuk mund të japë fryte të
këqija, as një dru i keq të japë fryte të mira.

<span id="an_7:19">7:19</span> Çdo dru që nuk jep fryt të mirë pritet
dhe hidhet në zjarr.

<span id="an_7:20">7:20</span> Ju, pra, do t'i njihni profetët nga
frytet e tyre.

<span id="an_7:21">7:21</span> Jo çdo njeri që më thotë: "Zot, Zot" do
të hyjë në mbretërinë e qieve; por do të hyjë ai që kryen vullnetin e
Atit tim që është në qiej.

<span id="an_7:22">7:22</span> Shumë do të më thonë atë ditë: "O Zot, o
Zot, a nuk profetizuam ne në emrin tënd, a nuk i dëbuam demonët në emrin
tënd, a nuk kemi bërë shumë vepra të fuqishme në emrin tënd?".

<span id="an_7:23">7:23</span> Dhe atëherë unë do t'u sqaroj atyre: "Unë
s'ju kam njohur kurrë; largohuni nga unë, ju të gjithë, që keni bërë
paudhësi".

<span id="an_7:24">7:24</span> Prandaj, ai që i dëgjon këto fjalë të mia
dhe i vë në praktikë, mund të krahasohet prej meje me një njeri të
zgjuar, që e ka ndërtuar shtëpinë e tij mbi shkëmb.

<span id="an_7:25">7:25</span> Ra shiu, erdhi përmbytja, frynë erërat
dhe u përplasën mbi atë shtëpi; por ajo nuk u shemb, sepse ishte
themeluar mbi shkëmb.

<span id="an_7:26">7:26</span> Përkundrazi ai që i dëgjon këto fjalë dhe
nuk i vë në praktikë, do të krahasohet me një njeri budalla, që e ka
ndërtuar shtëpinë e tij mbi rërë.

<span id="an_7:27">7:27</span> Më pas ra shiu, erdhi përmbytja, frynë
erërat dhe u përplasën mbi atë shtëpi; ajo u shemb dhe rrënimi i saj qe
i madh''.

<span id="an_7:28">7:28</span> Tani kur Jezusi i mbaroi këto fjalë,
turmat mbetën të habitura nga doktrina e tij,

<span id="an_7:29">7:29</span> sepse ai i mësonte, si një që ka
autoritet dhe jo si skribët.

<span id="an_8:1">8:1</span> Tani kur Jezusi zbriti nga mali, turma të
mëdha e ndiqnin.

<span id="an_8:2">8:2</span> Dhe ja, një lebroz erdhi dhe e adhuroi,
duke thënë: ''O Zot, po të duash, ti mund të më shërosh''.

<span id="an_8:3">8:3</span> Jezusi e shtriu dorën, e preku dhe i tha:
''Po, unë dua, shërohu''. Dhe në atë çast u shërua nga lebra e tij.

<span id="an_8:4">8:4</span> Atëherë Jezusi i tha: ''Ruhu se ia tregon
kujt; por shko, paraqitu te prifti, bëj flijimin që ka urdhëruar Moisiu,
me qëllim që kjo të jetë dëshmi për ta''.

<span id="an_8:5">8:5</span> Kur Jezusi hyri në Kapernaum i erdhi një
centurion duke iu lutur,

<span id="an_8:6">8:6</span> dhe duke thënë: ''O Zot, shërbëtori im rri
shtrirë në shtëpi i paralizuar dhe po vuan shumë''.

<span id="an_8:7">8:7</span> Dhe Jezusi i tha: ''Do të vij dhe do ta
shëroj''.

<span id="an_8:8">8:8</span> Centurioni duke u përgjigjur i tha: ''Zot,
unë nuk jam i denjë që ti të hysh nën strehën time; por thuaj vetëm një
fjalë dhe shërbëtori im do të shërohet.

<span id="an_8:9">8:9</span> Sepse unë jam një njeri nën urdhërin e të
tjerëve, dhe i kam ushtarët nën vete; dhe, po t'i them dikujt: "Shko",
ai shkon; dhe po t'i them një tjetri: "Eja", ai vjen; dhe po t'i them
shërbëtorit tim: "Bëje këtë", ai e bën''.

<span id="an_8:10">8:10</span> Dhe Jezusi, kur i dëgjoi këto gjëra, u
mrekullua dhe u tha atyre që e ndiqnin: ''Në të vërtetë po ju them, se
askund në Izrael nuk e gjeta një besim aq të madh.

<span id="an_8:11">8:11</span> Unë po ju them se shumë do të vijnë nga
lindja dhe nga perëndimi dhe do të ulen në tryezë me Abrahamin, me
Isaakun dhe me Jakobin, në mbretërinë e qiejve,

<span id="an_8:12">8:12</span> por bijtë e mbretërisë do të flaken në
errësirat e jashtme. Atje do të jetë e qara dhe kërcëllimi dhëmbëve''.

<span id="an_8:13">8:13</span> Dhe Jezusi i tha centurionit: ''Shko dhe
u bëftë ashtu si besove!''. Dhe shërbëtori i tij u shërua që në atë
çast.

<span id="an_8:14">8:14</span> Pastaj Jezusi hyri në shtëpinë e Pjetrit
dhe pa që e vjehrra ishte në shtrat me ethe.

<span id="an_8:15">8:15</span> Dhe ai ia preku dorën dhe ethet e lanë;
dhe ajo u ngrit dhe nisi t'u shërbejë.

<span id="an_8:16">8:16</span> Dhe kur u ngrys, i sollën shumë të
pushtuar nga demonë; dhe ai, me fjalë, i dëboi frymërat dhe i shëroi të
gjithë të sëmurët,

<span id="an_8:17">8:17</span> që kështu të përmbushej fjala e profetit
Isaia kur tha: ''Ai i mori lëngatat tona dhe i mbarti sëmundjet tona''.

<span id="an_8:18">8:18</span> Tani Jezusi, duke parë rreth tij turma të
mëdha, urdhëroi që të kalonin në bregun tjetër.

<span id="an_8:19">8:19</span> Atëherë një skrib iu afrua dhe i tha:
''Mësues, unë do të ndjek kudo që të shkosh''.

<span id="an_8:20">8:20</span> Dhe Jezusi i tha: ''Dhelprat i kanë
strofkat, dhe zogjtë e qiellit i kanë çerdhet, por Biri i njeriut nuk ka
as ku të mbështetë kokën''.

<span id="an_8:21">8:21</span> Pastaj një tjetër nga dishepujt e tij i
tha: ''O Zot, më jep më parë leje të shkoj të varros atin tim''.

<span id="an_8:22">8:22</span> Por Jezusi i tha: Më ndiq, dhe lëri të
vdekurit të varrosin të vdekurit e vet''.

<span id="an_8:23">8:23</span> Dhe mbasi ai hipi në barkë, dishepujt e
tij e ndiqnin.

<span id="an_8:24">8:24</span> Dhe ja, që u ngrit në det një stuhi aq e
madhe, sa valët po e mbulonin barkën, por ai flinte.

<span id="an_8:25">8:25</span> Dhe dishepujt e tij iu afruan dhe e
zgjuan duke i thënë: ''O Zot, na shpëto, ne po mbarojmë!''

<span id="an_8:26">8:26</span> Por ai u tha atyre: ''Pse keni frikë, o
njerëz besimpakë?''. Dhe, pasi u ngrit, qortoi erërat dhe detin, dhe u
bë bunacë e madhe.

<span id="an_8:27">8:27</span> Atëherë njërëzit u mrekulluan dhe
thoshnin: ''Kush është ky, të cilit po i binden deti dhe erërat?''.

<span id="an_8:28">8:28</span> Dhe kur arriti në bregun tjetër, në
krahinën e Gergesenasve, i dolën para dy të demonizuar, që kishin dalë
nga varret, dhe ishin aq të tërbuar sa që askush nuk mund të kalonte në
atë udhë.

<span id="an_8:29">8:29</span> Dhe ja, ata filluan të bërtasin duke
thënë: ''Ç'është mes nesh dhe ty, Jezus, Biri i Perëndisë? Mos ke ardhur
këtu të na mundosh para kohe?''.

<span id="an_8:30">8:30</span> Jo larg tyre një tufë e madhe derrash po
kulloste.

<span id="an_8:31">8:31</span> Dhe demonët iu lutën duke i thënë: ''Në
qoftë se na dëbon, na lejo të shkojmë në atë tufë derrash''.

<span id="an_8:32">8:32</span> Dhe ai u tha atyre: ''Shkoni!''. Kështu
ata, pasi dolën, hynë në atë tufë derrash; dhe ja, gjithë ajo tufë u
hodh nga gremina në det, dhe u mbyt në ujë.

<span id="an_8:33">8:33</span> Dhe ata që i kullotnin ikën dhe, kur
shkuan në qytet, i treguan të gjitha këto gjëra, duke përfshirë ngjarjen
e të demonizuarve.

<span id="an_8:34">8:34</span> Dhe ja, gjithë qyteti i doli para
Jezusit; dhe, kur e panë, iu lutën që të largohej prej vendit të tyre.

<span id="an_9:1">9:1</span> Dhe ai, pasi hipi në barkë, kaloi në bregun
tjetër dhe erdhi në qytetin e vet.

<span id="an_9:2">9:2</span> Dhe ja, iu paraqit një paralitik i shtrirë
në vig; dhe Jezusi, kur pa besimin që kishin ata, i tha paralitikut:
''Merr zemër, o bir, mëkatet e tua të janë falur!''

<span id="an_9:3">9:3</span> Atëherë disa skribë thanë me vete: ''Ky po
blasfemon!''.

<span id="an_9:4">9:4</span> Por Jezusi, duke njohur mendimet e tyre,
tha: ''Pse mendoni gjëra të mbrapështa në zemrat tuaja?

<span id="an_9:5">9:5</span> Në fakt, ç'është më e lehtë, të thuash:
"Mëkatet e tua të janë falur", apo: "Çohu dhe ec"?

<span id="an_9:6">9:6</span> Tani, që ta dini se Biri i njeriut ka
autoritet në tokë të falë mëkatet: Çohu (i tha paralitikut), merr vigun
tënd dhe shko në shtëpinë tënde''.

<span id="an_9:7">9:7</span> Dhe ai u çua dhe shkoi në shtëpinë e vet.

<span id="an_9:8">9:8</span> Turmat, kur e panë këtë, u çuditën dhe
lëvdonin Perëndinë, që u kishte dhënë pushtet të tillë njerëzve.

<span id="an_9:9">9:9</span> Pastaj Jezusi, duke shkuar tutje, pa një
burrë që rrinte në doganë, i quajtur Mate, dhe i tha: ''Ndiqmë!''. Dhe
ai u çua dhe e ndoqi.

<span id="an_9:10">9:10</span> Dhe ndodhi që, kur Jezusi u ul në tryezë
në shtëpi, erdhën shumë tagrambledhës dhe mëkatarë dhe u ulën në tryezë
bashkë me të dhe me dishepujt e tij.

<span id="an_9:11">9:11</span> Farisenjtë, kur e panë këtë, u thanë
dishepujve të tij: ''Pse Mësuesi juaj ha bukë me tagrambledhësit dhe me
mëkatarët?''.

<span id="an_9:12">9:12</span> Jezusi, mbasi i dëgjoi, u tha atyre:
''Nuk janë të shëndoshët ata që kanë nevojë për mjekun, por të sëmurët.

<span id="an_9:13">9:13</span> Tani shkoni dhe mësoni ç'do të thotë:
"Unë dua mëshirë dhe jo flijime". Sepse unë nuk erdha për të thirrur në
pendim të drejtët, por mëkatarët''.

<span id="an_9:14">9:14</span> Atëherë iu afruan dishepujt e Gjonit dhe
i thanë: ''Pse ne dhe farisenjtë agjërojmë shpesh, ndërsa dishepujt e tu
nuk agjërojnë?''.

<span id="an_9:15">9:15</span> Dhe Jezusi u tha atyre: ''A mund të
mbajnë zi dasmorët, ndërsa dhëndërri është midis tyre? Por do të vijë
koha kur do t'ua marrin dhëndërrin dhe atëherë ata do të agjërojnë.

<span id="an_9:16">9:16</span> Askush nuk vë një copë prej stofi të ri
mbi një petk të vjetër, sepse kështu arna bie dhe grisja bëhet më e
madhe.

<span id="an_9:17">9:17</span> Dhe as nuk shtihet vera e re në kacekë të
vjetër; përndryshe kacekët shpohen, vera derdhet dhe kacekët humbin; por
shtihet vera e re në kacekë të rinj, kështu që ruhen të dy''.

<span id="an_9:18">9:18</span> Ndërsa Jezusi u thoshte këto, iu afrua
një nga krerët e sinagogës, ra përmbys para tij, dhe i tha: ''Sapo më
vdiq vajza, por eja, vëre dorën mbi të dhe ajo do të jetojë''.

<span id="an_9:19">9:19</span> Dhe Jezusi u ngrit dhe e ndoqi bashkë me
dishepujt e tij.

<span id="an_9:20">9:20</span> Dhe ja një grua, e cila vuante prej
dymbëdhjetë vjetësh nga një fluks gjaku, iu afrua nga mbrapa dhe i preku
cepin e rrobes së tij.

<span id="an_9:21">9:21</span> Sepse thoshte me vete: ''Po të prek vetëm
rroben e tij, do të shërohem''.

<span id="an_9:22">9:22</span> Jezusi u kthye, e pa dhe tha: ''Merr
zemër, o bijë; besimi yt të ka shëruar''. Dhe që në atë çast gruaja u
shërua.

<span id="an_9:23">9:23</span> Kur Jezusi arriti në shtëpinë e kryetarit
të sinagogës dhe pa fyelltarët dhe turmën që zhurmonte,

<span id="an_9:24">9:24</span> u tha atyre: ''Largohuni, sepse vajza nuk
ka vdekur, por fle''. Dhe ata e përqeshnin.

<span id="an_9:25">9:25</span> Pastaj, kur turmën e nxorën jashtë, ai
hyri, e zuri për dore vajzën dhe ajo u ngrit.

<span id="an_9:26">9:26</span> Fama e kësaj u përhap në mbarë atë vend.

<span id="an_9:27">9:27</span> Dhe ndërsa Jezusi po largohej prej andej,
dy të verbër e ndiqnin duke bërtitur dhe duke thënë: ''Ki mëshirë për
ne, Bir i Davidit!''.

<span id="an_9:28">9:28</span> Kur arriti në shtëpi, të verbërit iu
afruan dhe Jezusi u tha atyre: ''A besoni ju se unë mund ta bëj këtë
gjë?''. Ata iu përgjigjën: ''Po, o Zot''.

<span id="an_9:29">9:29</span> Atëherë ai ua preku sytë, duke thënë: ''U
bëftë sipas besimit tuaj''.

<span id="an_9:30">9:30</span> Dhe atyre iu hapën sytë. Pastaj Jezusi i
urdhëroi rreptësisht duke thënë: ''Ruhuni se mos e merr vesh njeri''.

<span id="an_9:31">9:31</span> Por ata, sapo dolën, e përhapën famën e
tij në mbarë atë vend.

<span id="an_9:32">9:32</span> Dhe, kur ata po dilnin, i paraqitën një
burrë memec dhe të demonizuar.

<span id="an_9:33">9:33</span> Dhe, mbasi e dëboi demonin, memeci foli
dhe turmat u çuditën dhe thanë: ''Nuk është parë kurrë një gjë e tillë
në Izrael''.

<span id="an_9:34">9:34</span> Por farisenjtë thonin: ''Ai i dëbon
demonët me ndihmën e princit të demonëve!''.

<span id="an_9:35">9:35</span> Dhe Jezusi kalonte nëpër të gjitha
qytetet dhe fshatrat, duke i mësuar në sinagogat e tyre, duke predikuar
ungjillin e mbretërisë dhe duke shëruar çdo sëmundje e çdo lëngatë në
popull.

<span id="an_9:36">9:36</span> Duke parë turmat, kishte dhembshuri për
to, sepse ishin të lodhur dhe të shpërndarë si delet pa bari.

<span id="an_9:37">9:37</span> Atëherë ai u tha dishepujve të vet: ''E
korra është me të vërtetë e madhe, por punëtorët janë pak.

<span id="an_9:38">9:38</span> Lutjuni, pra, Zotit të të korrave, të
dërgojë punëtorë në të korrat e tij''.

<span id="an_10:1">10:1</span> Pastaj Jezusi i thirri të dymbëdhjetë
dishepujt e tij rreth vetes dhe u dha autoritet t'i dëbojnë frymërat e
ndyra, dhe të shërojnë çdo sëmundje e çdo lëngatë.

<span id="an_10:2">10:2</span> Dhe emrat e dymbëdhjetë apostujve janë
këta: i pari Simoni, i quajtur Pjetër dhe Andrea, vëllai i tij; Jakobi i
Zebedeut dhe Gjoni, vëllai i tij;

<span id="an_10:3">10:3</span> Filipi dhe Bartolomeu; Thomai dhe Mateu
tagrambledhësi, Jakobi i Alfeut dhe Lebeu, i mbiquajtur Tade;

<span id="an_10:4">10:4</span> Simon Kananeasi dhe Judë Iskarioti, ai që
më pas e tradhtoi.

<span id="an_10:5">10:5</span> Këta janë të dymbëdhjetët që Jezusi i
dërgoi mbasi u dha këto urdhëra: ''Mos shkoni ndër paganë dhe mos hyni
në asnjë qytet të Samaritanëve,

<span id="an_10:6">10:6</span> por shkoni më mirë te delet e humbura të
shtëpisë së Izraelit.

<span id="an_10:7">10:7</span> Shkoni dhe predikoni duke thënë:
"Mbretëria e qiejve u afrua".

<span id="an_10:8">10:8</span> Shëroni të sëmurët, pastroni lebrozët,
ngjallni të vdekurit, dëboni demonët; falas morët, falas jepni.

<span id="an_10:9">10:9</span> Mos grumbulloni ar, as argjend as bakër
në qesen tuaj,

<span id="an_10:10">10:10</span> as trasta për udhë, as dy palë tunika,
as sandale, as shkop, sepse punëtori është i denjë për ushqimin e vet.

<span id="an_10:11">10:11</span> Në çfarëdo qytet ose fshat që të hyni,
pyetni në se ka aty ndonjë njeri të denjë dhe banoni tek ai deri sa të
niseni.

<span id="an_10:12">10:12</span> Dhe kur hyni në shtëpi, e përshëndetni.

<span id="an_10:13">10:13</span> Dhe në se ajo shtëpi është e denjë, le
të vijë paqja juaj mbi të; por, në se nuk është e denjë, paqja juaj le
të kthehet përsëri tek ju.

<span id="an_10:14">10:14</span> Dhe në se dikush nuk ju pret dhe nuk i
dëgjon fjalët tuaja, duke dalë nga ajo shtëpi ose nga ai qytet, shkundni
pluhurin nga këmbët tuaja.

<span id="an_10:15">10:15</span> Dhe në të vërtetë po ju them se ditën e
gjyqit, vendi i Sodomës dhe i Gomorës do të trajtohet me më shumë
tolerancë se ai qytet.

<span id="an_10:16">10:16</span> Ja, unë po ju dërgoj si dele në mes të
ujqërve; jini, pra, të mënçur si gjarpërinjtë dhe të pastër si
pëllumbat.

<span id="an_10:17">10:17</span> Por ruhuni nga njerëzit, sepse do t'ju
zvarrisin përpara sinedrave të tyre dhe do t'ju fshikullojnë në
sinagogat e tyre.

<span id="an_10:18">10:18</span> Dhe do t'ju çojnë përpara guvernatorëve
dhe përpara mbretërve për shkakun tim, për të dëshmuar para tyre dhe
para johebrenjve.

<span id="an_10:19">10:19</span> Dhe, kur t'ju dorëzojnë në duart e
tyre, mos u shqetësoni se çfarë dhe si do të flisni; sepse në atë çast
do t'ju jepet se çfarë duhet të thoni;

<span id="an_10:20">10:20</span> sepse nuk do të jeni ju që do të
flisni, por Fryma e Atit tuaj që do të flasë në ju.

<span id="an_10:21">10:21</span> Tani vëllai do të dorëzojë vëllanë në
vdekje dhe ati të birin; dhe bijtë do të çohen kundër prindërve dhe do
t'i vrasin.

<span id="an_10:22">10:22</span> Dhe të gjithë do t'ju urrejnë për shkak
të emrit tim; por ai që do të qëndrojë deri në fund, do të shpëtojë.

<span id="an_10:23">10:23</span> Por kur do t'ju përndjekin në një
qytet, ikni në një tjetër, sepse në të vërtetë ju them se nuk do të
përfundoni së përshkuari qytetet e Izraelit, para se të vijë Biri i
njeriut.

<span id="an_10:24">10:24</span> Dishepulli nuk del mbi mësuesin, as
shërbëtori mbi zotin e tij.

<span id="an_10:25">10:25</span> I mjafton dishepullit të bëhet si
mësuesi i tij dhe shërbëtorit të bëhet si zotëria e tij. Në se të zotin
e shtëpisë e quajtën Beelzebub, aq më tepër do t'i quajnë ashtu ata të
shtëpisë së tij!

<span id="an_10:26">10:26</span> Mos ia kini frikën pra, sepse nuk ka
gjë të fshehtë që të mos zbulohet dhe asnjë sekret që nuk do të nijhet.

<span id="an_10:27">10:27</span> Atë që unë ju them në terr, e thoni në
dritë; dhe atë që dëgjoni të thënë në vesh, predikojeni mbi çatitë.

<span id="an_10:28">10:28</span> Dhe mos kini frikë nga ata që vrasin
trupin, por nuk mund të vrasin shpirtin; kini frikë më tepër nga ai që
mund t'ua humbë shpirtin dhe trupin në Gehena.

<span id="an_10:29">10:29</span> A nuk shiten vallë dy harabela për një
aspër? Dhe, megjithatë asnjë prej tyre nuk bie për tokë pa dashjen e
Atit tuaj.

<span id="an_10:30">10:30</span> Sa për ju, madje edhe të gjitha fijet e
flokëve të kokës suaj janë të numëruara.

<span id="an_10:31">10:31</span> Mos kini frikë, pra; ju vleni më tepër
se shumë harabela.

<span id="an_10:32">10:32</span> Prandaj kushdo që do të më rrëfenjë
përpara njerëzve, dhe unë do ta rrëfejë përpara Atit tim që është në
qiej.

<span id="an_10:33">10:33</span> Por kushdo që do të më mohojë përpara
njerëzve, edhe unë do ta mohoj përpara Atit tim që është në qiej''.

<span id="an_10:34">10:34</span> ''Mos mendoni se unë erdha të sjell
paqen mbi tokë; nuk erdha të sjell paqen, por shpatën.

<span id="an_10:35">10:35</span> Sepse unë erdha ta ndaj birin nga ati,
bijën nga nëna, nusen nga vjehrra,

<span id="an_10:36">10:36</span> dhe armiqt e njeriut do të jenë ata të
shtëpisë së vet.

<span id="an_10:37">10:37</span> Ai që e do të atin ose nënën më shumë
se unë, nuk është i denjë për mua; dhe ai që e do birin ose bijën më
shumë se unë, nuk është i denjë për mua.

<span id="an_10:38">10:38</span> Dhe ai që nuk e merr kryqin e vet dhe
nuk vjen pas meje, nuk është i denjë për mua.

<span id="an_10:39">10:39</span> Kush do të gjejë jetën e vet, do ta
humbasë; por ai që do të humbasë jetën e vet për hirin tim, do ta gjejë
përsëri.

<span id="an_10:40">10:40</span> Ai që ju pranon, më pranon mua; dhe ai
që më pranon mua, pranon atë që më ka dërguar.

<span id="an_10:41">10:41</span> Ai që pranon një profet në emër të një
profeti, do të marrë shpërblimin që i takon profetit; dhe ai që pranon
të drejtin në emër të të drejtit, do të marrë shpërblimin që i takon të
drejtit.

<span id="an_10:42">10:42</span> Dhe kushdo që i jep për të pirë qoftë
edhe vetëm një gotë uji të freskët ndonjërit prej këtyre të vegjëlve në
emër të një dishepulli, në të vërtetë ju them, që ai nuk do të humbë
aspak shpërblimin e tij''.

<span id="an_11:1">11:1</span> Mbasi Jezusi përfundoi dhënien e porosive
të tij dymbëdhjetë dishepujve të vet, u largua nga ai vend, për të
mësuar dhe për të predikuar në qytetet e tyre.

<span id="an_11:2">11:2</span> Por Gjoni, që kishte dëgjuar në burg të
flitej për veprat e Krishtit, dërgoi dy nga dishepujt e vet për t'i
thënë:

<span id="an_11:3">11:3</span> ''A je ti ai që duhet të vijë, apo duhet
të presim një tjetër?''

<span id="an_11:4">11:4</span> Dhe Jezusi, duke u përgjigjur, u tha
atyre: ''Shkoni dhe i tregoni Gjonit gjërat që dëgjoni dhe shikoni:

<span id="an_11:5">11:5</span> Të verbërit po shohin, të çalët po ecin,
lebrozët janë pastruar dhe të shurdhërit po dëgjojnë; të vdekurit po
ngjallen dhe ungjilli po u predikohet të varfërve.

<span id="an_11:6">11:6</span> Lum ai që nuk do të skandalizohet nga
unë!''.

<span id="an_11:7">11:7</span> Dhe kur ata po largoheshin, Jezusi nisi
t'u thotë turmave për Gjonin: ''Çfarë keni dalë të shikoni në
shkretëtirë? Kallamin që e tund era?

<span id="an_11:8">11:8</span> Por çfarë keni dalë të shikoni? Njeriun e
mbështjellur me rroba të buta? Ja, ata që veshin rroba të buta banojnë
në pallatet mbretërore.

<span id="an_11:9">11:9</span> Atëherë, pra, ç'dolët të shikoni? Një
profet? Po, ju them: ai është më shumë se një profet.

<span id="an_11:10">11:10</span> Sepse ky është ai për të cilin është
shkruar: "Ja, unë po dërgoj lajmëtarin tim para fytyrës sate; ai do ta
bëjë gati rrugën tënde para teje".

<span id="an_11:11">11:11</span> Në të vërtetë po ju them: ndër ata që
janë lindur prej gruas nuk ka dalë kurrë ndonjë më i madh se Gjon
Pagëzori; por më i vogli në mbretërinë e qiejve është më i madh se ai.

<span id="an_11:12">11:12</span> Dhe qysh nga ditët e Gjon Pagëzorit e
deri tash mbretëria e qiejve po pëson dhunë dhe të dhunshmit e grabitën.

<span id="an_11:13">11:13</span> Sepse të gjithë profetët dhe ligji kanë
profetizuar deri te Gjoni.

<span id="an_11:14">11:14</span> Dhe, në daçi ta pranoni, ai është Elia,
që duhej të vijë.

<span id="an_11:15">11:15</span> Kush ka veshë për të dëgjuar, le të
dëgjojë!

<span id="an_11:16">11:16</span> Por me kë ta krahasoj këtë brez? Ai u
ngjan fëmijëve që rrinë në sheshe dhe u drejtohen shokëve të tyre

<span id="an_11:17">11:17</span> duke thënë: "Ne i kemi rënë fyellit për
ju dhe ju nuk kërcyet; nisëm vajin dhe ju nuk u brengosët".

<span id="an_11:18">11:18</span> Pra, erdhi Gjoni që as hante, as pinte,
dhe ata thonë: "Ai ka një demon".

<span id="an_11:19">11:19</span> Erdhi Biri i njeriut, që ha dhe pi dhe
ata thonë: "Ja një grykës dhe një pijanec, miku i tagrambledhësve dhe i
mëkatarëve". Por dituria është justifikuar nga bijtë e vet''.

<span id="an_11:20">11:20</span> Atëherë ai nisi t'i qortojë ato qytete,
ku ishte kryer pjesa më e madhe e veprave të fuqishme të tij, sepse ato
nuk ishin penduar duke thënë:

<span id="an_11:21">11:21</span> ''Mjerë ti, Korazin! Mjerë ti Betsaida!
Sepse, në se në Tiro dhe në Sidon do të ishin kryer veprat e fuqishme që
u bënë ndër ju, prej kohësh do të ishin penduar me thes dhe hi.

<span id="an_11:22">11:22</span> Prandaj unë po ju them se ditën e
gjyqit, Tiro dhe Sidoni do të trajtohen me më shumë tolerancë se ju.

<span id="an_11:23">11:23</span> Dhe ti, o Kapernaum, që u ngrite deri
në qiell, do të fundosesh deri në ferr, sepse në se do të ishin kryer në
Sodomë veprat të fuqishme që janë kryer në ty, ajo do të ishte edhe sot
e kësaj dite.

<span id="an_11:24">11:24</span> Prandaj unë po ju them se ditën e
gjyqit fati i vendit të Sodomës do të jetë më i lehtë se yti''.

<span id="an_11:25">11:25</span> Në atë kohë Jezusi nisi të thotë: ''Unë
të lavdëroj, o Atë, Zot i qiellit dhe i dheut, sepse ua fshehe këto
gjëra të urtit dhe të mençurit, dhe ua zbulove fëmijëve të vegjël.

<span id="an_11:26">11:26</span> Po, o Atë, sepse kështu të pëlqeu ty.

<span id="an_11:27">11:27</span> Çdo gjë më është dhënë në dorë nga Ati
im, dhe asnjëri nuk e njeh Birin, përveç Atit; dhe asnjëri nuk e njeh
Atin, përveç Birit dhe atij të cilit Biri don t'ia zbulojë.

<span id="an_11:28">11:28</span> Ejani tek unë, o ju të gjithë të
munduar dhe të rënduar, dhe unë do t'ju jap çlodhje.

<span id="an_11:29">11:29</span> Merrni mbi vete zgjedhën time dhe
mësoni nga unë, sepse unë jam zemërbutë dhe i përulur nga zemra; dhe ju
do të gjeni prehje për shpirtrat tuaj.

<span id="an_11:30">11:30</span> Sepse zgjedha ime është e ëmbël dhe
barra ime është e lehtë!''.

<span id="an_12:1">12:1</span> Në atë kohë Jezusi po ecte një të shtunë
nëpër arat me grurë; dhe dishepujt e vet, të uritur, filluan të këpusin
kallinj dhe t'i hanë.

<span id="an_12:2">12:2</span> Por farisenjtë, kur panë këtë, i thanë:
''Ja, dishepujt e tu po bëjnë atë që nuk është e lejueshme të bëhet të
shtunën''.

<span id="an_12:3">12:3</span> Dhe ai u tha atyre: ''A nuk keni lexuar
vallë se ç'bëri Davidi kur pati uri, ai dhe ata që qenë me të?

<span id="an_12:4">12:4</span> Si ai hyri në shtëpinë e Perëndisë dhe
hëngri bukët e paraqitjes, të cilat nuk lejohej t'i hante as ai e as ata
që ishin me të, por vetëm priftërinjtë?

<span id="an_12:5">12:5</span> Apo nuk keni lexuar në ligj që në
tempull, të shtunave, priftërinjtë e shkelin të shtunën dhe megjithatë
nuk mëkatojnë?

<span id="an_12:6">12:6</span> Dhe unë po ju them se këtu është një më i
madh se tempulli.

<span id="an_12:7">12:7</span> Dhe, po të dinit se çfarë do të thotë:
"Unë dua mëshirë dhe jo flijime", nuk do të kishit dënuar të pafajshmit.

<span id="an_12:8">12:8</span> Sepse Biri i njeriut është zot edhe i së
shtunës''.

<span id="an_12:9">12:9</span> Pastaj, mbasi u largua që andej, hyri në
sinagogën e tyre;

<span id="an_12:10">12:10</span> dhe ja, aty ishte një burrë të cilit i
qe tharë dora. Ata e pyetën Jezusin, me qëllim që ta padisin më pas: ''A
është e lejueshme që dikush të shërojë ditën e shtunë?''.

<span id="an_12:11">12:11</span> Dhe ai u tha atyre: ''A ka ndonjë prej
jush që ka një dele, dhe ajo bie në një gropë ditën e shtunë, dhe e ai
nuk shkon ta nxjerrë jashtë?

<span id="an_12:12">12:12</span> E, pra, sa më i vlefshëm është njeriu
se delja! A është, pra, e lejueshme të bësh të mirën të shtunën?''.

<span id="an_12:13">12:13</span> Atëherë ai i tha atij burri: ''Shtrije
dorën tënde!''. Dhe ai e shtriu dhe ajo iu shëndosh si tjetra.

<span id="an_12:14">12:14</span> Por farisenjtë, mbasi dolën jashtë,
bënin këshill kundër tij si ta vrasin.

<span id="an_12:15">12:15</span> Por kur Jezusi e mori vesh u largua
prej andej dhe turma të mëdha e ndiqnin dhe ai i shëroi të gjithë,

<span id="an_12:16">12:16</span> dhe i urdhëroi ata rreptësisht të mos
thonin kush ishte ai,

<span id="an_12:17">12:17</span> me qëllim që të përmbushej ç'ishte
thënë nëpërmjet profetit Isaia që thotë:

<span id="an_12:18">12:18</span> ''Ja shërbëtori im, që unë e zgjodha; i
dashuri im, në të cilin shpirti im është i kënaqur. Unë do ta vë Frymën
tim mbi të dhe ai do t'u shpall drejtësinë popujve.

<span id="an_12:19">12:19</span> Ai nuk do të zihet dhe as nuk do të
bërtasë dhe askush nuk do t'ia dëgjojë zërin e tij nëpër sheshe.

<span id="an_12:20">12:20</span> Ai nuk do ta thërmojë kallamin e thyer
dhe nuk do ta shuajë kandilin që bën tym, deri sa të mos e ketë bërë të
triumfojë drejtësinë.

<span id="an_12:21">12:21</span> Dhe njerëzit do të shpresojnë në emrin
e tij''.

<span id="an_12:22">12:22</span> Atëherë i paraqitën një të idemonizuar,
që ishte i verbër dhe memec; dhe ai e shëroi, kështu që i verbëri e
memeci fliste dhe shikonte.

<span id="an_12:23">12:23</span> Dhe mbarë turmat çuditeshin dhe thonin:
''A mos është ky i Biri i Davidit?''.

<span id="an_12:24">12:24</span> Por farisenjtë, kur e dëgjuan këtë,
thanë: ''Ky i dëbon demonët vetëm me fuqinë e Beelzebubit, princit të
demonëve''.

<span id="an_12:25">12:25</span> Dhe Jezusi, duke njohur mendimet e
tyre, u tha: ''Çdo mbretëri, që përçahet në vetvete, shkon drejt
shkatërrimit; dhe çdo qytet ose shtëpi, që përçahet në vetvete, nuk
shkon gjatë.

<span id="an_12:26">12:26</span> Atëherë, në qoftë se Satani dëbon
Satanë, ai është përçarë në vetvete, dhe si mund të qëndrojë mbretëria e
tij?

<span id="an_12:27">12:27</span> Dhe në qoftë se unë i dëboj djajtë me
ndihmën e Beelzebubit, me ndihmën e kujt i dëbojnë bijtë tuaj? Prandaj
ata do të jenë gjykatësit tuaj.

<span id="an_12:28">12:28</span> Por, në qoftë se unë i dëboj djajtë me
ndihmën e Frymës së Perëndisë, atëherë mbretëria e Perëndisë ka ardhur
në mes tuaj.

<span id="an_12:29">12:29</span> Ose, si mund të hyjë dikush në shtëpinë
e të fuqishmit dhe t'i grabisë pasurinë, po të mos e ketë lidhur më parë
të fuqishmin? Vetëm atëherë ai do të mund t'ia plaçkisë shtëpinë.

<span id="an_12:30">12:30</span> Kush nuk është me mua, është kundër
meje dhe kush nuk mbledh me mua, shkapërderdh.

<span id="an_12:31">12:31</span> Prandaj unë po ju them: Çdo mëkat dhe
blasfemi do t'u falet njerëzve; por blasfemia kundër Frymës nuk do t'u
falet atyre.

<span id="an_12:32">12:32</span> Dhe kushdo që flet kundër Birit të
njeriut do të falet; por ai që flet kundër Frymës së Shenjtë nuk do të
falet as në këtë botë as në atë të ardhme''.

<span id="an_12:33">12:33</span> ''Ose bëjeni të mirë pemën dhe fryti i
saj do të jetë i mirë, ose bëjeni të keqe pemën dhe fryti i saj do të
jetë i keq; sepse pema njihet nga fryti.

<span id="an_12:34">12:34</span> O pjellë nepërkash! Si mund të flisni
mirë, kur jeni të këqij? Sepse ç'ka zemra qet goja.

<span id="an_12:35">12:35</span> Njeriu i mirë nga thesari i mirë i
zemrës nxjerr gjëra të mira; por njeriu i keq nxjerr gjëra të këqija nga
thesari i tij i keq.

<span id="an_12:36">12:36</span> Por unë po ju them se ditën e gjyqit
njërëzit do të japin llogari për çdo fjalë të kotë që kanë thënë.

<span id="an_12:37">12:37</span> Sepse në bazë të fjalëve të tua do të
justifikohesh, dhe në bazë të fjalëve të tua do të dënohesh''.

<span id="an_12:38">12:38</span> Atëherë disa skribë dhe farisenj e
pyetën duke thënë: ''Mësues, ne duam të shohim ndonjë shenjë prej
teje''.

<span id="an_12:39">12:39</span> Por ai duke iu përgjigjur u tha atyre:
''Ky brez i mbrapshtë dhe kurorëshkelës kërkon një shenjë, por asnjë
shenjë nuk do t'i jepet, përveç shenjës së profetit Jona.

<span id="an_12:40">12:40</span> Në fakt ashtu si Jona qëndroi tri ditë
e tri net në barkun e peshkut të madh, kështu Biri i njeriut do të
qëndrojë tri ditë e tri net në zemër të tokës.

<span id="an_12:41">12:41</span> Banorët e Ninivit do të ringjallen në
gjyq bashkë me këtë brez dhe do ta dënojnë, sepse ata u penduan me
predikimin e Jonas; dhe ja, këtu është një më i madh se Jona.

<span id="an_12:42">12:42</span> Mbretëresha e jugut do të ringjallet në
gjyq bashkë me këtë brez dhe do ta dënojë, sepse ajo erdhi nga skaji më
i largët i tokës për të dëgjuar diturinë e Salomonit; dhe ja, këtu është
një më i madh se Salomoni.

<span id="an_12:43">12:43</span> Tani kur fryma e ndyrë ka dalë nga një
njeri, endet nëpër vende të thata, duke kërkuar qetësi, por nuk e gjen.

<span id="an_12:44">12:44</span> Atëherë thotë: "Do të kthehem në
shtëpinë time, nga kam dalë"; po kur arrin e gjen të zbrazët, të
pastruar dhe të zbukuruar;

<span id="an_12:45">12:45</span> atëherë shkon e merr me vete shtatë
frymëra të tjera më të liga se ai, të cilët hyjnë dhe banojnë aty;
kështu gjendja e fundit e këtij njeriut bëhet më e keqe nga e
mëparshmja. Kështu do t'i ndodhë edhe këtij brezi të mbrapshtë''.

<span id="an_12:46">12:46</span> Ndërsa ai vazhdonte t'u fliste turmave,
ja nëna e tij dhe vëllezërit e tij po rrinin jashtë dhe kërkonin të
flisnin me të.

<span id="an_12:47">12:47</span> Dhe dikush i tha: ''Ja, nëna jote dhe
vëllezërit e tu janë atje jashtë dhe duan të flasin me ty''.

<span id="an_12:48">12:48</span> Por ai duke iu përgjigjur, i tha atij
që e kishte lajmëruar: ''Kush është nëna ime dhe kush janë vëllezërit e
mi?''.

<span id="an_12:49">12:49</span> E shtriu dorën e vet drejt dishepujve
të vet dhe tha: ''Ja nëna ime dhe vëllezërit e mi.

<span id="an_12:50">12:50</span> Sepse kushdo që kryen vullnetin e Atit
tim që është në qiej, më është vëlla, motër dhe nënë''.

<span id="an_13:1">13:1</span> Tani po atë ditë, Jezusi doli nga shtëpia
dhe u ul në breg të detit.

<span id="an_13:2">13:2</span> Turma të mëdha u mblodhën rreth tij
kështu që ai hipi mbi një barkë dhe u ul; dhe gjithë populli rrinte në
këmbë në breg.

<span id="an_13:3">13:3</span> Dhe ai u paraqiti shumë gjëra në
shëmbëlltyrë, duke thënë: ''Ja, një mbjellës doli për të mbjellë.

<span id="an_13:4">13:4</span> Ndërsa po mbillte, një pjesë e farës ra
përgjatë rrugës; dhe zogjtë erdhën dhe e hëngrën.

<span id="an_13:5">13:5</span> Një pjesë tjetër ra në gurishte, ku nuk
kishte shumë tokë, dhe mbiu shpejt sepse terreni nuk ishte i thellë;

<span id="an_13:6">13:6</span> por kur doli dielli u fishk dhe u tha
sepse s'kishte rrënjë.

<span id="an_13:7">13:7</span> Një pjesë tjetër ra midis ferrave dhe
ferrat u rritën dhe ia zunë frymën.

<span id="an_13:8">13:8</span> Një tjetër ra në tokë të mirë dhe dha
fryt duke dhënë njëra njëqindfish, tjetra gjashtëdhjetëfish dhe tjetra
tridhjetëfish.

<span id="an_13:9">13:9</span> Kush ka vesh për të dëgjuar, le të
dëgjojë!''.

<span id="an_13:10">13:10</span> Atëherë dishepujt iu afruan dhe i
thanë: ''Pse po u flet atyre me shëmbëlltyrë?''.

<span id="an_13:11">13:11</span> Dhe ai duke u përgjigjur u tha atyre:
''Sepse juve ju është dhënë mundësia të njihni të fshehtat e mbretërisë
së qiejve, ndërsa atyre nuk u është dhënë.

<span id="an_13:12">13:12</span> Sepse atij që ka, do t'i jepet dhe do
të ketë bollëk; ndërsa atij që nuk ka, do t'i merret edhe ajo që ka.

<span id="an_13:13">13:13</span> Prandaj unë u flas atyre me
shëmbëll-tyrë, sepse duke parë nuk shohin, dhe duke dëgjuar nuk dëgjojnë
as nuk kuptojnë.

<span id="an_13:14">13:14</span> Kështu ndër ta përmbushet profecia e
Isaias, që thotë: "Ju do të dëgjoni, por nuk do të kuptoni, do të
vështroni, por nuk do të shikoni.

<span id="an_13:15">13:15</span> Sepse zemra e këtij populli është bërë
e pandjeshme, ata janë bërë të rëndë nga veshët dhe kanë mbyllur sytë,
që nuk shohin me sy dhe nuk dëgjojnë me vesh, dhe nuk gjykojnë me zemër
dhe nuk kthehen, dhe unë t'i shëroj.

<span id="an_13:16">13:16</span> Por lum sytë tuaj që shohin dhe veshët
tuaj që dëgjojnë.

<span id="an_13:17">13:17</span> Sepse në të vërtetë ju them se shumë
profetë dhe të drejtë deshën t'i shohin gjërat që ju po shihni dhe nuk i
panë, dhe t'i dëgjojnë gjërat që ju dëgjoni dhe nuk i dëgjuan!

<span id="an_13:18">13:18</span> Juve pra kuptoni shëmbëlltyrën e
mbjellësit.

<span id="an_13:19">13:19</span> Kur dikush dëgjon fjalën e mbretërisë
dhe nuk e kupton, vjen i ligu dhe i merr atë që ishte mbjellë në zemrën
e tij. Ky është ai njeri që ka marrë fara përgjatë rrugës.

<span id="an_13:20">13:20</span> Dhe ai që ka marrë farën nëpër
gurishte, është ai që dëgjon fjalën dhe e pranon menjëherë me gëzim;

<span id="an_13:21">13:21</span> por, nuk ka rrënjë në vete, dhe është
për pak kohë; dhe kur vijnë mundimi ose përndjekja për shkak të fjalës,
skandalizohet menjëherë.

<span id="an_13:22">13:22</span> Dhe ai që ka marrë farën midis ferrave
është ai që e dëgjon fjalën, por shqetësimet e kësaj bote dhe mashtrimet
e pasurisë ia mbysin fjalën; dhe ajo bëhet e pafrytshme.

<span id="an_13:23">13:23</span> Por ai që merr farën në tokë të mirë,
është ai që e dëgjon fjalën, e kupton dhe jep fryt; dhe prodhon njëri
njëqindfish, tjetri gjashtëdhjetëfish dhe tjetri tridhjetëfish.

<span id="an_13:24">13:24</span> Ai u propozoi atyre një shëmbëlltyrë
tjetër: ''Mbretëria e qiejve i ngjan një njeriu që mbolli farë të mirë
në arën e vet.

<span id="an_13:25">13:25</span> Por, ndërsa njerëzit po flinin, erdhi
armiku i tij dhe mbolli egjër nëpër grurë dhe iku.

<span id="an_13:26">13:26</span> Kur më pas gruri u rrit dhe jepte fryt
u duk edhe egjra.

<span id="an_13:27">13:27</span> Dhe shërbëtorët e padronit të shtëpisë
iu afruan atij dhe i thanë: "Zot, a nuk ke mbjellë farë të mirë në arën
tënde? Vallë nga doli egjra?

<span id="an_13:28">13:28</span> Dhe ai u tha atyre: "Këtë e ka bërë
armiku". Atëherë shërbëtorët i thanë: "A do ti të shkojmë e ta
shkulim?".

<span id="an_13:29">13:29</span> Por ai tha: "Jo, kam frikë se, duke
shkulur egjrën, bashkë me të, do të shkulni edhe grurin.

<span id="an_13:30">13:30</span> I lini të rriten bashkë deri në të
korra. Në kohën e korrjes unë do t'u them korrësve: Mblidhni më parë
egjrën, lidheni në duaj për ta djegur; por grurin futeni në hambarin
tim"''.

<span id="an_13:31">13:31</span> Ai u proposoi atyre një shëmbëlltyre
tjetër duke thënë: ''Mbretëria e qiejve i ngjan një kokrre sinapi, të
cilën e merr një njeri dhe e mbjell në arën e vet.

<span id="an_13:32">13:32</span> Ajo, pa dyshim, është më e vogla nga të
gjitha farërat; por, kur rritet, është më e madhe se të gjitha
barishtet, dhe bëhet një pemë, aq sa zogjtë e qiellit vijnë dhe gjejnë
strehë në degët e saj''.

<span id="an_13:33">13:33</span> Ai u tha atyre një shëmbëlltyrë tjetër:
''Mbretëria e qiejve i ngjan majasë që e merr një grua dhe zë brumë me
tri masa miell deri sa brumi të mbruhet plotësisht''.

<span id="an_13:34">13:34</span> Jezusi ua tha turmave të gjitha këto
gjëra në shëmbëlltyra; dhe u fliste atyre vetëm në shëmbëlltyra,

<span id="an_13:35">13:35</span> që të përmbushej ç'është e thënë
nëpërmjet profetit: ''Unë do të hap gojën time në shëmbëlltyra dhe do të
zbuloj gjëra të fshehura që nga themelimi i botës''.

<span id="an_13:36">13:36</span> Atëherë Jezusi, mbasi i lejoi turmat, u
kthye në shtëpi dhe dishepujt e tij iu afruan e i thanë: ''Na e shpjego
shëmbëlltyrën e egjrës në arë''.

<span id="an_13:37">13:37</span> Dhe ai duke u përgjigjur u tha atyre:
''Ai që mbjell farën e mirë është Biri i njeriut.

<span id="an_13:38">13:38</span> Ara është bota, fara e mirë janë bijtë
e mbretërisë dhe egjra janë bijtë e të ligut,

<span id="an_13:39">13:39</span> dhe armiku që e ka mbjellë është
djalli, ndërsa korrja është fundi i botës dhe korrësit janë engjëjt.

<span id="an_13:40">13:40</span> Ashtu si mblidhet egjra dhe digjet në
zjarr, kështu, do të ndodhë në mbarimin e botës.

<span id="an_13:41">13:41</span> Biri i njeriut do të dërgojë engjëjt e
vet dhe ata do të mbledhin nga mbretëria e tij gjithë skandalet dhe ata
që bëjnë paudhësi,

<span id="an_13:42">13:42</span> dhe do t'i hedhin në furrën e zjarrit.
Atje do të ketë qarje dhe kërcëllim dhëmbësh.

<span id="an_13:43">13:43</span> Atëherë të drejtit do të shkëlqejnë si
dielli në mbretërinë e Atit të tyre. Kush ka veshë për të dëgjuar, të
dëgjojë!''.

<span id="an_13:44">13:44</span> ''Përsëri, mbretëria e qiejve i ngjan
një thesari të fshehur në një arë, që një njeri që e ka gjetur e fsheh;
dhe, nga gëzimi që ka, shkon, shet gjithçka që ka dhe e blen atë arë.

<span id="an_13:45">13:45</span> Akoma mbretëria e qiejve i ngjan një
tregtari që shkon të kërkojë margaritarë të bukur.

<span id="an_13:46">13:46</span> Dhe, kur gjen një margaritar me vlerë
të madhe, shkon dhe shet gjithçka që ka dhe e blen.

<span id="an_13:47">13:47</span> Mbretëria e qiejve i ngjan gjithashtu
një rrjete të hedhur në det, që mbledh gjithfarë lloje gjërash.

<span id="an_13:48">13:48</span> Kur ajo është mbushur, peshkatarët e
nxjerrin atë në breg, ulen dhe mbledhin në kosha ç'është e mirë, por i
hedhin ata që nuk janë të mirë.

<span id="an_13:49">13:49</span> Kështu do të ndodhë në mbarimin e
botës; do të vijnë engjëjt dhe do t'i ndajnë të mbrapshtit nga të
drejtët;

<span id="an_13:50">13:50</span> dhe do t'i hedhin në furrën e zjarrit.
Atje do të ketë qarje dhe kërcëllim dhëmbësh''.

<span id="an_13:51">13:51</span> Jezusi u tha atyre: ''A i kuptuat të
gjitha këto?''. Ata i thanë: ''Po, Zot''.

<span id="an_13:52">13:52</span> Dhe ai u tha atyre: ''Prandaj çdo
skrib, që është mësuar për mbretërinë e qiejve i ngjan një padroni
shtëpie që nxjerr jashtë nga thesari i vet gjërat e reja dhe të
vjetra''.

<span id="an_13:53">13:53</span> Tani kur Jezusi i kishte mbaruar këto
shëmbëlltyra, u largua që andej.

<span id="an_13:54">13:54</span> Dhe, pasi erdhi në vendlindjen e tij, i
mësonte ata në sinagogën e tyre, kështu që ata, habiteshin dhe thonin:
''Nga i erdhën këtij kjo dituri dhe këto vepra të pushtetshme?

<span id="an_13:55">13:55</span> A nuk është ky i biri i marangozit? Nuk
quhet nëna e tij Mari, dhe vëllezërit e tij Jakob, Iose, Simon dhe Juda?

<span id="an_13:56">13:56</span> Dhe motrat e tij nuk janë të gjitha
ndër ne? Atëherë nga i erdhën këtij të gjitha këto?''.

<span id="an_13:57">13:57</span> Dhe skandalizoheshin me të. Por Jezusi
u tha atyre: ''Asnjë profet nuk përçmohet, veçse në vendlindjen e vet
dhe në shtëpinë e vet''.

<span id="an_13:58">13:58</span> Dhe, për shkak të mosbesimit të tyre,
ai nuk bëri aty shumë vepra të pushtetshme.

<span id="an_14:1">14:1</span> Në atë kohë Herodi, tetrarku, mori vesh
famën e Jezusit,

<span id="an_14:2">14:2</span> dhe u tha shërbëtorëve të vet: ''Ky është
Gjon Pagëzori; ai u ngjall së vdekuri dhe prandaj fuqitë e mbinatyrshme
veprojnë në të''.

<span id="an_14:3">14:3</span> Herodi, në fakt, e kishte arrestuar
Gjonin, i kishte hedhur prangat dhe e kishte futur në burg, për shkak të
Herodiadës, gruas së Filipit, vëllait të vet.

<span id="an_14:4">14:4</span> Sepse Gjoni i thoshte: ''Nuk është e
lejueshme të bashkëjetosh me të!''.

<span id="an_14:5">14:5</span> Dhe, ndonëse donte ta vriste, Herodi
kishte frikë nga populli që e konsideronte Gjonin profet.

<span id="an_14:6">14:6</span> Kur po festohej ditëlindja e Herodit, e
bija e Herodiadës vallëzoi përpara tij dhe i pëlqeu Herodit

<span id="an_14:7">14:7</span> aq shumë, sa ai i premtoi asaj me betim
se do t'i jepte çfarëdo që t'i kërkonte.

<span id="an_14:8">14:8</span> Dhe ajo, e shtyrë nga e ëma, tha: ''Ma
jep këtu, mbi një pjatë, kokën e Gjon Pagëzorit''.

<span id="an_14:9">14:9</span> Mbretit i erdhi keq, po për shkak të
betimit dhe të ftuarve që ishin me të në tryezë, urdhëroi që t'ia japin.

<span id="an_14:10">14:10</span> Kështu dërgoi dikë për t'i prerë kokën
Gjon Pagëzorit në burg;

<span id="an_14:11">14:11</span> dhe kokën e tij e prunë mbi një pjatë
dhe ia dhanë vajzës; ajo ia çoi s'ëmës.

<span id="an_14:12">14:12</span> Pastaj erdhën dishepujt e tij, e morën
trupin dhe e varrosën, mandej ata shkuan dhe ia treguan ngjarjen
Jezusit.

<span id="an_14:13">14:13</span> Kur Jezusi i dëgjoi këto, u nis që
andej me një barkë dhe u tërhoq në vetmi, në një vend të shkretë. Dhe
turmat, kur e morën vesh, e ndiqnin në këmbë nga qytetet.

<span id="an_14:14">14:14</span> Dhe Jezusi, kur doli nga barka, pa një
turmë të madhe, pati dhembshuri për të dhe shëroi ata që ishin të
sëmurë.

<span id="an_14:15">14:15</span> Pastaj në mbrëmje dishepujt e tij iu
afruan dhe i thanë: ''Ky vend është i shkretë dhe u bë vonë; lejo turmat
të shkojnë nëpër fshatra për të blerë ushqime''.

<span id="an_14:16">14:16</span> Por Jezusi u tha atyre: ''Nuk është
nevoja të shkojnë; u jepni juve të hanë''.

<span id="an_14:17">14:17</span> Dhe ata i thanë: ''Ne këtu nuk kemi
tjetër përveç pesë bukë dhe dy peshq''.

<span id="an_14:18">14:18</span> Dhe ai u tha: ''M'i sillni këtu''.

<span id="an_14:19">14:19</span> Atëherë i urdhëroi që turmat të ulen
mbi bar; pastaj i mori pesë bukët dhe dy peshqit dhe, pasi i çoi sytë
drejt qiellit, i bekoi; i ndau bukët dhe ua dha dishepujve, dhe
dishepujt turmave.

<span id="an_14:20">14:20</span> Dhe të gjithë hëngrën dhe u ngopën;
pastaj dishepujt mblodhën tepricat në dymbëdhjetë kosha plot.

<span id="an_14:21">14:21</span> Dhe ata që hëngrën ishin rreth pesë
mijë burra, pa i numëruar gratë dhe fëmijët.

<span id="an_14:22">14:22</span> Fill pas kësaj Jezusi i detyroi
dishepujt e vet të hyjnë në barkë dhe t'i prijnë në bregun tjetër, deri
sa ai t'i lëshojë turmat.

<span id="an_14:23">14:23</span> Mbasi i nisi ato, u ngjit vetëm mbi mal
për t'u lutur. Dhe kur u ngrys ai gjëndej aty, i vetëm fare.

<span id="an_14:24">14:24</span> Ndërkaq barka ndodhej në mes të detit;
dhe përplasej nga valët sepse era i ishte e kundërt.

<span id="an_14:25">14:25</span> Në rojën e katërt të natës, Jezusi
shkoi drejt tyre, duke ecur mbi det.

<span id="an_14:26">14:26</span> Dishepujt duke parë atë që po ecte mbi
det, u trembën dhe thanë: ''Éshtë një fantazmë!''. Dhe filluan të
bërtasin nga frika;

<span id="an_14:27">14:27</span> por menjëherë Jezusi u foli atyre duke
thënë: ''Qetësohuni; jam unë, mos kini frikë!''.

<span id="an_14:28">14:28</span> Dhe Pjetri, duke u përgjigjur tha:
''Zot, nëse je ti, më urdhëro të vij te ti mbi ujëra''.

<span id="an_14:29">14:29</span> Ai tha: ''Eja!''. Dhe Pjetri zbriti nga
barka dhe eci mbi ujëra, për të shkuar te Jezusi.

<span id="an_14:30">14:30</span> Por, duke parë erën e fortë, kishte
frikë, dhe duke filluar të fundosej, bërtiti duke thënë: ''O Zot,
shpëtomë!''.

<span id="an_14:31">14:31</span> Dhe Jezusi ia zgjati menjëherë dorën, e
zuri dhe i tha: ''O njeri besimpak, pse dyshove?''.

<span id="an_14:32">14:32</span> Pastaj, kur hynë në barkë, era pushoi.

<span id="an_14:33">14:33</span> Atëherë ata që ishin në barkë erdhën
dhe e adhuruan, duke thënë: ''Me të vërtetë ti je Biri i Perëndisë!''.

<span id="an_14:34">14:34</span> Pastaj, mbasi dolën në bregun tjetër,
erdhën në krahinën e Gjenezaretit.

<span id="an_14:35">14:35</span> Dhe njerëzit e atij vendi, sapo e
njohën, e përhapën fjalën në gjithë krahinën përreth; dhe i sollën të
gjithë të sëmurët;

<span id="an_14:36">14:36</span> dhe iu lutën që të mund t'i preknin të
paktën cepin e rrobes së tij; dhe të gjithë ata që e prekën u shëruan
plotësisht.

<span id="an_15:1">15:1</span> Atëherë skribët dhe farisenjtë e
Jeruzalemit erdhën te Jezusi dhe i thanë:

<span id="an_15:2">15:2</span> ''Përse dishepujt e tu shkelin traditën e
pleqve? Sepse nuk i lajnë duart para se të hanë''.

<span id="an_15:3">15:3</span> Por ai u përgjigj dhe u tha atyre: ''Dhe
ju përse shkelni urdhërimin e Perëndisë për shkak të traditës suaj?

<span id="an_15:4">15:4</span> Perëndia, në fakt, ka urdhëruar kështu:
"Ndero atin dhe nënën"; dhe: "Ai që e mallkon të atin ose të ëmën të
dënohet me vdekje".

<span id="an_15:5">15:5</span> Kurse ju thoni: "Kushdo që i thotë atit
ose nënës: "Gjithçka me të cilën mund të të mbaja i është ofruar
Perëndisë",

<span id="an_15:6">15:6</span> ai nuk është më i detyruar të nderojë
atin e vet dhe nënën e vet. Kështu ju keni prapësuar urdhërimin e
Perëndisë për shkak të traditës suaj.

<span id="an_15:7">15:7</span> Hipokritë, mirë profetizoi Isaia për ju
kur tha:

<span id="an_15:8">15:8</span> "Ky popull po më afrohet me gojë dhe më
nderon me buzët; por zemra e tyre rri larg meje.

<span id="an_15:9">15:9</span> Dhe më kot më nderojnë, duke i mësuar
doktrina që janë urdhërime nga njerëzit"''.

<span id="an_15:10">15:10</span> Pastaj e thirri turmën pranë tij dhe u
tha atyre: ''Dëgjoni dhe kuptoni:

<span id="an_15:11">15:11</span> Njeriun nuk e ndot çfarë i hyn në gojë,
por ajo që del nga goja e tij e ndot njeriun''.

<span id="an_15:12">15:12</span> Atëherë dishepujt e tij iu afruan dhe i
thanë: ''A e di se farisenjtë, kur i dëgjuan këto fjalë u
skandalizuan?''.

<span id="an_15:13">15:13</span> Por ai duke u përgjigjur u tha: ''Çdo
bimë që Ati im qiellor nuk e ka mbjellë, do të shkulet me rrënjë.

<span id="an_15:14">15:14</span> Hiqni dorë prej tyre; ata janë të
verbër, prijës të verbërish; dhe në qoftë se një i verbër i prin një të
verbëri tjetër, të dy do të bien në gropë''.

<span id="an_15:15">15:15</span> Atëherë Pjetri iu përgjigj dhe i tha:
''Na e shpjego këtë shëmbëlltyrë''.

<span id="an_15:16">15:16</span> Dhe Jezusi tha: ''As juve s'keni
kuptuar akoma?

<span id="an_15:17">15:17</span> A nuk e kuptoni se çdo gjë që hyn në
gojë kalon në bark dhe jashtëqitet në gjiriz?

<span id="an_15:18">15:18</span> Por gjërat që dalin nga goja, dalin nga
zemra; dhe ato ndotin njeriun.

<span id="an_15:19">15:19</span> Sepse nga zemra dalin mendimet e
mbrapshta, vrasjet, shkeljet e kurorës; kurvëria, vjedhjet, dëshmitë e
rreme, blasfemitë.

<span id="an_15:20">15:20</span> Këto janë gjërat që e ndotin njeriun,
kurse të hash pa i larë duart nuk e ndot njeriun''.

<span id="an_15:21">15:21</span> Pastaj Jezusi, pasi u largua që andej,
u nis drejt rrethinave të Tiros dhe të Sidonit.

<span id="an_15:22">15:22</span> Dhe ja, një grua kananease, që kishte
ardhur nga ato anë, filloi të bërtasë duke thënë: ''Ki mëshirë për mua,
o Zot, o Bir i Davidit! Vajza ime është tmerrësisht e pushtuar nga një
demon!''.

<span id="an_15:23">15:23</span> Por ai nuk iu përgjigj fare. Dhe
dishepujt e tij iu afruan dhe iu lutën duke thënë: ''Lëshoje atë, sepse
po bërtet pas nesh''.

<span id="an_15:24">15:24</span> Por ai u përgjigj dhe tha: ''Unë nuk
jam dërguar gjetiu, përveç te delet e humbura të shtëpisë së Izraelit''.

<span id="an_15:25">15:25</span> Por ajo erdhi dhe e adhuroi, duke
thënë: ''O Zot, ndihmomë!''.

<span id="an_15:26">15:26</span> Ai u përgjigj, duke thënë: ''Nuk është
gjë e mirë të marrësh bukën e fëmijëve dhe t'ua hedhësh këlyshëve të
qenve''.

<span id="an_15:27">15:27</span> Por ajo tha: ''Éshtë e vërtetë, Zot,
sepse edhe këlyshët e qenve hanë thërrimet që bien nga tryeza e
zotërinjve të tyre''.

<span id="an_15:28">15:28</span> Atëherë Jezusi iu përgjigj duke thënë:
''O grua, i madh është besimi yt! T'u bëftë ashtu si dëshiron''. Dhe që
në atë çast e bija u shërua.

<span id="an_15:29">15:29</span> Pastaj, mbasi u nis që andej, Jezusi
erdhi pranë detit të Galilesë, u ngjit në mal dhe u ul atje.

<span id="an_15:30">15:30</span> Dhe iu afruan turma të mëdha që sillnin
me vete të çalë, të verbër, memecë, sakatë dhe shumë të tjerë; i ulën
përpara këmbëve të Jezusit dhe ai i shëroi.

<span id="an_15:31">15:31</span> Turmat mrrekulloheshin kur shikonin se
memecët flisnin, sakatët shëroheshin, të çalët ecnin dhe të verbërit
shihnin; dhe lëvdonin Perëndinë e Izraelit.

<span id="an_15:32">15:32</span> Dhe Jezusi i thirri dishepujt e vet
pranë vetes dhe u tha: ''Unë kam mëshirë për turmën, sepse u bënë tri
ditë që rri me mua dhe nuk ka asgjë për të ngrënë; nuk dua t'i nis të
pangrënë, se mos ligështohen gjatë rrugës''.

<span id="an_15:33">15:33</span> Dhe dishepujt e tij i thanë: ''Po ku
mund të gjejmë në këtë vend të shkretë aq bukë sa të ngopim një turmë
kaq të madhe?''.

<span id="an_15:34">15:34</span> Dhe Jezusi u tha atyre: ''Sa bukë
keni?''. Ata thanë: ''Shtatë dhe pak peshq të vegjël''.

<span id="an_15:35">15:35</span> Atëherë ai u dha urdhër turmave që të
uleshin për tokë.

<span id="an_15:36">15:36</span> Pastaj i mori shtatë bukët dhe peshqit,
falënderoi, i theu dhe ua dha dishepujve të tij, dhe dishepujt turmës.

<span id="an_15:37">15:37</span> Dhe të gjithë hëngrën dhe u ngopën; dhe
ngritën tepricën e copave, shtatë kosha plot.

<span id="an_15:38">15:38</span> Dhe ata që hëngrën ishin katër mijë
burra, pa i numëruar gratë dhe fëmijët.

<span id="an_15:39">15:39</span> Pastaj, mbasi e lejoi turmën, hipi në
barkë dhe u drejtua për në krahinën e Magdalas.

<span id="an_16:1">16:1</span> Pastaj iu afruan farisenjtë dhe
saducenjtë dhe, për ta tunduar, i kërkuan që t'u tregojë një shenjë nga
qielli.

<span id="an_16:2">16:2</span> Por ai iu përgjigj atyre dhe tha: ''Në
mbrëmje ju thoni: "Do të jetë mot i mirë, sepse qielli është i kuq".

<span id="an_16:3">16:3</span> Dhe në mëngjes thoni: "Sot do të jetë
stuhi, sepse qielli është i kuq dhe i vranët". Hipokritë, pra, ju dini
të dalloni dukuritë e qiellit, por nuk arrini të kuptoni shenjat e
kohës?

<span id="an_16:4">16:4</span> Një brez i mbrapshtë dhe kurorëshkelës
kërkon një shenjë, por nuk do t'i jepet asnjë shenjë, përveç shenjës së
profetit Jona''. Dhe i la ata dhe shkoi.

<span id="an_16:5">16:5</span> Kur dishepujt e vet arritën në bregun
tjetër, ja që kishin harruar të marrin bukë me vete.

<span id="an_16:6">16:6</span> Dhe Jezusi u tha atyre: ''Kini kujdes dhe
ruhuni nga majaja e farisenjve dhe e saducenjve!''.

<span id="an_16:7">16:7</span> Dhe ata arsyetuan ndërmjet tyre duke
thënë: ''Se nuk kemi marrë bukë''.

<span id="an_16:8">16:8</span> Por Jezusi i vuri re e iu tha atyre: ''O
njerëz besimpakë, përse diskutoni ndërmjet jush që nuk keni marrë bukë?

<span id="an_16:9">16:9</span> Nuk e keni kuptuar akoma dhe nuk kujtoni
të pesë bukët për pesë mijë burrat dhe sa kosha keni mbledhur?

<span id="an_16:10">16:10</span> Dhe të shtatë bukët për katër mijë
bu-rra dhe sa kosha keni mbushur?

<span id="an_16:11">16:11</span> Si nuk kuptoni që nuk e kisha fjalën
për bukën kur ju thashë të ruheni nga majaja e farisenjve dhe
saducenjve?''.

<span id="an_16:12">16:12</span> Atëherë ata e kuptuan se ai nuk u
kishte thënë të ruheshin nga majaja e bukës, por nga doktrina e
farisenjve dhe të saducenjve.

<span id="an_16:13">16:13</span> Pastaj Jezusi, mbasi arriti në krahinën
e Cezaresë së Filipit, i pyeti dishepujt e vet: ''Kush thonë njerëzit se
jam unë, i Biri i njeriut?''.

<span id="an_16:14">16:14</span> Dhe ata thanë: ''Disa Gjon Pagëzori, të
tjerë Elia, të tjerë Jeremia, ose një nga profetët''.

<span id="an_16:15">16:15</span> Ai u tha atyre: ''Po ju, kush thoni se
jam unë?''.

<span id="an_16:16">16:16</span> Dhe Simon Pjetri duke u përgjigjur tha:
''Ti je Krishti, Biri i Perëndisë të gjallë''.

<span id="an_16:17">16:17</span> Dhe Jezusi duke përgjigjur u tha: ''I
lumur je ti, o Simon, bir i Jonas, sepse këtë nuk ta zbuloi as mishi as
gjaku, por Ati im që është në qiej.

<span id="an_16:18">16:18</span> Dhe unë po të them gjithashtu se ti je
Pjetri, dhe mbi këtë shkëmb unë do të ndërtoj kishën time dhe dyert e
ferrit nuk do ta mundin atë.

<span id="an_16:19">16:19</span> Dhe unë do të të jap çelësat e
mbretërisë së qiejve; gjithçka që të kesh lidhur mbi tokë, do të jetë
lidhur në qiej, dhe gjithçka që të kesh zgjidhur mbi tokë, do të jetë
zgjidhur në qiej''.

<span id="an_16:20">16:20</span> Atëherë i urdhëroi dishepujt e vet që
të mos i thonin askujt se ai ishte Jezusi, Krishti.

<span id="an_16:21">16:21</span> Që nga ai çast Jezusi filloi t'u
sqarojë dishepujve të vet se i duhej të shkonte në Jeruzalem, të vuante
shumë për shkak të pleqve, të krerëve të priftërinjve dhe të skribëve,
se do të vritej dhe do të ringjallej të tretën ditë.

<span id="an_16:22">16:22</span> Atëherë Pjetri e mori mënjanë dhe nisi
ta qortojë duke thënë: ''O Zot, të shpëtoftë Perëndia; kjo nuk do të të
ndodhë kurrë''.

<span id="an_16:23">16:23</span> Por ai u kthye dhe i tha Pjetrit:
''Shporru prej meje, o Satan! Ti je një skandal për mua, sepse s'ke ndër
mënd punët e Perëndisë, por punët e njerëzve''.

<span id="an_16:24">16:24</span> Atëherë Jezusi u tha dishepujve të vet:
''Në qoftë se dikush don të vijë pas meje, ta mohojë vetveten, ta marrë
kryqin e vet dhe të më ndjekë.

<span id="an_16:25">16:25</span> Sepse ai që do të dojë ta shpëtojë
jetën e vet, do ta humbasë; por ai që do ta humbasë jetën e vet për
hirin tim, do ta gjejë atë.

<span id="an_16:26">16:26</span> Ç'përfitim ka njeriu nëse fiton gjithë
botën dhe pastaj e humb shpirtin e vet? Ose çfarë do të japë njeriu si
shkëmbim të shpirtit të vet?

<span id="an_16:27">16:27</span> Sepse Biri i njeriut do të vijë në
lavdinë e Atit të vet bashkë me engjëjt e tij; dhe atëherë ai do të
shpërblejë secilin sipas veprës së tij.

<span id="an_16:28">16:28</span> Në të vërtetë ju them se disa nga ata
që janë të pranishëm këtu nuk do të vdesin pa e shikuar më parë Birin e
njeriut duke ardhur në mbretërinë e vet''.

<span id="an_17:1">17:1</span> Mbas gjashtë ditësh Jezusi mori me vete
Pjetrin, Jakobin dhe Gjonin, vëllanë e tij, dhe i çoi mbi një mal të
lartë, në vetmi;

<span id="an_17:2">17:2</span> dhe u shpërfytyrua përpara tyre: fytyra e
tij shkëlqeu si dielli dhe rrobat e tij u bënë të bardha si drita.

<span id="an_17:3">17:3</span> Dhe ja, iu shfaqën atyre Moisiu dhe Elia,
të cilët bisedonin me të.

<span id="an_17:4">17:4</span> Atëherë Pjetri, duke marrë fjalën, i tha
Jezusit: ''Zot, është mirë që ne jemi këtu; po të duash, do të ngremë
këtu tri çadra: një për ty, një për Moisiun dhe një për Elian''.

<span id="an_17:5">17:5</span> Ndërsa ai fliste akoma, ja një re plot
dritë i mbuloi; dhe nga reja u dëgjua një zë që thoshte: ''Ky është Biri
im i dashur, në të jam kënaqur: dëgjojeni!''.

<span id="an_17:6">17:6</span> Dhe dishepujt, sapo e dëgjuan këtë, ranë
me fytyrë për tokë dhe i zuri një frikë e madhe.

<span id="an_17:7">17:7</span> Por Jezusi u afrua, i preku dhe tha:
''Çohuni dhe mos kini frikë!''.

<span id="an_17:8">17:8</span> Dhe ata, kur i çuan sytë, nuk panë njeri,
përveç Jezusit vetëm.

<span id="an_17:9">17:9</span> Pastaj, kur po zbrisnin nga mali, Jezusi
u dha atyre këtë urdhër duke thënë: ''Mos i flisni askujt për këtë
vegim, derisa i Biri i njeriut të jetë ringjallur prej së vdekuri''.

<span id="an_17:10">17:10</span> Atëherë dishepujt e tij e pyetën duke
thënë: ''Vallë pse skribët thonë se duhet të vijë më parë Elia?''.

<span id="an_17:11">17:11</span> Dhe Jezusi u përgjigj: ''Vërtetë Elia
duhet të vijë më parë dhe të rivendosë çdo gjë.

<span id="an_17:12">17:12</span> Por unë ju them se Elia ka ardhur dhe
ata nuk e kanë njohur, madje u sollën me të si deshën; kështu edhe Birit
të njeriut do t'i duhet të vuajë prej tyre''.

<span id="an_17:13">17:13</span> Atëherë dishepujt e kuptuan se u kishte
folur për Gjon Pagëzorin.

<span id="an_17:14">17:14</span> Kur arritën afër turmës, një burrë iu
afrua dhe, duke u gjunjëzuar para tij,

<span id="an_17:15">17:15</span> tha: ''Zot, ki mëshirë për birin tim,
sepse është epileptik dhe vuan shumë; shpesh ai bie në zjarr dhe shpesh
në ujë.

<span id="an_17:16">17:16</span> Tani unë e solla te dishepujt e tu, por
ata nuk mundën ta shërojnë''.

<span id="an_17:17">17:17</span> Dhe Jezusi duke u përgjigjur tha: ''O
brez që nuk beson dhe i çoroditur! Deri kur do të qëndroj midis jush?
Deri kur do t'ju duroj? E sillni këtu tek unë''.

<span id="an_17:18">17:18</span> Atëherë Jezusi e qortoi demonin dhe ky
doli nga djali; dhe që nga ai çast djali u shërua.

<span id="an_17:19">17:19</span> Atëherë dishepujt iu afruan Jezusit
mënjanë dhe i thanë: ''Përse ne nuk ishim në gjendje ta dëbonim?''.

<span id="an_17:20">17:20</span> Dhe Jezusi u tha atyre: ''Prej
mosbesimit tuaj; sepse në të vërtetë, unë po ju them, se po të keni
besim sa një kokërr sinapi, do t'i thoni këtij mali: "Zhvendosu nga këtu
atje", dhe ai do të zhvendoset; dhe asgjë nuk do të jetë e pamundshme
për ju.

<span id="an_17:21">17:21</span> Por ky lloji demoni nuk del veçse me
anë të lutjes dhe të agjërimit''.

<span id="an_17:22">17:22</span> Por, ndërsa ata qëndronin në Galile,
Jezusi u tha atyre: ''Biri i njeriut do t'u dorëzohet në duart e
njerëzve,

<span id="an_17:23">17:23</span> dhe ata do ta vrasin; por ditën e tretë
ai do të ringjallet''. Dhe ata u pikëlluan shumë.

<span id="an_17:24">17:24</span> Kur arritën në Kapernaum, vjelësit e të
drahmeve iu afruan Pjetrit dhe thanë: ''Mësuesi juaj a e paguan taksën e
tempullit?''.

<span id="an_17:25">17:25</span> Ai tha: ''Po''. Kur hyri në shtëpi,
Jezusi e priti përpara duke thënë: ''Ç'mendon ti, Simon? Prej kujt i
marrin haraçet ose taksat mbretërit e dheut? Prej bijve të vet apo prej
të huajve?''.

<span id="an_17:26">17:26</span> Pjetri i tha: ''Prej të huajve''.
Jezusi tha: ''Bijtë, pra, përjashtohen.

<span id="an_17:27">17:27</span> Megjithatë, për të mos i skandalizuar
ata, shko në det, hidhe grepin dhe merr peshkun e parë që do vijë lart,
hapja gojën dhe do të gjesh një staterë; merre dhe jepjau atyre për ty
dhe për mua''.

<span id="an_18:1">18:1</span> Në atë orë dishepujt iu afruan Jezusit
dhe e pyetën: ''Kush është, pra, më i madhi në mbretërinë e qiejve?''.

<span id="an_18:2">18:2</span> Dhe Jezusi, pasi thirri një fëmijë të
vogël pranë vetes, e vuri në mes tyre

<span id="an_18:3">18:3</span> dhe tha: ''Në të vërtetë po ju them: në
qoftë se nuk ktheheni dhe nuk bëheni si fëmijët e vegjël, ju nuk do të
hyni fare në mbretërinë e qiejve.

<span id="an_18:4">18:4</span> Kush, pra, do të përulet si ky fëmijë i
vogël, do të jetë më i madhi në mbretërinë e qiejve.

<span id="an_18:5">18:5</span> Dhe kushdo që e pranon një fëmijë të
vogël si ky në emrin tim, më pranon mua.

<span id="an_18:6">18:6</span> Por ai që do të skandalizojë një prej
këtyre të vegjëlve që besojnë tek unë, do të jetë më mirë për atë t'i
varet në qafë një gur mulliri (që e sjell rrotull gomari) dhe të zhytet
në thellësi të detit.

<span id="an_18:7">18:7</span> Mjerë bota për skandalet! Sepse është
nevojshëm të vijnë skandalët, por mjerë ai njeri për faj të të cilit do
të vijë skandali!

<span id="an_18:8">18:8</span> Tani në qoftë se dora jote ose këmba jote
të skandalizohet për mëkat, preje dhe flake nga vetja; është më mirë për
ty të hysh në jetë dorëcung ose i çalë, se sa të kesh dy duar dhe dy
këmbë dhe të hidhesh në zjarr të përjetshëm.

<span id="an_18:9">18:9</span> Po ashtu, në qoftë se syri yt të
skandalizohet për mëkat, nxirre dhe hidhe larg teje; është më mirë për
ty të hysh në jetë vetëm me një sy se sa t'i kesh të dy dhe të të hedhin
në Gehena të zjarrit.

<span id="an_18:10">18:10</span> Ruhuni se përbuzni ndonjë nga këta të
vegjël, sepse unë po ju them se engjëjt e tyre në qiej shohin
vazhdimisht fytyrën e Atit tim, që është në qiej.

<span id="an_18:11">18:11</span> Sepse Biri i njeriut erdhi për të
shpëtuar atë që qe humbur.

<span id="an_18:12">18:12</span> Si mendoni? Në qoftë se një njeri ka
njëqind dele dhe njera prej tyre humb rrugën, a nuk do t'i lërë ai të
nëntëdhjetë e nëntat mbi male për të kërkuar atë që humbi rrugën?

<span id="an_18:13">18:13</span> Dhe në se i ndodh ta gjejë, unë ju them
në të vërtetë se ai do të gëzohet më shumë për këtë, se sa për të
nëntëdhjetë e nëntat që nuk kishin humbur rrugën.

<span id="an_18:14">18:14</span> Kështu është dëshira e Atit tuaj që
është në qiej, që asnjë nga këta të vegjël të mos humbasë''.

<span id="an_18:15">18:15</span> ''Por në qoftë se vëllai yt ka mëkatuar
kundër teje, shko dhe qortoje vetëm për vetëm; në qoftë se të dëgjon, ti
e fitove vëllanë tënd;

<span id="an_18:16">18:16</span> por në qoftë se nuk të dëgjon, merr me
vete edhe një ose dy vetë, që çdo fjalë të vërtetohet nga goja e dy ose
tre dëshmitarëve.

<span id="an_18:17">18:17</span> Në se pastaj refuzon t'i dëgjojë,
thuaja kishës; dhe në qoftë se refuzon edhe ta dëgjojë kishën, le të
jetë për ty si pagan ose tagrambledhës.

<span id="an_18:18">18:18</span> Në të vërtetë ju them se gjitha gjërat
që do të keni lidhur mbi tokë do të jenë lidhur edhe në qiell; dhe
gjitha gjërat që keni zgjidhur mbi tokë do të jenë zgjidhur edhe në
qiell.

<span id="an_18:19">18:19</span> Po ju them gjithashtu se, në qoftë se
dy prej jush bien në ujdi mbi tokë të kërkojnë çfarëdo gjëje, kjo do t'u
jepet atyre nga Ati im që është në qiej.

<span id="an_18:20">18:20</span> Sepse, kudo që dy a tre janë bashkuar
në emrin tim, unë jam në mes të tyre''.

<span id="an_18:21">18:21</span> Atëherë Pjetri iu afrua dhe tha: ''Zot,
në se vëllai im mëkaton kundër meje, sa herë duhet ta fal? Deri shtatë
herë?''.

<span id="an_18:22">18:22</span> Jezusi i tha: ''Unë nuk të them deri
shtatë herë, por deri shtatëdhjetë herë shtatë.

<span id="an_18:23">18:23</span> Prandaj mbretëria e qiejve i ngjan një
mbreti që deshi të bënte llogaritë me shërbëtorët e vet.

<span id="an_18:24">18:24</span> Mbasi filloi t'i bëjë llogaritë, i
sollën një që i detyrohej dhjetë mijë talenta.

<span id="an_18:25">18:25</span> Dhe, duke qenë se ky nuk kishte të
paguante, zotëria e tij urdhëroi që të shitej ai me gruan e tij, bijtë e
tij dhe gjithë ç'kishte, dhe të shlyejë detyrimin.

<span id="an_18:26">18:26</span> Atëherë ai shërbëtor i ra ndër këmbë e
i lutej duke thënë: "Zot, ki durim me mua dhe unë do t'i paguaj të
gjitha".

<span id="an_18:27">18:27</span> I shtyrë nga dhembshuria, zotëria e
atij shërbëtori e la të lirë atë dhe ia fali detyrimin.

<span id="an_18:28">18:28</span> Por ai shërbëtor, si doli, takoi një
nga shërbëtorët e tjerë, që i detyrohej njëqind denarë; dhe, mbasi e
zuri për fyti, po e mbyste duke thënë: "Më paguaj detyrimin që më ke".

<span id="an_18:29">18:29</span> Atëherë shërbëtori shok i tij, i ra
ndër këmbë dhe iu lut duke thënë: "Ki durim me mua, dhe do t'i paguaj të
gjitha".

<span id="an_18:30">18:30</span> Por ai nuk deshi, madje shkoi dhe e
futi në burg deri sa ai ta shlyente detyrimin.

<span id="an_18:31">18:31</span> Por shërbëtorët e tjerë, kur e panë
ngjarjen, u pikëlluan shumë dhe shkuan e i thanë zotërisë së tyre
gjithçka që kishte ndodhur.

<span id="an_18:32">18:32</span> Atëherë zotëria e tij e thirri dhe i
tha: "Shërbëtor i lig, unë ta fala gjithë këtë detyrim, sepse m'u lute.

<span id="an_18:33">18:33</span> A nuk duhej të kishe mëshirë edhe ti
për shokun tënd, ashtu si pata mëshirë unë për ty?".

<span id="an_18:34">18:34</span> Dhe zotëria i tij, i zemëruar, ua
dorëzoi torturuesve deri sa të paguante gjithë detyrimin.

<span id="an_18:35">18:35</span> Kështu do të veprojë me ju edhe Ati im
qiellor, në qoftë se secili prej jush nuk e fal me gjithë zemër vëllanë
e vet për fajet e tij''.

<span id="an_19:1">19:1</span> Mbasi Jezusi i mbaroi këto ligjërata, u
nis nga Galilea dhe erdhi në krahinën e Judesë, përtej Jordanit.

<span id="an_19:2">19:2</span> Turma të mëdha e ndiqnin dhe ai i shëroi
atje.

<span id="an_19:3">19:3</span> Atëherë iu afruan disa farisenj për ta
provokuar dhe i thanë: ''A është e lejueshme që burri ta ndajë gruan për
një shkak çfarëdo?''.

<span id="an_19:4">19:4</span> Dhe ai, duke u përgjigjur u tha atyre:
''A nuk keni lexuar ju, se ai që i krijoi që në fillim, i krijoi
mashkull dhe femër?

<span id="an_19:5">19:5</span> Dhe tha: "Për këtë arsye njeriu do ta
lërë babanë dhe nënën e vet dhe do të bashkohet me gruan e vet; dhe të
dy do të jenë një mish i vetëm".

<span id="an_19:6">19:6</span> Dhe kështu ata nuk janë më dy, por një
mish i vetëm; prandaj atë që Perëndia ka bashkuar, njeriu të mos e
ndajë''.

<span id="an_19:7">19:7</span> Ata i thanë: ''Atëherë përse Moisiu
urdhëroi të jepet letërndarja dhe të lëshohet?''.

<span id="an_19:8">19:8</span> Ai u tha atyre: ''Moisiu ju lejoi t'i
ndani gratë tuaja për shkak të ngurtësisë së zemrave tuaja, por në
fillim nuk ka qenë kështu.

<span id="an_19:9">19:9</span> Por unë ju them se kushdo që e lëshon
gruan e vet, përveç rastit të kurvërisë, dhe martohet me një tjetër,
shkel kurorën; edhe ai që martohet me gruan e ndarë, shkel kurorën''.

<span id="an_19:10">19:10</span> Dishepujt e vet i thanë: ''Në qoftë se
kushtet e burrit ndaj gruas janë të tilla, më mirë të mos martohet''.

<span id="an_19:11">19:11</span> Por ai u tha atyre: ''Jo të gjithë i
kuptojnë këto fjalë, por atyre që iu është dhënë.

<span id="an_19:12">19:12</span> Sepse ka eunukë që kanë lindur të tillë
nga barku i nënës; ka eunukë që janë bërë eunukë nga njerëzit, dhe ka
eunukë që janë bërë vet eunukë për mbretërinë e qiejve. Ai që mund ta
kuptojë, le ta kuptojë''.

<span id="an_19:13">19:13</span> Atëherë i sollën fëmijë të vegjël që të
vinte duart mbi ata dhe të lutej, por dishepujt i qortuan.

<span id="an_19:14">19:14</span> Por Jezusi tha: ''I lini fëmijët e
vegjël të vijnë tek unë, sepse atyre u përket mbretëria e qiejve''.

<span id="an_19:15">19:15</span> Dhe, mbasi vuri duart mbi ata, u nis që
andej.

<span id="an_19:16">19:16</span> Dhe ja, iu afrua dikush dhe i tha:
''Mësues i mirë, çfarë të mire duhet të bëj që të kem jetë të
përjetshme?''.

<span id="an_19:17">19:17</span> Dhe ai tha: ''Pse më quan të mirë?
Askush nuk është i mirë, përveç një të vetmi: Perëndia. Tani në qoftë se
ti don të hysh në jetë, zbato urdhërimet''.

<span id="an_19:18">19:18</span> Ai i tha: ''Cilat?''. Atëherë Jezusi i
tha: ''Mos vraj, mos shkel kurorën, mos vidh, mos bëj dëshmi të rreme,

<span id="an_19:19">19:19</span> ndero atin tënd dhe nënën tënde dhe
duaje të afërmin tënd si veten tënde''.

<span id="an_19:20">19:20</span> I riu i tha: ''Të gjitha këto gjëra unë
i kam zbatuar që në rini; çfarë më mungon tjetër?''.

<span id="an_19:21">19:21</span> Jezusi i tha: ''Në qoftë se do të jesh
i përsosur, shko, shit ç'të kesh, jepua të varfërve dhe ti do të kesh
një thesar në qiell; pastaj eja dhe më ndiq mua''.

<span id="an_19:22">19:22</span> Por i riu, kur i dëgjoi këto fjalë, iku
i trishtuar, sepse kishte pasuri të madhe.

<span id="an_19:23">19:23</span> Atëherë Jezusi u tha dishepujve të vet:
''Në të vërtetë ju them se një i pasur me vështirësi do të hyjë në
mbretërinë e qiejve.

<span id="an_19:24">19:24</span> Dhe po jua përsëris: Éshtë më lehtë të
kalojë deveja nga vrima e gjilpërës, se sa i pasuri të hyjë në
mbretërinë e Perëndisë''.

<span id="an_19:25">19:25</span> Kur i dëgjuan këto fjalë, dishepujt e
vet u habitën shumë dhe thanë: ''Atëherë, kush do të shpëtojë vallë?''.

<span id="an_19:26">19:26</span> Dhe Jezusi duke përqëndruar shikimin
mbi ata tha: ''Për njerëzit kjo është e pamundur, por për Perëndinë çdo
gjë është e mundur''.

<span id="an_19:27">19:27</span> Atëherë Pjetri iu përgjigj duke thënë:
''Ja, ne i lamë të gjitha dhe të ndoqëm; çfarë do të fitojmë, pra?''.

<span id="an_19:28">19:28</span> Jezusi u tha atyre: ''Në të vërtetë po
ju them, në krijimin e ri, kur Biri i njeriut të ulet në fronin e
lavdisë së vet, edhe ju që më keni ndjekur do të uleni mbi dymbëdhjetë
frone për të gjykuar të dymbëdhjetë fiset e Izraelit.

<span id="an_19:29">19:29</span> Dhe kushdo që ka lënë, për hir të emrit
tim, shtëpi, vëllezër, motra, atë, nënë, grua, bij ose ara, do të marrë
njëqindfish dhe do të trashëgojë jetë të përjetshme.

<span id="an_19:30">19:30</span> Por shumë të parë do të jenë të fundit,
dhe shumë të fundit do të jenë të parët''.

<span id="an_20:1">20:1</span> ''Mbretëria e qiejve i ngjan, pra, një
zot shtëpie, që doli herët në mëngjes për të pajtuar me mëditje punëtorë
për vreshtin e vet.

<span id="an_20:2">20:2</span> Mbasi ra në ujdi me punëtorët për një
denar në ditë, i dërgoi në vreshtin e vet.

<span id="an_20:3">20:3</span> Pastaj doli rreth orës së tretë dhe pa të
tjerë që rrinin në shesh, të papunë.

<span id="an_20:4">20:4</span> Dhe u tha atyre: "Shkoni edhe ju në
vresht dhe unë do t'ju jap sa është e drejtë". Dhe ata shkuan.

<span id="an_20:5">20:5</span> Doli përsëri rreth orës së gjashtë dhe
orës së nëntë dhe bëri po ashtu.

<span id="an_20:6">20:6</span> Kur doli përsëri rreth orës njëmbëdhjetë,
gjeti disa të tjerë, të papunë, dhe u tha: "Përse rrini gjithë ditën
këtu pa bërë asgjë?".

<span id="an_20:7">20:7</span> Ata i thanë: "Sepse askush nuk na ka
marrë me mëditje". Ai u tha atyre: "Shkoni edhe ju në vresht dhe do të
merrni aq sa është e drejtë".

<span id="an_20:8">20:8</span> Kur erdhi mbrëmja, i zoti i vreshtit i
tha kujdestarit të vet: "Thirri punëtorët dhe jepu mëditjen e tyre, duke
filluar nga ata të fundit e deri te të parët".

<span id="an_20:9">20:9</span> Dhe kur erdhën ata të orës njëmbëdhjetë,
morën nga një denar secili.

<span id="an_20:10">20:10</span> Kur erdhën të parët, menduan se do të
merrnin më shumë, por edhe ata morën nga një denar secili.

<span id="an_20:11">20:11</span> Duke e marrë, murmurisnin kundër zotit
të shtëpisë,

<span id="an_20:12">20:12</span> duke thënë: "Këta të fundit punuan
vetëm një orë, dhe ti i trajtove si ne që hoqëm barrën dhe vapën e
ditës".

<span id="an_20:13">20:13</span> Por ai duke u përgjigjur i tha njerit
prej tyre: "Mik, unë nuk po të ha hakun; a nuk re në ujdi me mua për një
denar?

<span id="an_20:14">20:14</span> Merr atë që të takon ty dhe shko; por
unë dua t'i jap këtij të fundit aq sa ty.

<span id="an_20:15">20:15</span> A nuk më lejohet të bëj me timen ç'të
dua? Apo bëhesh sylig, sepse unë jam i mirë?".

<span id="an_20:16">20:16</span> Kështu të fundit do të jenë të parët
dhe të parët të fundit, sepse shumë janë të thirrur, por pak janë të
zgjedhur''.

<span id="an_20:17">20:17</span> Pastaj, kur Jezusi po ngjitej në
Jeruzalem, i mori mënjanë të dymbëdhjetë dishepujt gjatë rrugës dhe u
tha atyre:

<span id="an_20:18">20:18</span> ''Ja, ne ngjitemi në Jeruzalem dhe Biri
i njeriut do t'u dorëzohet krerëve të priftërinjve dhe skribëve, dhe ata
do ta dënojnë me vdekje.

<span id="an_20:19">20:19</span> Do t'ua dorëzojnë pastaj në duart e
paganëve që ta tallin, ta fshikullojnë dhe ta kryqëzojnë; por ai ditën e
tretë do të ringjallet''.

<span id="an_20:20">20:20</span> Atëherë nëna e bijve të Zebedeut iu
afrua bashkë me bijtë e vet, ra përmbys para tij dhe i kërkoi diçka.

<span id="an_20:21">20:21</span> Dhe ai i tha: ''Çfarë do?''. Ajo u
përgjigj: ''Urdhëro që këta dy bijtë e mi të ulen njeri në të djathtën
dhe tjetri në të majtën në mbretërinë tënde''.

<span id="an_20:22">20:22</span> Dhe Jezusi, duke u përgjigjur tha: ''Ju
nuk dini çfarë kërkoni; a mund ta pini ju kupën që unë do të pi dhe të
pagëzoheni me pagëzimin me të cilin unë do të pagëzohem? Ata i thanë:
''Po, mundemi''.

<span id="an_20:23">20:23</span> Atëherë ai u tha atyre: ''Ju me të
vërtetë do ta pini kupën time dhe do të pagëzoheni me pagëzimin me të
cilin unë do të pagëzohem; por nuk është në dorën time që të uleni në të
djathtën time ose në të majtën time, por u është rezervuar atyre, të
cilëve u është përgatitur nga Ati im''.

<span id="an_20:24">20:24</span> Kur i dëgjuan këto fjalë, të dhjetët të
tjerët u indinjuan kundër të dy vëllezërve.

<span id="an_20:25">20:25</span> Dhe Jezusi i thirri ata pranë vetes dhe
u tha: ''Ju e dini se të parët e kombeve i sundojnë ato dhe të mëdhenjtë
përdorin pushtet mbi ato,

<span id="an_20:26">20:26</span> por midis jush kështu nuk do të ndodhë;
madje secili prej jush që do të dojë të bëhet i madh, qoftë shërbëtori
juaj;

<span id="an_20:27">20:27</span> dhe kushdo prej jush që do të dojë të
jetë i pari, qoftë skllavi juaj.

<span id="an_20:28">20:28</span> Sepse edhe Biri i njeriut nuk erdhi që
t'i shërbejnë, por për të shërbyer dhe për të dhënë jetën e tij si çmim
për shpengimin e shumë vetëve.

<span id="an_20:29">20:29</span> Kur po dilnin nga Jeriko, një turmë e
madhe e ndoqi.

<span id="an_20:30">20:30</span> Dhe ja, dy të verbër që uleshin gjatë
rrugës, kur dëgjuan se po kalonte Jezusi, filluan të bërtasin duke
thënë: ''Ki mëshirë për ne, Zot, Biri i Davidit''.

<span id="an_20:31">20:31</span> Por turma i qortoi që të heshtnin; por
ata bërtisnin edhe më fort duke thënë: ''Ki mëshirë për ne, Zot, Biri i
Davidit!''.

<span id="an_20:32">20:32</span> Atëherë Jezusi ndaloi, i thirri dhe
tha: ''Çfarë doni të bëj për ju?''.

<span id="an_20:33">20:33</span> Ata i thanë: ''Zot, të na hapen
sytë!''.

<span id="an_20:34">20:34</span> Dhe Jezusi pati mëshirë për ta dhe ua
preku sytë e tyre; dhe në atë çast u erdhi drita e syve dhe ata e
ndiqnin.

<span id="an_21:1">21:1</span> Kur iu afruan Jeruzalemit dhe arritën në
Betfage, afër malit të Ullinjve, Jezusi dërgoi dy dishepuj,

<span id="an_21:2">21:2</span> duke u thënë atyre: ''Shkoni në fshatin
që ndodhet përballë jush; aty do të gjeni menjëherë një gomare të lidhur
dhe një pulishtë me të; zgjidhini dhe m'i sillni!

<span id="an_21:3">21:3</span> Dhe nëse dikush ju thotë gjë, i thoni se
Zoti ka nevojë për to, por do t'i kthejë shpejt''.

<span id="an_21:4">21:4</span> Tani kjo ndodhi për të përmbushur ç'ishtë
thënë nga profeti, që thotë:

<span id="an_21:5">21:5</span> ''I thoni bijës së Sionit: Ja po të vjen
mbreti yt, zemërbutë, hipur mbi një gomare, madje një pulishtë, pjellë e
një kafshe barrë''.

<span id="an_21:6">21:6</span> Dishepujt shkuan dhe vepruan ashtu si i
kishte urdhëruar Jezusi.

<span id="an_21:7">21:7</span> Sollën gomaren dhe pulishtin, shtruan mbi
to mantelet e tyre, dhe ai u hipi.

<span id="an_21:8">21:8</span> Dhe një turmë shumë e madhe shtronte
mantelet e veta gjatë rrugës, ndërsa të tjerë thyenin degë nga pemët dhe
i shtronin mbi rrugë.

<span id="an_21:9">21:9</span> Turmat që vinin përpara dhe ato që e
ndiqnin brohoritnin, duke thënë: ''Hosana Birit të Davidit! Bekuar qoftë
ai që vjen në emër të Zotit! Hosana në vendet shumë të larta!''.

<span id="an_21:10">21:10</span> Dhe kur hyri Jezusi në Jeruzalem,
gjithë qyteti u ngrit në këmbë dhe tha: ''Kush është ky?''.

<span id="an_21:11">21:11</span> Dhe turmat thonin: ''Ky është Jezusi,
profeti nga Nazareti i Galilesë.

<span id="an_21:12">21:12</span> Pastaj Jezusi hyri në tempullin e
Perëndisë, i dëboi të gjithë ata që shisnin dhe blinin në tempull dhe
përmbysi tryezat e këmbyesve të parave dhe ndenjëset e shitësve të
pëllumbave.

<span id="an_21:13">21:13</span> Dhe u tha atyre: ''Éshtë shkruar:
"Shtëpia ime do të quhet shtëpi lutje", por ju e keni kthyer në një
shpellë kusarësh''.

<span id="an_21:14">21:14</span> Atëherë iu paraqitën të verbër dhe të
çalë, dhe ai i shëroi.

<span id="an_21:15">21:15</span> Por krerët e priftërinjve dhe skribët,
kur panë mrekullitë që ai kishte bërë dhe fëmijët që brohoritnin në
tempull duke thënë: ''Hosana Birit të Davidit!'', u zemëruan,

<span id="an_21:16">21:16</span> dhe i thanë: ''A po dëgjon ti çfarë
thonë këta?''. Jezusi u tha atyre: ''Po! A nuk keni lexuar kurrë: "Nga
goja e të vegjëlve dhe të foshnjave në gji ti ke përgatitur lavdi"?''.

<span id="an_21:17">21:17</span> Dhe, mbasi i la ata, doli nga qyteti
për në Betani, dhe atje kaloi natën.

<span id="an_21:18">21:18</span> Në mëngjes, kur po kthehej në qytet e
mori uria.

<span id="an_21:19">21:19</span> Dhe gjatë rrugës pa një fik dhe iu
afrua, por nuk gjeti asgjë përveç gjetheve; dhe i tha: ''Mos u lidhtë më
kurrë fryt prej teje përjetë!''. Dhe fiku u tha menjëherë.

<span id="an_21:20">21:20</span> Kur e panë këtë, dishepujt u çuditën
dhe thanë: ''Qysh u tha fiku në çast?''.

<span id="an_21:21">21:21</span> Dhe Jezusi duke u përgjigjur u tha
atyre: ''Në të vërtetë ju them që, po të keni besim dhe të mos dyshoni,
do të bëni jo vetëm atë që unë i bëra fikut, por, edhe sikur t'i thoni
këtij mali: "Hiqu andej dhe hidhu në det", kjo do të ndodhë.

<span id="an_21:22">21:22</span> Dhe gjithçka të kërkoni në lutje, duke
patur besim, do të merrni''.

<span id="an_21:23">21:23</span> Kur hyri në tempull, krerët e
priftërinjve dhe pleqtë e popullit iu afruan, ndërsa i mësonte, dhe i
thanë: ''Me ç'pushtet i bën ti këto gjëra? Dhe kush ta ka dhënë këtë
pushtet?''.

<span id="an_21:24">21:24</span> Dhe Jezusi, duke u përgjigjur, u tha
atyre: ''Edhe unë do t'ju bëj një pyetje, dhe në qoftë se ju do të më
përgjigjeshit, unë gjithashtu do t'ju them me ç'pushtet i kryej këto
gjëra.

<span id="an_21:25">21:25</span> Pagëzimi i Gjonit nga erdhi? Nga qielli
apo nga njerëzit?''. Dhe ata arsyetonin midis tyre duke thënë: ''Po t'i
themi nga qielli, do të na thotë: "Përse atëhërë nuk i besuat?".

<span id="an_21:26">21:26</span> Në qoftë se i themi nga njerëzit, kemi
frikë nga turma, sepse të gjithë e konsiderojnë Gjonin profet''.

<span id="an_21:27">21:27</span> Dhe iu përgjigjën Jezusit duke thënë:
''Nuk e dimë''. Atëhërë ai u tha atyre: ''As unë nuk do t'ju them me
ç'pushtet i bëj këto gjëra".

<span id="an_21:28">21:28</span> ''Ç'mendoni? Një njeri kishte dy bij
dhe duke iu drejtuar të parit tha: "Bir, shko sot të punosh në vreshtin
tim";

<span id="an_21:29">21:29</span> por ai u përgjigj dhe tha: "Nuk dua";
por më vonë, i penduar, shkoi.

<span id="an_21:30">21:30</span> Pastaj iu kthye të dytit dhe i tha të
njëjtën gjë. Dhe ai u përgjigj dhe tha: "Po, imzot, do ta bëj", por nuk
shkoi.

<span id="an_21:31">21:31</span> Cili nga të dy e kreu vullnetin e të
atit?''. Ata i thanë: ''I pari''. Jezusi u tha atyre: ''Në të vërtetë ju
them se tagrambledhësit dhe prostitutat hyjnë para jush në mbretërinë e
qiejve.

<span id="an_21:32">21:32</span> Sepse Gjoni erdhi tek ju në rrugën e
drejtësisë, dhe iu nuk i besuat, ndërsa tagrambledhësit dhe prostitutat
i besuan; as mbasi i keni parë këto gjëra, nuk u penduat për t'i
besuar''.

<span id="an_21:33">21:33</span> ''Dëgjoni një shëmbëlltyrë tjetër:
Ishte një pronar shtëpie, i cili mbolli një vresht, e rrethoi me gardh,
gërmoi një vend ku të shtrydhte rrushin, ndërtoi një kullë dhe, mbasi ua
besoi disa vreshtarëve, u nis në një vend të huaj.

<span id="an_21:34">21:34</span> Dhe kur erdhi koha e të vjelave, ai
dërgoi shërbëtorët e vet te vreshtarët, për të marrë frutat e tij,

<span id="an_21:35">21:35</span> por vreshtarët i kapën shërbëtorët e
tij, njërin e rrahën, një tjetër e vranë dhe një tjetër e vranë me gurë.

<span id="an_21:36">21:36</span> Përsëri, ai dërgoi shërbëtorë të tjerë,
më shumë se të parët, dhe këta vreshtarët i trajtuan në të njëjtën
mënyrë.

<span id="an_21:37">21:37</span> Më në fund ai i dërgoi atyre birin e
vet duke thënë: "Për djalin tim do të kenë respekt!".

<span id="an_21:38">21:38</span> Por vreshtarët, kur e panë të birin, i
thanë njeri tjetrit: "Ky është trashëgimtari; ejani, ta vrasim dhe
marrim si pronë trashëgiminë e tij".

<span id="an_21:39">21:39</span> Dhe e kapën, e nxorën jashtë nga
vreshti dhe e vranë.

<span id="an_21:40">21:40</span> Tani, kur të vijë i zoti i vreshtit,
çfarë do t'u bëjë këtyre vreshtarëve?''.

<span id="an_21:41">21:41</span> Ata i thanë: ''Ai do t'i vrasë keqas
ata faqezinj dhe do t'ua besojë vreshtin vreshtarëve të tjerë, të cilët
do t'i japin prodhimet në kohën e vet''.

<span id="an_21:42">21:42</span> Jezusi u tha atyre: ''A nuk keni lexuar
kurrë në Shkrimet: "Guri, që ndërtuesit e nxorën të papërdorshëm, u bë
guri i qoshes. Kjo është vepër e Zotit, dhe është e mrekullueshme në
sytë tonë"?

<span id="an_21:43">21:43</span> Prandaj unë po ju them se juve do t'ju
hiqet mbretëria e Perëndisë dhe do t'i jepet një kombi që do ta bëjë të
japë fryt.

<span id="an_21:44">21:44</span> Dhe ai që do të bjerë mbi këtë gur do
të bëhet copëcopë; dhe ai mbi të cilin do të bjerë ai do të jetë i
thërrmuar''.

<span id="an_21:45">21:45</span> Dhe krerët e priftërinjve dhe
farisenjtë, kur i dëgjuan shëmbëlltyrat e tij, e kuptuan se po fliste
për ta.

<span id="an_21:46">21:46</span> Dhe kërkonin ta kapnin, por kishin
frikë nga turmat, sepse ato e konsideronin profet.

<span id="an_22:1">22:1</span> Dhe Jezusi, nisi përsëri t'u flasë atyre
me shëmbëlltyra, duke thënë:

<span id="an_22:2">22:2</span> ''Mbretëria e qiejve i ngjan një mbreti,
i cili përgatiti dasmën e të birit.

<span id="an_22:3">22:3</span> Dhe dërgoi shërbëtorët e vet për të
thirrur të ftuarit në dasmë, por ata nuk deshën të vijnë.

<span id="an_22:4">22:4</span> Dërgoi përsëri shërbëtorë të tjerë duke
thënë: "U thoni të ftuarve: Ja unë e kam shtruar drekën time, viçat e mi
dhe bagëtia ime e majmur janë therur dhe gjithçka është gati; ejani në
dasmë".

<span id="an_22:5">22:5</span> Por ata, pa e përfillur, shkuan: dikush
në arën e vet e dikush në punët e veta.

<span id="an_22:6">22:6</span> Dhe të tjerët, mbasi kapën shërbëtorët e
tij, i shanë dhe i vranë.

<span id="an_22:7">22:7</span> Mbreti atëhërë, kur dëgjoi këtë, u
zemërua dhe dërgoi ushtritë e veta për të shfarosur ata gjaksorë dhe
dogji qytetin e tyre.

<span id="an_22:8">22:8</span> Atëherë u tha shërbëtorëve të vet: "Dasma
është gati, por të ftuarit nuk ishin të denjë.

<span id="an_22:9">22:9</span> Shkoni, pra, në udhëkryqe dhe ftoni në
dasmë këdo që të gjeni."

<span id="an_22:10">22:10</span> Dhe ata shërbëtorët dolën nëpër rrugë,
mblodhën të gjithë ata që gjetën, të këqij dhe të mirë, dhe vendi i
dasmës u mbush me të ftuar.

<span id="an_22:11">22:11</span> Atëherë mbreti hyri për të parë të
ftuarit dhe gjeti aty një njeri që nuk kishte veshur rrobë dasme;

<span id="an_22:12">22:12</span> dhe i tha: "Mik, si hyre këtu pa pasur
rrobë dasme?". Dhe ai mbylli gojën.

<span id="an_22:13">22:13</span> Atëherë mbreti u tha shërbëtorëve:
"Lidheni duar dhe këmbë, kapeni dhe hidheni në errësirat e jashtme. Atje
do të jetë e qara dhe kërcëllim dhëmbësh".

<span id="an_22:14">22:14</span> Sepse shumë janë të thirrur, por pak
janë të zgjedhur''.

<span id="an_22:15">22:15</span> Atëherë farisenjtë u veçuan dhe bënin
këshill se si ta zinin gabim në fjalë.

<span id="an_22:16">22:16</span> Dhe i dërguan dishepujt e tyre bashkë
me herodianët, për t'i thënë: ''Mësues, ne e dimë se ti je i vërtetë dhe
që mëson udhën e Perëndisë në të vërtetë, pa marrë parasysh njeri, sepse
ti nuk shikon pamjen e jashtme të njerëzve.

<span id="an_22:17">22:17</span> Na thuaj, pra: Si e mendon? A është e
ligjshme t'i paguhet taksa Cezarit apo jo?''.

<span id="an_22:18">22:18</span> Por Jezusi, duke e njohur ligësinë e
tyre, tha: ''Pse më tundoni, o hipokritë?

<span id="an_22:19">22:19</span> Më tregoni monedhën e taksës''. Atëherë
ata i treguan një denar.

<span id="an_22:20">22:20</span> Dhe ai u tha atyre: ''E kujt është kjo
fytyrë dhe ky mbishkrim?''.

<span id="an_22:21">22:21</span> Ata i thanë: ''E Cezarit''. Atëherë ai
u tha atyre: ''Jepni, pra, Cezarit atë që i përket Cezarit dhe Perëndisë
atë që i përket Perëndisë''.

<span id="an_22:22">22:22</span> Dhe ata, kur e dëgjuan këtë, u
mrekulluan, e lanë, dhe ikën.

<span id="an_22:23">22:23</span> Po atë ditë erdhën tek ai saducenjtë,
të cilët thonë se nuk ka ringjallje, dhe e pyetën

<span id="an_22:24">22:24</span> duke thënë: ''Mësues, Moisiu ka thënë:
"Në se dikush vdes pa lënë fëmijë, i vëllai le të martohet me gruan e
tij, për t'i lindur trashëgimtarë vëllait të tij.

<span id="an_22:25">22:25</span> Tani ndër ne ishin shtatë vëllezër; i
pari u martua dhe vdiq dhe duke mos pasë trashëgimtarë, ia la gruan
vëllait të vet.

<span id="an_22:26">22:26</span> Kështu edhe i dyti dhe i treti, deri
tek i shtati.

<span id="an_22:27">22:27</span> Në fund vdiq edhe gruaja.

<span id="an_22:28">22:28</span> Në ringjallje, pra, e kujt nga këta të
shtatë do të jetë grua? Sepse të gjithë e patën gruaja''.

<span id="an_22:29">22:29</span> Por Jezusi, duke u përgjigjur u tha
atyre: ''Ju bëni gabim, sepse nuk e kuptoni as Shkrimin as pushtetin e
Perëndisë.

<span id="an_22:30">22:30</span> Në ringjallje, pra, as martohen as
martojnë, por ata do të jenë në qiell si engjëjt e Perëndisë.

<span id="an_22:31">22:31</span> Pastaj sa për ringjalljen e të
vdekurve, a nuk e keni lexuar ç'ju ishte thënë nga Perëndia kur thotë:

<span id="an_22:32">22:32</span> "Unë jam Perëndia i Abrahamit, Perëndia
i Isakut dhe i Jakobit"? Perëndia nuk është Perëndia i të vdekurve, por
i të gjallëve''.

<span id="an_22:33">22:33</span> Dhe turmat, kur i dëgjuan këto gjëra,
habiteshin nga doktrina e tij.

<span id="an_22:34">22:34</span> Atëherë farisenjtë, kur dëgjuan se ai
ua kishte zënë gojën saducenjve, u mblodhën tok.

<span id="an_22:35">22:35</span> Dhe një nga ata, mësues i ligjit, e
pyeti për të vënë në provë, duke thënë:

<span id="an_22:36">22:36</span> ''Mësues, cili është urdhërimi i madh i
ligjit?''.

<span id="an_22:37">22:37</span> Dhe Jezusi i tha: ''"Duaje Zotin,
Perëndinë tënde me gjithë zemrën tënde, me gjithë shpirtin tënd dhe me
gjithë mendjen tënde".

<span id="an_22:38">22:38</span> Ky është urdhërimi i parë dhe i madhi.

<span id="an_22:39">22:39</span> Dhe i dyti, i ngjashëm me këtë, është:
"Duaje të afërmin tënd porsi vetveten".

<span id="an_22:40">22:40</span> Nga këto dy urdhërime varet i tërë
ligji dhe profetët''.

<span id="an_22:41">22:41</span> Tani, kur u mblodhën farisenjtë, Jezusi
i pyeti:

<span id="an_22:42">22:42</span> ''Ç'u duket juve për Krishtin? Biri i
kujt është?''. Ata i thanë: ''I Davidit''.

<span id="an_22:43">22:43</span> Ai u tha atyre: ''Si pra Davidi, në
Frymë, e quan Zot, duke thënë:

<span id="an_22:44">22:44</span> "Zoti i ka thënë Zotit tim: Ulu në të
djathtën time, deri sa unë t'i vë armiqtë e tu si stol të këmbëve të
tua"?

<span id="an_22:45">22:45</span> Në qoftë se Davidi e quan Zot, si mund
të jetë biri i tij?''.

<span id="an_22:46">22:46</span> Por asnjë nuk ishte në gjendje t'i
përgjigjej; dhe, që nga ajo ditë, askush nuk guxoi ta pyesë më.

<span id="an_23:1">23:1</span> Atëherë Jezusi u foli turmave dhe
dishepujve të vet,

<span id="an_23:2">23:2</span> duke thënë: ''Skribët dhe farisenjtë ulen
mbi katedrën e Moisiut.

<span id="an_23:3">23:3</span> Zbatoni, pra, dhe bëni gjithçka t'ju
thonë të zbatoni; por mos bëni si bëjnë ata, sepse thonë, por nuk e
bëjnë.

<span id="an_23:4">23:4</span> Por lidhin barrë të rënda që barten me
vështirësi, dhe ua vënë mbi kurrizin e njerëzve; Por ata nuk duan të
luajnë vetë as me gisht.

<span id="an_23:5">23:5</span> Por të gjitha veprat e tyre i bëjnë për
t'u dukur nga njerëzit; i zgjërojnë filateritë e tyre dhe i zgjatin
thekët e rrobave të tyre.

<span id="an_23:6">23:6</span> Duan kryet e vendit në gostira dhe vendet
e para në sinagoga,

<span id="an_23:7">23:7</span> si edhe përshëndetjet në sheshe dhe të
quhen rabbi, rabbi nga njerëzit.

<span id="an_23:8">23:8</span> Por ju mos lejoni që t'ju quajnë rabbi,
sepse vetëm një është mësuesi juaj: Krishti, dhe ju të gjithë jeni
vëllezër.

<span id="an_23:9">23:9</span> Dhe përmbi tokë mos thirrni askënd atë
tuaj, sepse vetëm një është Ati juaj, ai që është në qiej.

<span id="an_23:10">23:10</span> As mos lejoni që t'ju quajnë udhëheqës,
sepse vetëm një është udhëheqësi juaj: Krishti.

<span id="an_23:11">23:11</span> Dhe më i madhi prej jush le të jetë
shërbëtori juaj.

<span id="an_23:12">23:12</span> Sepse kush do të lartësojë veten, do të
poshtërohet; dhe kush do të përulë veten, do të lartësohet.

<span id="an_23:13">23:13</span> Por mjerë ju, o skribë dhe farisenj
hipokritë! Sepse mbyllni mbretërinë e qiejve para njerëzve; sepse as ju
nuk hyni, as nuk i lini të hyjnë ata që janë për të hyrë.

<span id="an_23:14">23:14</span> Mjerë ju, o skribë dhe farisenj
hipokritë! Sepse gllabëroni shtëpitë e të vejave dhe për sy e faqe bëni
lutje të gjata; për këtë arsye ju do të pësoni një dënim më të rreptë.

<span id="an_23:15">23:15</span> Mjerë ju, o skribë dhe farisenj
hipokritë! Sepse përshkoni detin dhe dheun për të bërë prozelitë, dhe
kur ndokush bëhet i tillë, e bëni bir të Gehenas dhe dy herë më të keq
se ju!

<span id="an_23:16">23:16</span> Mjerë ju, udhëheqës të verbër, që
thoni: "Në qoftë se dikush betohet për tempullin, kjo s'është gjë; por
në qoftë se betohet për arin e tempullit, është i detyruar".

<span id="an_23:17">23:17</span> Të marrë dhe të verbër! Sepse cili
është më i madh: ari apo tempulli që e shenjtëron arin?

<span id="an_23:18">23:18</span> Dhe në qoftë se dikush betohet për
altarin, s'është gjë; por ne qoftë se betohet për ofertën që është mbi
të, është i detyruar".

<span id="an_23:19">23:19</span> Të marrë dhe të verbër! Sepse cila
është më e madhe, oferta apo altari që e shenjtëron ofertën?

<span id="an_23:20">23:20</span> Ai, pra, që betohet për altarin,
betohet për të dhe për çdo gjë që është përmbi të!

<span id="an_23:21">23:21</span> Ai që betohet për tempullin, betohet
për të dhe për atë që banon atje.

<span id="an_23:22">23:22</span> Dhe ai që betohet për qiellin, betohet
për fronin e Perëndisë dhe për atë që është ulur mbi të.

<span id="an_23:23">23:23</span> Mjerë ju, skribë dhe farisenj
hipokritë! Sepse ju llogaritni të dhjetën e mëndrës, të koprës dhe të
barit të gjumit, dhe lini pas dore gjërat më të rëndësishme të ligjit:
gjyqin, mëshirën dhe besimin; këto gjëra duhet t'i praktikoni pa i lënë
pas dore të tjerat.

<span id="an_23:24">23:24</span> Udhëheqës të verbër, që sitni
mushkonjën dhe kapërdini devenë!

<span id="an_23:25">23:25</span> Mjerë ju, skribë dhe farisenj
hipokritë! Sepse pastroni anën e jashtme të kupës dhe të pjatës, ndërsa
përbrenda janë plot me grabitje dhe teprime.

<span id="an_23:26">23:26</span> Farise i verbër! Pastro më parë
përbrenda kupën dhe pjatën, që edhe përjashta të jetë e pastër.

<span id="an_23:27">23:27</span> Mjerë ju, o skribë dhe farisenj
hipokritë! Sepse u ngjani varreve të zbardhuara (me gëlqere), që nga
jashtë duken të bukur, por brenda janë plot eshtra të vdekurish dhe
gjithfarë papastërtish.

<span id="an_23:28">23:28</span> Kështu edhe ju nga jashtë u paraqiteni
njerëzve si të drejtë; por përbrenda jeni plot hipokrizi dhe paudhësi.

<span id="an_23:29">23:29</span> Mjerë ju, o skribë dhe farisenj
hipokritë! Sepse ndërtoni varrezat e profetëve dhe zbukuroni monumentet
e të drejtëve,

<span id="an_23:30">23:30</span> dhe thoni: "Po të kishim jetuar në
kohën e etërve tanë, nuk do të kishim bashkëpunuar me ta në vrasjen e
profetëve".

<span id="an_23:31">23:31</span> Duke folur kështu, ju dëshmoni kundër
vetes suaj, se jeni bijtë e atyre që vranë profetët.

<span id="an_23:32">23:32</span> Ju e kaloni masën e etërve tuaj!

<span id="an_23:33">23:33</span> O gjarpërinj, o pjellë nëpërkash! Si do
t'i shpëtoni gjykimit të Gehenas?

<span id="an_23:34">23:34</span> Prandaj, ja unë po ju dërgoj profetë,
dijetarë dhe skribë; ju disa prej tyre do t'i vritni dhe do t'i
kryqëzoni, disa të tjerë do t'i fshikulloni në sinagogat tuaja dhe do
t'i persekutoni nga një qytet në tjetrin,

<span id="an_23:35">23:35</span> që të bjerë mbi ju gjithë gjaku i
drejtë i derdhur mbi dhe, nga gjaku i të drejtit Abel, deri te gjaku i
Zaharias, birit të Barakias, që ju e vratë ndërmjet tempullit dhe
altarit.

<span id="an_23:36">23:36</span> Në të vërtetë po ju them se të gjitha
këto gjëra do të bien mbi këtë brez.

<span id="an_23:37">23:37</span> Jeruzalem, Jeruzalem, që i vret
profetët dhe i vret me gurë ata që të janë dërguar! Sa herë kam dashur
t'i mbledh bijtë e tu ashtu si i mbledh klloçka zogjtë e vet nën krahë,
por ju nuk deshët!

<span id="an_23:38">23:38</span> Ja, shtëpia juaj po ju lihet e shkretë.

<span id="an_23:39">23:39</span> Sepse unë po ju them, se tash e tutje
nuk do të më shihni më deri sa të thoni: "I bekuar qoftë ai që vjen në
emër të Zotit!"''.

<span id="an_24:1">24:1</span> Tani kur Jezusi doli nga tempulli dhe po
largohej, dishepujt e tij iu afruan për t'i treguar ndërtesat e
tempullit.

<span id="an_24:2">24:2</span> Por Jezusi u tha atyre: ''A nuk i shikoni
ju të gjitha këto? Në të vërtetë po ju them se këtu nuk do të mbetet
asnjë gur mbi gur që nuk do të rrënohet''.

<span id="an_24:3">24:3</span> Pastaj, kur ai u ul të rrinte në malin e
Ullinjve, dishepujt e vet iu afruan mënjanë dhe i thanë: ''Na thuaj, kur
do të ndodhin këto gjëra? Dhe cila do të jetë shenja e ardhjes sate dhe
e mbarimit të botës?''.

<span id="an_24:4">24:4</span> Dhe Jezusi duke u përgjigjur u tha atyre:
''Ruhuni se mos ju mashtron ndokush!

<span id="an_24:5">24:5</span> Sepse shumë do të vijnë në emrin tim,
duke thënë: "Unë jam Krishti" dhe do të mashtrojnë shumë njërëz.

<span id="an_24:6">24:6</span> Atëherë do të dëgjoni të flitet për lufta
dhe për ushtima luftash; ruhuni të mos shqetësoheni, sepse të gjitha
këto duhet të ndodhin, por ende mbarimi nuk do të ketë ardhur.

<span id="an_24:7">24:7</span> Do të ngrihet, pra, popull kundër populli
dhe mbretëri kundër mbretërie; do të ketë zi buke, murtajë dhe tërmete
në vende të ndryshme.

<span id="an_24:8">24:8</span> Por të gjitha këto gjëra do të jenë vetëm
fillimi i dhembjeve të lindjes.

<span id="an_24:9">24:9</span> Atëherë do t'ju dorëzojnë në mundime dhe
do t'ju vrasin; dhe të gjithë kombet do t'ju urrejnë për shkak të emrit
tim.

<span id="an_24:10">24:10</span> Atëherë shumë do të skandalizohen, do
ta tradhëtojnë njeri tjetrin dhe do të urrejnë njeri tjetrin.

<span id="an_24:11">24:11</span> Dhe do të dalin shumë profetë të rremë,
dhe do të mashtrojnë shumë njerëz.

<span id="an_24:12">24:12</span> Dhe, duke qenë se paudhësia do të
shumohet, shumëkujt do t'i ftohet dashuria;

<span id="an_24:13">24:13</span> por ai që do të ngulmojë deri në fund
do të shpëtohet.

<span id="an_24:14">24:14</span> Dhe ky ungjill i mbretërisë do të
predikohet në gjithë botën si një dëshmi për gjithë kombet, dhe atëherë
do të vijë mbarimi''.

<span id="an_24:15">24:15</span> ''Kur të shihni, pra, neverinë e
shkretimit, që është parathënë nga profeti Daniel, që ka zënë vend në
vendin e shenjtë (kush lexon le ta kuptojë),

<span id="an_24:16">24:16</span> atëherë ata që janë në Jude, le të ikin
ndër male.

<span id="an_24:17">24:17</span> Kush ndodhet mbi taracën e shtëpisë, të
mos zbresë për të marrë diçka në shtëpinë e vet;

<span id="an_24:18">24:18</span> dhe kush është ndër ara, të mos kthehet
për të marrë mantelin e tij.

<span id="an_24:19">24:19</span> Por mjerë gratë shtatzëna dhe ato që do
t'u japin gji fëmijëve në ato ditë!

<span id="an_24:20">24:20</span> Dhe lutuni që ikja juaj të mos ndodhë
në dimër, as të shtunën,

<span id="an_24:21">24:21</span> sepse atëherë do të ketë një mundim aq
të madh, sa nuk ka ndodhur kurrë që nga krijimi i botës e deri më sot,
dhe as nuk do të ketë më kurrë!

<span id="an_24:22">24:22</span> Dhe, po të mos shkurtoheshin ato ditë,
asnjë mish nuk do të shpëtonte; por për shkak të të zgjedhurve, ato ditë
do të shkurtohen.

<span id="an_24:23">24:23</span> Atëherë, në qoftë se dikush do t'ju
thotë: "Ja, Krishti është këtu", ose "Éshtë atje", mos i besoni.

<span id="an_24:24">24:24</span> Sepse do të dalin krishtër të rremë dhe
profetë të rremë, dhe do të bëjnë shenja të mëdha dhe mrrekulli të tilla
aq sa t'i mashtrojnë, po të ishte e mundur, edhe të zgjedhurit.

<span id="an_24:25">24:25</span> Ja, unë ju paralajmërova.

<span id="an_24:26">24:26</span> Pra, në qoftë se ju thonë: "Ja, është
në shkretëtirë", mos shkoni atje: "Ja, është në dhomat e fshehta", mos u
besoni.

<span id="an_24:27">24:27</span> Sepse, si vetëtima që del nga lindja
dhe flakëron deri në perëndim, kështu do të jetë ardhja e Birit të
njeriut.

<span id="an_24:28">24:28</span> Sepse ku të ketë kërma, aty do të
mblidhen shqiponjat''.

<span id="an_24:29">24:29</span> ''Tani, fill pas pikëllimit të atyre
ditëve, dielli do të erret dhe hëna nuk do të japë dritën e vet, yjet do
të bien nga qielli dhe fuqitë e qiejve do të tronditen.

<span id="an_24:30">24:30</span> Dhe atëherë do të duket në qiell shenja
e Birit të njeriut; dhe të gjitha kombet e dheut do të mbajnë zi dhe do
ta shohin Birin e njeriut duke ardhur mbi retë e qiellit me fuqi dhe
lavdi të madhe.

<span id="an_24:31">24:31</span> Ai do t'i dërgojë engjëjt e vet me
tinguj të fuqishëm borie; dhe ata do t'i mbledhin të zgjedhurit e tij
nga të katër erërat, nga një skaj i qiellit te tjetri.

<span id="an_24:32">24:32</span> Tani mësoni nga fiku këtë shëmbëlltyrë:
kur tashmë degët e tij njomësohen dhe nxjerrin gjethet, ta dini se vera
është afër.

<span id="an_24:33">24:33</span> Kështu edhe ju, kur t'i shihni të
gjitha këto gjëra, ta dini se ai është afër, madje te dera.

<span id="an_24:34">24:34</span> Në të vërtetë po ju them se ky brez nuk
do të kalojë, pa u realizuar të gjitha këto.

<span id="an_24:35">24:35</span> Qielli dhe toka do të kalojnë, por
fjalët e mia nuk do të kalojnë.

<span id="an_24:36">24:36</span> Tani sa për atë ditë dhe për atë orë,
askush s'e di, as engjëjt e qieive, por vetëm Ati im.

<span id="an_24:37">24:37</span> Por, ashtu si qe në ditët e Noeut,
kështu do të jetë edhe në ardhjen e Birit të njeriut.

<span id="an_24:38">24:38</span> Sepse, ashtu si në ditët përpara
përmbytjes, njerëzit hanin dhe pinin, martoheshin dhe martonin, derisa
Noeu hyri në arkë;

<span id="an_24:39">24:39</span> dhe nuk kuptuan asgjë, deri sa erdhi
përmbytja dhe i fshiu të gjithë; kështu do të ndodhë në ardhjen e Birit
të njeriut.

<span id="an_24:40">24:40</span> Atëherë dy do të jenë në arë, një do të
merret dhe tjetri do të lihet.

<span id="an_24:41">24:41</span> dy gra do të bluajnë në mulli, një do
të merret dhe tjetra do të lihet.

<span id="an_24:42">24:42</span> Rrini zgjuar, pra, sepse nuk e dini në
cilën orë do të vijë Zoti juaj.

<span id="an_24:43">24:43</span> Por dijeni këtë, se ta dinte i zoti i
shtëpisë në çfarë orë të natës do të vijë vjedhësi, do të rrinte zgjuar
dhe nuk do të lejonte t'i shpërthehej shtëpia.

<span id="an_24:44">24:44</span> Prandaj edhe ju jini gati, sepse Biri i
njeriut do të vijë në atë orë kur ju nuk mendoni''.

<span id="an_24:45">24:45</span> ''Cili është, pra, ai shërbëtor besnik
dhe i mençur, që zotëria e tij e caktoi përmbi shtëpiarët e vet, për t'u
dhënë atyre ushqimin në kohën e duhur?

<span id="an_24:46">24:46</span> Lum ai shërbëtor që, kur të kthehet
zotëria e tij, e gjen duke bërë kështu.

<span id="an_24:47">24:47</span> Në të vërtetë po ju them se ai do t'ia
besojë administrimin e gjithë pasurisë së vet.

<span id="an_24:48">24:48</span> Por, në qoftë se ky shërbëtor i
mbrapshtë, thotë në zemër të vet: "Zotëria ime vonon të vijë",

<span id="an_24:49">24:49</span> dhe fillon t'i rrahë shokët e vet dhe
të hajë e të pijë me pijanecët;

<span id="an_24:50">24:50</span> zotëria e këtij shërbëtori do të vijë
në atë ditë kur ai nuk e pret dhe në atë orë kur ai nuk e di;

<span id="an_24:51">24:51</span> do ta ndëshkojë rëndë dhe do t'i
rezervojë fatin e hipokritëve. Atje do të jetë e qara dhe kërcëllim
dhëmbësh''.

<span id="an_25:1">25:1</span> ''Atëherë mbretëria e qiejve do t'u
ngjajë dhjetë virgjëreshave, të cilat i morën llampat e tyre, dhe i
dolën para dhëndrit.

<span id="an_25:2">25:2</span> Tani pesë nga ato ishin të mençura dhe
pesë budallaçka.

<span id="an_25:3">25:3</span> Budallaçkat, kur morën llampat e tyre,
nuk morën me vet vajin;

<span id="an_25:4">25:4</span> kurse të mençurat, bashkë me llampat,
morën edhe vajin në enët e tyre.

<span id="an_25:5">25:5</span> Tani, duke qenë se dhëndri po vononte,
dremitën të gjitha dhe i zuri gjumi.

<span id="an_25:6">25:6</span> Aty nga mesnata u dëgjua një britmë: "Ja,
po vjen dhëndri, i dilni para!".

<span id="an_25:7">25:7</span> Atëherë të gjitha ato virgjëreshat u
zgjuan dhe përgatitën llampat e tyre.

<span id="an_25:8">25:8</span> Dhe budallaçkat u thanë të mençurave: "Na
jepni nga vaji juaj, sepse llampat tona po na fiken".

<span id="an_25:9">25:9</span> Por të mençurat duke u përgjigjur thanë:
"Jo, sepse nuk do të mjaftonte as për ne e as për ju; më mirë shkoni te
tregtarët dhe e blini".

<span id="an_25:10">25:10</span> Tani kur ato shkuan ta blejnë, erdhi
dhëndri; virgjëreshat që ishin gati, hynë bashkë me të në dasmë; dhe
dera u mbyll.

<span id="an_25:11">25:11</span> Më pas erdhën edhe virgjëreshat e
tjera, duke thënë: "Zot, zot, hapna".

<span id="an_25:12">25:12</span> Por ai, duke u përgjigjur, tha: "Në të
vërtetë po ju them se nuk ju njoh".

<span id="an_25:13">25:13</span> Prandaj rrini zgjuar, sepse nuk e dini
as ditën as orën në të cilët do të vijë Biri i njeriut''.

<span id="an_25:14">25:14</span> ''Mbretëria e qiejve i ngjan gjithashtu
një njeriu, që, kur po nisej për një udhëtim, i thirri shërbëtorët e tij
dhe u besoi pasuritë e veta.

<span id="an_25:15">25:15</span> Njërit i dha pesë talenta, tjetrit dy
dhe një tjetri një; secilit sipas zotësisë së tij; dhe u nis fill.

<span id="an_25:16">25:16</span> Tani ai që kishte marrë të pesë
talentat shkoi, dhe bëri tregti me to dhe fitoi pesë të tjerë.

<span id="an_25:17">25:17</span> Po ashtu edhe ai që kishte marrë dy
talenta fitoi edhe dy të tjerë.

<span id="an_25:18">25:18</span> Por kurse ai që kishte marrë një,
shkoi, hapi një gropë në dhe dhe e fshehu denarin e zotit të vet.

<span id="an_25:19">25:19</span> Tani mbas një kohe të gjatë, u kthye
zoti i atyre shërbëtorëve dhe i bëri llogaritë me ta.

<span id="an_25:20">25:20</span> Dhe ai që kishte marrë të pesë talentat
doli përpara dhe i paraqiti pesë të tjerë, duke thënë: "Zot, ti më
besove pesë talenta; ja, me ato unë fitova pesë talenta të tjerë".

<span id="an_25:21">25:21</span> Dhe i zoti i tha: "Të lumtë, shërbëtor
i mirë dhe besnik; ti u tregove besnik në gjëra të vogla, unë do të të
vë mbi shumë gjëra; hyr në gëzimin e zotit tënd".

<span id="an_25:22">25:22</span> Pastaj erdhi edhe ai që kishte marrë të
dy talenta dhe tha: "Zot, ti më besove dy talenta; ja, me ato unë fitova
dy talenta të tjerë".

<span id="an_25:23">25:23</span> Dhe zoti i tij i tha: "Të lumtë,
shërbëtor i mirë dhe besnik; ti u tregove besnik në gjëra të vogla; unë
do të të vë mbi shumë gjëra; hyr në gëzimin e zotit tënd".

<span id="an_25:24">25:24</span> Në fund erdhi edhe ai që kishte marrë
vetëm një talent dhe tha: "Zot, unë e dija se je njeri i ashpër, që korr
atje ku nuk ke mbjellë dhe vjel ku nuk ke shpërndarë,

<span id="an_25:25">25:25</span> prandaj pata frikë dhe shkova dhe e
fsheha talentin tënd nën tokë; ja, unë po ta kthej".

<span id="an_25:26">25:26</span> Dhe i zoti duke i përgjigjur i tha:
"Shërbëtor i mbrapshtë dhe përtac, ti e dije se unë korr atje ku nuk kam
mbjellë dhe vjel aty ku nuk kam shpërndarë;

<span id="an_25:27">25:27</span> Ti duhet t'ia kishe besuar denarin tim
bankierëve dhe kështu, në kthimin tim, do ta kisha marrë me interes.

<span id="an_25:28">25:28</span> Prandaj ia hiqni këtij talentin dhe ia
jepni atij që ka dhjetë talenta.

<span id="an_25:29">25:29</span> Sepse atij që ka do t'i jepet edhe më e
do të ketë me bollëk të madh, por atij që nuk ka, do t'i merret edhe ajo
që ka.

<span id="an_25:30">25:30</span> Dhe flakeni në errësirën e jashtme këtë
shërbëtor të pavlefshëm. Atje do të jetë e qara dhe kërcëllim
dhëmbësh"''.

<span id="an_25:31">25:31</span> ''Dhe kur të vijë Biri i njeriut në
lavdinë e tij, bashkë me të gjithë engjëjt e shenjtë, atëherë do të ulet
mbi fronin e lavdisë së vet.

<span id="an_25:32">25:32</span> Dhe të gjithë kombet do të mblidhen
para tij; dhe ai do ta ndajë njërin nga tjetri ashtu si i ndan bariu
delet nga cjeptë.

<span id="an_25:33">25:33</span> Dhe delet do t'i vërë në të djathtën e
tij dhe cjeptë në të majtën.

<span id="an_25:34">25:34</span> Atëherë Mbreti do t'u thotë atyre që do
të jenë në të djathtën e tij: "Ejani, të bekuar të Atit tim; merrni në
trashëgim mbretërinë që u bë gati për ju që nga krijimi i botës.

<span id="an_25:35">25:35</span> Sepse pata uri dhe më dhatë për të
ngrënë, pata etje dhe më dhatë për të pirë; isha i huaj dhe më pritët,

<span id="an_25:36">25:36</span> isha i zhveshur dhe më veshët, isha i
sëmurë dhe ju më vizitonit, isha në burg dhe erdhët tek unë".

<span id="an_25:37">25:37</span> Atëherë të drejtët do t'i përgjigjen
duke thënë: "Zot, kur të pamë të uritur dhe të dhamë për të ngrënë; ose
të etur dhe të dhamë për të pirë?

<span id="an_25:38">25:38</span> Dhe kur të pamë të huaj dhe të pritëm
ose të zhveshur dhe të veshëm?

<span id="an_25:39">25:39</span> Dhe kur të pamë të lënguar ose në burg
dhe erdhëm te ti?".

<span id="an_25:40">25:40</span> Dhe Mbreti duke iu përgjigjur do t'u
thotë: "Në të vërt etë po ju them: sa herë ia keni bërë këtë ndonjërit
prej këtyre vëllezërve të mi më të vegjël, këtë ma bëtë mua.

<span id="an_25:41">25:41</span> Pastaj ai do t'u thotë edhe atyre që do
të jenë në të majtë: "Largohuni nga unë, të mallkuar, në zjarr të
përjetshëm, të përgatitur për djallin dhe engjëjt e tij.

<span id="an_25:42">25:42</span> Sepse pata uri dhe nuk më dhatë për të
ngrënë, pata etje dhe nuk më dhatë për të pirë,

<span id="an_25:43">25:43</span> isha i huaj dhe nuk më pritët, i
zhveshur dhe nuk më veshët, i sëmurë dhe në burg dhe nuk erdhët të më
shihni".

<span id="an_25:44">25:44</span> Atëherë edhe ata do t'i përgjigjen duke
thënë: "Zot, kur të pamë të uritur ose të etur, ose të huaj, ose të
zhveshur, ose të lëngatë ose në burg dhe nuk të shërbyem?".

<span id="an_25:45">25:45</span> Atëherë ai do t'u përgjigjet atyre duke
thënë: "Në të vërtetë ju them: sa herë nuk ia keni bërë këtë ndonjërit
prej këtyre më të vegjëlve, këtë nuk ma bëtë as edhe mua".

<span id="an_25:46">25:46</span> Dhe ata do të shkojnë në mundim të
përjetshëm, dhe të drejtët në jetën e përjetshme''.

<span id="an_26:1">26:1</span> Dhe ndodhi që, mbasi Jezusi i mbaroi të
gjitha këto fjalime, u tha dishepujve të vet:

<span id="an_26:2">26:2</span> ''Ju e dini se pas dy ditësh janë Pashkët
dhe Biri i njeriut do të dorëzohet për t'u kryqëzuar''.

<span id="an_26:3">26:3</span> Atëherë krerët e priftërinjve, skribët
dhe pleqtë e popullit u mblodhën në pallatin e kryepriftit që quhej
Kajafa.

<span id="an_26:4">26:4</span> Edhe bënin këshillë për ta zënë Jezusin
me dredhi dhe ta vrasin;

<span id="an_26:5">26:5</span> por thonin: ''Jo gjatë festës, që të mos
bëhet ndonjë trazirë në popull''.

<span id="an_26:6">26:6</span> Tani, kur Jezusi ishte në Betani, në
shtëpinë e lebrozit Simon,

<span id="an_26:7">26:7</span> iu afrua një grua me një alabastër me vaj
të parfumuar shumë të kushtueshëm, dhe ia derdhi mbi kokën e tij, kur ai
po rrinte në tryezë.

<span id="an_26:8">26:8</span> Kur e panë këtë gjë, dishepujt e tij u
zemëruan dhe thanë: ''Përse gjithë ky shpenzim i kotë?

<span id="an_26:9">26:9</span> Ky vaj, në fakt, mund të shitej shumë
shtrenjtë dhe paratë t'u jepeshin të varfërve''.

<span id="an_26:10">26:10</span> Por Jezusi e mori vesh dhe u tha atyre:
''Pse e shqetësoni këtë grua? Ajo kreu në fakt një vepër të mirë ndaj
meje.

<span id="an_26:11">26:11</span> Sepse të varfërit do t'i keni përherë
me ju, por mua nuk do të më keni përherë.

<span id="an_26:12">26:12</span> Sepse, duke derdhur këtë vaj të
parfumuar mbi trupin tim, ajo e bëri për ta përgatitur trupin tim për
varrim.

<span id="an_26:13">26:13</span> Në të vërtetë unë po ju them se kudo që
do të predikohet ky ungjill, në gjithë botën, do të tregohet edhe çfarë
bëri kjo grua, në përkujtim të saj''.

<span id="an_26:14">26:14</span> Atëherë një nga të dymbëdhjetët, me
emër Judë Iskarioti, shkoi te krerët e priftërinjëve,

<span id="an_26:15">26:15</span> dhe u tha atyre: ''Sa do të më jepni që
unë t'jua dorëzoj?''. Dhe ata i numëruan tridhjetë sikla argjendi.

<span id="an_26:16">26:16</span> Dhe qysh atëherë ai kërkonte rastin e
përshtatshëm për ta tradhtuar.

<span id="an_26:17">26:17</span> Tani ditën e parë të ndormëve,
dishepujt iu afruan Jezusit dhe i thanë: ''Ku don të shtrojmë për të
ngrënë Pashkën?''.

<span id="an_26:18">26:18</span> Dhe ai u përgjigj: ''Shkoni në qytet te
filani dhe i thoni: "Mësuesi thotë: Koha ime është afër; do të bëj
Pashkën në shtëpinë tënde bashkë me dishepujt e mi"''.

<span id="an_26:19">26:19</span> Atëherë dishepujt bënë ashtu si i
kishte urdhëruar Jezusi dhe përgatitën Pashkën.

<span id="an_26:20">26:20</span> Dhe, kur u ngrys, ai u ul në tryezë
bashkë me të dymbëdhjetët;

<span id="an_26:21">26:21</span> dhe, ndërsa po hanin, tha: ''Në të
vërtetë unë po ju them se një nga ju do të më tradhtojë''.

<span id="an_26:22">26:22</span> Ata u pikëlluan shumë dhe secili prej
tyrefilloi të thotë: ''Mos jam unë; Zot?''.

<span id="an_26:23">26:23</span> Dhe ai duke u përgjigjur, tha: ''Ai që
ka ngjyer bashkë me mua dorën në çanak, ai do të më tradhtojë.

<span id="an_26:24">26:24</span> Sikurse është shkruar për të, Biri i
njeriut pa tjetër shkon; por mjerë ai njeri me anë të të cilit Biri i
njeriut tradhtohet! Për të do të ishte më mirë të mos kishte lindur
kurrë''.

<span id="an_26:25">26:25</span> Dhe Juda, ai që do ta tradhtonte, e
pyeti dhe tha: ''Rabbi, mos jam unë ai?''. Ai i tha: ''Ti po thua!''.

<span id="an_26:26">26:26</span> Dhe ndërsa po hanin, Jezusi mori bukën,
e bekoi, e theu, dhe ua dha dishepujve dhe tha: ''Merrni, hani; ky është
trupi im''.

<span id="an_26:27">26:27</span> Pastaj mori kupën, dhe falenderoi, dhe
ua dha atyre duke thënë: ''Pini prej tij të gjithë,

<span id="an_26:28">26:28</span> sepse ky është gjaku im, gjaku i
besëlidhjes së re, i cili është derdhur për shumë për faljen e mëkatëve.

<span id="an_26:29">26:29</span> Dhe unë po ju them, se që tani e tutje
unë nuk do të pi më nga ky fryt i hardhisë, deri në atë ditë kur, bashkë
me ju, do ta pi të re në mbretërinë e Atit tim''.

<span id="an_26:30">26:30</span> Dhe, mbasi kënduan himnin, dolën jashtë
te mali i Ullinjve.

<span id="an_26:31">26:31</span> Atëherë Jezusi u tha atyre: ''Këtë natë
të gjithë ju do të skandalizoheni për shkakun tim, sepse është shkruar:
"Do të godas bariun dhe delet e kopesë do të shpërndahen".

<span id="an_26:32">26:32</span> Por, mbasi të jem ngjallur, do të shkoj
përpara jush në Galile''.

<span id="an_26:33">26:33</span> Atëherë Pjetri duke u përgjigjur i tha:
''Edhe sikur të gjithë të skandalizohen për shkakun tënd, unë nuk do të
skandalizohem kurrë!''.

<span id="an_26:34">26:34</span> Jezusi i tha: ''Në të vërtetë po të
them se pikërisht këtë natë, para se të këndojë gjeli, ti do të më
mohosh tri herë''.

<span id="an_26:35">26:35</span> Pjetri i tha: ''Edhe sikur të duhej të
vdisja bashkë me ty, nuk do të të mohoj kurrsesi''. Po atë thanë edhe të
gjithë dishepujt.

<span id="an_26:36">26:36</span> Atëherë Jezusi shkoi bashkë me ta në
një vend, që quhej Gjetsemani, dhe u tha dishepujve: ''Uluni këtu,
ndërsa unë po shkoi aty të lutem''.

<span id="an_26:37">26:37</span> Dhe mori me vete Pjetrin dhe të dy
djemtë e Zebedeut, dhe filloi të ndjeje trishtim dhe ankth të madh.

<span id="an_26:38">26:38</span> Atëherë ai u tha atyre: ''Shpirti im
është thellësisht i trishtuar, deri në vdekje; qëndroni këtu dhe rrini
zgjuar bashkë me mua''.

<span id="an_26:39">26:39</span> Dhe, si shkoi pak përpara, ra me fytyrë
për tokë dhe lutej duke thënë: ''Ati im, në qoftë se është e mundur,
largoje prej meje këtë kupë; megjithatë, jo si dua unë, por si do ti''.

<span id="an_26:40">26:40</span> Pastaj u kthye te dishepujt dhe i gjeti
që flinin, dhe i tha Pjetrit: ''Po si, nuk mundët të vigjëloni me mua të
paktën për një orë?

<span id="an_26:41">26:41</span> Rrini zgjuar dhe lutuni, që të mos bini
në tundim; sepse fryma është gati, por mishi është i dobët''.

<span id="an_26:42">26:42</span> U largua përsëri për herë të dytë dhe u
lut duke thënë: ''Ati im, në qoftë se nuk është e mundur që kjo kupë të
largohet prej meje pa u pirë prej meje, u bëftë vullneti yt!''.

<span id="an_26:43">26:43</span> Pastaj u kthye dhe i gjeti përsëri që
flinin, sepse sytë u ishin rënduar.

<span id="an_26:44">26:44</span> Dhe, mbasi i la ata, u largua përsëri
dhe u lut për të tretën herë, duke thënë të njëjtat fjalë.

<span id="an_26:45">26:45</span> Pastaj u kthye te dishepujt e vet dhe u
tha atyre: ''Tani vazhdoni të flini dhe pushoni; ja erdhi ora, dhe Biri
i njeriut do të bjerë në duart e mëkatarëve.

<span id="an_26:46">26:46</span> Çohuni, të shkojmë; ja, ai që po më
tradhëton është afër''.

<span id="an_26:47">26:47</span> Dhe ndërsa ai ende po fliste, ja Juda,
një nga të dymbëdhjetët, erdhi, dhe bashkë me të një turmë e madhe me
shpata dhe me shkopinj, e dërguar nga krerët e priftërinjve dhe nga
pleqtë e popullit.

<span id="an_26:48">26:48</span> Tani ai që e tradhtonte u kishte dhënë
atyre një shenjë, duke thënë: ''Atë që unë do të puth, ai është;
kapeni''.

<span id="an_26:49">26:49</span> Dhe menjëherë iu afrua Jezusit dhe i
tha: ''Tungjatjeta, Mësues!''. Dhe e puthi përzemërsisht.

<span id="an_26:50">26:50</span> Dhe Jezusi i tha: ''Mik, çfarë ke
ardhur të bësh?''. Atëherë ata iu afruan, vunë duart mbi Jezusin dhe e
zunë.

<span id="an_26:51">26:51</span> Dhe ja, një nga ata që ishte me
Jezusin, zgjati dorën, nxori shpatën e vet, iu hodh shërbëtorit të
kryepriftit dhe ia preu veshin.

<span id="an_26:52">26:52</span> Atëherë Jezusi i tha: ''Ktheje shpatën
në vendin e vet, sepse të gjithë ata që rrokin shpatën, prej shpate do
të vdesin.

<span id="an_26:53">26:53</span> A kujton ti, vallë, se unë nuk mund t'i
lutem Atit tim, që të më dërgojë më shumë se dymbëdhjetë legjione
engjëjsh?

<span id="an_26:54">26:54</span> Po atëherë si do të përmbusheshin
Shkrimet, sipas të cilave duhet të ndodhë kështu?''.

<span id="an_26:55">26:55</span> Në atë moment Jezusi u tha turmave:
''Ju dolët të më zini mua me shpata dhe me shkopinj, si kundër një
kusar; e pra, çdo ditë isha ulur midis jush duke mësuar në tempull, dhe
ju nuk më kapët.

<span id="an_26:56">26:56</span> Por të gjitha këto ndodhën që të
përmbushen Shkrimet e profetëve''. Atëherë të gjithë dishepujt e lanë
dhe ikën.

<span id="an_26:57">26:57</span> Dhe ata që e kishin arrestuar Jezusin e
çuan te Kajafa, kryeprifti, ku tashmë ishin mbledhur skribët dhe pleqtë.

<span id="an_26:58">26:58</span> Dhe Pjetri e ndoqi nga larg deri në
pallatin e kryepriftit, dhe, mbasi hyri aty, u ul bashkë me rojet për të
parë fundin.

<span id="an_26:59">26:59</span> Tani krerët e priftërinjve, pleqtë dhe
gjithë sinedri kërkonin ndonjë dëshmi të rreme kundër Jezusit, për ta
vrarë,

<span id="an_26:60">26:60</span> por nuk gjetën asnjë; ndonëse u
paraqitën shumë dëshmitarë të rremë, nuk e gjetën. Por në fund u
paraqitën dy dëshmitarë të rremë,

<span id="an_26:61">26:61</span> të cilët thanë: ''Ky ka thënë: "Unë
mund ta shkatërroj tempullin e Perëndisë dhe ta rindërtoj për tri
ditë"''.

<span id="an_26:62">26:62</span> Atëherë kryeprifti u çua dhe i tha:
''Nuk po përgjigjesh fare për çka po dëshmojnë këta kundër teje?''.

<span id="an_26:63">26:63</span> Por Jezusi rrinte në heshtje. Dhe
kryeprifti vazhdoi duke thënë: ''Unë po të përbej për Perëndinë e gjallë
të na thuash në se ti je Krishti, Biri i Perëndisë''.

<span id="an_26:64">26:64</span> Jezusi i tha: ''Ti po thua! Madje unë
po ju them se në të ardhmen ju do ta shihni Birin e njeriut duke ndënjur
në të djathtën e Pushtetit, dhe duke ardhur mbi retë e qiellit''.

<span id="an_26:65">26:65</span> Atëherë kryeprifti ia shqeu rrobat e
veta, duke thënë: ''Ai blasfemoi; ç'na duhen më dëshmitarët? Ja, tani e
dëgjuat blasfeminë e tij.

<span id="an_26:66">26:66</span> Si ju duket juve?''. Dhe ata, duke u
përgjigjur, thanë: ''Ai është fajtor për vdekje!''.

<span id="an_26:67">26:67</span> Atëherë e pështynë në fytyrë, e goditën
me shuplaka; dhe disa të tjerë i ranë me grushta,

<span id="an_26:68">26:68</span> duke thënë: ''O Krisht, profetizo! Kush
të ra?''.

<span id="an_26:69">26:69</span> Tani Pjetri ndënji përjashta, në oborr
dhe një shërbëtore iu afrua duke thënë: ''Edhe ti ishe me Jezusin,
Galileasin''.

<span id="an_26:70">26:70</span> Por ai e mohoi përpara të gjithëve,
duke thënë: ''Nuk di ç'po thua!''.

<span id="an_26:71">26:71</span> Dhe kur ai po dilte në hajat, e pa atë
një shërbëtore tjetër dhe u tha të pranishmëve: ''Edhe ky ishte me
Jezusin, Nazareasin!''.

<span id="an_26:72">26:72</span> Por ai përsëri e mohoi me be, duke
thënë: ''Unë nuk e njoh atë njeri''.

<span id="an_26:73">26:73</span> Mbas pak edhe të pranishmit iu afruan
dhe i thanë Pjetrit: ''Sigurisht, edhe ti je një nga ata, sepse e folura
jote të tradhton!''.

<span id="an_26:74">26:74</span> Atëherë ai nisi të mallkojë dhe të bëjë
be, duke thënë: ''Unë nuk e njoh atë njeri''. Dhe në atë çast këndoi
gjeli.

<span id="an_26:75">26:75</span> Atëherë Pjetri kujtoi atë që i kishte
thënë Jezusi: ''Para se të këndojë gjeli, do të më mohosh tri herë''.
Dhe ai doli përjashta dhe qau me hidhërim.

<span id="an_27:1">27:1</span> Kur erdhi mëngjesi, të gjithë krerët e
priftërinjve dhe pleqtë e popullit bënin këshill kundër Jezusit për ta
vrarë.

<span id="an_27:2">27:2</span> Dhe, mbasi e lidhën, e çuan dhe e
dorëzuan në duart e Ponc Pilatit, guvernatorit.

<span id="an_27:3">27:3</span> Atëherë Juda, që e kishte tradhtuar, kur
pa se e dënuan Jezusin, u pendua dhe ua ktheu krerëve të priftërinjve
dhe pleqve të tridhjetë siklat prej argjendi,

<span id="an_27:4">27:4</span> duke thënë: ''Mëkatova duke tradhtuar
gjakun e pafaj''. Por ata thanë: ''Po ne ç'na duhet? Punë për ty!''.

<span id="an_27:5">27:5</span> Dhe ai, mbasi i hodhi siklat prej
argjendi në tempull, u largua dhe shkoi e u var në litar.

<span id="an_27:6">27:6</span> Por krerët e priftërinjve i mblodhën këta
denarë dhe thanë: ''Nuk është e ligjshme t'i vëmë në thesarin e
tempullit, sepse është çmim gjaku''.

<span id="an_27:7">27:7</span> Dhe, mbasi bënin këshill, me këtë denar
blenë arën e poçarit për varreza të të huajve.

<span id="an_27:8">27:8</span> Prandaj këtë arë e quajtën deri ditën e
sotme: "Ara e gjakut".

<span id="an_27:9">27:9</span> Atëherë u përmbush ç'ishte thënë nga
profeti Jeremia që thotë: ''Dhe i morën të tridhjetë monedhat prej
argjendi, çmimin e atij që e çmuan, siç kishin çmuar bijtë e Izraelit;

<span id="an_27:10">27:10</span> dhe i shpenzuan për arën e poçarit,
ashtu si më urdhëroi Zoti''.

<span id="an_27:11">27:11</span> Dhe Jezusi qëndroi para guvernatorit;
dhe qeveritari e pyeti duke thënë: ''A je ti mbreti i Judenjve?''. Dhe
Jezusi i tha: ''Ti po thua!''.

<span id="an_27:12">27:12</span> Pastaj krerët e priftërinjve dhe pleqtë
e akuzuan, por ai nuk u përgjigjej fare.

<span id="an_27:13">27:13</span> Atëherë Pilati i tha: ''A nuk po dëgjon
sa gjëra po dëshmojnë kundër teje?''.

<span id="an_27:14">27:14</span> Por ai nuk iu përgjigj në asnjë fjalë,
kështu që guvernatori u çudit shumë.

<span id="an_27:15">27:15</span> Tani me rastin e festave guvernatori e
kishte zakon t'i lironte popullit një të burgosur, atë që populli
kërkonte.

<span id="an_27:16">27:16</span> Kishin në ato kohë një të burgosur me
nam, me emër Baraba.

<span id="an_27:17">27:17</span> Kur u mblodhën njerëzit, Pilati i pyeti
ata: ''Kë doni t'ju liroj, Barabën apo Jezusin, që quhet Krisht?''.

<span id="an_27:18">27:18</span> Sepse ai e dinte mirë se atë ia kishin
dorëzuar nga smira.

<span id="an_27:19">27:19</span> Dhe ndërsa ai po rrinte në gjykatë,
gruaja e tij i çoi fjalë: ''Mos u përziej aspak me çështjen e atij të
drejti, sepse sot kam vuajtur shumë në ëndërr për shkak të tij''.

<span id="an_27:20">27:20</span> Por krerët e priftërinjve dhe pleqtë ia
mbushën mendjan turmës që të kërkonte Barabën, dhe Jezusi të vritej.

<span id="an_27:21">27:21</span> Dhe guvernatori duke vazhduar u tha
atyre: ''Cilin nga të dy doni që t'ju liroj?''. Ata thanë: ''Barabën!''.

<span id="an_27:22">27:22</span> Pilati u tha atyre: ''Ç'të bëj, pra, me
Jezusin, që quhet Krisht?''. Të gjithë i thanë: ''Të kryqëzohet!''.

<span id="an_27:23">27:23</span> Por guvernatori tha: ''Po ç'të keqe ka
bërë?''. Mirëpo ata po bërtisnin edhe më fort: ''Të kryqëzohet!''.

<span id="an_27:24">27:24</span> Atëherë Pilati, duke parë se nuk po
arrinte gjë, madje se trazimi po shtohej gjithnjë e më shumë, mori ujë
dhe i lau duart para turmës, duke thënë: ''Unë jam i pafaj për gjakun e
këtij të drejti; mendojeni ju''.

<span id="an_27:25">27:25</span> Dhe gjithë populli duke u përgjigjur
tha: ''Le të jetë gjaku i tij mbi ne dhe mbi fëmijët tanë!''.

<span id="an_27:26">27:26</span> Atëherë ai ua liroi atyre Barabën; dhe
mbasi e fshikulloi Jezusin, ua dorëzoi, që të kryqëzohet.

<span id="an_27:27">27:27</span> Atëherë ushtarët e guvernatorit, mbasi
e çuan Jezusin në pretoriumin e guvernatorit, mblodhën rreth tij gjithë
kohortën.

<span id="an_27:28">27:28</span> Dhe, pasi e zhveshën, i hodhën mbi trup
një mantel të kuq.

<span id="an_27:29">27:29</span> Dhe i thurën një kurorë me ferra, ia
vunë mbi krye dhe i dhanë një kallam në dorën e djathtë; dhe, duke u
gjunjëzuar përpara tij, e përqeshnin duke thënë: ''Tungjatjeta, o mbret
i Judenjve!''.

<span id="an_27:30">27:30</span> Pastaj e pështynë, ia morën kallamin
dhe me të i binin në kokë.

<span id="an_27:31">27:31</span> Dhe, mbasi e përqeshën, ia hoqën
mantelin dhe e veshën me rrobat e tij; dhe e çuan për ta kryqëzuar.

<span id="an_27:32">27:32</span> Dhe duke dalë, takuan një njeri nga
Kirena, që quhej Simon, të cilin e detyruan ta mbartë kryqin e Jezusit.

<span id="an_27:33">27:33</span> Dhe, kur arritën në vendin që quhej
Golgota, domethënë "Vendi i kafkës",

<span id="an_27:34">27:34</span> i dhanë të pijë uthull të përzier me
vrer; por ai, mbasi e provoi, nuk deshi ta pinte.

<span id="an_27:35">27:35</span> Mbasi e kryqëzuan, i ndanë me short
rrobat e tij, që të përmbushej ç'ishte thënë nga profeti: ''I ndanë
ndërmjet tyre rrobat e mia dhe hodhën short mbi tunikën time''.

<span id="an_27:36">27:36</span> Pastaj u ulën dhe e ruanin.

<span id="an_27:37">27:37</span> Përmbi krye të tij, i vunë gjithashtu
motivacionin e shkruar të dënimit të tij: ''KY ÉSHTÉ JEZUSI, MBRETI I
JUDENJVE''.

<span id="an_27:38">27:38</span> Atëhere u kryqëzuan bashkë me të dy
cuba, njeri në të djathtën dhe tjetri në të majtën.

<span id="an_27:39">27:39</span> Dhe ata që kalonin andej e fyenin duke
tundur kokën,

<span id="an_27:40">27:40</span> dhe duke thënë: ''Ti që e shkatërron
tempullin dhe e rindërton për tri ditë, shpëto vetveten; në qoftë se je
Biri i Perëndisë, zbrit nga kryqi!''.

<span id="an_27:41">27:41</span> Po ashtu, edhe krerët e priftërinjve,
bashkë me skribët dhe me pleqtë, duke e tallur, i thonin:

<span id="an_27:42">27:42</span> ''Ai i shpëtoi të tjerët dhe nuk mund
të shpëtojë vetveten; në qoftë se është mbreti i Izraelit, le të zbresë
tani nga kryqi dhe ne do të besojmë në të;

<span id="an_27:43">27:43</span> ai ka besuar në Perëndinë; le ta lirojë
tani në qoftë se e do me të vërtetë, sepse ka thënë: "Unë jam Biri i
Perëndisë"''.

<span id="an_27:44">27:44</span> Po ashtu e fyenin edhe cubat që ishin
kryqëzuar me të.

<span id="an_27:45">27:45</span> Që nga ora gjashtë deri në orën nëntë
errësira e mbuloi gjithë vendin.

<span id="an_27:46">27:46</span> Rreth orës nëntë, Jezusi briti me zë të
lartë duke thënë: ''Eli, Eli, lama sabaktani?''. Domethënë: ''Perëndia
im, Perëndia im, përse më ke braktisur?''.

<span id="an_27:47">27:47</span> Dhe disa nga të pranishmit, kur e
dëgjuan, thanë: ''Ky po thërret Elian''.

<span id="an_27:48">27:48</span> Dhe në atë çast një nga ata vrapoi,
mori një sfungjer, e zhyti në uthull dhe, mbasi e vuri në majë të një
kallami, ia dha për ta pirë.

<span id="an_27:49">27:49</span> Por të tjerët thonin: ''Lëre, të shohim
në se do të vijë Elia për ta shpëtuar''.

<span id="an_27:50">27:50</span> Dhe Jezusi bërtiti edhe një herë me zë
të lartë dhe dha frymë.

<span id="an_27:51">27:51</span> Dhe ja, veli i tempullit u shqye në dy
pjesë, nga maja e deri në fund; toka u drodh dhe shkëmbinjtë u çanë;

<span id="an_27:52">27:52</span> varret u hapën dhe shumë trupa të të
shenjtëve që flinin u ringjallën;

<span id="an_27:53">27:53</span> dhe, të dalë nga varret mbas
ringjalljes së Jezusit, hynë në qytetin e shenjtë dhe iu shfaqën
shumëkujt.

<span id="an_27:54">27:54</span> Tani centurioni dhe ata që bashkë me të
ruanin Jezusin, kur panë tërmetin dhe ngjarjet e tjera, u trembën shumë
dhe thanë: ''Me të vërtetë ky ishte Biri i Perëndisë!''.

<span id="an_27:55">27:55</span> Ishin aty edhe shumë gra që vërenin nga
larg; ato e kishin ndjekur Jezusin që nga Galilea për t'i shërbyer;

<span id="an_27:56">27:56</span> midis tyre ishte Maria Magdalena,
Maria, nëna e Jakobit dhe e Ioseut; dhe nëna e bijve të Zebedeut.

<span id="an_27:57">27:57</span> Edhe si u ngrys, erdhi një njeri i
pasur nga Arimatea, me emër Jozef, i cili ishte edhe vet dishepull i
Jezusit.

<span id="an_27:58">27:58</span> Ai shkoi te Pilati dhe i kërkoi trupin
e Jezusit. Atëherë Pilati dha urdhër që t'ia dorëzonin trupin.

<span id="an_27:59">27:59</span> Dhe Jozefi, mbasi e mori trupin, e
mbështolli me një pëlhurë të pastër,

<span id="an_27:60">27:60</span> dhe e vendosi në varrin e vet të ri, që
ai kishte hapur në shkëmb; pastaj rrokullisi një gur të madh në hyrje të
varrit dhe u largua.

<span id="an_27:61">27:61</span> Dhe Maria Magdalena dhe Maria tjetër
rrinin aty, ulur përballë varrit.

<span id="an_27:62">27:62</span> Dhe të nesërmen, që ishte mbas ditës së
Përgatitjes, krerët e priftërinjve dhe farisenjtë u mblodhën te Pilati,

<span id="an_27:63">27:63</span> duke thënë: ''Zot, na ra në mend se ai
mashtruesi, sa ishte gjallë, tha: "Pas tri ditësh unë do të ringjallem".

<span id="an_27:64">27:64</span> Prandaj urdhëro që varri të ruhet mirë
deri në ditën e tretë, se mos vijnë dishepujt e tij natën e ta vjedhin
trupin dhe pastaj t'i thonë popullit: "U ringjall së vdekuri"; kështu
mashtrimi i fundit do të ishte më i keq se i pari''.

<span id="an_27:65">27:65</span> Por Pilati u tha atyre: ''Rojen e keni;
shkoni dhe e siguroni varrin, si t'ju duket më mirë''.

<span id="an_27:66">27:66</span> Dhe ata, pra, shkuan dhe e siguruan
varrin dhe, përveç rojës, vulosën gurin.

<span id="an_28:1">28:1</span> Tani në fund të së shtunave, kur po
zbardhte dita e parë e javës, Maria Magdalena dhe Maria tjetër shkuan
për të parë varrin.

<span id="an_28:2">28:2</span> Dhe ja, ra një tërmet i madh, sepse një
engjëll i Zotit zbriti nga qielli, erdhi dhe e rrokullisi gurin nga
hyrja e varrit dhe u ul mbi të.

<span id="an_28:3">28:3</span> Pamja e tij ishte si vetëtima dhe veshja
e tij e bardhë si bora.

<span id="an_28:4">28:4</span> Dhe nga frika e tij, rojet u drodhën dhe
mbetën si të vdekur;

<span id="an_28:5">28:5</span> por engjëlli, duke iu drejtuar grave, u
tha atyre: ''Mos kini frikë, sepse unë e di se ju kërkoni Jezusin, që u
kryqëzua.

<span id="an_28:6">28:6</span> Ai nuk është këtu, sepse u ringjall,
sikurse kishte thënë; ejani, shikoni vendin ku qe vënë Zoti.

<span id="an_28:7">28:7</span> Shkoni shpejt t'u thoni dishepujve të tij
se ai u ringjall së vdekuri; dhe ja, po shkon përpara jush në Galile;
atje do ta shihni; ja, jua thashë''.

<span id="an_28:8">28:8</span> Ato, pra, u larguan me të shpejtë nga
varri me frikë dhe me gëzim të madh; dhe rendën ta çojnë lajmin te
dishepujt e tij.

<span id="an_28:9">28:9</span> Dhe, ndërsa po shkonin për t'u thënë
dishepujve, ja Jezusi u doli përpara dhe tha: ''Tungjatjeta!''. Atëherë
ato u afruan, i rrokën këmbët dhe e adhuruan.

<span id="an_28:10">28:10</span> Atëherë Jezusi u tha atyre: ''Mos kini
frikë, shkoni të lajmëroni vëllezërit e mi që të shkojnë në Galile dhe
atje do të më shohin''.

<span id="an_28:11">28:11</span> Ndërsa ato po shkonin, ja që disa nga
rojtarët arritën në qytet dhe u raportuan krerëve të priftërinjve të
gjitha ato që kishin ndodhur.

<span id="an_28:12">28:12</span> Atëherë këta bënë këshill me pleqtë dhe
vendosën t'u japin ushtarëve një shumë të madhe denarësh,

<span id="an_28:13">28:13</span> duke u thënë atyre: ''Thoni: Dishepujt
e tij erdhën natën dhe e vodhën, ndërsa ne po flinim.

<span id="an_28:14">28:14</span> Dhe në qoftë se kjo i shkon në vesh
guvernatorit, ne do ta bindim dhe do të bëjmë në mënyrë që ju të mos
kini merak''.

<span id="an_28:15">28:15</span> Dhe ata i morën denarët dhe bënë ashtu
si i kishin mësuar, dhe kjo e thënë u përhap ndër Judenjtë deri ditën e
sotme.

<span id="an_28:16">28:16</span> Pastaj të njëmbëdhjetë dishepujt shkuan
në Galile, në atë mal që u kishte caktuar Jezusi

<span id="an_28:17">28:17</span> dhe, kur e panë, e adhuruan; por disa
dyshuan.

<span id="an_28:18">28:18</span> Pastaj Jezusi u afrua dhe u foli atyre
duke thënë: ''Mua më është dhënë çdo pushtet në qiell e në tokë.

<span id="an_28:19">28:19</span> Shkoni, pra, dhe bëni dishepuj nga të
gjithë popujt duke i pagëzuar në emër të Atit e të Birit e të Frymës së
Shenjtë,

<span id="an_28:20">28:20</span> dhe duke i mësuar të zbatojnë të gjitha
gjërat që unë ju kam urdhëruar. Dhe ja, unë jam me ju gjithë ditët, deri
në mbarim të botës. Amen''.

------------------------------------------------------------------------

[Next: Mark](mar)
