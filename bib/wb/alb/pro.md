[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](psa)  [Next](ecc.md) 

------------------------------------------------------------------------

### Albanian Bible: Proverbs

<span id="an_1:1">1:1</span> Fjalët e urta të Salomonit, birit të
Davidit, mbret i Izraelit,

<span id="an_1:2">1:2</span> për të njohur diturinë dhe për të mësuar
gjykimet e mënçura;

<span id="an_1:3">1:3</span> për të ditur si të veprosh me urti, me
drejtësi, me gjykim dhe ndershmëri,

<span id="an_1:4">1:4</span> për t'u dhënë shkathtësi njerëzve të
thjeshtë, njohje dhe reflektim të riut.

<span id="an_1:5">1:5</span> I urti do të dëgjojë dhe do të rritë
diturinë e tij; njeriu i zgjuar do të përfitojë këshilla të urta,

<span id="an_1:6">1:6</span> për të kuptuar një sentencë dhe një enigmë,
fjalët e të urtëve dhe thëniet e tyre të errëta.

<span id="an_1:7">1:7</span> Frika e Zotit është fillimi i njohjes; por
njerëzit e pamend përçmojnë diturinë dhe arsimin.

<span id="an_1:8">1:8</span> Dëgjo, o biri im, mësimet e atit tënd dhe
mos i lër pas dore mësimet e nënes sate,

<span id="an_1:9">1:9</span> sepse janë një nur që zbukuron kokën tënde
dhe një stoli në qafën tënde.

<span id="an_1:10">1:10</span> Biri im, në qoftë se mëkatarët duan të të
mashtrojnë, mos prano,

<span id="an_1:11">1:11</span> në qoftë se thonë: "Eja me ne; kemi
ngritur një pritë për të derdhur gjak; i ngritëm gracka të pafajmit pa
ndonjë shkak;

<span id="an_1:12">1:12</span> le t'i kapërdimë të gjallë, ashtu si
Sheoli, tërësisht si ata që zbresin në gropë;

<span id="an_1:13">1:13</span> ne do të gjejmë lloj-lloj pasurish të
çmueshme, do t'i mbushim shtëpitë tona me plaçka;

<span id="an_1:14">1:14</span> ti do ta hedhësh në short pjesën tënde me
ne, dhe të gjithë ne do të kemi një qese të vetme";

<span id="an_1:15">1:15</span> biri im, mos shko me ta në po atë rrugë,
ndale hapin nga shtegu i tyre,

<span id="an_1:16">1:16</span> sepse këmbët e tyre turren drejt së keqes
dhe ata nxitojnë të derdhin gjak.

<span id="an_1:17">1:17</span> Shtrihet më kot rrjeta përpara çdo lloji
zogjsh;

<span id="an_1:18">1:18</span> por këta kurdisin prita kundër gjakut të
vet dhe ngrenë kurthe kundër vetë jetës së tyre.

<span id="an_1:19">1:19</span> Të tilla janë rrugët e çdo njeriu të etur
për pasuri; ajo ia heq jetën atyre që e kanë.

<span id="an_1:20">1:20</span> Dituria bërtet nëpër rrugë, zëri i saj
dëgjohet nëpër sheshe;

<span id="an_1:21">1:21</span> ajo thërret në vendet ku ka turma dhe
ligjëron në hyrje të portave të qytetit;

<span id="an_1:22">1:22</span> "Deri kur, o njerëz të thjeshtë, do t'ju
pëlqejë thjeshtësia dhe tallësit do të kënaqen duke u tallur dhe
budallenjtë do të urrejnë dijen?

<span id="an_1:23">1:23</span> Ejani në vete nga qortimi im; ja, unë do
të derdh mbi ju Frymën time dhe do t'ju bëj të njohura fjalët e mia.

<span id="an_1:24">1:24</span> Sepse unë thirra dhe ju nuk keni dashur,
shtriva dorën time dhe askush prej jush nuk i kushtoi vëmendje,

<span id="an_1:25">1:25</span> përkundrazi hodhët poshtë të gjitha
këshillat e mia dhe nuk pranuat ndreqjen time,

<span id="an_1:26">1:26</span> edhe unë do të qesh me fatkeqësinë tuaj,
do të tallem kur të vijë ajo që ju druani,

<span id="an_1:27">1:27</span> kur ajo që druani të vijë si një furtunë,
dhe fatkeqësia juaj të vijë si një stuhi, kur t'ju mbulojnë fatkeqësia
dhe ankthi.

<span id="an_1:28">1:28</span> Atëherë ata do të më thërrasin mua, por
unë nuk do të përgjigjem; do të më kërkojnë me kujdes, por nuk do të më
gjejnë.

<span id="an_1:29">1:29</span> Sepse kanë urryer dijen dhe nuk kanë
zgjedhur frikën e Zotit,

<span id="an_1:30">1:30</span> nuk kanë dashur të pranojnë këshillën
time dhe kanë përbuzur të gjitha qortimet e mia.

<span id="an_1:31">1:31</span> Prandaj do të hanë frytin e sjelljes së
tyre dhe do të ngopen me këshillat e tyre.

<span id="an_1:32">1:32</span> Sepse përdalja e njerëzve të thjeshtë i
vret dhe qetësia e rreme e budallenjve i zhduk;

<span id="an_1:33">1:33</span> por ai që më dëgjon do të banojë një vend
të sigurt, do të jetë me të vërtetë i qetë, pa frikë nga çfarëdo e
keqe".

<span id="an_2:1">2:1</span> Biri im, në rast se pranon fjalët e mia dhe
i quan thesar urdhërimet e mia,

<span id="an_2:2">2:2</span> duke i vënë veshin diturisë dhe duke e
prirur zemrën ndaj arsyes;

<span id="an_2:3">2:3</span> po, në rast se kërkon me ngulm gjykimin dhe
ngre zërin për të siguruar mirëkuptim,

<span id="an_2:4">2:4</span> në rast se e kërkon si argjendin dhe fillon
të rrëmosh si për një thesar të fshehur,

<span id="an_2:5">2:5</span> atëherë do të ndjesh frikën e Zotit dhe ke
për të gjetur kuptimin e Perëndisë.

<span id="an_2:6">2:6</span> Sepse Zoti jep diturinë; nga goja e tij
rrjedhin njohuria dhe arsyeja.

<span id="an_2:7">2:7</span> Ai mban rezervë për njerëzit e drejtë një
ndihmë të fuqishme, një mburojë për ata që ecin me ndershmëri

<span id="an_2:8">2:8</span> për të mbrojtur shtigjet e drejtësisë dhe
për të ruajtur rrugën e shenjtorëve të tij.

<span id="an_2:9">2:9</span> Atëherë do të kuptosh drejtësinë, barazinë,
ndershmërinë dhe tërë rrugët e së mirës.

<span id="an_2:10">2:10</span> Kur dituria të të hyjë në zemër, edhe
njohja do të jetë e këndshme për shpirtin tënd,

<span id="an_2:11">2:11</span> të menduarit do të kujdeset për ty dhe
gjykimi do të të mbrojë,

<span id="an_2:12">2:12</span> për të të çliruar nga rruga e keqe, nga
njerëzit që flasin për gjëra të këqija,

<span id="an_2:13">2:13</span> nga ata që braktisin shtigjet e
ndershmërisë për të ecur në rrugët e territ,

<span id="an_2:14">2:14</span> që gëzohen kur bëjnë të keqen dhe ndjejnë
kënaqësi në çoroditjet e njeriut të keq,

<span id="an_2:15">2:15</span> shtigjet e të cilit janë të shtrembëra
dhe rrugët dredha-dredha,

<span id="an_2:16">2:16</span> për të të shpëtuar nga gruaja që ka
shkelur kurorën, nga gruaja e huaj që përdor fjalë mikluese,

<span id="an_2:17">2:17</span> që ka braktisur shokun e rinisë së saj
dhe ka harruar marrëveshjen e lidhur me Perëndinë.

<span id="an_2:18">2:18</span> Sepse shtëpia e saj zbret drejt vdekjes
dhe shtigjet e saj drejt të vdekurve.

<span id="an_2:19">2:19</span> Asnjë prej atyre që shkojnë tek ajo nuk
kthehet, asnjë nuk i arrin shtigjet e jetës.

<span id="an_2:20">2:20</span> Kështu do të mund të ecësh në rrugën e të
mirëve dhe do të mbetesh në shtigjet e të drejtëve.

<span id="an_2:21">2:21</span> Sepse njerëzit e drejtë do të banojnë
tokën dhe ata të ndershëm do të qëndrojnë aty;

<span id="an_2:22">2:22</span> por të pabesët do të shfarosen nga toka
dhe shkelësit do të hiqen prej saj.

<span id="an_3:1">3:1</span> Biri im, mos harro mësimet e mia dhe zemra
jote le të ruajë urdhërimet e mia,

<span id="an_3:2">3:2</span> sepse do të të shtohen ditë të gjata, vite
jete dhe paqeje.

<span id="an_3:3">3:3</span> Mirësia dhe e vërteta mos të lënçin kurrë;
lidhi rreth qafës, shkruaji mbi tabelën e zemrës sate;

<span id="an_3:4">3:4</span> do të gjesh kështu hir dhe arsye në sytë e
Perëndisë dhe të njerëzve.

<span id="an_3:5">3:5</span> Ki besim tek Zoti me gjithë zemër dhe mos u
mbështet në gjykimin tënd;

<span id="an_3:6">3:6</span> pranoje në të gjitha rrugët e tua, dhe ai
do të drejtojë shtigjet e tua.

<span id="an_3:7">3:7</span> Mos e mbaj veten të ditur në sytë e tu, ki
frikë nga Zoti dhe hiq dorë nga e keqja;

<span id="an_3:8">3:8</span> kjo do të jetë shërim për nervat e tua dhe
freskim për kockat e tua.

<span id="an_3:9">3:9</span> Ndero Zotin me pasurinë tënde dhe me
prodhimet e para të çdo të ardhure që ke;

<span id="an_3:10">3:10</span> hambarët e tu të grurit do të jenë plot e
përplot dhe vozat e tua do të gufojnë me musht.

<span id="an_3:11">3:11</span> Biri im, mos e përçmo ndëshkimin e Zotit
dhe mos urre qortimin e tij,

<span id="an_3:12">3:12</span> sepse Zoti qorton atë që do, si një baba
djalin që atij i pëlqen.

<span id="an_3:13">3:13</span> Lum ai njeri që ka gjetur diturinë dhe
njeriu që ka përftuar arsyen.

<span id="an_3:14">3:14</span> Sepse fitimi i tij është më i mirë se
fitimi i argjendit dhe fryti i tij vlen më tepër se ari i kulluar.

<span id="an_3:15">3:15</span> Ajo është më e çmuar se perlat dhe mbarë
gjërat më të këndshme nuk mund të barazohen me të.

<span id="an_3:16">3:16</span> Gjatësia e jetës është në të djathtë të
saj, pasuria dhe lavdia në të majtë të saj.

<span id="an_3:17">3:17</span> Rrugët e saj janë rrugë të kënaqshme dhe
në të tërë shtigjet e saj mbretëron paqja.

<span id="an_3:18">3:18</span> Ajo është një dru i jetës për ata që e
kapin dhe lum ata që mbahen fort atje.

<span id="an_3:19">3:19</span> Me diturinë Zoti krijoi tokën dhe me
zgjuarësinë i bëri të qëndrueshëm qiejtë.

<span id="an_3:20">3:20</span> Me diturinë e tij u hapën humnerat dhe
retë japin vesë.

<span id="an_3:21">3:21</span> Biri im, këto gjëra mos u largofshin
kurrë nga sytë e tu. Mbaje diturinë dhe të menduarit.

<span id="an_3:22">3:22</span> Ato do të jenë jetë për shpirtin tënd dhe
një zbukurim në qafën tënde.

<span id="an_3:23">3:23</span> Atëherë do të ecësh i sigurt në rrugën
tënde dhe këmba jote nuk do të pengohet.

<span id="an_3:24">3:24</span> Kur do të biesh për të fjetur, nuk do të
kesh frikë; po, do të biesh dhe gjumi yt do të jetë i ëmbël.

<span id="an_3:25">3:25</span> Nuk do të druash llahtarën e papritur, as
shkatërrimin e të pabesëve kur do të ndodhë,

<span id="an_3:26">3:26</span> sepse Zoti do të jetë pranë teje dhe do
të pengojë që këmba jote të kapet në ndonjë lak.

<span id="an_3:27">3:27</span> Mos i refuzo të mirën atij që i takon,
kur e ke në dorë ta bësh.

<span id="an_3:28">3:28</span> Mos i thuaj të afërmit tënd: "Shko dhe
kthehu; do të të jap nesër", kur e ke me vete gjënë e nevojshme.

<span id="an_3:29">3:29</span> Mos kurdis asnjë të keqe kundër të
afërmit tënd, ndërsa ai banon me besim bashkë me ty.

<span id="an_3:30">3:30</span> Mos bëj padi kundër askujt pa shkak; po
të jetë se nuk të ka bërë asnjë të keqe.

<span id="an_3:31">3:31</span> Mos ki zili njeriun e dhunshëm dhe mos
zgjidh asnjë nga rrugët e tij,

<span id="an_3:32">3:32</span> sepse Zoti e neverit njeriun e çoroditur,
por këshilla e tij është për njerëzit e ndershëm.

<span id="an_3:33">3:33</span> Mallkimi i Zotit është në shtëpinë e të
pabesit, por ai bekon banesën e të drejtëve.

<span id="an_3:34">3:34</span> Me siguri ai tallet me tallësit, por i
fal të përvuajturit.

<span id="an_3:35">3:35</span> Njerëzit e urtë do të trashëgojnë
lavdinë, por poshtërsia do të jetë trashëgimia e atyre që nuk kanë mend.

<span id="an_4:1">4:1</span> Dëgjoni, o bij, mësimet e një ati dhe
tregoni kujdes që të mësoni të gjykoni,

<span id="an_4:2">4:2</span> sepse ju jap një doktrinë të mirë; mos
braktisni ligjin tim.

<span id="an_4:3">4:3</span> Kur isha ende fëmijë pranë atit tim,
njomëzak dhe i dashur në sytë e nënes sime,

<span id="an_4:4">4:4</span> ai më mësonte dhe më thoshte: "Zemra jote
të kujtojë fjalët e mia; ruaji urdhërimet e mia dhe do të jetosh.

<span id="an_4:5">4:5</span> Fito dituri, fito gjykim; mos i harro
fjalët e gojës sime dhe mos u largo prej tyre;

<span id="an_4:6">4:6</span> mos e braktis diturinë dhe ajo do të të
mbrojë; duaje, sepse ajo do të të ndihmojë.

<span id="an_4:7">4:7</span> Dituria është gjëja më e rëndësishme;
prandaj fito diturinë. Edhe sikur të humbasësh ato që ke, fito diturinë.

<span id="an_4:8">4:8</span> Përlëvdoje dhe ajo do të të lartësojë, ajo
do të të japë lavdi, po qe se ti e përvehtëson.

<span id="an_4:9">4:9</span> Ajo do të të vërë mbi kokën tënde një stoli
prej nuri, do të të rrethojë me një kurorë lavdie".

<span id="an_4:10">4:10</span> Dëgjo, biri im, pranoji fjalët e mia dhe
vitet e jetës sate do të shumohen.

<span id="an_4:11">4:11</span> Të kam mësuar në rrugën e diturisë, të
kam udhëhequr nëpër shtigjet e ndershmërisë.

<span id="an_4:12">4:12</span> Kur do të ecësh, hapat e tua nuk do të
pengohen; kur do të vraposh, nuk do të pengohesh.

<span id="an_4:13">4:13</span> Rroke mirë këtë mësim, mos e lër që të
shkojë kot; ruaje, sepse ai është jeta jote.

<span id="an_4:14">4:14</span> Mos hyr në shtegun e të pabesëve dhe mos
ec në rrugën e njerëzve të këqij;

<span id="an_4:15">4:15</span> evitoje atë, mos kalo nëpër të; largoju
prej saj dhe shko tutje.

<span id="an_4:16">4:16</span> Sepse ata nuk mund të flenë, po të mos
kenë bërë të keqen; gjumi i tyre zhduket po të jetë se nuk kanë rrëzuar
dikë;

<span id="an_4:17">4:17</span> ata hanë bukën e paudhësisë dhe pinë
verën e dhunës.

<span id="an_4:18">4:18</span> Por shtegu i të drejtëve është si drita e
agimit, që shkëlqen gjithnjë e më mirë deri sa të bëhet ditë e plotë.

<span id="an_4:19">4:19</span> Rruga e të pabesëve është si terri; ata
nuk shohin atë që do t'i rrëzojë.

<span id="an_4:20">4:20</span> Biri im, trego kujdes për fjalët e mia,
dëgjo thëniet e mia;

<span id="an_4:21">4:21</span> mos u largofshin kurrë nga sytë e tu,
ruaji në qendër të zemrës sate;

<span id="an_4:22">4:22</span> sepse janë jetë për ata që i gjejnë,
shërim për të gjithë trupin e tyre.

<span id="an_4:23">4:23</span> Ruaje zemrën tënde me shumë kujdes, sepse
nga ajo dalin burimet jetës.

<span id="an_4:24">4:24</span> Hiq dorë nga e folura me hile dhe largo
prej teje buzët e çoroditura.

<span id="an_4:25">4:25</span> Sytë e tu le të shohin drejt dhe qepallat
e tua të synojnë drejt para teje.

<span id="an_4:26">4:26</span> Sheshoje shtegun e këmbëve të tua, dhe të
gjitha rrugët e tua qofshin të caktuara mirë.

<span id="an_4:27">4:27</span> Mos u shmang as në të djathtë as në të
majtë; tërhiqe këmbën tënde nga e keqja.

<span id="an_5:1">5:1</span> Biri im, ki kujdes për diturinë time, vëri
veshin arsyetimit tim,

<span id="an_5:2">5:2</span> me qëllim që ti të ruash gjykimin dhe buzët
e tua të fiksojnë diturinë.

<span id="an_5:3">5:3</span> Sepse buzët e gruas që shkel kurorën
nxjerrin mjaltë dhe goja e saj është më e butë se vaji;

<span id="an_5:4">5:4</span> por në fund ajo është e hidhur si pelini, e
mprehtë si një shpatë me dy presa.

<span id="an_5:5">5:5</span> Këmbët e saj zbresin drejt vdekjes, hapat e
saj çojnë drejtpërdrejt në Sheol.

<span id="an_5:6">5:6</span> Ajo nuk ecën në shtegun e jetës, por ti nuk
i jep rëndësi kësaj gjëje; rrugët e saj janë të gabuara, por ti nuk e
kupton.

<span id="an_5:7">5:7</span> Prandaj tani, bij të mi, më dëgjoni dhe mos
u largoni nga fjalët e gojës sime.

<span id="an_5:8">5:8</span> Mbaje larg prej saj rrugën tënde dhe mos iu
afro portës së shtëpisë së saj,

<span id="an_5:9">5:9</span> për të mos ua dhënë të tjerëve fuqinë tënde
dhe vitet e tua dikujt që nuk ka mëshirë.

<span id="an_5:10">5:10</span> Me qëllim që të huajt të mos ngopen me
pasurinë tënde, dhe mundi yt të mos shkojë në shtëpinë e një të huaji,

<span id="an_5:11">5:11</span> dhe të mos rënkosh kur do të të vijë
fundi, kur mishi dhe trupi yt do të jenë të konsumuar,

<span id="an_5:12">5:12</span> dhe të thuash: "Vallë si urreva mësimin,
dhe si e ka përçmuar qortimin zemra ime?

<span id="an_5:13">5:13</span> Nuk dëgjova zërin e atyre që më mësonin
dhe nuk ua vura veshin atyre që më udhëzonin.

<span id="an_5:14">5:14</span> U ndodha pothuajse në një të keqe të
plotë në mes të turmës dhe të kuvendit".

<span id="an_5:15">5:15</span> Pi ujin e sternës sate dhe ujin e
rrjedhshëm të pusit tënd.

<span id="an_5:16">5:16</span> A duhet burimet e tua të derdhen jashtë,
si rrëke uji nëpër rrugë?

<span id="an_5:17">5:17</span> Qofshin vetëm për ty dhe jo për të huajtë
bashkë me ty.

<span id="an_5:18">5:18</span> Qoftë i bekuar burimi yt dhe gëzohu me
nusen e rinisë sate.

<span id="an_5:19">5:19</span> Drenushë e dashur dhe gazelë hirplotë,
sisët e saj le të të kënaqin kurdoherë, dhe qofsh vazhdimisht i dhënë
pas dashurisë që ke për të.

<span id="an_5:20">5:20</span> Pse vallë, biri im, të biesh në dashuri
me një grua që ka shkelur kurorën dhe të rrokësh gjirin e një të huaje?

<span id="an_5:21">5:21</span> Sepse rrugët e njeriut janë gjithnjë
përpara syve të Zotit, dhe ai vëzhgon të gjitha shtigjet e tij.

<span id="an_5:22">5:22</span> I pabesi zihet nga vetë paudhësitë e tij
dhe mbahet nga litarët e mëkatit të tij.

<span id="an_5:23">5:23</span> Ai ka për të vdekur sepse nuk korrigjohet
dhe do të zhduket për shkak të marrëzisë së tij.

<span id="an_6:1">6:1</span> Biri im, në qoftë se je bërë garant për të
afërmin tënd, në rast se ke dhënë dorën si garanci për një të huaj,

<span id="an_6:2">6:2</span> je zënë në lakun e fjalëve të gojës sate,
je zënë nga fjalët e gojës sate.

<span id="an_6:3">6:3</span> Bëj këtë, pra, biri im, dhe shpengohu,
sepse ke rënë në duart e të afërmit tënd. Shko, hidhu në këmbët e tij
dhe ngul këmbë me të madhe te i afërmi yt.

<span id="an_6:4">6:4</span> Mos u jep gjumë syve të tu as çlodhje
qepallave të tua;

<span id="an_6:5">6:5</span> çlirohu si gazela nga dora e gjahtarit, si
zogu nga dora e atij që kap zogjtë.

<span id="an_6:6">6:6</span> Shko te milingona, o përtac, vër re zakonet
e saj dhe bëhu i urtë.

<span id="an_6:7">6:7</span> Ajo nuk ka as kryetar, as mbikëqyrës, as
zot;

<span id="an_6:8">6:8</span> e gjen ushqimin në verë dhe mbledh zahirenë
e saj gjatë korrjes.

<span id="an_6:9">6:9</span> Deri kur, o përtac, do të rrish duke
fjetur? Kur do të shkundesh nga gjumi yt?

<span id="an_6:10">6:10</span> Të flesh pak, të dremitësh pak, të rrish
me duar në ije për t'u çlodhur,

<span id="an_6:11">6:11</span> kështu varfëria jote do të vijë si një
vjedhës, dhe skamja jote si një njeri i armatosur.

<span id="an_6:12">6:12</span> Njeriu pa vlerë, njeriu i keq, ecën me
një gojë të çoroditur;

<span id="an_6:13">6:13</span> luan syrin, flet me këmbët, bën shenja me
gishta;

<span id="an_6:14">6:14</span> ka ligësi në zemër, kurdis vazhdimisht të
keqen dhe mbjell grindje.

<span id="an_6:15">6:15</span> Prandaj shkatërrimi i tij do të vijë
papritur, në një çast do të shkatërrohet pa rrugëdalje tjetër.

<span id="an_6:16">6:16</span> Zoti i urren këto gjashtë gjëra, madje
shtatë janë të neveritshme për të:

<span id="an_6:17">6:17</span> sytë krenare, gjuha gënjeshtare, duart që
derdhin gjak të pafajshëm,

<span id="an_6:18">6:18</span> zemra që kurdis plane të këqija, këmbët
që turren shpejt drejt së keqes,

<span id="an_6:19">6:19</span> dëshmitari i rremë që thotë gënjeshtra
dhe ai që shtie grindje midis vëllezërve.

<span id="an_6:20">6:20</span> Biri im, ruaje urdhërimin e atit tënd dhe
mos harro mësimet e nënës sate.

<span id="an_6:21">6:21</span> Mbaji vazhdimisht të lidhura në zemrën
tënde dhe fiksoji rreth qafës sate.

<span id="an_6:22">6:22</span> Kur do të ecësh, do të të udhëheqin; kur
të pushosh, do të të ruajnë; kur të zgjohesh, do të flasin me ty.

<span id="an_6:23">6:23</span> Sepse urdhërimi është një llambë, mësimi
një dritë, dhe ndreqjet e mësimit janë rruga e jetës,

<span id="an_6:24">6:24</span> për të të mbrojtur nga gruaja e keqe, nga
lajkat e gjuhës të gruas së huaj.

<span id="an_6:25">6:25</span> Mos dëshiro në zemrën tënde bukurinë e
saj dhe mos u rrëmbe nga qepallat e saj.

<span id="an_6:26">6:26</span> Sepse për një prostitutë burri katandiset
për një copë bukë, dhe gruaja e një tjetri gjuan shpirtin e vyer të një
burri.

<span id="an_6:27">6:27</span> A mund të mbajë burri një zjarr në gji të
tij pa djegur rrobat e trupit?

<span id="an_6:28">6:28</span> A mund të ecë burri mbi qymyr të ndezur
pa djegur këmbët e tij?

<span id="an_6:29">6:29</span> Në këtë gjendje është ai që shkon tek
gruaja e një tjetri; kush e prek nuk do të mbetet pa u ndëshkuar.

<span id="an_6:30">6:30</span> Nuk përçmohet hajduti që vjedh për të
shuar urinë kur është i uritur;

<span id="an_6:31">6:31</span> por në rast se kapet në faj, duhet të
kthejë shtatëfishin, dhe të japë tërë pasurinë e shtëpisë së tij.

<span id="an_6:32">6:32</span> Por ai që kryen një shkelje kurore me një
grua është një njeri pa mend; ai që bën një gjë të tillë shkatërron
jetën e tij.

<span id="an_6:33">6:33</span> Do të gjejë plagë dhe përçmim, dhe turpi
i tij nuk do t'i hiqet kurrë.

<span id="an_6:34">6:34</span> sepse xhelozia e tërbon bashkëshortin, që
do të jetë i pamëshirshëm ditën e hakmarrjes.

<span id="an_6:35">6:35</span> Ai nuk do të pranojë asnjë shpërblim dhe
nuk do të kënaqet, edhe sikur t'i bëjnë shumë dhurata.

<span id="an_7:1">7:1</span> Biri im, ruaji fjalët e mia dhe urdhërimet
e mia në veten tënde,

<span id="an_7:2">7:2</span> Ruaji urdhërimet e mia dhe ke për të
jetuar; ruaji mësimet e mia si bebja e syve të tu.

<span id="an_7:3">7:3</span> Lidhi ndër gishta, shkruaji mbi tabelën e
zemrës sate.

<span id="an_7:4">7:4</span> Thuaji diturisë: "Ti je motra ime" dhe
quaje "shok" gjykimin,

<span id="an_7:5">7:5</span> me qëllim që të të ruajnë nga gruaja e
tjetrit nga gruaja e huaj që përdor fjalë lajkatare.

<span id="an_7:6">7:6</span> Nga dritarja e shtëpisë sime shikoja nëpër
parmakët prej hekuri

<span id="an_7:7">7:7</span> dhe pashë midis budallenjve; dallova midis
të rinjve një djalë të ri që s'kishte gjykim,

<span id="an_7:8">7:8</span> që kalonte nëpër rrugë pranë qoshes të
gruas së huaj dhe drejtohej nga shtëpia e saj,

<span id="an_7:9">7:9</span> në muzg, kur po ngryste dita, ndërsa
zbriste nata e zezë dhe e errët.

<span id="an_7:10">7:10</span> I doli para një grua e veshur si
prostitutë dhe dinake;

<span id="an_7:11">7:11</span> ajo është turbulluese dhe provokuese, dhe
nuk di t'i mbajë këmbët në shtëpinë e saj;

<span id="an_7:12">7:12</span> herë mbi rrugë, herë në sheshet qëndron
në pritë në çdo qoshe.

<span id="an_7:13">7:13</span> Kështu e zuri dhe e puthi, pastaj me
paturpësi tha:

<span id="an_7:14">7:14</span> "Duhet të bëja flijimet e falenderimit;
pikërisht sot i plotësova zotimet e mia;

<span id="an_7:15">7:15</span> prandaj të dola para që të të kërkoj dhe
të gjeta.

<span id="an_7:16">7:16</span> E zbukurova shtratin tim me një mbulesë
si sixhade, me li të ngjyrosur nga Egjipti;

<span id="an_7:17">7:17</span> e parfumova shtratin tim me mirrë, me
aloe dhe me kanellë.

<span id="an_7:18">7:18</span> Eja, të dehemi me dashuri deri në
mëngjes, të kënaqemi në qejfe dashurie,

<span id="an_7:19">7:19</span> sepse burri im nuk është në shtëpi, por
ka shkuar në një udhëtim të gjatë;

<span id="an_7:20">7:20</span> ka marrë me vete një thes të vogël me
pare dhe do të kthehet në shtëpi vetëm kur të jetë hëna e plotë".

<span id="an_7:21">7:21</span> Ajo e mashtroi me fjalë bindëse, e
tërhoqi me ëmbëlsinë e buzëve të saj.

<span id="an_7:22">7:22</span> Ai e ndoqi pa mëdyshje, si një ka që
shkon në thertore, si një i lidhur në dënimin e budallait,

<span id="an_7:23">7:23</span> deri sa një shigjetë nuk i shpon mëlçinë;
ai nxiton si një zog, pa ditur që një lak është ngritur kundër jetës së
tij.

<span id="an_7:24">7:24</span> Prandaj, bij të mi, më dëgjoni,
kushtojuni kujdes fjalëve të gojës sime.

<span id="an_7:25">7:25</span> Zemra jote të mos shkojë pas rrugëve të
saj, mos devijo nëpër shtigjet e saj,

<span id="an_7:26">7:26</span> sepse ka rrëzuar shumë të plagosur për
vdekje, dhe tërë ata që ajo ka vrarë ishin burra të fortë.

<span id="an_7:27">7:27</span> Shtëpia e saj është rruga e Sheolit që
zbret në thellësitë e vdekjes.

<span id="an_8:1">8:1</span> A nuk bërtet vallë dituria dhe maturia a
nuk e bën zërin e saj të dëgjohet?

<span id="an_8:2">8:2</span> Ajo qëndron në këmbë mbi majën e lartësive,
gjatë rrugës, në kryqëzimet e rrugëve;

<span id="an_8:3">8:3</span> bërtet pranë portave, në hyrje të qyteteve,
në prag të dyerve;

<span id="an_8:4">8:4</span> "Ju drejtohem juve, o njerëz dhe zëri im u
drejtohet bijve të njeriut.

<span id="an_8:5">8:5</span> Kuptoni, o njerëz të thjeshtë, maturinë,
dhe ju, njerëz pa mend, kini një zemër të urtë.

<span id="an_8:6">8:6</span> Më dëgjoni, sepse do të flas për gjëra të
rëndësishme dhe buzët e mia do të hapen për të thënë gjëra të drejta.

<span id="an_8:7">8:7</span> Sepse goja ime do të shpallë të vërtetën;
pabesia është e neveritshme për buzët e mia.

<span id="an_8:8">8:8</span> Të gjitha fjalët e gojës sime janë të
drejta, në to nuk ka asgjë të shtrembër dhe të çoroditur.

<span id="an_8:9">8:9</span> Janë të gjitha të drejta për atë që ka mend
dhe për ata që kanë gjetur dijen.

<span id="an_8:10">8:10</span> Pranoni mësimin tim dhe jo argjendin,
dijen në vend të arit të zgjedhur,

<span id="an_8:11">8:11</span> sepse dituria vlen më tepër se
margaritarët, të gjitha gjërat që dikush mund dikush të dëshiroje nuk
barazohen me të.

<span id="an_8:12">8:12</span> Unë, dituria, rri me maturinë dhe e gjej
dijen në meditim.

<span id="an_8:13">8:13</span> Frika e Zotit është të urresh të keqen;
unë e urrej kryelartësinë, arrogancën, rrugën e keqe dhe gojën e
çoroditur.

<span id="an_8:14">8:14</span> Mua më takon mendimi dhe dituria e
vërtetë; unë jam zgjuarsia, mua më përket forca.

<span id="an_8:15">8:15</span> Nëpërmjet meje mbretërojnë mbretërit dhe
princat vendosin drejtësinë.

<span id="an_8:16">8:16</span> Nëpërmjet meje qeverisin krerët,
fisnikët, tërë gjykatësit e tokës.

<span id="an_8:17">8:17</span> Unë i dua ata që më duan, dhe ata që më
kërkojnë me kujdes më gjejnë.

<span id="an_8:18">8:18</span> Me mua janë pasuria dhe lavdia, pasuria
që zgjat dhe drejtësia.

<span id="an_8:19">8:19</span> Fryti im është më i mirë se ari, po, se
ari i kulluar, dhe prodhimi im më tepër se argjendi i zgjedhur.

<span id="an_8:20">8:20</span> Unë eci në rrugën e drejtësisë, në mes të
shtigjeve të drejtësisë,

<span id="an_8:21">8:21</span> për t'i bërë ata që më duan të
trashëgojnë pasurinë e vërtetë dhe për të mbushur thesaret e tyre.

<span id="an_8:22">8:22</span> Zoti më zotëroi në fillim të rrugës së
tij, përpara veprave të tij më të lashta.

<span id="an_8:23">8:23</span> U vendosa nga amshimi, që në krye, para
se toka të ekzistonte.

<span id="an_8:24">8:24</span> Më prodhuan kur nuk kishte ende humnera,
kur nuk kishte burime me ujë të bollshëm.

<span id="an_8:25">8:25</span> Më prodhuan para se themelet e maleve të
ishin përforcuar, para kodrinave,

<span id="an_8:26">8:26</span> kur nuk kishte sajuar ende as tokën, as
fushat dhe as plisat e para të dheut.

<span id="an_8:27">8:27</span> Kur ai fiksonte qiejtë, unë isha aty; kur
bënte një rreth mbi sipërfaqen e humnerës,

<span id="an_8:28">8:28</span> kur i bënte të qëndrueshëm qiejtë e
epërm, kur përforconte burimet e humnerës,

<span id="an_8:29">8:29</span> kur i caktonte detit caqet e tij në
mënyrë që ujërat të mos kalonin përtej urdhërit të tij, kur vendoste
themelet e dheut,

<span id="an_8:30">8:30</span> unë isha pranë tij si një arkitekt, isha
çdo ditë kënaqësia e tij, duke u gëzuar çdo çast para tij;

<span id="an_8:31">8:31</span> kënaqesha në pjesën e banueshme të botës
dhe gjeja ëndjen time me bijtë e njerëzve.

<span id="an_8:32">8:32</span> Tani, pra, më dëgjoni, o bij; lum ata që
ndjekin rrugët e mia!

<span id="an_8:33">8:33</span> Dëgjoni këto mësime, tregohuni të urtë
dhe mos i hidhni poshtë!

<span id="an_8:34">8:34</span> Lum ai njeri që më dëgjon, duke u gdhirë
çdo ditë te portat e mia dhe duke ruajtur shtalkat e portave të mia.

<span id="an_8:35">8:35</span> Sepse ai që më gjen, gjen jetën, dhe
siguron përkrahjen e Zotit.

<span id="an_8:36">8:36</span> Por ai që mëkaton kundër meje, i bën të
keqe vetvetes; të gjithë ata që më urrejnë duan vdekjen".

<span id="an_9:1">9:1</span> Dituria ka ndërtuar shtëpinë e saj, ka
gdhendur shtatë shtyllat e saj.

<span id="an_9:2">9:2</span> Ka vrarë kafshët e saj, ka përzier verën e
saj dhe shtruar tryezën e saj.

<span id="an_9:3">9:3</span> Ka dërguar jashtë shërbëtoret e saj; nga
vendet më të larta të qytetit ajo thërret:

<span id="an_9:4">9:4</span> "Ai që është budalla të vijë këtu!". Atij
që i mungon gjykimi i thotë:

<span id="an_9:5">9:5</span> "Ejani, hani nga buka ime dhe pini verën që
kam përzier.

<span id="an_9:6">9:6</span> Lëreni budallallëkun dhe do të jetoni, ecni
në rrugën e arsyes".

<span id="an_9:7">9:7</span> Ai që korrigjon tallësin tërheq mbi vete të
shara, dhe ai që qorton të pabesin merr të shara.

<span id="an_9:8">9:8</span> Mos qorto tallësin sepse ai do të të
urrejë; qorto të urtin dhe ai do të të dojë.

<span id="an_9:9">9:9</span> Mësoje të urtin dhe ai do të bëhet edhe më
i urtë. Mësoje të drejtin dhe ai do të rritë diturinë e tij.

<span id="an_9:10">9:10</span> Frika e Zotit është parimi i diturisë,
dhe njohja e të Shenjtit është zgjuarsia.

<span id="an_9:11">9:11</span> Sepse nëpërmjet meje do të shumohen ditët
e tua dhe do të të shtohen vite jete.

<span id="an_9:12">9:12</span> Në rast se je i urtë, je i urtë për veten
tënde; në rast se je tallës, pasojat do t'i kesh vetëm ti.

<span id="an_9:13">9:13</span> Gruaja budallaqe është zhurmëmadhe, aspak
e zgjuar dhe nuk di asgjë.

<span id="an_9:14">9:14</span> Rri ulur te porta e shtëpisë së saj, mbi
një fron në vendet e larta të qytetit,

<span id="an_9:15">9:15</span> për të ftuar ata që kalojnë nëpër rrugë,
që shkojnë drejt në rrugën e tyre:

<span id="an_9:16">9:16</span> "Ai që është budalla të vijë këtu!". Dhe
atij që i mungon arsyeja i thotë:

<span id="an_9:17">9:17</span> "Ujërat e vjedhura janë të ëmbla; buka që
hahet fshehurazi është e shijshme".

<span id="an_9:18">9:18</span> Por ai nuk e di që atje janë të vdekurit,
që të ftuarit e saj janë në thellësinë e Sheolit.

<span id="an_10:1">10:1</span> Fjalët e urta të Salomonit. Një fëmijë e
urtë e gëzon të atin, por një fëmijë budalla i shkakton vuajtje nënes së
vet.

<span id="an_10:2">10:2</span> Thesaret e padrejtësisë nuk japin dobi,
por drejtësia të çliron nga vdekja.

<span id="an_10:3">10:3</span> Zoti nuk do të lejojë që i drejti të
vuajë nga uria, por hedh poshtë dëshirën e të pabesëve.

<span id="an_10:4">10:4</span> Kush punon me dorë përtace varfërohet,
por dora e njerëzve të zellshëm të bën të pasurohesh.

<span id="an_10:5">10:5</span> Ai që mbledh gjatë verës është një bir i
matur, por ai që fle në kohën e korrjeve është një bir që të mbulon me
turp.

<span id="an_10:6">10:6</span> Ka bekime mbi kokën e të drejtit, por
dhuna e mbulon gojën e të pabesëve.

<span id="an_10:7">10:7</span> Kujtimi i të drejtit është në bekim, por
emri i të pabesit do të kalbet.

<span id="an_10:8">10:8</span> Zemërurti i pranon urdhërimet, por
fjalamani budalla do të rrëzohet.

<span id="an_10:9">10:9</span> Ai që ecën në ndershmëri ecën i sigurt,
por ai që ndjek rrugë dredharake ka për t'u zbuluar.

<span id="an_10:10">10:10</span> Kush e shkel syrin shkakton vuajtje,
por fjalamani budalla do të rrëzohet.

<span id="an_10:11">10:11</span> Goja e të drejtit është një burim jete,
por dhuna e mbulon gojën e të pabesëve.

<span id="an_10:12">10:12</span> Urrejtja shkakton grindje, por dashuria
mbulon të gjitha fajet.

<span id="an_10:13">10:13</span> Dituria gjendet mbi buzët e atyre që
kanë mendje, por shkopi është për kurrizin e atyre që nuk kanë mend.

<span id="an_10:14">10:14</span> Të urtët grumbullojnë njohuri, por goja
e budallait është një shkatërrim i shpejtë.

<span id="an_10:15">10:15</span> Begatia e të pasurit është qyteti i tij
i fortë; shkatërrimi i të varfërit është varfëria e tyre.

<span id="an_10:16">10:16</span> Puna e të drejtit i shërben jetës,
fitimi i të pabesit mëkatit.

<span id="an_10:17">10:17</span> Kush ruan mësimet është në rrugën e
jetës; por kush nuk pranon kritikën humb.

<span id="an_10:18">10:18</span> Kush e maskon urrejtjen ka buzë
gënjeshtare dhe ai që përhap shpifje është budalla.

<span id="an_10:19">10:19</span> Në fjalët e shumta faji nuk mungon, por
ai që i frenon buzët e tij është i urtë.

<span id="an_10:20">10:20</span> Gjuha e të drejtit është argjend i
zgjedhur, por zemra e të pabesëve vlen pak.

<span id="an_10:21">10:21</span> Buzët e të drejtit ushqejnë mjaft
njerëz, por budallenjtë vdesin sepse nuk kanë mend.

<span id="an_10:22">10:22</span> Bekimi i Zotit pasuron dhe ai nuk shton
asnjë vuajtje.

<span id="an_10:23">10:23</span> Kryerja e një kobi për budallanë është
si një zbavitje; kështu është dituria për njeriun që ka mend.

<span id="an_10:24">10:24</span> Të pabesit i ndodh ajo nga e cila
trembet, por njerëzve të drejtë u jepet ajo që dëshirojnë.

<span id="an_10:25">10:25</span> Kur kalon furtuna, i pabesi nuk është
më, por i drejti ka një themel të përjetshëm.

<span id="an_10:26">10:26</span> Ashtu si uthulla për dhëmbët dhe tymi
për sytë, kështu është dembeli për ata që e dërgojnë.

<span id="an_10:27">10:27</span> Frika e Zotit i zgjat ditët, por vitet
e të pabesit do të shkurtohen.

<span id="an_10:28">10:28</span> Shpresa e të drejtëve është gëzimi, por
pritja e të pabesëve do të zhduket.

<span id="an_10:29">10:29</span> Rruga e Zotit është një kala për
njeriun e ndershëm, por është shkatërrim për ata që kryejnë padrejtësi.

<span id="an_10:30">10:30</span> I drejti nuk do të lëvizet kurrë, por
të pabesët nuk do të banojnë në tokë.

<span id="an_10:31">10:31</span> Goja e të drejtit prodhon dituri, por
gjuha e çoroditur do të pritet.

<span id="an_10:32">10:32</span> Buzët e të drejtit njohin atë që është
e pranueshme; por goja e të pabesëve njeh vetëm gjëra të çoroditura.

<span id="an_11:1">11:1</span> Peshorja e pasaktë është e neveritshme
për Zotin, por peshimi i saktë i pëlqen.

<span id="an_11:2">11:2</span> Kur vjen kryelartësia, vjen edhe turpi;
por dituria është me njerëzit e thjeshtë.

<span id="an_11:3">11:3</span> Njerëzit e drejtë udhëhiqen nga
ndershmëria, por ligësia e të pabesëve do t'i shkatërrojë këta.

<span id="an_11:4">11:4</span> Pasuritë nuk sjellin dobi ditën e
zemërimit, por drejtësia të shpëton nga vdekja.

<span id="an_11:5">11:5</span> Drejtësia e njeriut të ndershëm i hap
rrugën, por i pabesi bie për shkak të paudhësisë së tij.

<span id="an_11:6">11:6</span> Drejtësia e njerëzve të drejtë i çliron
këta, por njerëzit e pabesë do të kapen nga vetë ligësia e tyre.

<span id="an_11:7">11:7</span> Kur vdes një i pabesë, shpresa e tij humb
dhe shpresa e njerëzve të padrejtë davaritet.

<span id="an_11:8">11:8</span> I drejti çlirohet nga fatkeqësia, por i
pabesi i zë vendin.

<span id="an_11:9">11:9</span> Me gojën e tij hipokriti shkatërron të
afërmin e tij, por të drejtët çlirohen për shkak të dijes së tyre.

<span id="an_11:10">11:10</span> Kur të drejtët begatohen, qyteti
gëzohet; por kur vdesin të pabesët, dëgjohen britma gëzimi.

<span id="an_11:11">11:11</span> Nga bekimi i njerëzve të drejtë qyteti
ngrihet, por goja e të pafeve e çon në shkatërrim.

<span id="an_11:12">11:12</span> Kush e përbuz të afërmin e tij nuk ka
mend, por njeriu i matur hesht.

<span id="an_11:13">11:13</span> Kush shkon rreth e qark duke përfolur,
nxjerr sekretet, por ai që ka një shpirt besnik i fsheh ato.

<span id="an_11:14">11:14</span> Pa një udhëheqje të urtë populli bie,
por gjen shpëtim në numrin e madh të këshilltarëve.

<span id="an_11:15">11:15</span> Kush bëhet garant për një të huaj do të
pësojë dëmet e këtij veprimi, por ai që refuzon të japë dorën si garant
është i sigurt.

<span id="an_11:16">11:16</span> Gruaja e bukur fiton lavdinë dhe
njerëzit e dhunshëm grumbullojnë pasuri.

<span id="an_11:17">11:17</span> Njeriu i mëshirshëm i bën të mirë
vetes, kurse njeriu mizor mundon mishin e tij.

<span id="an_11:18">11:18</span> I pabesi realizon një fitim të rremë,
por ai që mbjell drejtësi do të ketë një shpërblim të sigurt.

<span id="an_11:19">11:19</span> Ashtu si drejtësia të çon në jetë,
kështu ai që shkon pas të keqes gjen vdekjen.

<span id="an_11:20">11:20</span> Të çoroditurit nga zemra janë të
neveritur për Zotin, por ata që janë të ndershëm në sjelljen e tyre
pëlqehen nga ai.

<span id="an_11:21">11:21</span> Edhe kur i shtrëngon dorën një tjetri
për një besëlidhje, njeriu i keq nuk do të mbetet i pandëshkuar, por
pasardhësit e të drejtëve do të shpëtojnë.

<span id="an_11:22">11:22</span> Si një unazë ari në feçkën e një derri,
kështu është një grua e bukur që nuk ka mend.

<span id="an_11:23">11:23</span> Dëshira e të drejtëve është vetëm e
mira, por shpresa e të pabesëve është zemërimi.

<span id="an_11:24">11:24</span> Ka nga ata që shkapërderdhin bujari dhe
bëhen më të pasur, dhe ka nga ata që kursejnë më tepër se duhet dhe
bëhen gjithnjë e më të varfër.

<span id="an_11:25">11:25</span> Njeriu bujar do të pasurohet dhe ai që
vadit do të vaditet gjithashtu.

<span id="an_11:26">11:26</span> Populli mallkon atë që nuk pranon të
japë grurin, por bekimi bie mbi kokën e atij që e shet.

<span id="an_11:27">11:27</span> Kush kërkon me zell të mirën fiton
dashamirësinë, por ai që kërkon të keqen, kjo do t'i bjerë mbi të.

<span id="an_11:28">11:28</span> Kush ka besim në pasuritë e tij do të
rrëzohet, por të drejtët do të çelin si gjethe.

<span id="an_11:29">11:29</span> Ai që bën rrëmujë në shtëpinë e vet do
të trashëgojë erën, dhe budallai do të jetë shërbëtori i atij që është i
urtë nga zemra.

<span id="an_11:30">11:30</span> Fryti i të drejtit është një dru i
jetës, dhe ai që shtie në dorë shpirtërat është i urtë.

<span id="an_11:31">11:31</span> Ja, i drejti merr shpërblimin mbi tokë,
e aq më tepër i pabesi dhe mëkatari!

<span id="an_12:1">12:1</span> Kush e do korrigjimin do diturinë, por ai
që e urren kritikën është budalla.

<span id="an_12:2">12:2</span> Njeriu i mirë gëzon përkrahjen e Zotit,
por ky do të dënojë njeriun që sajon plane të këqija.

<span id="an_12:3">12:3</span> Njeriu nuk bëhet i qëndrueshëm me
pabesinë, por rrënja e të drejtëve nuk do të lëvizet kurrë.

<span id="an_12:4">12:4</span> Gruaja e virtytshme është kurora e burrit
të saj, por ajo që e turpëron është si një krimb në kockat e tij.

<span id="an_12:5">12:5</span> Mendimet e të drejtëve janë drejtësia,
por synimet e të pabesëve janë mashtrimi.

<span id="an_12:6">12:6</span> Fjalët e të pabesëve rrinë në pritë për
të derdhur gjak, por goja e njerëzve të drejtë do t'i çlirojë.

<span id="an_12:7">12:7</span> Të pabesët janë përmbysur dhe nuk janë
më, por shtëpia e të drejtëve do të mbetet më këmbë.

<span id="an_12:8">12:8</span> Një njeri lëvdohet për gjykimin e tij,
por ai që ka një zemër të çoroditur do të përçmohet.

<span id="an_12:9">12:9</span> Éshtë më mirë të të çmojnë pak dhe të
kesh një shërbëtor, se sa të të nderojnë dhe të mos kesh bukë.

<span id="an_12:10">12:10</span> I drejti kujdeset për jetën e bagëtisë
së tij, por të përbrendshmet e të pabesëve janë mizore.

<span id="an_12:11">12:11</span> Kush punon tokën e tij do të ngopet me
bukë, por ai që shkon pas kotësive është pa mend.

<span id="an_12:12">12:12</span> I pabesi dëshiron gjahun e njerëzve të
këqij, por rrënja e të drejtëve sjell fryt.

<span id="an_12:13">12:13</span> Njeriu i keq kapet në kurthin e mëkatit
të buzëve të tij, por i drejti do t'i shpëtojë fatkeqësisë.

<span id="an_12:14">12:14</span> Njeriu do të ngopet me të mira për
frytin e gojës së tij, dhe secili do të marrë shpërblimin simbas veprës
së duarve të tij.

<span id="an_12:15">12:15</span> Rruga e budallait është e drejtë para
syve të tij, por ai që dëgjon këshillat është i urtë.

<span id="an_12:16">12:16</span> Budallai e tregon menjëherë pezmatimin
e tij, por njeriu i matur e fsheh turpin.

<span id="an_12:17">12:17</span> Ai që thotë të vërtetën shpall atë që
është e drejtë, por dëshmitari i rremë thotë mashtrime.

<span id="an_12:18">12:18</span> Kush flet pa mend është si ai që shpon
me shpatë, por gjuha e të urtëve sjell shërim.

<span id="an_12:19">12:19</span> Buza që thotë të vërtetën, do të bëhet
e qëndrueshme përjetë, por gjuha që gënjen zgjat vetëm një çast.

<span id="an_12:20">12:20</span> Mashtrimi është në zemrën e atyre që
kurdisin të keqen, por për ata që këshillojnë paqen ka gëzim.

<span id="an_12:21">12:21</span> Asnjë e keqe nuk do t'i ndodhë të
drejtit, por të pabesët do të kenë plot telashe.

<span id="an_12:22">12:22</span> Buzët gënjeshtare janë të neveritshme
për Zotin, por ata që veprojnë me çiltërsi i pëlqejnë atij.

<span id="an_12:23">12:23</span> Njeriu i matur e fsheh diturinë e tij,
por zemra e budallenjve shpall budallallëkun e tyre.

<span id="an_12:24">12:24</span> Dora e njeriut të kujdeshëm do të
sundojë, por dora e përtacëve do t'i nënshtrohet punës së detyrueshme.

<span id="an_12:25">12:25</span> Shqetësimi në zemrën e njeriut e rrëzon
atë, por një fjalë e mirë e gëzon atë.

<span id="an_12:26">12:26</span> I drejti e zgjedh me kujdes shokun e
tij, por rruga e të pabesëve i bën që të humbasin.

<span id="an_12:27">12:27</span> Përtaci nuk e pjek gjahun e tij, por
kujdesi për njeriun është një pasuri e çmueshme.

<span id="an_12:28">12:28</span> Mbi shtegun e drejtësisë ka jetë, dhe
mbi këtë shteg nuk ka vdekje.

<span id="an_13:1">13:1</span> Një bir i urtë dëgjon mësimet e atit të
vet, por tallësi nuk e dëgjon qortimin.

<span id="an_13:2">13:2</span> Nga fryti i gojës së tij njeriu do të
hajë atë që është e mirë, por shpirti i të pabesëve do të ushqehet me
dhunë.

<span id="an_13:3">13:3</span> Kush kontrollon gojën e tij mbron jetën e
vet, por ai që i hap shumë buzët e tij shkon drejt shkatërrimit.

<span id="an_13:4">13:4</span> Shpirti i përtacit dëshiron dhe nuk ka
asgjë, por shpirti i atyre që janë të kujdesshëm do të kënaqet
plotësisht.

<span id="an_13:5">13:5</span> I drejti e urren gënjeshtrën, por i
pabesi është i neveritshëm dhe do të turpërohet.

<span id="an_13:6">13:6</span> Drejtësia ruan atë që ndjek një rrugë të
ndershme, por pabesia e rrëzon mëkatarin.

<span id="an_13:7">13:7</span> Ka nga ata që sillen si një i pasur, por
nuk kanë asgjë; përkundrazi ka nga ata që sillen si një i varfër, por
kanë shumë pasuri.

<span id="an_13:8">13:8</span> Pasuritë e një njeriu shërbejnë për të
shpërblyer jetën e tij, por i varfëri nuk ndjen asnjë kërcënim.

<span id="an_13:9">13:9</span> Drita e të drejtëve shkëlqen bukur, por
llamba e të pabesëve do të shuhet.

<span id="an_13:10">13:10</span> Nga krenaria rrjedhin vetëm grindjet,
por dituria është me ata që u kushtojnë kujdes këshillave.

<span id="an_13:11">13:11</span> Pasuria e përftuar në mënyrë jo të
ndershme do të katandiset në pak gjëra, por atij që e grumbullon me mund
do t'i shtohet ajo.

<span id="an_13:12">13:12</span> Pritja e zgjatur e ligështon zemrën,
por dëshira e plotësuar është një dru i jetës.

<span id="an_13:13">13:13</span> Ai që përçmon fjalën do të
shkatërrohet, por ai që respekton urdhërimin do të shpërblehet.

<span id="an_13:14">13:14</span> Mësimet e të urtit janë burim jete për
t'i evituar dikujt leqet e vdekjes.

<span id="an_13:15">13:15</span> Gjykimi i mirë siguron favor, por
veprimi i të pabesëve është i dëmshëm.

<span id="an_13:16">13:16</span> Çdo njeri i matur vepron me dituri, por
budallai kapardiset me marrëzinë e tij.

<span id="an_13:17">13:17</span> Lajmëtari i keq bie në telashe, por
lajmëtari besnik sjell shërim.

<span id="an_13:18">13:18</span> Mjerimi dhe turpi do të vjinë mbi atë
që nuk pranon korrigjimin, por ai që dëgjon qortimin do të nderohet.

<span id="an_13:19">13:19</span> Dëshira e realizuar është e ëmbël për
shpirtin, por për budallenjtë është një gjë e neveritshme largimi nga e
keqja.

<span id="an_13:20">13:20</span> Kush shkon me të urtët bëhet i urtë,
por shoku i budallenjve do të bëhet i keq.

<span id="an_13:21">13:21</span> E keqja përndjek mëkatarët, por i
drejti do të shpërblehet me të mirën.

<span id="an_13:22">13:22</span> Njeriu i mirë i lë një trashëgim bijve
të bijve të tij, por pasuria e mëkatarit vihet mënjanë për të drejtin.

<span id="an_13:23">13:23</span> Ara e punuar e të varfërve jep ushqim
me shumicë, por ka nga ata që vdesin për mungesë drejtësie.

<span id="an_13:24">13:24</span> Kush e kursen shufrën urren birin e
vet, por ai që e do e korrigjon me kohë.

<span id="an_13:25">13:25</span> I drejti ha sa të ngopet, por barku i
të pabesëve vuan nga uria.

<span id="an_14:1">14:1</span> Gruaja e urtë ndërton shtëpinë e saj, por
budallaqja e shkatërron me duart e veta.

<span id="an_14:2">14:2</span> Kush ecën në drejtësinë e tij ka frikë
nga Zoti, por ai që çoroditet në rrugët e tij e përçmon atë.

<span id="an_14:3">14:3</span> Në gojën e budallait gjejmë farën e
kryelartësisë, por të urtët e ruajnë gojën e tyre.

<span id="an_14:4">14:4</span> Aty ku nuk ka qe grazhdi është bosh, por
bollëku i korrjes qëndron në forcën e kaut.

<span id="an_14:5">14:5</span> Dëshmitari i ndershëm nuk gënjen, por
dëshmitari i rremë thotë gënjeshtra.

<span id="an_14:6">14:6</span> Tallësi kërkon diturinë dhe nuk e gjen,
por dija është një gjë e lehtë për atë që ka mend.

<span id="an_14:7">14:7</span> Largohu nga njeriu budalla sepse nuk do
të gjesh dituri mbi buzët e tij.

<span id="an_14:8">14:8</span> Dituria e njeriut të matur qëndron në të
dalluarit e rrugës së tij, por marrëzia e budallenjve është mashtrim.

<span id="an_14:9">14:9</span> Budallenjtë qeshin me mëkatin, por midis
njerëzve të drejtë është falja.

<span id="an_14:10">14:10</span> Zemra njeh trishtimin e vet, por një i
huaj nuk mund të marrë pjesë në gëzimin e saj.

<span id="an_14:11">14:11</span> Shtëpia e të pabesëve do të
shkatërrohet, por çadra e njerëzve të drejtë do të lulëzojë.

<span id="an_14:12">14:12</span> Éshtë një rrugë që njeriut i duket e
drejtë, por në fund ajo të nxjerr në rrugët e vdekjes.

<span id="an_14:13">14:13</span> Edhe kur qesh, zemra mund të jetë e
pikëlluar, dhe vetë gëzimi mund të përfundojë në vuajtje.

<span id="an_14:14">14:14</span> Zemërpërdali do të ngopet me rrugët e
tij, dhe njeriu i mirë do të ngopet me frytet e tij.

<span id="an_14:15">14:15</span> Budallai i beson çdo fjale, por njeriu
i matur tregon kujdes të veçantë për hapat e tij.

<span id="an_14:16">14:16</span> Njeriu i urtë i trëmbet së keqes dhe
largohet prej saj, por budallai zemërohet dhe është fodull.

<span id="an_14:17">14:17</span> Ai që zemërohet me lehtësi kryen
marrëzi dhe njeriu që ka qëllime të këqija është i urryer.

<span id="an_14:18">14:18</span> Teveqelit e trashëgojnë budallallëkun,
por njerëzit e matur kurorëzohen me dije.

<span id="an_14:19">14:19</span> Njerëzit e këqij do të përkulen përpara
njerëzve të mirë dhe të pabesët në portat e të drejtëve.

<span id="an_14:20">14:20</span> Të varfërin e urren vetë miku i tij,
por i pasuri ka shumë miklues.

<span id="an_14:21">14:21</span> Kush përçmon të afërmin e vet, mëkaton,
por ai që ka mëshirë për të varfërit është i lumtur.

<span id="an_14:22">14:22</span> A nuk devijojnë, vallë nga rruga e
drejtë ata që kurdisin të keqen? Por ata që mendojnë të mirën kanë për
të gjetur mirësi dhe të vërtetën.

<span id="an_14:23">14:23</span> Në çdo mundim ka një fitim, por fjalët
e kota çojnë vetëm në varfëri.

<span id="an_14:24">14:24</span> Kurora e njerëzve të urtë është pasuria
e tyre, por marrëzia e budallenjve është marrëzi.

<span id="an_14:25">14:25</span> Një dëshmitar që thotë të vërtetën
shpëton jetën e njerëzve, por një dëshmitar i rremë thotë gënjeshtra.

<span id="an_14:26">14:26</span> Në frikën e Zotit gjendet një siguri e
madhe, dhe bijtë e tij do të kenë një vend strehimi.

<span id="an_14:27">14:27</span> Frika e Zotit është një burim jete, që
i shmang leqet e vdekjes.

<span id="an_14:28">14:28</span> Lavdia e mbretit qëndron në turmën e
popullit, por shkatërrimi i princit qëndron në mungesën e njerëzve.

<span id="an_14:29">14:29</span> Kush është i ngadalshëm në zemërim
është shumë i matur, por ai që rrëmbehet me lehtësi vë në dukje
marrëzinë e tij.

<span id="an_14:30">14:30</span> Një zemër e shëndoshë është jetë për
trupin, por lakmia është krimbi brejtës i kockave.

<span id="an_14:31">14:31</span> Kush shtyp të varfërin fyen rëndë atë
që e ka bërë, por ai që ka mëshirë për nevojtarin e nderon atë.

<span id="an_14:32">14:32</span> I pabesi përmbyset nga vetë ligësia e
tij, por i drejti ka shpresë në vetë vdekjen e tij.

<span id="an_14:33">14:33</span> Dituria prehet në zemrën e atij që ka
mend, por ajo që është në zemrën e budallenjve merret vesh.

<span id="an_14:34">14:34</span> Drejtësia e larton një komb, por mëkati
është turpi i popujve.

<span id="an_14:35">14:35</span> Dashamirësia e mbretit është për
shërbëtorin që vepron me urtësi, por zemërimi i tij është kundër atij që
sillet me paturpësi.

<span id="an_15:1">15:1</span> Përgjigja e ëmbël e fashit zemërimin, por
fjala therëse e nxit zemërimin.

<span id="an_15:2">15:2</span> Gjuha e të urtëve përdor dijen
ndershmërisht, por goja e budallenjve nxjerr marrëzira.

<span id="an_15:3">15:3</span> Sytë e Zotit janë kudo për të shikuar të
këqijtë dhe të mirët.

<span id="an_15:4">15:4</span> Një gjuhë e shëndoshë është një dru i
jetës, por gjuha e çoroditur e sfilit shpirtin.

<span id="an_15:5">15:5</span> Budallai e përçmon korrigjimin e atit të
tij, por ai që e çmon kritikën vepron me zgjuarsi.

<span id="an_15:6">15:6</span> Në shtëpinë e të drejtit ka bollëk të
madh, por në të ardhurat e të pabesit ka telashe.

<span id="an_15:7">15:7</span> Buzët e të urtëve përhapin dijen, por nuk
vepron kështu zemra e budallenjve.

<span id="an_15:8">15:8</span> Sakrifica e të pabesëve është një neveri
për Zotin, por lutja e njerëzve të drejtë i pëlqen atij.

<span id="an_15:9">15:9</span> Rruga e të pabesit është një neveri për
Zotin, por ai do atë që ndjek drejtësinë.

<span id="an_15:10">15:10</span> Një qortim i rëndë pret atë që braktis
rrugën e drejtë, ai që urren kritikën ka për të vdekur.

<span id="an_15:11">15:11</span> Sheoli dhe Abadoni janë para Zotit; ca
më tepër janë zemrat e bijve të njerëzve!

<span id="an_15:12">15:12</span> Tallësi nuk e do atë që e kritikon; ai
nuk shkon tek të urtët.

<span id="an_15:13">15:13</span> Një zemër e gëzuar e bën të lumtur
fytyrën, por nga pikëllimi i zemrës fryma dërrmohet.

<span id="an_15:14">15:14</span> Zemra e njeriut me mend kërkon dijen,
por goja e budallenjve ushqehet me marrëzi.

<span id="an_15:15">15:15</span> Të gjitha ditët e të varfërit janë të
këqija, por për një zemër të kënaqur ka festë përherë.

<span id="an_15:16">15:16</span> Më mirë pak me frikën e Zotit, se sa
një thesar i madh me shqetësime.

<span id="an_15:17">15:17</span> Më mirë një pjatë me perime në të cilën
ka dashuri se sa një ka i majmur në të cilin ka urrejtje.

<span id="an_15:18">15:18</span> Njeriu gjaknxehtë nxit grindje, por ai
që nuk zemërohet shpejt i qetëson grindjet.

<span id="an_15:19">15:19</span> Rruga e përtacit është si një gardh
ferrash, por shtegu i njerëzve të drejtë është i sheshtë.

<span id="an_15:20">15:20</span> Biri i urtë gëzon të atin, por njeriu
budalla përçmon të ëmën.

<span id="an_15:21">15:21</span> Marrëzia është gëzim për atë që nuk ka
mend, por njeriu që ka mend ecën drejt.

<span id="an_15:22">15:22</span> Planet dështojnë ku nuk ka arsye, por
realizohen atje ku ka një mori këshilltarësh.

<span id="an_15:23">15:23</span> Një njeri ndjen gëzim kur mund të jap
një përgjigje dhe sa e mirë është fjala që thuhet në kohën e duhur!

<span id="an_15:24">15:24</span> Njeriun e matur rruga e jetës e çon
lart në mënyrë që të evitojë Sheolin poshtë.

<span id="an_15:25">15:25</span> Zoti do të shkatërrojë shtëpinë e
krenarëve, por do t'i bëjë të qëndrueshëm kufijtë e gruas së ve.

<span id="an_15:26">15:26</span> Mendimet e këqija janë të neveritshme
për Zotin, por fjalët e ëmbla janë të pastra.

<span id="an_15:27">15:27</span> Kush lakmon fitime vë në rrezik
shtëpinë e vet, por ai që i urren dhuratat ka për të jetuar.

<span id="an_15:28">15:28</span> Zemra e të drejtit mendon thellë se si
duhet të përgjigjet, por goja e të pabesit vjell gjëra të këqija.

<span id="an_15:29">15:29</span> Zoti u rri larg të pabesëve, por dëgjon
lutjet e të drejtëve.

<span id="an_15:30">15:30</span> Drita e syve gëzon zemrën, një lajm i
mirë i fortëson kockat.

<span id="an_15:31">15:31</span> Veshi që e dëgjon kritikën e jetës ka
për të qëndruar bashkë me të urtët.

<span id="an_15:32">15:32</span> Kush nuk pranon qortimin e përçmon vetë
shpirtin e tij, por ai që dëgjon qortimin bëhet më i urtë.

<span id="an_15:33">15:33</span> Frika e Zotit është një mësim diturie,
dhe përpara lavdisë vjen përulësia.

<span id="an_16:1">16:1</span> Prirjet e zemrës i përkasin njeriut, por
përgjigja e gjuhës vjen nga Zoti.

<span id="an_16:2">16:2</span> Të gjitha rrugët e njeriut janë të pastra
në sytë e tij, por Zoti i peshon frymët.

<span id="an_16:3">16:3</span> Besoja Zotit veprimet e tua dhe planet e
tua do të realizohen.

<span id="an_16:4">16:4</span> Zoti ka bërë çdo gjë për vete të tij,
edhe të pabesin për ditën e fatkeqësisë.

<span id="an_16:5">16:5</span> Ai që është zemërkrenar është i
neveritshëm për Zotin; edhe sikur t'i shtrëngojë dorën një tjetri për
besëlidhje, nuk ka për të mbetur pa u ndëshkuar.

<span id="an_16:6">16:6</span> Me mirësinë dhe me të vërtetën
padrejtësia shlyhet, dhe me frikën e Zotit njeriu largohet nga e keqja.

<span id="an_16:7">16:7</span> Kur Zotit i pëlqejnë rrugët e një njeriu,
ai bën që edhe armiqtë e tij të bëjnë paqe me të.

<span id="an_16:8">16:8</span> Më mirë të kesh pak me drejtësi, se sa të
ardhura të mëdha pa drejtësi.

<span id="an_16:9">16:9</span> Zemra e njeriut programon rrugën e tij,
por Zoti drejton hapat e tij.

<span id="an_16:10">16:10</span> Mbi buzët e mbretit është një vendim
hyjnor; gjatë gjykimit goja e tij nuk duhet të gabojë.

<span id="an_16:11">16:11</span> Kandari dhe peshoret e sakta janë të
Zotit, të gjitha gurët e peshës janë vepër e tij.

<span id="an_16:12">16:12</span> Éshtë një gjë e neveritshme për
mbretërit të bëjnë të keqen, sepse froni bëhet i qëndrueshëm me
drejtësinë.

<span id="an_16:13">16:13</span> Buzët e drejta u pëlqejnë mbretërve;
ata e duan atë që flet drejt.

<span id="an_16:14">16:14</span> Zemërimi i mbretit është si lajmëtari i
vdekjes, por njeriu i urtë do ta qetësojë atë.

<span id="an_16:15">16:15</span> Në dritën e fytyrës së mbretit ka jetë,
dhe favori i tij është si reja e shiut të fundit.

<span id="an_16:16">16:16</span> Éshtë më mirë të fitosh dituri se sa
ar, dhe të fitosh mënçuri se sa argjend.

<span id="an_16:17">16:17</span> Rruga kryesore e njerëzve të drejtë
është të evitojnë të keqen; ai që do ta ruajë shpirtin e tij mbikqyr
rrugën e tij.

<span id="an_16:18">16:18</span> Përpara shkatërrimit vjen kryelartësia
dhe përpara rrëzimit fryma krenare.

<span id="an_16:19">16:19</span> Më mirë të kesh frymë të përulur me të
mjerët se sa të ndash prenë me krenarët.

<span id="an_16:20">16:20</span> Kush i kushton kujdes Fjalës do të
gjejë të mirën, dhe kush i beson Zotit është i lumtur.

<span id="an_16:21">16:21</span> I urti nga zemra do të quhet i matur,
dhe ëmbëlsia e buzëve e shton diturinë.

<span id="an_16:22">16:22</span> Mendja është një burim jete për atë që
e zotëron, por budallallëku është dënimi i budallenjve.

<span id="an_16:23">16:23</span> Zemra e të urtit e bën të mençur gojën
e tij dhe e shton diturinë e buzëve të tij.

<span id="an_16:24">16:24</span> Fjalët e ëmbla janë si një huall
mjalti, ëmbëlsi për shpirtin dhe ilaç për kockat.

<span id="an_16:25">16:25</span> Ka një rrugë që njeriut i duket e
drejtë, por në fund ajo të nxjerr në udhët e vdekjes.

<span id="an_16:26">16:26</span> Personi që lodhet, lodhet për veten e
tij, sepse goja e tij e nxit.

<span id="an_16:27">16:27</span> Njeriu i keq kurdis të keqen dhe mbi
buzët e tij ka si një zjarr të ndezur.

<span id="an_16:28">16:28</span> Njeriu i çoroditur mbjell grindje dhe
ai që shpif përçan miqtë më të mirë.

<span id="an_16:29">16:29</span> Njeriu i dhunës e josh shokun e vet dhe
e çon nëpër një rrugë jo të mirë.

<span id="an_16:30">16:30</span> Kush mbyll sytë për të kurdisur gjëra
të këqija, kafshon buzët kur shkakton të keqen.

<span id="an_16:31">16:31</span> Flokët e bardha janë një kurorë lavdie;
atë e gjejmë në rrugën e drejtësisë.

<span id="an_16:32">16:32</span> Kush nuk zemërohet shpejt vlen më tepër
se një luftëtar i fortë, dhe ai që e urdhëron frymën e tij vlen më tepër
se ai që mposht një qytet.

<span id="an_16:33">16:33</span> Shorti hidhet që në barkun e nënës, por
çdo veprim varet nga Zoti.

<span id="an_17:1">17:1</span> Éshtë më mirë një copë bukë thatë me paqe
se sa një shtëpi plot me kafshë të vrara me grindje.

<span id="an_17:2">17:2</span> Shërbëtori që vepron me urtësi ka për të
sunduar mbi të birin që e turpëron dhe do të marrë një pjesë të
trashëgimisë bashkë me vëllezërit.

<span id="an_17:3">17:3</span> Poçi është për argjendin dhe furra për
arin, por ai që provon zemrat është Zoti.

<span id="an_17:4">17:4</span> Njeriu i keq dëgjon buzët e liga,
gënjeshtari dëgjon gjuhën e çoroditur.

<span id="an_17:5">17:5</span> Ai që përqesh të varfërin fyen Atë që e
ka krijuar; ai që kënaqet me fatkeqësinë e tjetrit nuk do të mbetet pa u
ndëshkuar.

<span id="an_17:6">17:6</span> Bijtë e bijve janë kurora e pleqve, dhe
lavdia e bijve janë etërit e tyre.

<span id="an_17:7">17:7</span> Budallait nuk i shkon një e folur e
bukur, aq më pak princit nuk i shkojnë buzë gënjeshtare,

<span id="an_17:8">17:8</span> Një dhuratë është një gur i çmuar në sytë
e atij që e ka; ngado që kthehet, ai ia del.

<span id="an_17:9">17:9</span> Kush mbulon një faj fiton dashuri, por
kush i rikthehet përsëri ndan miqtë më të mirë.

<span id="an_17:10">17:10</span> Një qortim depërton më thellë te njeriu
me mend se sa njëqind goditje te budallai.

<span id="an_17:11">17:11</span> Njeriu i keq nuk kërkon gjë tjetër veç
të ngrerë krye, prandaj do të dërgohet kundër tij një lajmëtar mizor.

<span id="an_17:12">17:12</span> Éshtë më mirë të takosh një harushë se
cilës i kanë vjedhur këlyshët e vet se sa një budalla në marrëzinë e
tij.

<span id="an_17:13">17:13</span> E keqja nuk do të largohet nga shtëpia
e atij që së mirës i përgjigjet me të keqen.

<span id="an_17:14">17:14</span> Të fillosh një grindje është sikur t'u
çelësh rrugë ujërave; prandaj ndërprite grindjen përpara se të acarohet.

<span id="an_17:15">17:15</span> Ai që nxjerr të pafajshëm fajtorin dhe
ai që dënon të drejtin janë që të dy të neveritshëm për Zotin.

<span id="an_17:16">17:16</span> Ç'duhet paraja në duart e budallait?
Mos vallë për të blerë dituri, kur ai nuk ka mend fare?

<span id="an_17:17">17:17</span> Miku të do në çdo kohë, por vëllai lind
për ditë të vështira.

<span id="an_17:18">17:18</span> Njeriu që nuk ka mend jep dorën si
garanci dhe merr zotime për të afërmin e tij.

<span id="an_17:19">17:19</span> Ai që do mëkatin i do grindjet, dhe ai
që ngre portën e tij kërkon rrënim.

<span id="an_17:20">17:20</span> Njeriu zemërshthurur nuk gjen asnjë të
mirë, dhe ai që ka gjuhën e çoroditur bie në telashe.

<span id="an_17:21">17:21</span> Atij që i lind një budalla do t'i vijnë
hidhërime dhe ati i një budallai nuk mund të ketë gëzim.

<span id="an_17:22">17:22</span> Një zemër e gëzuar është një ilaç i
mirë, por një frymë e dërrmuar i than kockat.

<span id="an_17:23">17:23</span> I pabesi pranon dhurata fshehurazi për
të prishur rrugët e drejtësisë.

<span id="an_17:24">17:24</span> Dituria qëndron para atij që ka mend,
por sytë e budallait enden deri në cepat më të largëta të dheut.

<span id="an_17:25">17:25</span> Biri budalla është një burim vuajtjesh
për atin e tij dhe hidhërim për atë që e ka lindur.

<span id="an_17:26">17:26</span> Nuk është mirë të dënosh të drejtin, as
të godasësh princat për ndershmërinë e tyre.

<span id="an_17:27">17:27</span> Kush i mat fjalët e veta ka dije, dhe
kush ka një shpirt të qetë është njeri i matur.

<span id="an_17:28">17:28</span> Budallai, edhe kur hesht, konsiderohet
i urtë dhe, kur i mban të mbyllura buzët e tij, konsiderohet i zgjuar.

<span id="an_18:1">18:1</span> Kush veçohet kërkon kënaqësinë e tij dhe
zemërohet kundër gjithë diturisë së vërtetë.

<span id="an_18:2">18:2</span> Budallai nuk gjen kënaqësi te maturia,
por vetëm në të vënit në dukje të zemrës së tij.

<span id="an_18:3">18:3</span> Kur vjen i pabesi vjen edhe përçmimi dhe
bashkë me humbjen e nderit vjen turpi.

<span id="an_18:4">18:4</span> Fjalët e gojës së një njeriu janë ujëra
të thella; burimi i diturisë është si një rrjedhë uji që shkon duke
gurgulluar.

<span id="an_18:5">18:5</span> Nuk është mirë të preferosh të pabesin,
apo të shkaktosh humbjen e të drejtit në gjyq.

<span id="an_18:6">18:6</span> Buzët e budallait të çojnë në grindje,
dhe goja e tij kërkon goditje.

<span id="an_18:7">18:7</span> Goja e budallait është shkatërrimi i tij
dhe buzët e tij janë një lak për jetën e tij.

<span id="an_18:8">18:8</span> Fjalët e shpifësit janë si një gjellë
shumë e shijshme që zbret thellë në zorrë.

<span id="an_18:9">18:9</span> Edhe ai që është përtac në punën e tij
është vëlla i planprishësit.

<span id="an_18:10">18:10</span> Emri i Zotit është një kala e fortë,
tek ai turret i drejti dhe gjen siguri.

<span id="an_18:11">18:11</span> Pasuria e kamësit është qyteti i tij i
fortë dhe simbas mendimit të tij ajo është si një mur i lartë.

<span id="an_18:12">18:12</span> Përpara shkatërrimit, zemra e njeriut
ngrihet, por para lavdisë vjen përulësia.

<span id="an_18:13">18:13</span> Kush jep përgjigje për një çështje para
se ta ketë dëgjuar, tregon marrëzinë e tij për turp të vet.

<span id="an_18:14">18:14</span> Fryma e njeriut i jep krahë në
sëmundjen e tij, por kush mund ta ngrerë një frymë të demoralizuar?

<span id="an_18:15">18:15</span> Zemra e njeriut të matur fiton dituri,
edhe veshi i të urtëve kërkon diturinë.

<span id="an_18:16">18:16</span> Dhurata e njeriut i hap rrugën dhe e
çon në prani të të mëdhenjve.

<span id="an_18:17">18:17</span> I pari që mbron çështjen e vet duket
sikur ka të drejtë; por pastaj vjen tjetri dhe e shqyrton.

<span id="an_18:18">18:18</span> Fati u jep fund grindjeve dhe i ndan të
fuqishmit.

<span id="an_18:19">18:19</span> Një vëlla i fyer është si një qytet i
fortë; dhe grindjet janë si shulat e një kalaje.

<span id="an_18:20">18:20</span> Njeriu e ngop barkun me frytin e gojës
së tij, ai ngopet me prodhimin e buzëve të tij.

<span id="an_18:21">18:21</span> Vdekja dhe jeta janë nën pushtetin e
gjuhës; ata që e duan do të hanë frytet e saj.

<span id="an_18:22">18:22</span> Kush ka gjetur grua ka gjetur një gjë
të mirë dhe ka siguruar një favor nga Zoti.

<span id="an_18:23">18:23</span> I varfëri flet duke u lutur, kurse i
pasuri përgjigjet me ashpërsi.

<span id="an_18:24">18:24</span> Njeriu që ka shumë miq duhet gjithashtu
të tregohet mik, por është një mik që është më i lidhur se një vëlla.

<span id="an_19:1">19:1</span> Éshtë më i mirë një i varfër që ecën në
ndershmërinë e tij se sa ndonjë që është i çoroditur nga buzët dhe që
është budalla.

<span id="an_19:2">19:2</span> Përveç kësaj nuk është mirë që një shpirt
të jetë pa dije; kush ecën me hapa të shpejta gabon rrugë.

<span id="an_19:3">19:3</span> Budallallëku i njeriut e bën rrugën e tij
të rrëshqitshme dhe zemra e tij pezmatohet kundër Zotit.

<span id="an_19:4">19:4</span> Pasuritë sigurojnë një numër të madh
miqsh, por i varfëri ndahet nga vet miku i tij.

<span id="an_19:5">19:5</span> Dëshmitari i rremë nuk do të mbetet pa u
ndëshkuar dhe ai që thotë gënjeshtra nuk do të ketë shpëtim.

<span id="an_19:6">19:6</span> Të shumtë janë ata që kërkojnë favorin e
princit dhe të gjithë janë miq të atij që bën dhurata.

<span id="an_19:7">19:7</span> Të gjithë vëllezërit e të varfërit e
urrejnë atë, aq më tepër largohen prej tij miqtë e vet. Ai mund t'u
shkojë pas me fjalë, por ata nuk gjenden më.

<span id="an_19:8">19:8</span> Kush fiton mënçuri do vetë jetën e tij
dhe ai që mbetet i matur do të gjejë të mirën.

<span id="an_19:9">19:9</span> Dëshmitari i rremë nuk do të mbetet pa u
ndëshkuar, dhe ai që thotë gënjeshtra do të humbasë.

<span id="an_19:10">19:10</span> Të jetuarit në kënaqësi nuk i shkon
budallait, dhe aq më pak një shërbëtori të sundojë mbi princat.

<span id="an_19:11">19:11</span> Mënçuria e bën njeriun të mos rrëmbehet
shpejt nga zemërimi dhe është në lavdinë e tij t'i kapërcejë fyerjet.

<span id="an_19:12">19:12</span> Zemërimi i mbretit është si ulërima e
një luani, por favori i tij është si vesa mbi bar.

<span id="an_19:13">19:13</span> Një bir budalla është një fatkeqësi për
të atin, dhe grindjet e vazhdueshme të bashkëshortes së tij janë si një
e pikuar e vazhdueshme.

<span id="an_19:14">19:14</span> Shtëpia dhe pasuritë janë trashëgimi
nga etërit, por një bashkëshorte e mënçur vjen nga Zoti.

<span id="an_19:15">19:15</span> Përtacia të bën të biesh në një gjumë
të thellë dhe njeriu i plogët do të vuajë nga uria.

<span id="an_19:16">19:16</span> Kush respekton urdhërimin ruan jetën e
tij, por ai që lë pas dore sjelljen e tij ka për të vdekur.

<span id="an_19:17">19:17</span> Ai që ka mëshirë për të varfërin i jep
hua Zotit, i cili do t'ia kthejë ato që i ka dhënë.

<span id="an_19:18">19:18</span> Ndëshko birin tënd sa ka shpresë, por
mos u shty deri sa të shkaktosh vdekjen e tij.

<span id="an_19:19">19:19</span> Njeriu shumë gjaknxehtë duhet të
ndëshkohet si pasojë e kësaj, sepse po nuk u ndëshkua, ai do të bëhet
edhe më tepër gjaknxehtë.

<span id="an_19:20">19:20</span> Dëgjo këshillën dhe prano mësimet, që
ti të bëhesh i urtë për kusurin e ditëve të tua.

<span id="an_19:21">19:21</span> Ka shumë plane në zemrën e njeriut, por
vetëm plani i Zotit do të mbetet i pandryshuar.

<span id="an_19:22">19:22</span> Ajo që dëshiron njeriu është mirësia
dhe një i varfër vlen më tepër se një gënjeshtar.

<span id="an_19:23">19:23</span> Frika e Zotit të çon në jetë; kush e ka
do të mbetet i ngopur dhe nuk do të preket nga asnjë e keqe.

<span id="an_19:24">19:24</span> Përtaci e zhyt dorën e tij në pjatë,
por nuk arrin as ta çojë në gojë.

<span id="an_19:25">19:25</span> Godite tallësin dhe njeriu i thjeshtë
do të bëhet mëndjehollë; qorto atë që ka mend dhe ai do të fitojë
dituri.

<span id="an_19:26">19:26</span> Kush përdor dhunë me të atin dhe dëbon
nënen e tij, është një faqenxirë dhe me turp.

<span id="an_19:27">19:27</span> Biri im, mos dëgjo më mësimet, dhe do
të largohesh nga fjalët e diturisë.

<span id="an_19:28">19:28</span> Dëshmitari i lig tallet me drejtësinë
dhe goja e të pabesëve gëlltit padrejtësinë.

<span id="an_19:29">19:29</span> Ndëshkimet janë përgatitur për tallësit
dhe goditjet për kurrizin e budallenjve.

<span id="an_20:1">20:1</span> Vera është tallëse, pija dehëse është e
turbullt dhe kush jepet pas tyre nuk është i urtë.

<span id="an_20:2">20:2</span> Frika e mbretit është si ulërima e
luanit; kush ia nxit zemërimin mëkaton kundër vetë jetës së vet.

<span id="an_20:3">20:3</span> Éshtë një lavdi për njeriun t'u shmanget
grindjeve, por çdo budalla përzihet në to.

<span id="an_20:4">20:4</span> Përtaci nuk lëron për shkak të të
ftohtit; për pasojë do të lypë në kohën e vjeljeve, por nuk do të ketë
asgjë.

<span id="an_20:5">20:5</span> Këshilla në zemrën e njeriut është si uji
i thellë, por njeriu me mend do të dijë të mbushë nga ai ujë.

<span id="an_20:6">20:6</span> Shumë njerëz shpallin mirësinë e tyre;
por kush mund të gjejë një njeri besnik?

<span id="an_20:7">20:7</span> I drejti ecën në ndershmërinë e tij;
bijtë e tij do të bekohen pas atij.

<span id="an_20:8">20:8</span> Një mbret që ulet mbi fronin e gjyqit
davarit me vështrimin e tij çdo të keqe.

<span id="an_20:9">20:9</span> Kush mund të thotë: "Pastrova zemrën
time, jam i pastruar nga mëkati im"?

<span id="an_20:10">20:10</span> Peshimi i dyfishtë dhe matja e dyfishtë
janë që të dyja gjëra të neveritshme për Zotin.

<span id="an_20:11">20:11</span> Edhe fëmija me veprimet e tij tregon në
se ajo që bën është e pastër dhe e ndershme.

<span id="an_20:12">20:12</span> Veshin që dëgjon dhe syrin që sheh i ka
bërë që të dy Zoti.

<span id="an_20:13">20:13</span> Mos e duaj gjumin që të mos
varfërohesh; mbaji sytë hapur dhe do të kesh bukë sa të ngopesh.

<span id="an_20:14">20:14</span> "Éshtë i keq, është i keq", thotë
blerësi; por mbasi ai ka ikur, lavdërohet për blerjen.

<span id="an_20:15">20:15</span> Ka flori dhe margaritarë të shumtë, por
buzët e pasura me dije janë një xhevahir i çmuar.

<span id="an_20:16">20:16</span> Merr rroben e atij që është bërë garant
për një të huaj, dhe mbaje si peng për gruan e huaj.

<span id="an_20:17">20:17</span> Buka e nxjerrë me hile është e ëmbël
për njeriun, por pastaj goja e tij do të mbushet me zaje.

<span id="an_20:18">20:18</span> Planet bëhen të qëndrueshme nga
këshilla; prandaj bëje luftën me këshilla të urta.

<span id="an_20:19">20:19</span> Ai që shkon poshtë e lart duke përfolur
tregon sekretet; prandaj mos u shoqëro me atë që flet tepër.

<span id="an_20:20">20:20</span> Atij që mallkon të atin dhe të ëmën,
llamba do t'i shuhet në terrin më të madh.

<span id="an_20:21">20:21</span> Trashëgimia e fituar me nxitim në
fillim, nuk do të bekohet në fund.

<span id="an_20:22">20:22</span> Mos thuaj: "Do t'i përgjigjem së keqes
me të keqen"; ki shpresë te Zoti dhe ai do të të shpëtojë.

<span id="an_20:23">20:23</span> Peshimi i dyfishtë është i neveritshëm
për Zotin dhe peshorja e pasaktë nuk është një gjë e mirë.

<span id="an_20:24">20:24</span> Hapat e njeriut vijnë nga Zoti; si mund
ta njohë, pra, njeriu rrugën e vet?

<span id="an_20:25">20:25</span> Éshtë një kurth për njeriun të marrë
një zotim pa e matur mirë dhe, mbasi ta ketë marrë, të mendohet.

<span id="an_20:26">20:26</span> Një mbret i urtë i shpartallon njerëzit
e këqij dhe kalon mbi ta rrotën.

<span id="an_20:27">20:27</span> Shpirti i njeriut është llamba e Zotit,
që vëzhgon tërë skutat më të fshehta të zemrës.

<span id="an_20:28">20:28</span> Mirësia dhe besnikëria ruajnë mbretin;
ai e bën të qëndrueshëm fronin e tij me anë të mirësisë.

<span id="an_20:29">20:29</span> Lavdia e të rinjve është forca e tyre,
nderi i pleqve janë thinjat e tyre.

<span id="an_20:30">20:30</span> Të rrahurat që lënë plagë të thella e
heqin të keqen, ashtu si goditjet që vijnë në pjesën më të brendshme të
zorrëve.

<span id="an_21:1">21:1</span> Zemra e mbretit në duart e Zotit është si
rrjedhat e ujit; atë e drejton ngado që do ai.

<span id="an_21:2">21:2</span> Çdo rrugë e njeriut është e drejtë në
sytë e tij, por Zoti i peshon zemrat.

<span id="an_21:3">21:3</span> Të zbatosh drejtësinë dhe paanësinë është
një gjë që i pëlqen Zotit më shumë se flijimi.

<span id="an_21:4">21:4</span> Sytë krenarë dhe një zemër kryelartë, që
janë llamba e të pabesëve, janë mëkat.

<span id="an_21:5">21:5</span> Synimet e njeriut të kujdesshëm çojnë me
siguri në bollëk, por ai që ngutet do të bjerë me siguri në varfëri.

<span id="an_21:6">21:6</span> Të përftosh thesare me një gjuhë
gënjeshtare është një kotësi kalimtare e atij që kërkon vdekjen.

<span id="an_21:7">21:7</span> Dhuna e të pabesëve merr tutje, sepse ata
nuk pranojnë të zbatojnë drejtësinë.

<span id="an_21:8">21:8</span> Rruga e njeriut të fajshëm është
dredha-dredha, por njeriu i drejtë vepron ndershmërisht.

<span id="an_21:9">21:9</span> Éshtë më mirë të banosh mbi qoshen e një
çatie se sa në një shtëpi bashkë me një grua grindavece.

<span id="an_21:10">21:10</span> Shpirti i të pabesit dëshiron të keqen;
as shoku i tij nuk gjen mëshirë në sytë e tij.

<span id="an_21:11">21:11</span> Kur tallësi ndëshkohet, i thjeshti
bëhet i urtë; por kur i urti mësohet ai fiton dije.

<span id="an_21:12">21:12</span> I drejti vëren me kujdes shtëpinë e të
pabesit dhe përmbys të pabesët, sepse janë të këqij.

<span id="an_21:13">21:13</span> Kush mbyll veshin ndaj britmës së të
varfërit, do të bërtasë edhe ai, por nuk do të ketë përgjigje.

<span id="an_21:14">21:14</span> Një dhuratë që bëhet fshehtas e fashit
zemërimin dhe një dhuratë që jepet nën dorë qetëson zemërimin e fortë.

<span id="an_21:15">21:15</span> Të bësh atë që është e drejtë është një
gëzim për të drejtin, por është një rrënim për ata që kryejnë paudhësi.

<span id="an_21:16">21:16</span> Njeriu që largohet nga rruga e maturisë
ka për të banuar në kuvendin e të vdekurve.

<span id="an_21:17">21:17</span> Ai që i do qejfet do të jetë në
varfëri, ai që e do verën dhe vajin nuk do të pasurohet.

<span id="an_21:18">21:18</span> I pabesi do t'i shërbejë si shpërblim
të drejtit; dhe i paudhi në vend të njerëzve të drejtë.

<span id="an_21:19">21:19</span> Éshtë më mirë të banosh në një
shkretëtirë se sa me një grua grindavece dhe ngacmuese.

<span id="an_21:20">21:20</span> Në shtëpinë e të urtit ka një thesar të
çmuar dhe vaj, por njeriu budalla i bën të gjitha rrush e kumbulla.

<span id="an_21:21">21:21</span> Kush ndjek drejtësinë dhe dhembshurinë
ka për të gjetur jetën, drejtësinë dhe lavdinë.

<span id="an_21:22">21:22</span> I urti ngjitet në qytetin e njerëzve të
fortë dhe rrëzon forcën në të cilën kishte besim.

<span id="an_21:23">21:23</span> Kush ruan gojën dhe gjuhën e tij mbron
jetën e tij nga fatkeqësitë.

<span id="an_21:24">21:24</span> Emri i krenarit pa cipë është:
"tallës"; ai çdo gjë e bën me një mburrje të tepruar.

<span id="an_21:25">21:25</span> Dëshirat e përtacit e vrasin atë, sepse
duart e tij nuk pranojnë të punojnë.

<span id="an_21:26">21:26</span> Ai dëshiron me zjarr tërë ditën, por i
drejti dhuron duke mos refuzuar kurrë.

<span id="an_21:27">21:27</span> Flijimi i të pabesit është gjë e
neveritshme, aq më tepër në rast se e ofron me qëllim të keq.

<span id="an_21:28">21:28</span> Dëshmitari i rremë do të vdesë, por
njeriu që e dëgjon do të mund të flasë gjithnjë.

<span id="an_21:29">21:29</span> I pabesi e fortëson fytyrën e tij, por
njeriu i drejtë e bën të qëndrueshme rrugën e tij.

<span id="an_21:30">21:30</span> Nuk ka as dituri, as zgjuarësi dhe as
këshillë kundër Zotit.

<span id="an_21:31">21:31</span> Kali është gati për ditën e betejës,
por fitorja i përket Zotit.

<span id="an_22:1">22:1</span> Një nam i mirë është më i pëlqyeshëm se
pasuritë e mëdha, dhe hiri është më i pëlqyeshëm se argjendi dhe ari.

<span id="an_22:2">22:2</span> I pasuri dhe i varfëri kanë këtë të
përbashkët: të dy i ka bërë Zoti.

<span id="an_22:3">22:3</span> Njeriu i matur e shikon të keqen dhe
fshihet; por njerëzit naivë shkojnë tutje dhe dënohen.

<span id="an_22:4">22:4</span> Çmimi i përvujtërisë është frika e Zotit,
pasuria, lavdia dhe jeta.

<span id="an_22:5">22:5</span> Ferra dhe leqe gjenden në udhën e të
çoroditurit; kush kujdeset për jetën e vet rri larg tyre.

<span id="an_22:6">22:6</span> Mësoji fëmijës rrugën që duhet të ndjekë,
dhe ai nuk do të largohet prej saj edhe kur të plaket.

<span id="an_22:7">22:7</span> I pasuri sundon mbi të varfërit, dhe
huamarrësi është skllav i huadhënësit.

<span id="an_22:8">22:8</span> Kush mbjell padrejtësi ka për të korrur
telashe dhe shufra e zemërimit të tij do të asgjesohet.

<span id="an_22:9">22:9</span> Njeriu me sy dashamirës do të bekohet,
sepse i jep bukë të varfërit.

<span id="an_22:10">22:10</span> Përzëre tallësin dhe grindjet do të
ikin bashkë me të; po, grindjet dhe fyerjet do të pushojnë.

<span id="an_22:11">22:11</span> Kush e do pastërtinë e zemrës dhe ka
hir mbi buzët do ta ketë shok mbretin.

<span id="an_22:12">22:12</span> Sytë e Zotit ruajnë dijen, por ai i bën
të kota fjalët e të pabesit.

<span id="an_22:13">22:13</span> Përtaci thotë: "Jashtë ka një luan; do
të vritem rrugës".

<span id="an_22:14">22:14</span> Goja e gruas që shkel kurorën është një
gropë e thellë; ai që ka zemëruar Zotin do të bjerë në të.

<span id="an_22:15">22:15</span> Marrëzia lidhet me zemrën e fëmijës,
por shufra e korrigjimit do ta largojë prej saj.

<span id="an_22:16">22:16</span> Ai që shtyp të varfërin për t'u
pasuruar dhe ai që i jep të pasurit, me siguri do të varfërohet.

<span id="an_22:17">22:17</span> Vëru veshin dhe dëgjo fjalët e të
urtëve, dhe jepja zemrën dijes sime.

<span id="an_22:18">22:18</span> sepse për ty do të jetë e këndshme t'i
ruash në intimitetin tënd dhe t'i kesh të gjitha gati mbi buzët e tua.

<span id="an_22:19">22:19</span> Me qëllim që besimin tënd ta kesh te
Zoti, sot të kam mësuar, po, pikërisht ty.

<span id="an_22:20">22:20</span> A nuk të kam shkruar në të kaluarën
aforizma që kanë të bëjnë me këshillimin dhe diturinë,

<span id="an_22:21">22:21</span> në mënyrë që të njohësh sigurinë e
fjalëve të së vërtetës, me qëllim që t'u përgjigjesh me fjalë të vërteta
atyre që të dërgojnë?

<span id="an_22:22">22:22</span> Mos e vidh të varfërin, sepse është i
varfër, dhe mos e shtyp të mjerin te porta,

<span id="an_22:23">22:23</span> sepse Zoti do të mbrojë çështjen e tyre
dhe do t'u heqë jetën atyre që i kanë zhveshur.

<span id="an_22:24">22:24</span> Mos lidh miqësi me njeriun zemërak dhe
mos u shoqëro me njeriun idhnak,

<span id="an_22:25">22:25</span> që të mos mësosh rrugët e tij dhe të
mos gjesh një kurth për shpirtin tënd.

<span id="an_22:26">22:26</span> Mos u bëj si ata që japin dorën si
garanci, që bëhen garant për borxhet e të tjerëve.

<span id="an_22:27">22:27</span> Në qoftë se nuk ke asgjë me se të
paguash, pse duhet të të heqë shtratin poshtë vetes?

<span id="an_22:28">22:28</span> Mos e luaj kufirin e vjetër, të
vendosur nga etërit e tu.

<span id="an_22:29">22:29</span> A ke parë një njeri të papërtueshëm në
punën e tij? Ai do të paraqitet në prani të mbretit dhe nuk do të
qëndrojë para njerëzve të humbur.

<span id="an_23:1">23:1</span> Kur ulesh të hash me një mbret, shiko me
kujdes atë që ke përpara;

<span id="an_23:2">23:2</span> dhe vër një thikë në grykë, po të jetë se
ke oreks të madh.

<span id="an_23:3">23:3</span> Mos dëshiro gjellët e tij të
mrekullueshme, sepse janë një ushqim mashtrues.

<span id="an_23:4">23:4</span> Mos u lodh për t'u pasuruar, hiq dorë nga
qëllimi yt.

<span id="an_23:5">23:5</span> A do t'i fiksosh sytë e tu mbi atë që po
zhduket? Sepse pasuria me siguri do të vërë fletë si një shqiponjë që
fluturon drejt qiellit.

<span id="an_23:6">23:6</span> Mos ha bukën e atij që ka syrin e keq dhe
mos dëshiro ushqimet e tij të shijshme;

<span id="an_23:7">23:7</span> sepse, ashtu si mendon në zemër të tij,
ashtu është ai; "Ha dhe pi"!, do të thotë, por zemra e tij nuk është me
ty.

<span id="an_23:8">23:8</span> Do të vjellësh kafshatën që ke ngrënë dhe
do të harxhosh kot fjalët e tua të ëmbla.

<span id="an_23:9">23:9</span> Mos i drejto fjalën budallait, sepse ai
do të përçmojë mençurinë e ligjëratës sate.

<span id="an_23:10">23:10</span> Mos e luaj kufirin e vjetër dhe mos hyr
në arat e jetimëve,

<span id="an_23:11">23:11</span> sepse Hakmarrësi i tyre është i
fuqishëm; ai do të mbrojë çështjen e tyre kundër teje.

<span id="an_23:12">23:12</span> Kushtoja zemrën tënde mësimeve dhe
veshët e tu fjalëve të diturisë.

<span id="an_23:13">23:13</span> Mos ia kurse korrigjimin fëmijës; edhe
sikur ta rrahësh me thupër, ai nuk do të vdesë;

<span id="an_23:14">23:14</span> do ta rrahësh me thupër, por do të
shpëtosh shpirtin e tij nga Sheoli.

<span id="an_23:15">23:15</span> Biri im, në se zemra jote është e urtë,
edhe zemra ime do të ngazëllojë;

<span id="an_23:16">23:16</span> zemra ime do të ngazëllojë, kur buzët e
tua do të thonë gjëra të drejta.

<span id="an_23:17">23:17</span> Zemra jote mos i pastë zili mëkatarët,
por vazhdoftë gjithnjë në frikën e Zotit;

<span id="an_23:18">23:18</span> sepse ka një të ardhme, dhe shpresa
jote nuk do të shkatërrohet.

<span id="an_23:19">23:19</span> Dëgjo, biri im, ji i urtë, dhe drejtoje
zemrën në rrugën e drejtë.

<span id="an_23:20">23:20</span> Mos rri me ata që pijnë verë as me
grykësit dhe mishngrënësit;

<span id="an_23:21">23:21</span> sepse pijaneci dhe grykësi do të
varfërohen dhe gjumashi do të vishet me lecka.

<span id="an_23:22">23:22</span> Dëgjo atin tënd që të ka pjellë dhe mos
e përçmo nënën tënde kur të jetë plakë.

<span id="an_23:23">23:23</span> Bli të vërtetën dhe mos e shit, fito
dituri, njohuri dhe gjykim.

<span id="an_23:24">23:24</span> Babai i të drejtit do të gëzohet shumë;
kush ka lindur një të urtë do t'ia ndjejë gëzimin.

<span id="an_23:25">23:25</span> Le të gëzohet ati yt dhe nëna jote dhe
le të gëzohet ajo që të ka lindur.

<span id="an_23:26">23:26</span> Biri im, më jep zemrën tënde, dhe sytë
e tu gjetshin gëzim në rrugët e mia.

<span id="an_23:27">23:27</span> Sepse prostituta është një gropë e
thellë dhe gruaja e tjetërkujt një pus i ngushtë.

<span id="an_23:28">23:28</span> Edhe ajo rri në pritë si një vjedhës
dhe rrit midis njerëzve numrin e atyre që janë jo besnikë.

<span id="an_23:29">23:29</span> Për cilin janë "ah-ët", për cilin
"obobo-të"? Për cilin grindjet, për cilin vajtimet? Për cilin plagët pa
shkak? Për cilin sytë e skuqur?

<span id="an_23:30">23:30</span> Për ata që ndalen gjatë pranë verës,
për ata që kërkojnë verë të droguar.

<span id="an_23:31">23:31</span> Mos e shiko verën kur kuqëlon, kur
rrëzëllen në kupë dhe shkon poshtë aq lehtë!

<span id="an_23:32">23:32</span> Në fund ajo kafshon si një gjarpër dhe
shpon si një kuçedër.

<span id="an_23:33">23:33</span> Sytë e tu kanë për të parë gjëra të
çuditshme dhe zemra jote do të thotë gjëra të çoroditura.

<span id="an_23:34">23:34</span> Do të jesh si ai që gjendet në mes të
detit, si ai që bie të flerë në majë të direkut të anijes.

<span id="an_23:35">23:35</span> Do të thuash: "Më kanë rrahur, por nuk
më kanë bërë keq; më kanë goditur, por nuk e kam vënë re. Kur të
zgjohem, do të kthehem t'i kërkoj përsëri!".

<span id="an_24:1">24:1</span> Mos i ki zili njerëzit e këqij dhe mos
dëshiro të rrish me ta,

<span id="an_24:2">24:2</span> sepse zemra e tyre mendon për grabitje
dhe buzët e tyre thonë se do të bëjnë të keqen.

<span id="an_24:3">24:3</span> Shtëpia ndërtohet me dituri dhe bëhet e
qëndrueshme me maturi.

<span id="an_24:4">24:4</span> Me dijen mbushen dhomat me lloj-lloj të
mirash të çmueshme dhe të pëlqyeshme.

<span id="an_24:5">24:5</span> Njeriu i urtë është plot forcë, dhe
njeriu që ka dituri e rrit fuqinë e tij.

<span id="an_24:6">24:6</span> Sepse me këshilla të urta do të mund të
bësh luftën tënde, dhe në numrin e madh të këshilltarëve është fitorja.

<span id="an_24:7">24:7</span> Dituria është shumë e lartë për
budallanë; ai nuk e hap kurrë gojën te porta e qytetit.

<span id="an_24:8">24:8</span> Kush mendon të bëjë keq do të quhet
mjeshtër intrigash.

<span id="an_24:9">24:9</span> Synimi i pamend është mëkat dhe tallësi
është një neveri për njerëzit.

<span id="an_24:10">24:10</span> Po të mos kesh guxim ditën e
fatkeqësisë, forca jote është shumë e pakët.

<span id="an_24:11">24:11</span> Çliro ata që i tërheqin drejt vdekjes
dhe mbaji ata që po i çojnë në thertore.

<span id="an_24:12">24:12</span> Po të thuash: "Ja, ne nuk e dinim", ai
që peshon zemrat a nuk e shikon? Ai që ruan shpirtin tënd nuk e di
vallë? Ai do t'i japë secilit simbas veprave të tij.

<span id="an_24:13">24:13</span> Biri im, ha mjaltin sepse është i mirë;
një huall mjalti do të jetë i ëmbël për shijen tënde.

<span id="an_24:14">24:14</span> Kështu do të jetë njohja e diturisë për
shpirtin tënd. Në rast se e gjen, do të ketë një të ardhme dhe shpresa
jote nuk do të shkatërrohet.

<span id="an_24:15">24:15</span> O i pabesë, mos ngre kurthe kundër
banesës së njeriut të drejtë, mos shkatërro vendin ku ai pushon,

<span id="an_24:16">24:16</span> sepse i drejti bie shtatë herë dhe
ngrihet, kurse të pabesët përmbysen në fatkeqësi.

<span id="an_24:17">24:17</span> Kur armiku yt bie, mos u gëzo; kur
është shtrirë për tokë, zemra jote të mos gëzohet,

<span id="an_24:18">24:18</span> me qëllim që Zoti të mos shikojë dhe të
mos i vijë keq, dhe të mos largojë prej tij zemërimin e vet.

<span id="an_24:19">24:19</span> Mos u zemëro për shkak të atyre që
bëjnë të keqen dhe mos i ki smirë të pabesët,

<span id="an_24:20">24:20</span> sepse nuk do të ketë të ardhme për të
keqin; llamba e të pabesëve do të fiket.

<span id="an_24:21">24:21</span> Biri im, ki frikë nga Zoti dhe nga
mbreti; mos u bashko me ata që duan të ndryshojnë;

<span id="an_24:22">24:22</span> mjerimi i tyre do të vijë papritmas,
dhe shkatërrimin e të dy palëve kush e njeh?

<span id="an_24:23">24:23</span> Edhe këto gjëra janë për të urtit. Nuk
është mirë të kesh preferenca personale në gjykim.

<span id="an_24:24">24:24</span> Ai që i thotë të pabesit: "Ti je i
drejtë", do të mallkohet nga popujt dhe kombet do ta nëmin.

<span id="an_24:25">24:25</span> Por ata që e qortojnë të pabesin do të
gjejnë kënaqësi dhe mbi ta do të zbresin bekimet më të mira.

<span id="an_24:26">24:26</span> Ai që jep një përgjigje të drejtë jep
një të puthur mbi buzët.

<span id="an_24:27">24:27</span> Vër në vijë punët e tua të jashtme, vër
në rregull arat e tua dhe pastaj ndërto shtëpinë tënde.

<span id="an_24:28">24:28</span> Mos dëshmo pa arsye kundër të afërmit
tënd dhe mos gënje me buzët e tua.

<span id="an_24:29">24:29</span> Mos thuaj: "Ashtu si ma bëri mua,
kështu do t'ia bëj edhe unë; do t'ia kthej simbas sjelljes së tij".

<span id="an_24:30">24:30</span> Kalova pranë arës së përtacit dhe pranë
vreshtit të njeriut që s'ka mend;

<span id="an_24:31">24:31</span> dhe ja, kudo rriteshin ferrat,
ferrishtet e zinin tokën dhe muri prej gurësh ishte shembur.

<span id="an_24:32">24:32</span> Duke parë këtë, u mendova me kujdes;
nga sa pashë nxora një mësim:

<span id="an_24:33">24:33</span> të flesh pak, të dremitësh pak, të
rrish pak me duar në ije për të pushuar;

<span id="an_24:34">24:34</span> kështu varfëria jote do të vijë si një
vjedhës dhe skamja jote si një njeri i armatosur.

<span id="an_25:1">25:1</span> Edhe këto janë fjalë të urta të
Salomonit, të transkriptuara nga njerëzit e Ezekias, mbretit të Judës.

<span id="an_25:2">25:2</span> Éshtë lavdi e Perëndisë të fshehësh një
gjë, por është lavdi e mbretërve ta hetosh atë.

<span id="an_25:3">25:3</span> Qiejtë për lartësinë e tyre, toka për
thellësinë e saj dhe zemra e mbretërve janë të panjohshëm.

<span id="an_25:4">25:4</span> Hiq zgjyrën nga argjendi dhe ka për të
dalë një enë për argjendarin.

<span id="an_25:5">25:5</span> Largo të pabesin nga prania e mbretit dhe
froni i tij do të bëhet i qëndrueshëm në drejtësi.

<span id="an_25:6">25:6</span> Mos u përlëvdo në prani të mbretit dhe
mos zër vendin e njerëzve të mëdhenj,

<span id="an_25:7">25:7</span> sepse është më mirë të thuhet: "Ngjitu
këtu lart", se sa të të ulin përpara princit, që sytë e tu kanë parë.

<span id="an_25:8">25:8</span> Mos bëj padi me tepër nxitim, sepse në
fund nuk do të dish çfarë të bësh, kur i afërmi yt do të të ketë bërë me
turp.

<span id="an_25:9">25:9</span> Diskutoje padinë tënde kundër të afërmit
tënd, por mos e zbulo sekretin e një tjetri,

<span id="an_25:10">25:10</span> me qëllim që ai që të dëgjon të mos të
të diskreditojë dhe nami yt të njolloset për gjithnjë.

<span id="an_25:11">25:11</span> Një fjalë e thënë në kohën e duhur
është si molla të arta mbi një enë argjendi.

<span id="an_25:12">25:12</span> Për një vesh të bindur, një i urtë që
qorton është si një vath i artë, një zbukurim prej ari të kulluar.

<span id="an_25:13">25:13</span> Një lajmëtar besnik është, për ata që e
dërgojnë, si freskia e borës në kohën e korrjes, sepse ai e freskon
shpirtin e zotit të tij.

<span id="an_25:14">25:14</span> Ai që mburret duke gënjyer se ka bërë
një dhuratë është si retë dhe era pa shi.

<span id="an_25:15">25:15</span> Me durimin i mbushet mendja një princi
dhe gjuha e ëmbël thyen kockat.

<span id="an_25:16">25:16</span> Në rast se gjen mjaltë, ha aq sa të
mjafton, me qëllim që të mos dendesh dhe pastaj të vjellësh.

<span id="an_25:17">25:17</span> Shko rrallë në shtëpinë e të afërmit
tënd, që ai të mos mërzitet me ty sa të të urrejë.

<span id="an_25:18">25:18</span> Njeriu që deponon gënjeshtra kundër të
afërmit të tij është si një topuz, një shpatë dhe një shigjetë e
mprehtë.

<span id="an_25:19">25:19</span> Besimi te një njeri i pabesë ditën e
fatkeqësisë është si një dhëmb i thyer dhe një këmbë e ndrydhur.

<span id="an_25:20">25:20</span> Kush i këndon këngë një zemre të
pikëlluar është si ai që heq rrobat e tij në një ditë të ftohtë dhe si
uthulla mbi sodën.

<span id="an_25:21">25:21</span> Në qoftë se armiku yt ka uri, jepi bukë
për të ngrënë, dhe në se ka etje, jepi ujë për të pirë,

<span id="an_25:22">25:22</span> sepse kështu do të grumbullosh thëngjij
mbi kokën e tij, dhe Zoti do të të shpërblejë.

<span id="an_25:23">25:23</span> Era e veriut sjell shiun, dhe gjuha që
shpif tinëz e bën fytyrën të indinjuar.

<span id="an_25:24">25:24</span> Éshtë më mirë të banosh në cep të një
çatie se sa në një shtëpi bashkë me një grua grindavece.

<span id="an_25:25">25:25</span> Një lajm i mirë nga një vend i largët
është si ujë i freskët për një njeri të lodhur dhe të etur.

<span id="an_25:26">25:26</span> I drejti që dridhet përpara të pabesit
është si një burim i turbullt dhe një pus i ndotur.

<span id="an_25:27">25:27</span> Të hash shumë mjaltë nuk është mirë,
dhe të kërkosh lavdinë tënde nuk është lavdi.

<span id="an_25:28">25:28</span> Njeriu që nuk di të frenojë zemërimin e
tij është si një qytet i shkrehur pa mure.

<span id="an_26:1">26:1</span> Ashtu si bora nuk i shkon verës as shiu
të korrave, kështu nuk i shkon lavdia budallait.

<span id="an_26:2">26:2</span> Ashtu si harabeli fluturon andej e këtej
dhe dallëndyshja fluturon, kështu mallkimi pa arsye nuk ka efekt.

<span id="an_26:3">26:3</span> Kamxhiku për kalin, kapistra për gomarin
dhe shkopi për kurrizin e budallenjve.

<span id="an_26:4">26:4</span> Mos iu përgjegj budallait simbas
budallallëkut të tij, që të mos bëhesh edhe ti si ai.

<span id="an_26:5">26:5</span> Përgjigjju budallait simbas budallallëkut
të tij, që ai të mos mendojë se është i urtë.

<span id="an_26:6">26:6</span> Kush dërgon një mesazh me anë të një
budallai pret këmbët e tij dhe pi dhunë.

<span id="an_26:7">26:7</span> Ashtu si këmbët e çalamanit janë pak të
qëndrueshme, kështu është një fjalë e urtë në gojën e budallenjve.

<span id="an_26:8">26:8</span> Kush i jep lavdi një budallai është si ai
që lidh një gur te hobeja.

<span id="an_26:9">26:9</span> Një fjalë e urtë në gojën e budallenjve
është si një gjemb që hyn në dorën e një të dehuri.

<span id="an_26:10">26:10</span> Perëndia i madh që ka krijuar të gjitha
gjërat është ai që i jep shpërblimin budallait dhe shkelësve.

<span id="an_26:11">26:11</span> Ashtu si një qen kthehet në të vjellat
e tij, kështu budallai e përsërit budallallëkun e tij.

<span id="an_26:12">26:12</span> A ke parë një njeri që e pandeh veten
të urtë? Ka më tepër shpresë për një budalla se sa për të.

<span id="an_26:13">26:13</span> Përtaci thotë: "Ka një luan në rrugë,
ka një luan nëpër rrugë!".

<span id="an_26:14">26:14</span> Ashtu si lëviz porta në menteshat e
saj, kështu sillet përtaci në shtrat të tij.

<span id="an_26:15">26:15</span> Përtaci e fut dorën në pjatën e tij,
por lodhet edhe ta çojë te goja.

<span id="an_26:16">26:16</span> Përtaci pandeh se është më i urtë se
shtatë persona që japin përgjigje me mend.

<span id="an_26:17">26:17</span> Kalimtari që përzihet në një grindje që
nuk i përket, është si ai që kap nga veshët një qen.

<span id="an_26:18">26:18</span> Ashtu si një i marrë që gjuan me ura
zjarri, me shigjeta dhe me vdekje,

<span id="an_26:19">26:19</span> kështu është ai që mashtron të afërmin
dhe thotë: "E bëra për shaka!".

<span id="an_26:20">26:20</span> Kur mungojnë drutë, zjarri shuhet; dhe
kur nuk ka një gojë të keqe, grindja merr fund.

<span id="an_26:21">26:21</span> Ashtu si qymyri jep shpuzën dhe drutë
zjarrin, kështu njeriu grindavec i nxit grindjet.

<span id="an_26:22">26:22</span> Fjalët e gojëkeqit janë si ushqime
shumë të shijshme dhe depërtojnë deri në thellësi të zorrëve.

<span id="an_26:23">26:23</span> Buzët e zjarrta dhe zemra e keqe janë
si zgjyra të argjendit të vendosura mbi një enë balte.

<span id="an_26:24">26:24</span> Ai që urren shtiret me buzët e tij, por
në zemër të vet përgatit mashtrimin.

<span id="an_26:25">26:25</span> Kur ai flet në mënyrë të sjellshme mos
i ki besim, sepse ka shtatë gjëra të neveritshme në zemër.

<span id="an_26:26">26:26</span> Edhe sikur urrejtja e tij të jetë
fshehur me tinëzi; ligësia e tij do të dalë hapur në kuvend.

<span id="an_26:27">26:27</span> Kush hap një gropë do të bjerë brenda
dhe kush rrokullis një gur do të bjerë përsëri mbi të.

<span id="an_26:28">26:28</span> Gjuha gënjeshtare urren ata që ka
plagosur, dhe goja lajkatare sjell shkatërrimin.

<span id="an_27:1">27:1</span> Mos u mburr me ditën e nesërme, sepse nuk
di atë që mund të sjellë një ditë.

<span id="an_27:2">27:2</span> Le të të lëvdoj një tjetër dhe jo goja
jote, një i huaj dhe jo buzët e tua.

<span id="an_27:3">27:3</span> Guri peshon dhe rëra është e rëndë, por
zemërimi i budallait peshon më tepër se të dyja bashkë.

<span id="an_27:4">27:4</span> Tërbimi është mizor dhe zemërimi është i
furishëm, por kush mund t'i bëjë ballë xhelozisë?

<span id="an_27:5">27:5</span> Më mirë një qortim i hapur se një dashuri
e fshehur.

<span id="an_27:6">27:6</span> Besnike janë plagët e një shoku, dhe të
rreme të puthurat e një armiku.

<span id="an_27:7">27:7</span> Kush është i ngopur përçmon huallin e
mjaltit; por për atë që ka uri çdo gjë e hidhur është e ëmbël.

<span id="an_27:8">27:8</span> Si zogu që endet larg folesë së tij,
kështu është njeriu që endet larg shtëpisë së tij.

<span id="an_27:9">27:9</span> Vaji dhe parfumi gëzojnë zemrën, kështu
bën ëmbëlsia e një shoku me këshillat e tij të përzërmërta.

<span id="an_27:10">27:10</span> Mos e braktis mikun tënd as mikun e
atit tënd dhe mos shko në shtëpinë e vëllait tënd ditën e fatkeqësisë
sate; është më mirë një që banon afër se sa një vëlla larg.

<span id="an_27:11">27:11</span> Biri im, ji i urtë dhe gëzo zemrën
time, kështu do të mund t'i përgjigjem atij që përflet kundër meje.

<span id="an_27:12">27:12</span> Njeriu mendjemprehtë e shikon të keqen
dhe fshihet, por naivët shkojnë tutje dhe ndëshkohen.

<span id="an_27:13">27:13</span> Merr rroben e atij që është bërë garant
për një të huaj dhe mbaje si peng për gruan e huaj.

<span id="an_27:14">27:14</span> Ai që bekon të afërmin e tij me zë të
lartë në mëngjes herët, do t'ia zënë si mallkim.

<span id="an_27:15">27:15</span> Pikëllimi i vazhdueshëm në një ditë
shiu të madh dhe një grua grindavece i ngjasin njera tjetrës.

<span id="an_27:16">27:16</span> Kush arrin ta përmbajë, mban erën dhe
zë vajin me dorën e tij të djathtë.

<span id="an_27:17">27:17</span> Hekuri mpreh hekurin, kështu njeriu
mpreh fytyrën e shokut të tij.

<span id="an_27:18">27:18</span> Kush kujdeset për fikun do të hajë
frytin e tij, dhe ai që i shërben zotit të tij do të nderohet.

<span id="an_27:19">27:19</span> Ashtu si në ujë fytyra pasqyron
fytyrën, kështu zemra e njeriut e tregon njeriun.

<span id="an_27:20">27:20</span> Sheoli dhe Abadoni janë të pangopur,
dhe të pangopur janë gjithashtu sytë e njerëzve.

<span id="an_27:21">27:21</span> Poçja është për argjendin dhe furra për
arin, kështu njeriu provohet nga lëvdata që merr.

<span id="an_27:22">27:22</span> Edhe sikur ta shtypje budallanë në një
havan bashkë me grurë me dygeçin e tij, budallallëku nuk do të largohej
prej tij.

<span id="an_27:23">27:23</span> Përpiqu të njohësh mirë gjendjen e
deleve të tua dhe ki kujdes për kopetë e tua,

<span id="an_27:24">27:24</span> sepse pasuritë nuk zgjatin përherë, dhe
as një kurorë nuk vazhdon brez pas brezi.

<span id="an_27:25">27:25</span> Kur merret bari i thatë dhe del bari i
njomë dhe mblidhet forazhi i maleve,

<span id="an_27:26">27:26</span> qengjat do të furnizojnë rrobat e tua,
cjeptë çmimin e një are

<span id="an_27:27">27:27</span> dhe dhitë mjaft qumësht për ushqimin
tënd, për ushqimin e shtëpisë sate dhe për të mbajtur shërbëtoret e tua.

<span id="an_28:1">28:1</span> I pabesi ikën me vrap edhe në se askush
nuk e ndjek, por i drejti është i sigurt si një luan.

<span id="an_28:2">28:2</span> Për shkak të mëkatit të një vendi, shumë
janë të parët e tij, por me një njeri me mend që ka dituri
qëndrueshmëria e tij vazhdon gjatë.

<span id="an_28:3">28:3</span> Një i varfër që shtyp të mjerët është si
një shi me shtamba që nuk jep bukë.

<span id="an_28:4">28:4</span> Ata që braktisin ligjin lëvdojnë të
pabesët; por ata që zbatojnë ligjin i luftojnë ata.

<span id="an_28:5">28:5</span> Njerëzit e këqij nuk e kuptojnë
drejtësinë, por ata që e kërkojnë Zotin kuptojnë çdo gjë.

<span id="an_28:6">28:6</span> Më i mirë është i varfëri që ecën në
ndershmëri nga njeriu i paqëndrueshëm që ndjek rrugën dredha-dredha,
edhe kur është i pasur.

<span id="an_28:7">28:7</span> Kush zbaton ligjin është një bir me mend,
por shoku i grykësve turpëron atin e tij.

<span id="an_28:8">28:8</span> Kush i shton pasuritë e tij me fajde dhe
me fitime të padrejta, i mbledh për atë që i vjen keq për të varfërit.

<span id="an_28:9">28:9</span> Në rast se dikush e kthen veshin gjetiu
për të mos dëgjuar ligjin, vetë lutja e tij do të jetë një gjë e
neveritshme.

<span id="an_28:10">28:10</span> Kush i fut njerëzit e drejtë në një
rrugë të keqe, do të bjerë vetë në gropën e tij; por njerëzit e ndershëm
do të trashëgojnë të mirën.

<span id="an_28:11">28:11</span> I pasuri mendon se është i matur, por i
varfëri që është i zgjuar e kqyr fund e krye.

<span id="an_28:12">28:12</span> Kur të drejtët triumfojnë, ka lavdi të
madhe, por kur mbizotërojnë të pabesët njerëzit fshihen.

<span id="an_28:13">28:13</span> Kush i fsheh shkeljet e tij nuk do të
ketë mbarësi; por ai që i rrëfen dhe i braktis ato, ka për të fituar
mëshirën.

<span id="an_28:14">28:14</span> Lum ai njeri që ka frikë vazhdimisht
nga Zoti, por ai që e fortëson zemrën e tij do të bjerë në fatkeqësi.

<span id="an_28:15">28:15</span> Një i pabesë që sundon mbi një popull
të varfër është si një luan që ulërin dhe një ari i uritur.

<span id="an_28:16">28:16</span> Një princ pa mend zhvat shumë, por ai
që urren fitimin e pandershëm ka për t'i zgjatur ditët e tij.

<span id="an_28:17">28:17</span> Njeriu mbi të cilin rëndon një vrasje
do të turret deri në varr; asnjë të mos e ndihmojë!

<span id="an_28:18">28:18</span> Ai që ecën me ndershmëri do të
shpëtohet, por njeriu i paqëndrueshëm që ndjek rrugë dredha-dredha do të
rrëzohet befas.

<span id="an_28:19">28:19</span> Kush punon tokën e tij do të ketë bukë
me bollëk, por kush jepet pas kotësive do të ketë varfëri të madhe.

<span id="an_28:20">28:20</span> Njeriu besnik do të mbushet me bekime,
por ai që nxiton të pasurohet nuk do të jetë pa faj.

<span id="an_28:21">28:21</span> Nuk është mirë të kesh preferenca
vetiake; njeriu kryen mëkat për një copë bukë.

<span id="an_28:22">28:22</span> Njeriu me sy të keq dëshiron të
pasurohet shpejt, por nuk e kupton se do ta pllakosë varfëria.

<span id="an_28:23">28:23</span> Kush qorton dikë ka për të gjetur
pastaj favor më të madh se ai që i bën lajka me fjalë.

<span id="an_28:24">28:24</span> Kush vjedh atin e tij dhe nënën e tij
dhe thotë: "Nuk është mëkat", është shok i atij që shkatërron.

<span id="an_28:25">28:25</span> Kush e ka zemrën të fryrë nga krenaria
nxit grindje, por ai që ka besim te Zoti do të ketë mbarësi.

<span id="an_28:26">28:26</span> Kush i beson zemrës së tij është
budalla, por ai që ecën me urtësi do të shpëtojë.

<span id="an_28:27">28:27</span> Ai që i jep të varfërit nuk do të ketë
kurrë nevojë, por ai që i mbyll sytë e vet do të ketë shumë mallkime.

<span id="an_28:28">28:28</span> Kur të pabesët lartohen, njerëzit
fshihen; por kur vdesin, të drejtët shumohen.

<span id="an_29:1">29:1</span> Njeriu që fortëson qafën kur qortohet, do
të thyhet papritmas pa tjetër.

<span id="an_29:2">29:2</span> Kur të drejtët shumohen, populli gëzohet,
por, kur sundon i pabesi, populli rënkon.

<span id="an_29:3">29:3</span> Njeriu që e do diturinë gëzon të atin;
por ai që shkon me prostitutat shkapaderdh pasurinë e vet.

<span id="an_29:4">29:4</span> Mbreti e bën të qëndrueshëm vendin me anë
të drejtësisë, por ai që merr dhurata e çon në shkatërrim.

<span id="an_29:5">29:5</span> Njeriu që i bën lajka të afërmit të tij
shtrin një rrjetë mbi hapat e tij.

<span id="an_29:6">29:6</span> Në mëkatin e një njeriut të keq ka një
lak, por i drejti këndon dhe gëzohet.

<span id="an_29:7">29:7</span> I drejti interesohet për çështjen e të
varfërve, por i pabesi nuk e kupton këtë interesim.

<span id="an_29:8">29:8</span> Tallësit kurdisin trazira në qytet, por
njerëzit e urtë e qetësojnë zemërimin.

<span id="an_29:9">29:9</span> Në rast se një njeri i urtë hyn në
grindje me një budalla, dhe budallai zemërohet dhe qesh, nuk ka paqe.

<span id="an_29:10">29:10</span> Njerëzit gjakatarë urrejnë të
ndershmin, por njerëzit e drejtë kërkojnë të mbrojnë jetën e tij.

<span id="an_29:11">29:11</span> Budallai e shfryn gjithë zemërimin e
tij, por i urti e frenon dhe e ul.

<span id="an_29:12">29:12</span> Në rast se një mbret dëgjon fjalët
gënjeshtare, tërë ministrat e tij bëhen të pabesë.

<span id="an_29:13">29:13</span> I varfëri dhe shtypësi kanë këtë të
përbashkët: Zoti ndriçon sytë e të dy palëve.

<span id="an_29:14">29:14</span> Mbreti që u siguron drejtësi të
varfërve në të vërtetë do ta ketë fronin të vendosur për gjithnjë.

<span id="an_29:15">29:15</span> Shufra dhe qortimi japin dituri; por
fëmija për të cilën nuk kujdeset kurrkush e turpëron nënen e vet.

<span id="an_29:16">29:16</span> Kur shtohen të pabesët shtohen edhe
shkeljet, por të drejtët do të shohin shkatërrimin e tyre.

<span id="an_29:17">29:17</span> Korrigjo birin tënd, ai do të japë
rehatinë dhe do t'i sigurojë kënaqësi shpirtit tënd.

<span id="an_29:18">29:18</span> Kur nuk ka një vizion profetik, populli
bëhet i shfrenuar, por lum ai që respekton ligjin.

<span id="an_29:19">29:19</span> Një shërbëtor nuk ndreqet vetëm me
fjalë; edhe kur i kupton, nuk bindet.

<span id="an_29:20">29:20</span> A ke parë një njeri që ngutet në të
folur? Ka më tepër shpresa te një budalla se sa te ai.

<span id="an_29:21">29:21</span> Në se dikush rrit me përkujdesje qysh
në fëmijëri shërbëtorin e vet, në fund ai do të dojë të bëhet
trashëgimtar i tij.

<span id="an_29:22">29:22</span> Njeriu zemërak kurdis grindje dhe
njeriu idhnak kryen shumë mëkate.

<span id="an_29:23">29:23</span> Kryelartësia e njeriut e çon poshtë
atë, por ai që ka një shpirt të përvuajtur do të ketë lavdi.

<span id="an_29:24">29:24</span> Kush bëhet ortak me një vjedhës urren
jetën e vet. Ai dëgjon betimin, por nuk padit asgjë.

<span id="an_29:25">29:25</span> Frika e njeriut përbën një lak, por ai
që ka besim te Zoti është i siguruar.

<span id="an_29:26">29:26</span> Të shumtë janë ata që kërkojnë favorin
e princit, por drejtësia për çdo njeri vjen nga Zoti.

<span id="an_29:27">29:27</span> Njeriu jo i drejtë është një neveri për
të drejtët, dhe ai që ecën me ndershmëri është një neveri për të
pabesët.

<span id="an_30:1">30:1</span> Fjalët e Agurit, birit të Jahehut;
mesazhi profetik që ky njeri shpalli në Ithiel, në Ithiel dhe në Ukal.

<span id="an_30:2">30:2</span> Po, unë jam më budalla se gjithë të
tjerët dhe nuk kam mendje njeriu.

<span id="an_30:3">30:3</span> Nuk kam mësuar diturinë dhe nuk kam dijen
e Shenjtorit.

<span id="an_30:4">30:4</span> Kush u ngjit në qiell dhe zbriti prej
tij? Kush e ka mbledhur erën në duart e tij? Kush i ka mbyllur ujërat në
rroben e tij? Kush i ka vendosur të gjithë kufijtë e tokës? Cili është
emri i tij dhe emri i të birit, po qe se ti e di?

<span id="an_30:5">30:5</span> Çdo fjalë e Perëndisë është rafinuar me
zjarr. Ai është një mburojë për atë që gjen strehë tek ai.

<span id="an_30:6">30:6</span> Mos u shto asgjë fjalëve të tij që të mos
të të qortojë dhe të dalësh gënjeshtar.

<span id="an_30:7">30:7</span> Unë të kërkova dy gjëra; mos m'i moho
para se të vdes:

<span id="an_30:8">30:8</span> largo nga unë falsitetin dhe gënjeshtrën;
mos më jep as varfëri as pasuri, më ushqe me bukën e nevojshme,

<span id="an_30:9">30:9</span> me qëllim që, pasi të jem ngopur, të mos
të të mohoj dhe të them: "Kush është Zoti?", ose, pasi të jem bërë i
varfër, të mos vjedh dhe të përdhos emrin e Perëndisë tim.

<span id="an_30:10">30:10</span> Mos shpif kundër shërbëtorit para të
zotit, me qëllim që ai të mos të të mallkojë dhe ti të gjendesh fajtor.

<span id="an_30:11">30:11</span> Ka një kategori njerëzish që mallkojnë
atin e tyre dhe nuk bekojnë nënen e tyre.

<span id="an_30:12">30:12</span> Ka një kategori njerëzish që e mbajnë
veten për të pastër, por nuk janë të larë nga papastërtia e vet.

<span id="an_30:13">30:13</span> Ka një kategori njerëzish që i ka sytë
shumë kryelartë dhe qepallat krenare.

<span id="an_30:14">30:14</span> Ka një kategori njerëzish dhëmbët e të
cilëve janë si shpata dhe dhëmballët e tyre janë si thika, për të
gëlltitur të varfërit mbi faqen e dheut dhe nevojtarët në mes të
njerëzve.

<span id="an_30:15">30:15</span> Shushunja ka dy bija, që thonë: "Më
jep, më jep!". Ka tri gjëra që nuk ngopen kurrë, madje katër nuk thonë
kurrë: "Mjaft!".

<span id="an_30:16">30:16</span> Sheoli, barku shterp, toka që nuk
ngopet me ujë dhe zjarri që nuk thotë kurrë: "Mjaft!".

<span id="an_30:17">30:17</span> Syrin që tallet me babanë dhe nuk
pranon me përbuzje t'i bindet nënës, do ta nxjerrin korbat e përroit, do
ta hanë të vegjëlit e shqiponjës.

<span id="an_30:18">30:18</span> Ka tri gjëra tepër të mrekullueshme për
mua, madje katër, që unë nuk i marr vesh:

<span id="an_30:19">30:19</span> gjurma e shqiponjës në ajër, gjurma e
gjarpërit mbi shkëmb, gjurma e anijes në mes të detit dhe gjurma e
burrit me një vajzë.

<span id="an_30:20">30:20</span> Kjo është sjellja e gruas që ka shkelur
kurorën: ha, fshin gojën dhe thotë: "Nuk kam bërë asnjë të keqe!".

<span id="an_30:21">30:21</span> Tri gjëra e turbullojnë tokën, madje
katër janë gjërat që ajo nuk mund të durojë:

<span id="an_30:22">30:22</span> një shërbëtor kur bëhet mbret, një
budalla që ka bukë me bollëk,

<span id="an_30:23">30:23</span> një grua të urryer që gjen burrë dhe
një shërbëtore që i zë vendin zonjës.

<span id="an_30:24">30:24</span> Ka katër kafshë të vogla mbi tokë, por
janë jashtëzakonisht të urta:

<span id="an_30:25">30:25</span> mizat e dheut, që janë një popull pa
forcë, por që e mbledhin ushqimin e tyre në verë;

<span id="an_30:26">30:26</span> lepujt, që janë një popull i dobët, por
që e vendosin banesën e tyre në shkëmbinjtë;

<span id="an_30:27">30:27</span> karkalecat, që nuk kanë mbret, por që
shkojnë mbarë në grupe;

<span id="an_30:28">30:28</span> hardhuca që mund ta zësh me duart, por
që gjendet në pallatet e mbretërve.

<span id="an_30:29">30:29</span> Tri qënie kanë një paraqitje të bukur,
madje katër kanë një ecje madhështore;

<span id="an_30:30">30:30</span> luani, kafsha më e fortë, që nuk
zmprapset para askujt,

<span id="an_30:31">30:31</span> kali i luftës që ecën i ngrefosur,
cjapi dhe mbreti kur është me ushtrinë e tij.

<span id="an_30:32">30:32</span> Në rast se ke vepruar si budalla duke
lartësuar veten tënde ose të ka shkuar mendja, vëre dorën mbi gojë,

<span id="an_30:33">30:33</span> sepse, duke rrahur qumështin prodhohet
gjalpi, duke përdredhur hundën del gjak prej saj dhe duke shtrydhur
mërinë prej saj del grindja.

<span id="an_31:1">31:1</span> Fjalë të mbretit Lemuel, mesazhi profetik
me të cilin e mësoi e ëma.

<span id="an_31:2">31:2</span> Çfarë të të them, biri im? Çfarë të të
them, biri i barkut tim? Çfarë të të them, bir i zotimeve të mia?

<span id="an_31:3">31:3</span> Mos ua jep forcën tënde grave as jetën
tënde asaj që shkatërron mbretërit.

<span id="an_31:4">31:4</span> Nuk u shkon mbretërve, o Lemuel, nuk u
shkon mbretërve të pinë verë as princave të dëshirojnë pije dehëse,

<span id="an_31:5">31:5</span> sepse duke pirë të mos harrojnë ligjin
dhe të mos shtrembërojnë të drejtën e të pikëlluarve.

<span id="an_31:6">31:6</span> Jepini pije dehëse atij që është duke
vdekur dhe verë atij që e ka zemrën të hidhëruar.

<span id="an_31:7">31:7</span> Le të pijë për të harruar varfërinë e tij
dhe për të mos kujtuar më hallet e tij.

<span id="an_31:8">31:8</span> Hape gojën tënde në favor të memecit, në
mbrojtje të të gjithë atyre që janë lënë pas dore.

<span id="an_31:9">31:9</span> Hape gojën tënde, gjyko me drejtësi dhe
mbro çështjen e të mjerit dhe të nevojtarit.

<span id="an_31:10">31:10</span> Kush do të gjejë një grua të fortë dhe
të virtytshme? Vlera e saj është shumë më e madhe nga ajo e
margaritarëve.

<span id="an_31:11">31:11</span> Zemra e burrit të saj ka besim tek ajo,
dhe do të ketë gjithnjë fitime.

<span id="an_31:12">31:12</span> Ajo i bën të mira dhe jo të keqe tërë
ditët e jetës së saj.

<span id="an_31:13">31:13</span> Gjen lesh dhe li dhe punon me gëzim me
duart e veta.

<span id="an_31:14">31:14</span> Ajo u përngjan anijeve të tregëtarëve:
e sjell ushqimin e saj nga larg.

<span id="an_31:15">31:15</span> Çohet që me natë për t'i ndarë ushqimin
familjes së saj dhe për t'u dhënë urdhërat e nevojshme shërbëtoreve të
saj.

<span id="an_31:16">31:16</span> Ajo shikon një arë dhe e ble; me duart
e saj mbjell një vresht.

<span id="an_31:17">31:17</span> Ngjesh me forcë ijët dhe i bën më të
fortë krahët e saj.

<span id="an_31:18">31:18</span> E kupton që tregëtia e saj po shkon
mbarë dhe llamba e saj e natës nuk i shuhet.

<span id="an_31:19">31:19</span> Shtrin dorën mbi furkën, pëllëmbat e
saj zënë boshtin.

<span id="an_31:20">31:20</span> I shtrin dorën të varfërit dhe i jep
dorën nevojtarit.

<span id="an_31:21">31:21</span> Nuk i trembet borës për familjen e saj,
sepse tërë ata të shtëpisë së vet kanë një veshje të dyfishtë.

<span id="an_31:22">31:22</span> Bën për vete mbulesa si sixhade dhe
rrobat e saj janë prej liri shumë të hollë dhe të purpurta.

<span id="an_31:23">31:23</span> Burri i saj nderohet te porta, kur ulet
bashkë me pleqtë e vendit.

<span id="an_31:24">31:24</span> Përgatit rroba prej liri dhe i shet, i
furnizon me breza tregtarët.

<span id="an_31:25">31:25</span> Forca dhe nderi janë rrobat e saj dhe
qesh për ditët që do të vijnë.

<span id="an_31:26">31:26</span> Hap gojën e saj me dituri dhe mbi
gjuhën e saj është ligji i mirësisë.

<span id="an_31:27">31:27</span> Ajo mbikqyr si shkon shtëpia e vet dhe
nuk ha bukën e përtacisë.

<span id="an_31:28">31:28</span> Bijtë e saj ngrihen dhe e shpallin
fatlume; edhe burri i saj e lëvdon duke thënë:

<span id="an_31:29">31:29</span> "Shumë bija kanë bërë gjëra të mëdha,
por ti i kalon të gjitha ato".

<span id="an_31:30">31:30</span> Hiri është i rremë dhe bukuria është e
kotë, por gruaja që ka frikë nga Zoti është ajo që do të lëvdohet.

<span id="an_31:31">31:31</span> I jepni frytin e duarve të saj, dhe vet
veprat e saj le ta lëvdojnë te portat.

------------------------------------------------------------------------

[Next: Ecclesiastes](ecc.md)
