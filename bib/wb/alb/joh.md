[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](luk)  [Next](act.md) 

------------------------------------------------------------------------

### Albanian Bible: John

<span id="an_1:1">1:1</span> Në fillim ishte Fjala dhe Fjala ishte pranë
Perëndisë, dhe Fjala ishte Perëndi.

<span id="an_1:2">1:2</span> Ai (fjala) ishte në fillim me Perëndinë.

<span id="an_1:3">1:3</span> Të gjitha gjërat u bënë me anë të tij
(fjala), dhe pa atë nuk u bë asnjë nga ato që u bënë.

<span id="an_1:4">1:4</span> Në atë ishte jeta, dhe jeta ishte drita e
njerëzve.

<span id="an_1:5">1:5</span> Dhe drita shkëlqen në errësirë dhe errësira
nuk e kuptoi.

<span id="an_1:6">1:6</span> Qe një njeri i dërguar nga Perendia; emri i
tij ishte Gjon.

<span id="an_1:7">1:7</span> Ai erdhi si dëshmitar, për të dëshmuar për
dritën, që të gjithë të besonin nëpërmjet tij;

<span id="an_1:8">1:8</span> ai nuk ishte drita, por u dërgua për të
dëshmuar për dritën.

<span id="an_1:9">1:9</span> Ai (fjala) ishte drita e vërtetë, që
ndriçon çdo njeri që vjen në botë.

<span id="an_1:10">1:10</span> Ai (fjala) ishte në botë, dhe bota u
krijua me anë të tij, por bota nuk e njohu.

<span id="an_1:11">1:11</span> Ai erdhi në shtëpinë e vet dhe të vetët
nuk e pranuan,

<span id="an_1:12">1:12</span> por të gjithë atyre që e pranuan, ai u
dha pushtetin të bëhen bij të Perëndisë, atyre që besojnë në emrin e
tij,

<span id="an_1:13">1:13</span> të cilët nuk janë lindur nga gjaku, as
nga vullneti i mishit, as nga vullneti i burrit, por janë lindur nga
Perëndia.

<span id="an_1:14">1:14</span> Dhe Fjala u bë mish dhe banoi ndër ne;
dhe ne soditëm lavdinë e tij, si lavdia e të vetëmlindurit prej Atit,
plot hir e të vërtetë.

<span id="an_1:15">1:15</span> Gjoni dëshmoi për të dhe thirri duke
thënë: ''Ky është ai, për të cilin thashë: "Ai që vjen pas meje më ka
paraprirë, sepse ishte përpara meje"''.

<span id="an_1:16">1:16</span> Dhe ne të gjithë morëm, prej mbushullisë
së tij, hir mbi hir.

<span id="an_1:17">1:17</span> Sepse Ligji u dha nëpërmjet Moisiut, por
hiri dhe e vërteta erdhën nëpërmjet Jezu Krishtit.

<span id="an_1:18">1:18</span> Askush s'e pa Perëndinë kurrë; i
vetëmlinduri Bir, që është në gjirin e t'Et, është ai që e ka bërë të
njohur.

<span id="an_1:19">1:19</span> Dhe kjo është dëshmia e Gjonit, kur
Judenjtë i dërguan nga Jeruzalemi priftërinj dhe levitë për ta pyetur:
''Kush je ti?''.

<span id="an_1:20">1:20</span> Ai edhe e rrëfeu, edhe nuk e mohoi, dhe
rrëfeu: ''Unë nuk jam Krishti''.

<span id="an_1:21">1:21</span> Atëherë ata e pyetën: ''Kush je, pra? A
je Elia?''. Ai tha: ''Nuk jam!''. ''Je ti profeti?''. Dhe ai përgjigjej:
''Jo!''.

<span id="an_1:22">1:22</span> Atëherë ata i thanë: ''Kush je ti, që t'u
japim përgjigje atyre që na dërguan? Ç'thua për veten tënde?''.

<span id="an_1:23">1:23</span> Ai u përgjigj: ''Unë jam zëri i atij që
bërtet në shkretëtirë: drejtoni udhën e Zotit, sikurse tha profeti
Isaia''.

<span id="an_1:24">1:24</span> Dhe ata që qenë dërguar, ishin nga
farisenjtë;

<span id="an_1:25">1:25</span> ata e pyetën dhe i thanë: ''Atëherë pse
ti pagëzon, kur nuk je as Krishti, as Elia, as profeti?''.

<span id="an_1:26">1:26</span> Gjoni iu përgjigj atyre, duke thënë:
''Unë pagëzoj me ujë, por midis jush është një që ju nuk e njihni.

<span id="an_1:27">1:27</span> Ai është ai që vjen pas meje e më
paraprin, të cilit unë nuk jam i denjë t'ia zgjidh lidhësen e
sandaleve''.

<span id="an_1:28">1:28</span> Këto gjëra ndodhën në Betabara, përtej
Jordanit, ku Gjoni po pagëzonte.

<span id="an_1:29">1:29</span> Të nesërmen, Gjoni e pa Jezusin që po
vinte drejt tij dhe tha: ''Ja, Qengji i Perëndisë, që heq mëkatin e
botës!

<span id="an_1:30">1:30</span> Ky është ai për të cilin unë thashë:
"Mbas meje vjen një burrë që më ka paraprirë, sepse ishte përpara
meje!".

<span id="an_1:31">1:31</span> Unë nuk e njihja, prandaj erdha të
pagëzoj me ujë, që ky t'i zbulohet Izraelit''.

<span id="an_1:32">1:32</span> Dhe Gjoni dëshmoi duke thënë: ''E pashë
Frymën duke zbritur nga qielli si një pëllumb dhe ndenji mbi të.

<span id="an_1:33">1:33</span> Unë nuk e njihja, por ai që më dërgoi të
pagëzoj në ujë, më tha: "Ai, mbi të cilin do të shikosh se zbret Fryma
dhe qëndron mbi të, është ai që pagëzon me Frymën e Shenjtë".

<span id="an_1:34">1:34</span> Dhe unë pashë e dëshmova se ai është Biri
i Perëndisë''.

<span id="an_1:35">1:35</span> Të nesërmen Gjoni rrinte përsëri atje me
dy nga dishepujt e vet.

<span id="an_1:36">1:36</span> Dhe, duke i ngulur sytë mbi Jezusin që po
kalonte, tha: ''Ja Qengji i Perëndisë!''.

<span id="an_1:37">1:37</span> Dhe të dy dishepujt dëgjuan atë duke
folur, dhe e ndoqën Jezusin.

<span id="an_1:38">1:38</span> Por Jezusi u kthye dhe, kur pa se po e
ndiqnin, u tha atyre: ''Ç'kërkoni?''. Ata i thanë: ''Rabbi (që e
përkthyer do të thotë "mësues"), ku banon?''.

<span id="an_1:39">1:39</span> Ai iu përgjigj atyre: ''Ejani e
shikoni''. Ata shkuan dhe e panë ku banonte ai, dhe ndenjën atë ditë
bashkë me të. Ishte rreth orës dhjetë.

<span id="an_1:40">1:40</span> Andrea, vëllai i Simon Pjetrit, ishte një
nga ata të dy që e kishin dëgjuar këtë nga Gjoni dhe kishin ndjekur
Jezusin.

<span id="an_1:41">1:41</span> Ky gjeti më të parin vëllanë e vet,
Simonin, dhe i tha: ''E gjetëm Mesian që përkthyer do të thotë:
"Krishti"'';

<span id="an_1:42">1:42</span> dhe e çoi te Jezusi. Atëherë Jezusi e
shikoi dhe tha: ''Ti je Simoni, bir i Jonas. Ti do të quhesh Kefa, që do
të thotë: "gur"''.

<span id="an_1:43">1:43</span> Të nesërmen, Jezusi donte të dilte në
Galile; gjeti Filipin dhe i tha: ''Ndiqmë!''.

<span id="an_1:44">1:44</span> Dhe Filipi ishte nga Betsaida, nga i
njejti qytet i Andreas dhe i Pjetrit.

<span id="an_1:45">1:45</span> Filipi gjeti Natanaelin dhe i tha: ''E
gjetëm atë, për të cilin shkroi Moisiu në ligj dhe profetët: Jezusin nga
Nazareti, të birin e Jozefit!''.

<span id="an_1:46">1:46</span> Dhe Natanaeli i tha: ''A mund të dalë
diçka e mirë nga Nazareti?''. Filipi i tha: ''Eja e shih!''.

<span id="an_1:47">1:47</span> Jezusi pa se Natanaeli po vinte drejt tij
dhe tha për të: ''Ja një Izraelit i vërtetë, tek i cili s'ka mashtrim''.

<span id="an_1:48">1:48</span> Natanaeli i tha: ''Nga më njeh?''. Jezusi
u përgjigj dhe i tha: ''Të pashë kur ishe nën fik, para se të të
thërriste Filipi''.

<span id="an_1:49">1:49</span> Natanaeli duke iu përgjigjur tha:
''Mësues, ti je Biri i Perëndisë, ti je mbreti i Izraelit!''.

<span id="an_1:50">1:50</span> Jezusi u përgjigj dhe i tha: ''Sepse të
thashë se të pashë nën fik, ti beson; do të shohësh gjëra më të mëdha se
këto!''.

<span id="an_1:51">1:51</span> Pastaj i tha: ''Në të vërtetë, në të
vërtetë po ju them se tash e tutje ju do të shihni qiellin e hapur dhe
engjëjt e Perëndisë duke u ngjitur dhe duke zbritur mbi Birin e
njeriut''.

<span id="an_2:1">2:1</span> Tri ditë më vonë po bëhej një dasmë në Kanë
të Galilesë, dhe nëna e Jezusit ishte atje.

<span id="an_2:2">2:2</span> Edhe Jezusi me dishepujt e vet ishte ftuar
në dasmë.

<span id="an_2:3">2:3</span> Duke qenë se mbaroi vera, nëna e Jezusit i
tha: ''Nuk kanë më verë!''.

<span id="an_2:4">2:4</span> Jezusi i tha: ''Ç'ke me mua, o grua? Ora
ime s'ka ardhur akoma!''.

<span id="an_2:5">2:5</span> Nëna e tij u tha shërbëtorëve: ''Bëni
gjithçka që ai t'ju thotë!''.

<span id="an_2:6">2:6</span> Aty ishin gjashtë enë prej guri, që
përdoreshin për pastrimin e Judenjve, dhe secila nxënte dy ose tri masa.

<span id="an_2:7">2:7</span> Jezusi u tha: ''Mbushni enët me ujë!''. Dhe
ata i mbushën deri në grykë.

<span id="an_2:8">2:8</span> Pastaj u tha: ''Nxirreni tani dhe çojani të
parit të festës''. Dhe ata ia çuan.

<span id="an_2:9">2:9</span> Dhe, mbasi i pari i festës e provoi ujin e
shndërruar në verë (ai nuk e dinte nga vinte kjo verë, por e dinin mirë
shërbëtorët që e kishin nxjerrë ujin), i pari i festës e thirri
dhëndrin,

<span id="an_2:10">2:10</span> dhe i tha: ''Çdo njeri nxjerr në fillim
verën më të mirë dhe, kur të ftuarit kanë pirë shumë, verën e keqe; ti,
përkundrazi, e ke ruajtur verën e mirë deri tani!''.

<span id="an_2:11">2:11</span> Jezusi bëri këtë fillim të shenjave në
Kanë të Galilesë dhe e shfaqi lavdinë e tij, dhe dishepujt e tij besuan
në të.

<span id="an_2:12">2:12</span> Pas kësaj, ai zbriti në Kapernaum me
nënën e tij, vëllezërit e tij dhe me dishepujt e tij; dhe ata qëndruan
aty pak ditë.

<span id="an_2:13">2:13</span> Pra, Pashka e Judenjve ishte afër dhe
Jezusi u ngjit në Jeruzalem.

<span id="an_2:14">2:14</span> Dhe në tempull gjeti ata që shisnin qe,
dele e pëllumba dhe këmbyes monedhash duke ndenjur;

<span id="an_2:15">2:15</span> dhe si bëri një kamxhik me litarë, i
dëboi të gjithë nga tempulli bashkë me qetë dhe delet, dhe ua hallakati
paratë këmbyesve të monedhave dhe ua përmbysi tavolinat,

<span id="an_2:16">2:16</span> dhe shitësve të pëllumbave u tha: ''Hiqni
këto gjëra që këtej; mos e bëni shtëpinë e Atit tim shtëpi tregtie!''.

<span id="an_2:17">2:17</span> Kështu dishepujve të tij i kujtohej se
ishte shkruar: ''Zelli i shtëpisë sate më ka përpirë!''.

<span id="an_2:18">2:18</span> Atëherë Judenjtë u përgjigjën dhe i
thanë: ''Ç'shenjë na tregon se i bën këto gjëra?''.

<span id="an_2:19">2:19</span> Jezusi u përgjigj dhe u tha atyre:
''Shkatërroni këtë tempull dhe unë për tri ditë do ta ngre përsëri!''.

<span id="an_2:20">2:20</span> Atëherë Judenjtë thanë: ''U deshën dyzet
e gjashtë vjet që të ndërtohet ky tempull, dhe ti do ta ngresh për tri
ditë?''.

<span id="an_2:21">2:21</span> Por ai fliste për tempullin e trupit të
vet.

<span id="an_2:22">2:22</span> Kur, më pas, ai ishte ringjallur prej së
vdekuri, dishepujt e vet u kujtuan se ai këtë ua kishtë thënë dhe u
besuan Shkrimin dhe fjalëve që kishte thënë Jezusi.

<span id="an_2:23">2:23</span> Dhe kur qe në Jeruzalem për festën e
Pashkës, shumë vetë besuan në emrin e tij duke parë shenjat që bënte,

<span id="an_2:24">2:24</span> por Jezusit nuk u zinte besë atyre, sepse
i njihte të gjithë,

<span id="an_2:25">2:25</span> dhe sepse nuk kishte nevojë që ndokush të
jepte dëshmi për njeriun, sepse ai e dinte ç'kishte përbrenda njeriut.

<span id="an_3:1">3:1</span> Midis farisenjve ishte një njeri me emrin
Nikodem, një krer i Judenjve.

<span id="an_3:2">3:2</span> Ky erdhi natën te Jezusi dhe i tha:
''Mësues, ne e dimë se ti je një mësues i ardhur nga Perëndia, sepse
askush nuk mund të bëjë shenjat që bën ti, në qoftë se Perëndia nuk
është me të''.

<span id="an_3:3">3:3</span> Jezusi iu përgjigj dhe tha: ''Në të
vërtetë, në të vërtete po të them që nëse një nuk ka rilindur, nuk mund
ta shohë mbretërinë e Perëndisë''.

<span id="an_3:4">3:4</span> Nikodemi i tha: ''Po si mund të lindë
njeriu kur është plak? A mund të hyjë ai për së dyti në barkun e nënës
së vet dhe të lindë?''.

<span id="an_3:5">3:5</span> Jezusi u përgjigj: ''Në të vërtetë, në të
vërtetë po të them se kush nuk ka lindur nga uji dhe nga Fryma, nuk mund
të hyjë në mbretërinë e Perëndisë.

<span id="an_3:6">3:6</span> Ç'ka lindur nga mishi është mish; por ç'ka
lindur nga Fryma është frymë.

<span id="an_3:7">3:7</span> Mos u mrrekullo që të thashë: "Duhet të
lindni përsëri".

<span id="an_3:8">3:8</span> Era fryn ku të dojë dhe ti ia dëgjon zërin,
por ti nuk e di nga vjen as ku po shkon; kështu është edhe çdo njëri që
ka lindur nga Fryma''.

<span id="an_3:9">3:9</span> Nikodemi, duke u përgjigjur, i tha: ''Si
mund të ndodhin këto gjëra?''.

<span id="an_3:10">3:10</span> Jezusi u përgjigj dhe i tha: ''Ti je
mësuesi i Izraelit dhe nuk i ditke këto gjëra?

<span id="an_3:11">3:11</span> Në të vërtetë, në të vërtetë po të them
se ne flasim atë që dimë dhe dëshmojmë atë që pamë, por ju nuk e pranoni
dëshminë tonë.

<span id="an_3:12">3:12</span> Në qoftë se ju fola për gjërat tokësore
dhe ju nuk besoni, si do të më besoni nëse ju flas për gjërat qiellore?

<span id="an_3:13">3:13</span> Askush nuk u ngjit në qiell, përveç atij
që zbriti nga qielli, pra, Birit të njeriut që është në qiell.

<span id="an_3:14">3:14</span> Dhe ashtu si Moisiu e ngriti lart
gjarprin në shkretëtirë, kështu duhet të ngrihet lart Biri i njeriut,

<span id="an_3:15">3:15</span> që kushdo që beson në të të mos humbasë,
por të ketë jetë të përjetshme.

<span id="an_3:16">3:16</span> Sepse Perëndia e deshi aq botën, sa dha
Birin e tij të vetëmlindurin, që, kushdo që beson në të, të mos humbasë,
por të ketë jetë të përjetshme.

<span id="an_3:17">3:17</span> Sepse Perëndia nuk e dërgoi Birin e vet
në botë që ta dënojë botën, por që bota të shpëtohet prej tij.

<span id="an_3:18">3:18</span> Ai që beson në të nuk dënohet, por ai që
nuk beson tashmë është dënuar, sepse nuk ka besuar në emrin e Birit të
vetëmlindur të Perëndisë.

<span id="an_3:19">3:19</span> Tani gjykimi është ky: Drita erdhi në
botë dhe njerëzit deshën errësirën më tepër se dritën, sepse veprat e
tyre ishin të mbrapshta.

<span id="an_3:20">3:20</span> Sepse kushdo që bën gjëra të mbrapshta e
urren dritën dhe nuk vjen te drita, që të mos zbulohen veprat e tij;

<span id="an_3:21">3:21</span> por kush bën të vërtetën vjen te drita,
që veprat e tij të zbulohen, sepse u bënë në Perëndinë''.

<span id="an_3:22">3:22</span> Pas këtyre gjërave, Jezusi erdhi me
dishepujt e vet në tokën e Judesë dhe qëndroi aty bashkë me ta dhe
pagëzonte.

<span id="an_3:23">3:23</span> Por edhe Gjoni pagëzonte në Enon, afër
Salimit, sepse aty kishte shumë ujë; dhe njerëzit vinin dhe
pagëzoheshin,

<span id="an_3:24">3:24</span> sepse Gjoni s'ishte hedhur akoma në burg.

<span id="an_3:25">3:25</span> Atëherë lindi një diskutim ndërmjet
dishepujve të Gjonit me Judenjtë rreth pastrimit.

<span id="an_3:26">3:26</span> Kështu erdhën te Gjoni dhe i thanë:
''Mësues, ai që ishte me ty përtej Jordanit, për të cilin ti bëre
dëshmi, ja, ai pagëzon dhe të gjithë shkojnë tek ai''.

<span id="an_3:27">3:27</span> Gjoni u përgjigj dhe tha: ''Njeriu nuk
mund të marrë asgjë, nëse nuk i është dhënë nga qielli.

<span id="an_3:28">3:28</span> Ju vetë më jeni dëshmitarë se thashë:
"Unë nuk jam Krishti, por jam dërguar përpara tij".

<span id="an_3:29">3:29</span> Ai që e ka nusen është dhëndri, por miku
i dhëndrit, që është i pranishëm dhe e dëgjon, gëzohet shumë për zërin e
dhëndrit; prandaj ky gëzimi im është i plotësuar!

<span id="an_3:30">3:30</span> Ai duhet të rritet dhe unë të zvogëlohem.

<span id="an_3:31">3:31</span> Ai që vjen nga lart është përmbi të
gjithë; ai që vjen nga dheu është nga dheu dhe flet për dheun; ai që
vjen nga qielli është përmbi të gjithë.

<span id="an_3:32">3:32</span> Dhe ai dëshmon çfarë ka parë dhe dëgjuar,
por askush nuk e pranon dëshminë e tij.

<span id="an_3:33">3:33</span> Ai që e pranoi dëshminë e tij e vulosi se
Perëndia është i vërtetë.

<span id="an_3:34">3:34</span> Sepse ai që Perëndia ka dërguar flet
fjalët e Perëndisë, sepse Perëndia nuk e jep Frymën e tij me masë.

<span id="an_3:35">3:35</span> Ati e do Birin dhe i ka dhënë në dorë çdo
gjë.

<span id="an_3:36">3:36</span> Kush beson në Birin ka jetë të
përjetshme, kurse kush nuk i bindet Birit nuk do të shohë jetë, por
zemërimi i Perëndisë qëndron mbi të''.

<span id="an_4:1">4:1</span> Pra, kur Zoti mori vesh se farisenjtë
kishin dëgjuar se Jezusi po bënte më shumë dishepuj dhe po pagëzonte më
shumë se Gjoni

<span id="an_4:2">4:2</span> (ndonëse nuk pagëzonte Jezusi vetë, por
dishepujt e tij),

<span id="an_4:3">4:3</span> e la Judenë dhe shkoi përsëri në Galile.

<span id="an_4:4">4:4</span> Por duhej të kalonte nëpër Samari.

<span id="an_4:5">4:5</span> Arriti, pra, në një qytet të Samarisë që
quhej Sihar, afër tokës që Jakobi i kishte dhënë Jozefit, birit të vet.

<span id="an_4:6">4:6</span> Por aty ishte pusi i Jakobit. Dhe Jezusi, i
lodhur nga udhëtimi, u ul pranë pusit; ishte rreth orës së gjashtë.

<span id="an_4:7">4:7</span> Një grua nga Samaria erdhi të nxjerrë ujë.
Dhe Jezusi i tha: ''Më jep të pi'',

<span id="an_4:8">4:8</span> sepse dishepujt e vet kishin shkuar në
qytet për të blerë ushqime.

<span id="an_4:9">4:9</span> Por gruaja samaritane i tha: ''Po qysh, ti
që je Jude kërkon të pish prej meje, që jam një grua samaritane?''
(Sepse Judenjtë nuk shoqërohen me Samaritanët).

<span id="an_4:10">4:10</span> Jezusi u përgjigj dhe i tha: ''Po ta
njihje ti dhuratën e Perëndisë dhe kush është ai që të thotë: "Më jep të
pi!", ti vetë do të kërkoje nga ai dhe ai do të të jepte ujë të
gjallë''.

<span id="an_4:11">4:11</span> Gruaja i tha: ''Zot, ti nuk ke as kovë
për të nxjerrë dhe pusi është i thellë; nga e ke, pra, atë ujë të
gjallë?

<span id="an_4:12">4:12</span> Vallë je më i madh se Jakobi, ati ynë, qe
na dha këtë pus dhe piu prej tij ai vetë, bijtë e tij dhe bagëtitë e
tij?''.

<span id="an_4:13">4:13</span> Jezusi u përgjigj dhe i tha: ''Kushdo që
pi nga ky ujë, do të ketë përsëri etje,

<span id="an_4:14">4:14</span> por kush pi nga uji që do t'i jap unë nuk
do të ketë më kurrë etje përjetë; por uji që unë do t'i jap do të bëhet
në të një burim uji që gufon në jetë të përjetshme''.

<span id="an_4:15">4:15</span> Gruaja i tha: ''Zot, më jep këtë ujë, që
unë të mos kem më etje dhe të mos vij këtu të nxjerr ujë!''.

<span id="an_4:16">4:16</span> Jezusi i tha: ''Shko thirre burrin tënd
dhe eja këtu''.

<span id="an_4:17">4:17</span> Gruaja u përgjigj dhe i tha: ''Unë nuk
kam burrë''. Jezusi i tha: ''Mirë the: "Nuk kam burrë",

<span id="an_4:18">4:18</span> sepse ti kishe pesë burra dhe ky që ke
tani nuk është burri yt; për këtë ke thënë të vërtetën!''.

<span id="an_4:19">4:19</span> Gruaja i tha: ''Zot, po shoh se ti je një
profet.

<span id="an_4:20">4:20</span> Etërit tanë adhuronin mbi këtë mal, dhe
ju thoni se në Jeruzalem është vendi ku duhet të adhurojmë''.

<span id="an_4:21">4:21</span> Jezusi i tha: ''O grua, më beso: vjen ora
që as mbi këtë mal as në Jeruzalem nuk do të adhuroni Atin.

<span id="an_4:22">4:22</span> Ju adhuroni atë që s'e njihni; ne
adhurojmë atë që njohim; sepse shpëtimi vjen nga Judenjtë.

<span id="an_4:23">4:23</span> Por vjen ora, madje ajo ka ardhur, që
adhuruesit e vërtetë ta adhurojnë Atin në frymë dhe në të vërtetën,
sepse të tillë janë adhuruesit që kërkon Ati.

<span id="an_4:24">4:24</span> Perëndia është Frymë, dhe ata që e
adhurojnë duhet t'a adhurojnë në frymë dhe në të vërtetën''.

<span id="an_4:25">4:25</span> Gruaja i tha: ''Unë e di se do të vijë
Mesia, që e quajnë Krisht; kur të ketë ardhur, ai do të na kumtojë çdo
gjë''.

<span id="an_4:26">4:26</span> Jezusi i tha: ''Unë jam, ai që po të
flet!''.

<span id="an_4:27">4:27</span> Në këtë moment erdhën dishepujt e tij dhe
u mrekulluan që po fliste me një grua; por asnjë nuk i tha: ''Çfarë
do?'' ose: ''Pse po flet me të?''.

<span id="an_4:28">4:28</span> Atëherë gruaja e la kovën e saj dhe u
kthye në qytet dhe u tha njerëzve:

<span id="an_4:29">4:29</span> ''Ejani të shikoni një njeri që më ka
thënë gjithçka kam bërë; vallë mos është ky Krishti?''.

<span id="an_4:30">4:30</span> Dolën, pra, nga qyteti dhe erdhën tek ai.

<span id="an_4:31">4:31</span> Ndërkaq dishepujt e vet po i luteshin
duke thënë: ''Mësues, ha''.

<span id="an_4:32">4:32</span> Por ai u tha atyre: ''Unë kam një ushqim
për të ngrënë të cilin ju s'e njihni''.

<span id="an_4:33">4:33</span> Prandaj dishepujt i thonin njëri-tjetrit:
''Mos i solli vallë dikush për të ngrënë?''.

<span id="an_4:34">4:34</span> Jezusi u tha atyre: ''Ushqimi im është të
bëj vullnetin e atij që më dërgoi dhe të kryej veprën e tij.

<span id="an_4:35">4:35</span> A nuk thoni ju se ka edhe katër muaj dhe
vjen korrja? Ja, unë po ju them: Ngrini sytë tuaj dhe shikoni fushat që
tashmë zbardhojnë për korrjen.

<span id="an_4:36">4:36</span> Korrësi e merr shpërblimin dhe mbledh
frytin për jetën e përjetshme, që mbjellësi dhe korrësi të gëzohen
sëbashku.

<span id="an_4:37">4:37</span> Sepse në këtë vërtetohet e thëna: "Një
mbjell e tjetri korr".

<span id="an_4:38">4:38</span> Unë ju dërgova të korrni atë për të cilin
ju nuk u munduat; të tjerët u munduan dhe ju hytë në mundimin e tyre''.

<span id="an_4:39">4:39</span> Dhe shumë Samaritanë nga ai qytet besuan
në të, për shkak të fjalës së gruas që dëshmoi: ''Ai më tregoi gjithçka
kam bërë''.

<span id="an_4:40">4:40</span> Por kur Samaritanët erdhën tek ai, e
lutën të qëndrojë me ta; dhe ai ndenji aty dy ditë.

<span id="an_4:41">4:41</span> Dhe shumë më tepër njerëz besuan për
shkak të fjalës së tij.

<span id="an_4:42">4:42</span> Dhe ata i thoshnin gruas: ''S'është më
vetëm për shkak të fjalëve të tua që besojmë, por sepse ne vetë e kemi
dëgjuar dhe dimë se ai është me të vërtetë Krishti, Shpëtimtari i
botës''.

<span id="an_4:43">4:43</span> Pra, si kaluan ato dy ditë, ai u nis prej
andej dhe shkoi në Galile,

<span id="an_4:44">4:44</span> sepse vetë Jezusi dëshmoi se një profet
nuk nderohet në vendlindjen e vet.

<span id="an_4:45">4:45</span> Pra, kur arriti në Galile, Galileasit e
pritën, sepse kishin parë të gjitha ato që kishte bërë në Jeruzalem
gjatë festës, sepse edhe ata kishin shkuar për festë.

<span id="an_4:46">4:46</span> Jezusi erdhi, pra, përsëri në Kanë të
Galilesë, ku e kishte bërë ujin verë. Dhe aty ishte një nëpunës i
mbretit, djali i të cilit ishte i sëmurë në Kapernaum.

<span id="an_4:47">4:47</span> Ky, kur dëgjoi se Jezusi kishte ardhur
nga Judeja në Galile, shkoi tek ai dhe iu lut që të zbriste e ta
shëronte birin e tij, që ishte gati për vdekje.

<span id="an_4:48">4:48</span> Atëherë Jezusi i tha: ''Po të mos shikoni
shenja dhe mrekulli, ju nuk besoni''.

<span id="an_4:49">4:49</span> Nëpunësi i mbretit i tha: ''Zot, zbrit
para se djali im të vdesë''.

<span id="an_4:50">4:50</span> Jezusi i tha: ''Shko, djali yt jeton!''.
Dhe ai njeri i besoi fjalës që i tha Jezusi dhe shkoi.

<span id="an_4:51">4:51</span> Pikërisht kur ai po zbriste, i dolën
përpara shërbëtorët e vet dhe e informuan duke thënë: ''Djali yt
jeton!''.

<span id="an_4:52">4:52</span> Dhe ai i pyeti ata në cilën orë u bë më
mirë; ata i thanë: ''Dje në orën e shtatë e lanë ethet''.

<span id="an_4:53">4:53</span> Atëherë i ati e kuptoi se ishte pikërisht
në atë orë në të cilën Jezusi i kishte thënë: ''Djali yt jeton''; dhe
besoi ai dhe gjithë shtëpia e tij.

<span id="an_4:54">4:54</span> Jezusi bëri edhe këtë shenjë të dytë, kur
u kthye nga Judeja në Galile.

<span id="an_5:1">5:1</span> Pas këtyre ngjarjeve ishte një festë e
Judenjve dhe Jezusi u ngjit në Jeruzalem.

<span id="an_5:2">5:2</span> Në Jeruzalem, afër portës së dhenve, është
një pellg që në hebraisht quhet Betesda, dhe ka pesë portikë.

<span id="an_5:3">5:3</span> Nën to dergjeshin një numër i madh të
lënguarish: të verbër, të çalë dhe të paralizuar, të cilët prisnin
lëvizjen e ujit.

<span id="an_5:4">5:4</span> Sepse një engjëll, kohë pas kohe, zbriste
në pellg dhe e lëvizte ujin; dhe i pari që hynte, mbasi uji ishte
lëvizur, shërohej nga çfarëdo sëmundje që të kishte.

<span id="an_5:5">5:5</span> Aty ishte një njeri i lënguar prej
tridhjetë e tetë vjetësh.

<span id="an_5:6">5:6</span> Jezusi, duke e parë shtrirë dhe duke ditur
se prej shumë kohe ishte në atë gjendje, i tha: ''A dëshiron të
shërohesh?''.

<span id="an_5:7">5:7</span> I lënguari u përgjigj: "Zot, unë s'kam
njeri që, kur lëviz uji, të më fusë në pellg; dhe, ndërsa unë po shkoj,
një tjetër zbret para meje''.

<span id="an_5:8">5:8</span> Jezusi i tha: ''Çohu, merr vigun tënd dhe
ec!''.

<span id="an_5:9">5:9</span> Njeriu u shërua në çast, mori vigun e tij
dhe eci. Atë ditë ishte e shtunë.

<span id="an_5:10">5:10</span> Prandaj Judenjtë i thanë atij që u
shërua: ''Éshtë e shtunë; nuk është e ligjshme për ty të ngresh vigun
tënd!''.

<span id="an_5:11">5:11</span> Ai iu përgjigj atyre: ''Ai që më shëroi
më tha: "Merre vigun tënd dhe ec!"''.

<span id="an_5:12">5:12</span> Atëherë ata e pyetën: ''Kush është ai
njeri që të tha: "Merre vigun tënd dhe ec"?''.

<span id="an_5:13">5:13</span> Por ai që ishte shëruar nuk e dinte kush
ishte, sepse Jezusi ishte larguar për shkak të turmës që ishte në atë
vend.

<span id="an_5:14">5:14</span> Më vonë Jezusi e gjeti në tempull dhe i
tha: ''Ja, ti u shërove; mos mëkato më që të mos të të bëhet një gjë më
e keqe''.

<span id="an_5:15">5:15</span> Ai njeri shkoi dhe u tregoi Judenjve se
Jezusi ishte ai që e shëroi.

<span id="an_5:16">5:16</span> Për këtë Judenjtë e përndiqnin Jezusin
dhe kërkonin ta vrisnin, sepse bënte këto gjëra të shtunave.

<span id="an_5:17">5:17</span> Por Jezusi u përgjigj atyre: ''Im Atë
vepron deri më tash, e edhe unë veproj''.

<span id="an_5:18">5:18</span> Për këtë Judenjtë kërkonin edhe më tepër
ta vrisnin, sepse jo vetëm se shkelte të shtunën, por edhe se thoshte se
Perëndia ishte ati i vet, duke e barazuar veten me Perëndinë.

<span id="an_5:19">5:19</span> Atëherë Jezusi u përgjgj dhe u tha atyre:
''Në të vërtetë, në të vërtetë po ju them se Biri nuk mund të bëjë asgjë
prej vetvetes, përveç asaj që sheh se bën Ati; gjërat në fakt që bën
Ati, i bën po ashtu dhe Biri.

<span id="an_5:20">5:20</span> Sepse Ati e do Birin dhe i dëfton
gjithçka që bën vetë; dhe do t'i dëftojë vepra më të mëdha se këto, që
të mrekulloheni.

<span id="an_5:21">5:21</span> Në fakt ashtu si ati ringjall të vdekurit
dhe u jep atyre jetën, po kështu edhe Biri i jep jetën kujtdo që do.

<span id="an_5:22">5:22</span> Sepse Ati nuk gjykon asnjë, por gjithë
gjyqin ia dha Birit,

<span id="an_5:23">5:23</span> që të gjithë ta nderojnë Birin ashtu siç
nderojnë Atin; kush nuk e nderon Birin, nuk nderon Atin që e ka dërguar.

<span id="an_5:24">5:24</span> Në të vërtetë, në të vërtetë po ju them:
Ai që e dëgjon fjalën time dhe beson në atë që më ka dërguar, ka jetë të
përjetshme, dhe ai nuk vjen në gjyq, por ka kaluar nga vdekja në jetë.

<span id="an_5:25">5:25</span> Në të vërtetë, në të vërtetë po ju them:
Po vjen ora, madje ka ardhur, kur të vdekurit do të dëgjojnë zërin e
Birit të Perëndisë, dhe ata që e kanë dëgjuar do të jetojnë.

<span id="an_5:26">5:26</span> Sepse, sikurse Ati ka jetë në vetvete,
kështu ia ka dhënë dhe Birit të ketë jetë në vetvete;

<span id="an_5:27">5:27</span> dhe i ka dhënë gjithashtu autoritet të
gjykojë, sepse është Bir i njeriut.

<span id="an_5:28">5:28</span> Mos u mrrekulloni për këtë, sepse po vjen
ora kur të gjithë ata që janë në varre do ta dëgjojnë zërin e tij

<span id="an_5:29">5:29</span> dhe do të dalin prej tyre; ata që kanë
bërë të mira, në ringjallje të jetës, dhe ata që kanë bërë të liga, në
ringjalljen e dënimit.

<span id="an_5:30">5:30</span> Unë s'mund të bëj asgjë nga vetja ime;
gjykoj sipas asaj që dëgjoj dhe gjyqi im është i drejtë, sepse nuk
kërkoj vullnetin tim, por vullnetin e Atit që më ka dërguar.

<span id="an_5:31">5:31</span> Nëse unë dëshmoj për veten time, dëshmia
ime nuk është e vërtetë.

<span id="an_5:32">5:32</span> Éshtë një tjetër që dëshmon për mua, dhe
unë e di se dëshmia që ai jep për mua është e vërtetë.

<span id="an_5:33">5:33</span> Ju keni dërguar te Gjoni dhe ai i ka
dhënë dëshmi të vërtetës.

<span id="an_5:34">5:34</span> Tani unë nuk e marr dëshminë nga asnjë
njeri, por i them këto gjëra që ju të shpëtoheni.

<span id="an_5:35">5:35</span> Ai ishte një kandil që digjet e ndriçon;
dhe ju deshët të gëzoheni për pak kohë në dritën e tij.

<span id="an_5:36">5:36</span> Por dëshmia që kam unë është më e madhe
nga ajo e Gjonit; sepse veprat që Ati më ka dhënë të kryej, ato vepra që
bëj unë, dëshmojnë për mua, se Ati më ka dërguar.

<span id="an_5:37">5:37</span> Dhe Ati, që më dërgoi, ai vetë ka
dëshmuar për mua; ju nuk e keni dëgjuar kurrë zërin e tij dhe as nuk e
keni parë fytyrën e tij,

<span id="an_5:38">5:38</span> dhe nuk e keni fjalën e tij që të banojë
në ju, sepse nuk besoni në atë që ai ka dërguar.

<span id="an_5:39">5:39</span> Ju hetoni Shkrimet sepse mendoni të keni
nëpërmjet tyre jetë të përjetshme; dhe ato janë këto që dëshmojnë për
mua.

<span id="an_5:40">5:40</span> Por ju nuk doni të vini tek unë që të
keni jetën.

<span id="an_5:41">5:41</span> Unë nuk marr lavdi nga njerëzit.

<span id="an_5:42">5:42</span> Por unë ju njoh, që nuk keni dashurinë e
Perëndisë në ju.

<span id="an_5:43">5:43</span> Unë kam ardhur në emër të Atit tim dhe ju
nuk më pranoni; po të vinte ndonjë tjetër në emër të vet, ju do ta
pranonit.

<span id="an_5:44">5:44</span> Si mund të besoni ju, ju që ia merrni
lavdinë njëri-tjetrit dhe nuk kërkoni lavdinë që vjen vetëm nga
Perëndia?

<span id="an_5:45">5:45</span> Mos mendoni se unë ju padis tek Ati; ka
kush t'ju padisë: Moisiu, në të cilin ju kishit varur shpresën tuaj;

<span id="an_5:46">5:46</span> sepse nëqoftëse ju do t'i kishit besuar
Moisiut, do të më besonit edhe mua, sepse ai ka shkruar për mua.

<span id="an_5:47">5:47</span> Por nëqoftëse ju nuk u besoni shkrimeve
të tij, si do t'u besoni fjalëve të mia?''.

<span id="an_6:1">6:1</span> Pas këtyre gjërave, Jezusi kaloi përtej
detit të Galilesë, domethënë të Tiberiadës.

<span id="an_6:2">6:2</span> Dhe një turmë e madhe e ndiqte, sepse
shikonte shenjat që ai bënte mbi të lënguarit.

<span id="an_6:3">6:3</span> Por Jezusi u ngjit mbi malin dhe atje u ul
me dishepujt e tij.

<span id="an_6:4">6:4</span> Dhe Pashka, festa e Judenjve ishte afër.

<span id="an_6:5">6:5</span> Jezusi, pra, i ngriti sytë dhe, duke parë
se një turmë e madhe po vinte tek ai, i tha Filipit: ''Ku do të blejmë
bukë që këta të mund të hanë?''.

<span id="an_6:6">6:6</span> Por ai e thoshte këtë për ta vënë në provë,
sepse ai e dinte ç'do të bënte.

<span id="an_6:7">6:7</span> Filipi iu përgjigj: ''Dyqind denarë bukë
nuk do të mjaftojnë për ata, që secili prej tyre mund të ketë një
copë''.

<span id="an_6:8">6:8</span> Andrea, i vëllai i Simon Pjetrit, një nga
dishepujt e tij, i tha:

<span id="an_6:9">6:9</span> ''Këtu është një djalosh që ka pesë bukë
elbi dhe dy peshq të vegjël; por ç'janë këto për aq njerëz?''.

<span id="an_6:10">6:10</span> Dhe Jezusi tha: ''Bëjini njerëzit të
ulen!''. Por në atë vend kishte shumë bar. Njerëzit, pra, u ulën dhe
ishin në numër rreth pesë mijë.

<span id="an_6:11">6:11</span> Pastaj Jezusi mori bukët dhe, pasi
falenderoi, ua ndau dishepujve dhe dishepujt njerëzve të ulur; të
njëjtën gjë bënë edhe me peshqit, aq sa deshën.

<span id="an_6:12">6:12</span> Dhe mbasi ata u ngopën, Jezusi u tha
dishepujve të vet: ''Mblidhni copat që tepruan, që të mos shkojë dëm
asgjë''.

<span id="an_6:13">6:13</span> I mblodhën, pra, dhe mbushën dymbëdhjetë
shporta me copa nga ato pesë bukë prej elbi që u tepruan atyre që kishin
ngrënë.

<span id="an_6:14">6:14</span> Atëherë njerëzit, kur panë shenjën që
bëri Jezusi, thanë: Me të vërtetë ky është profeti, që duhet të vijë në
botë''.

<span id="an_6:15">6:15</span> Por Jezusi, duke ditur se po vinin ta
kapnin për ta bërë mbret, u tërhoq përsëri mbi malin, fill i vetëm.

<span id="an_6:16">6:16</span> Kur u ngrys, dishepujt e tij zbritën
drejt detit.

<span id="an_6:17">6:17</span> Hipën në barkë dhe shkuan përtej detit,
drejt Kapernaumit; tashmë ishte errët dhe Jezusi ende nuk kishte ardhur
tek ata.

<span id="an_6:18">6:18</span> Deti ishte i trazuar, sepse frynte një
erë e fortë.

<span id="an_6:19">6:19</span> Dhe pasi kishin vozitur rreth njëzet e
pesë ose tridhjetë stade, panë Jezusin që po ecte mbi det dhe po i
afrohej barkës dhe patën frikë.

<span id="an_6:20">6:20</span> Por ai u tha atyre: ''Jam unë, mos
druani!''.

<span id="an_6:21">6:21</span> Ata, pra, deshnin ta merrnin në barkë,
dhe menjëherë barka u bregëzua në atë vend ku ishin drejtuar.

<span id="an_6:22">6:22</span> Të nesërmen turma, që kishte mbetur në
bregun tjetër të detit, pa se atje nuk kishte tjetër përveç një barke të
vogël, në të cilën kishin hipur dishepujt e Jezusit, dhe që ai nuk
kishte hipur me ta, dhe që dishepujt e tij ishin nisur vetëm;

<span id="an_6:23">6:23</span> ndërkaq kishin ardhur barka të tjera nga
Tiberiada, afër vendit ku kishin ngrënë bukë, pasi Zoti kishte
falënderuar.

<span id="an_6:24">6:24</span> Turma, kur pa se Jezusi nuk ishte më atje
dhe as dishepujt e tij, hipi edhe ajo nëpër barka dhe erdhi në
Kapernaum, duke kërkuar Jezusin.

<span id="an_6:25">6:25</span> Kur e gjetën përtej detit i thanë:
''Mësues, kur erdhe këtu?''

<span id="an_6:26">6:26</span> Jezusi u përgjigj dhe tha: ''Në të
vërtetë, në të vërtetë po ju them se ju më kërkoni jo pse patë shenja,
por sepse keni ngrënë nga bukët dhe keni qenë të ngopur.

<span id="an_6:27">6:27</span> Mos punoni për ushqimin që prishet, por
për ushqimin që mbetet për jetë të përjetshme, të cilin do t'jua japë
Biri i njëriut, sepse mbi të Ati, domethënë Perëndia, vuri vulën e
tij.''

<span id="an_6:28">6:28</span> Atëherë e pyetën: ''Çfarë duhet të bëjmë
për të kryer veprat e Perëndisë?''.

<span id="an_6:29">6:29</span> Jezusi u përgjigj dhe u tha atyre: ''Kjo
është vepra e Perëndisë: të besoni në atë që ai ka dërguar.''

<span id="an_6:30">6:30</span> Atëherë ata i thanë: ''Çfarë shenjë bën
ti, pra, që ne ta shohim e ta besoj-më? Ç'vepër po kryen?

<span id="an_6:31">6:31</span> Etërit tanë hëngrën manën në shkretëtirë,
siç është shkruar: "Ai u dha të hanë bukë nga qielli"''.

<span id="an_6:32">6:32</span> Atëherë Jezusi u tha atyre: ''Në të
vërtetë, në të vërtetë po ju them se jo Moisiu jua ka dhënë bukët nga
qielli, por Ati im ju jep bukën e vërtetë nga qielli.

<span id="an_6:33">6:33</span> Sepse buka e Perëndisë është ai që zbret
nga qielli dhe i jep jetë botës''.

<span id="an_6:34">6:34</span> Atëhere ata i thanë: ''Zot, na jep
gjithmonë atë bukë''.

<span id="an_6:35">6:35</span> Dhe Jezusi u tha atyre: ''Unë jam buka e
jetës; kush vjen tek unë nuk do të ketë më kurrë uri dhe kush beson në
mua, nuk do të ketë më kurrë etje.

<span id="an_6:36">6:36</span> Por unë jua thashë: ju më keni parë, por
nuk besoni.

<span id="an_6:37">6:37</span> Gjithçka që më jep Ati do të vijë tek
unë; dhe atë që vjen tek unë, unë nuk do ta nxjerr jashtë kurrë,

<span id="an_6:38">6:38</span> sepse unë kam zbritur nga qielli jo për
të bërë vullnetin tim, por vullnetin e atij që më ka dërguar.

<span id="an_6:39">6:39</span> Ky është vullneti i Atit që më ka
dërguar: që unë të mos humbas asgjë nga të gjitha ato që ai më ka dhënë,
por t'i ringjall në ditën e fundit.

<span id="an_6:40">6:40</span> Ky, pra, është vullneti i atij që më ka
dërguar: që kushdo që sheh Birin dhe beson në të, të ketë jetë të
përjetshme, dhe unë do ta ringjall atë në ditën e fundit''.

<span id="an_6:41">6:41</span> Judenjtë, pra, murmurisnin për të, sepse
kishte thënë: ''Unë jam buka që zbriti nga qielli'',

<span id="an_6:42">6:42</span> dhe thoshnin: ''Vallë, a nuk është ky
Jezusi, biri i Jozefit, të cilit ia njohim babanë dhe nënën? Si thotë,
pra, ky: "Unë zbrita nga qielli"?''.

<span id="an_6:43">6:43</span> Atëherë Jezusi u përgjigj dhe u tha
atyre: ''Mos murmurisni midis jush.

<span id="an_6:44">6:44</span> Askush nuk mund të vijë tek unë, po qe se
Ati që më ka dërguar nuk e tërheq dhe unë do ta ringjall atë në ditën e
fundit.

<span id="an_6:45">6:45</span> Në profetët është shkruar: "Të gjithë do
të jenë të mësuar nga Perëndia". Çdo njeri, pra, që ka dëgjuar dhe
mësuar nga Ati, vjen tek unë.

<span id="an_6:46">6:46</span> Jo s'e ka parë ndonjë Atin, përveç atij
që është nga Perëndia; ky e ka parë Atin.

<span id="an_6:47">6:47</span> Në të vërtetë, në të vërtetë po ju them:
Kush beson në mua ka jetë të përjetshme.

<span id="an_6:48">6:48</span> Unë jam buka e jetës.

<span id="an_6:49">6:49</span> Etërit tuaj hëngrën manën në shkretirë
dhe vdiqën.

<span id="an_6:50">6:50</span> Kjo është buka që zbret nga qielli, që
një mund të hajë e të mos vdesë.

<span id="an_6:51">6:51</span> Unë jam buka e gjallë që zbriti nga
qielli; nëse një ha nga kjo bukë do të jetojë përjetë; buka që unë do të
jap është mishi im, që unë do ta jap për jetën e botës''.

<span id="an_6:52">6:52</span> Atëherë Judenjtë filluan të diskutojnë
njeri me tjetrin duke thënë: ''Si mundet ky të na japë të hamë mishin e
tij?''.

<span id="an_6:53">6:53</span> Prandaj Jezusi u tha atyre: ''Në të
vërtetë, në të vërtetë po ju them se, po të mos hani mishin e Birit të
njeriut dhe të mos pini gjakun e tij, nuk keni jetën në veten tuaj.

<span id="an_6:54">6:54</span> Kush ha mishin tim dhe pi gjakun tim, ka
jetë të përjetshme, dhe unë do ta ringjall atë në ditën e fundit.

<span id="an_6:55">6:55</span> Sepse mishi im është me të vërtetë ushqim
dhe gjaku im është me të vërtetë pije.

<span id="an_6:56">6:56</span> Kush ha mishin tim dhe pi gjakun tim,
mbetet në mua dhe unë në të.

<span id="an_6:57">6:57</span> Sikurse Ati i gjallë më ka dërguar dhe
unë jetoj për shkak të Atit, ashtu edhe ai që më ha mua do të jetojë
edhe ai për shkakun tim.

<span id="an_6:58">6:58</span> Kjo është buka që zbriti nga qielli; nuk
është si mana që hëngrën etërit tuaj dhe vdiqën; kush ha këtë bukë do të
jetojë përjetë''.

<span id="an_6:59">6:59</span> Këto gjëra tha Jezusi në sinagogë, duke
mësuar në Kapernaum.

<span id="an_6:60">6:60</span> Kur i dëgjuan këto, shumë nga dishepujt e
tij thanë: ''Kjo e folur është e rëndë, kush mund ta kuptojë?''.

<span id="an_6:61">6:61</span> Por Jezusi, duke e ditur në vetvete se
dishepujt e vet po murmurisnin për këtë, u tha atyre: ''Kjo ju
skandalizon?

<span id="an_6:62">6:62</span> Ç'do të ishte po ta shihnit, pra, Birin e
njeriut duke u ngjitur atje ku ishte më parë?

<span id="an_6:63">6:63</span> Éshtë Fryma që jep jetë; mishi nuk vlen
asgjë; fjalët që po ju them janë frymë dhe jetë.

<span id="an_6:64">6:64</span> Por janë disa midis jush që nuk
besojnë''; në fakt Jezusi e dinte që në fillim kush ishin ata që nuk
besonin, dhe kush ishte ai që do ta tradhtonte;

<span id="an_6:65">6:65</span> dhe thoshte: ''Për këtë arsye ju thashë
se askush nuk mund të vijë tek unë, nëse nuk i është dhënë nga Ati im''.

<span id="an_6:66">6:66</span> Që nga ai moment shumë nga dishepujt e
vet u tërhoqën dhe nuk shkuan më me të.

<span id="an_6:67">6:67</span> Atëherë Jezusi u tha të dymbëdhjetëve:
''A doni edhe ju të largoheni?''.

<span id="an_6:68">6:68</span> Dhe Simon Pjetri iu përgjigj: ''Zot, te
kush të shkojmë? Ti ke fjalë jete të përjetshme.

<span id="an_6:69">6:69</span> Ne kemi besuar dhe kemi njohur se ti je
Krishti, Biri i Perëndisë të gjallë''.

<span id="an_6:70">6:70</span> Jezusi u përgjigj atyre: ''A nuk ju kam
zgjedhur unë ju të dymbëdhjetët? E një prej jush është një djall''.

<span id="an_6:71">6:71</span> Por ai fliste për Judë Iskariotin, birin
e Simonit, sepse ky kishte për ta tradhtuar, ndonëse ishte një nga të
dymbëdhjetët.

<span id="an_7:1">7:1</span> Pas këtyre gjërave, Jezusi përshkoi
Galilenë, sepse nuk donte të endej nëpër Jude, nga që Judenjtë kërkonin
ta vrisnin.

<span id="an_7:2">7:2</span> Por festa e Judenjve, ajo e Tabernakujve
ishte afër.

<span id="an_7:3">7:3</span> Prandaj vëllezërit e tij i thanë: ''Nisu
prej këndej dhe shko në Jude, që edhe dishepujt e tu t'i shohin veprat
që ti bën.

<span id="an_7:4">7:4</span> Askush në fakt nuk bën asgjë në fshehtësi
kur kërkon të nijhet botërisht; kur ti do të bësh gjëra të tilla,
tregohu botës!''.

<span id="an_7:5">7:5</span> Në fakt as vëllezërit e tij nuk besonin në
të.

<span id="an_7:6">7:6</span> Atëherë Jezusi u tha aytre: ''Koha ime nuk
ka ardhur ende; por koha juaj është gjithmonë gati.

<span id="an_7:7">7:7</span> Bota nuk mund t'ju urrejë juve, por më
urren mua sepse unë dëshmoj për të se veprat e saj janë të mbrapshta.

<span id="an_7:8">7:8</span> Ngjituni ju në këtë festë; unë nuk po
ngjitem ende në këtë festë, sepse koha ime ende nuk është plotësuar''.

<span id="an_7:9">7:9</span> Dhe si u tha atyre këto gjëra, mbeti në
Galile.

<span id="an_7:10">7:10</span> Mbasi vëllezërit e tij u ngjitën në
festë, atëherë edhe ai u ngjit atje, jo haptas, por si fshehurazi.

<span id="an_7:11">7:11</span> Judenjtë, pra, e kërkonin gjatë festës
dhe thoshnin: ''Ku është ai?''.

<span id="an_7:12">7:12</span> Në turmë pëshpëritej shumë për të; disa
thoshnin: ''Ai është i mirë!''. Të tjerë thoshnin: ''Jo, madje ai e
mashtron popullin''.

<span id="an_7:13">7:13</span> Por askush nuk fliste haptas për të, nga
druajtja e Judenjve.

<span id="an_7:14">7:14</span> Por, aty nga mesi i festës, Jezusi u
ngjit në tempull dhe mësonte.

<span id="an_7:15">7:15</span> Dhe Judenjtë mrrekulloheshin duke thënë:
''Si i ditka ky shkronjat, pa pasur studiuar?''.

<span id="an_7:16">7:16</span> Jezusi atëherë iu përgjigj atyre dhe tha:
''Doktrina ime nuk është imja, por e atij që më ka dërguar.

<span id="an_7:17">7:17</span> Në qoftë se dikush don të bëjë vullnetin
e tij, do ta njohë nëse kjo doktrinë vjen nga Perëndia apo që unë flas
nga vetja ime.

<span id="an_7:18">7:18</span> Kush flet nga vetja e tij kërkon lavdinë
e vet, kurse ai që kërkon lavdinë e atij që e ka dërguar është i
vërtetë, dhe në të nuk ka padrejtësi.

<span id="an_7:19">7:19</span> A nuk jua ka dhënë Moisiu ligjin? E pra,
asnjë nga ju nuk e vë në praktikë ligjin. Pse kërkoni të më vritni?''.

<span id="an_7:20">7:20</span> Turma u përgjigj dhe tha: ''Ti ke një
demon; kush kërkon të të vrasë?''.

<span id="an_7:21">7:21</span> Jezusi u përgjigj dhe u tha: ''Unë bëra
një vepër dhe ju të gjithë jeni të mreku-lluar.

<span id="an_7:22">7:22</span> Prandaj Moisiu iu dha rrethprerjen (ajo
nuk është prej Moisiut, por prej etërve); dhe ju e rrethpritni një njeri
të shtunën.

<span id="an_7:23">7:23</span> Në qoftë se një njeri merr rrethprerjen
të shtunën, që të mos shkelet ligji i Moisiut, ju zemëroheni kundër meje
sepse shërova tërësishtë një njeri të shtunën?

<span id="an_7:24">7:24</span> Mos gjykoni sipas pamjes së jashtme, por
gjykoni sipas drejtësisë!''

<span id="an_7:25">7:25</span> Atëherë disa nga Jeruzalemi thanë: ''A
nuk është ky ai që kërkojnë ta vrasin?

<span id="an_7:26">7:26</span> E megjithatë ja, ai po flet lirisht dhe
nuk i thonë asgjë; mos kanë njohur krerët me të vërtetë se ai është
Krishti?

<span id="an_7:27">7:27</span> Por ne e dimë se nga është ai; ndërsa kur
të vijë Krishti, askush nuk do ta dijë se nga është''.

<span id="an_7:28">7:28</span> Atëherë Jezusi, duke mësuar në tempull,
thirri dhe tha: ''Ju më njihni dhe e dini se nga jam, megjithatë unë
s'kam ardhur nga vetja, por ai që më ka dërguar është i vërtetë dhe ju
nuk e njihni.

<span id="an_7:29">7:29</span> Por unë atë e njoh, sepse jam nga ai dhe
ai më dërgoi''.

<span id="an_7:30">7:30</span> Prandaj ata kërkonin ta kapnin, por
askush nuk vuri dorë mbi të, sepse ora e tij s'kishte ardhur akoma.

<span id="an_7:31">7:31</span> Por shumë veta nga turma besuan në të dhe
thoshnin: ''Kur të vijë Krishti, a do të bëjë më shumë shenja se këto që
ka bërë ky?''.

<span id="an_7:32">7:32</span> Farisenjtë dëgjuan turmën duke
pëshpëritur këto gjëra për të; prandaj farisenjtë dhe krerët e
priftërinjve dërguan roje për ta kapur.

<span id="an_7:33">7:33</span> Atëherë Jezusi u tha atyre: ''Unë jam
edhe për pak kohë me ju, pastaj do të shkoj tek ai që më ka dërguar.

<span id="an_7:34">7:34</span> Do të më kërkoni e nuk do të më gjeni;
dhe atje ku do të jem unë, ju nuk do të mund të vini''.

<span id="an_7:35">7:35</span> Prandaj Judenjtë thonin në mes tyre: ''Ku
do të shkojë ky që ne nuk do ta gjejmë? Mos do të shkojë tek ata që janë
shpërndarë midis Grekëve, dhe të mësojë Grekët?

<span id="an_7:36">7:36</span> Çfarë deshi të thoshte kur tha: "Ju do të
më kërkoni dhe nuk do të më gjeni"; dhe: "Atje ku do të jem unë, ju nuk
mund të vini"?''.

<span id="an_7:37">7:37</span> Ditën e fundit, në ditën e madhe të
festës, Jezusi u çua në këmbë dhe thirri duke thënë: ''Nëse dikush ka
etje, le të vijë tek unë e të pijë.

<span id="an_7:38">7:38</span> Ai që beson në mua, siç ka thënë Shkrimi,
nga brendësia e tij do të burojnë lumenj uji të gjallë''.

<span id="an_7:39">7:39</span> Por këtë ai e tha për Frymën, që do të
merrnin ata që do të besonin në të; sepse Fryma e Shenjtë në fakt nuk
ishte dhënë ende, sepse Jezusi ende nuk ishte përlëvduar.

<span id="an_7:40">7:40</span> Shumë veta nga turma, kur i dëgjuan këto
fjalë, thoshnin: ''Ky është me të vërtetë Profeti!''.

<span id="an_7:41">7:41</span> Të tjerë thoshnin: ''Ky është Krishti''.
Kurse të tjerë thoshnin: ''Vallë nga Galilea vjen Krishti?

<span id="an_7:42">7:42</span> A nuk thotë Shkrimi se Krishti vjen nga
pasardhja e Davidit dhe nga Bethlehemi, fshati ku jetonte Davidi?''.

<span id="an_7:43">7:43</span> Kështu pati përçarje në turmë për shkak
të tij.

<span id="an_7:44">7:44</span> Dhe disa prej tyre donin ta kapnin, por
askush nuk vuri dorë mbi të.

<span id="an_7:45">7:45</span> Atëherë rojet u kthyen te krerët e
priftërinjve dhe te farisenjtë, dhe këta u thanë atyre: ''Pse nuk e
sollët?''.

<span id="an_7:46">7:46</span> Rojet u përgjigjen: ''Asnjeri nuk ka
folur kurrë si ai njeri''.

<span id="an_7:47">7:47</span> Prandaj farisenjtë iu përgjigjën atyre:
''Mos u gënjyet edhe ju?

<span id="an_7:48">7:48</span> Mos vallë ndonjë nga krerët ose nga
farisenjtë besoi në të?

<span id="an_7:49">7:49</span> Por kjo turmë, që nuk e njeh ligjin,
është e mallkuar''.

<span id="an_7:50">7:50</span> Nikodemi, një prej tyre, i cili natën
kishte shkuar te Jezusi, u tha atyre:

<span id="an_7:51">7:51</span> ''Ligji ynë dënon vallë një njeri para se
ta ketë dëgjuar dhe ta dijë ç'ka bërë ai?''.

<span id="an_7:52">7:52</span> Ata u përgjigjën dhe i thanë: ''Mos je
edhe ti nga Galilea? Hulumto Shkrimet dhe do të shohësh se nga Galilea
s'ka dalë kurrë profet''.

<span id="an_7:53">7:53</span> Dhe secili u kthye në shtëpinë e vet.

<span id="an_8:1">8:1</span> Dhe Jezusi shkoi në malin e Ullinjve.

<span id="an_8:2">8:2</span> Por, si zbardhi dita, u kthye përsëri në
tempull dhe gjithë populli erdhi tek ai; dhe ai u ul dhe i mësonte.

<span id="an_8:3">8:3</span> Atëherë farisenjtë dhe skribët i prunë një
grua që ishte kapur duke shkelur kurorën dhe, mbasi e vunë në mes,

<span id="an_8:4">8:4</span> i thanë Jezusit: ''Mësues, kjo grua është
kapur në flagrancë, duke shkelur kurorën.

<span id="an_8:5">8:5</span> Por në ligj Moisiu na ka urdhëruar të
vriten me gurë gra të tilla, por ti ç'thua?''.

<span id="an_8:6">8:6</span> Flisnin kështu për ta vënë në provë dhe për
të pasur diçka për ta paditur. Por Jezusi, duke u shtënë se nuk dëgjoi,
u përkul dhe shkruante me gisht në dhe.

<span id="an_8:7">8:7</span> Dhe, kur ata vazhdonin ta pyesnin, ai u
drejtua dhe u tha atyre: ''Kush nga ju është pa mëkat, le ta hedhë i
pari gurin kundër saj!''.

<span id="an_8:8">8:8</span> Pastaj u përkul përsëri dhe shkruante në
dhe.

<span id="an_8:9">8:9</span> Atëherë ata, e dëgjuan këtë dhe të bindur
nga ndërgjegjja, u larguan një nga një, duke filluar nga më të vjetrit e
deri te të fundit; kështu Jezusi mbeti vetëm me atë grua, që qëndronte
atje në mes.

<span id="an_8:10">8:10</span> Jezusi atëherë u ngrit dhe, duke mos parë
tjetër përveç gruas, i tha: ''O grua, ku janë ata që të paditnin? Askush
nuk të dënoi?''.

<span id="an_8:11">8:11</span> Dhe ajo u përgjigj: ''Askush, Zot''.
Atëherë Jezusi i tha: ''As unë nuk të dënoj; shko dhe mos mëkato më''.

<span id="an_8:12">8:12</span> Dhe Jezusi u foli atyre përsëri duke
thënë: ''Unë jam drita e botës; kush më ndjek nuk do të ecë në errësirë,
por do të ketë dritën e jetës''.

<span id="an_8:13">8:13</span> Atëherë farisenjtë i thanë: ''Ti dëshmon
për vetveten; dëshmimi yt nuk është i vërtetë''.

<span id="an_8:14">8:14</span> Jezusi u përgjigj dhe u tha atyre: ''Edhe
pse dëshmoj për vetvete, dëshmimi im është i vërtetë, sepse unë e di nga
kam ardhur e ku po shkoj; ju, përkundrazi, nuk e dini as nga vij dhe as
ku po shkoj.

<span id="an_8:15">8:15</span> Ju gjykoni sipas mishit, unë nuk gjykoj
asnjeri.

<span id="an_8:16">8:16</span> Por, edhe kur gjykoj, gjykimi im është i
vërtetë, sepse unë nuk jam vetëm, por jam unë dhe Ati që më dërgoi.

<span id="an_8:17">8:17</span> Edhe në ligjin tuaj është shkruar se
dëshmimi i dy njerëzve është i vërtetë.

<span id="an_8:18">8:18</span> Unë jam ai që dëshmoj për vetvete dhe Ati
që më ka dërguar dëshmon për mua''.

<span id="an_8:19">8:19</span> Atëherë i thanë: ''Ku është Ati yt?''.
Jezusi u përgjigj: ''Ju nuk më njihni as mua, as Atin tim; po të më
njihnit mua, do të njihnit edhe Atin tim''.

<span id="an_8:20">8:20</span> Jezusi i shprehu këto fjalë në vendin e
thesarit, duke mësuar në tempull dhe askush nuk e kapi, sepse nuk i
kishte ardhur akoma ora.

<span id="an_8:21">8:21</span> Jezusi, pra, u tha atyre përsëri: ''Unë
po shkoj dhe ju do të më kërkoni, dhe do të vdisni në mëkatin tuaj. Atje
ku shkoj unë, ju nuk mund të vini''.

<span id="an_8:22">8:22</span> Prandaj Judenjtë thoshnin: ''Mos don të
vrasë veten, sepse thotë: "Ku shkoj unë, ju nuk mund të vini"?''.

<span id="an_8:23">8:23</span> Dhe ai u tha atyre: ''Ju jeni nga këtu
poshtë, kurse unë jam nga atje lart; ju jeni prej kësaj bote, unë nuk
jam prej kësaj bote.

<span id="an_8:24">8:24</span> Prandaj ju thashë se ju do të vdisni në
mëkatet tuaja, sepse po të mos besoni se unë jam, ju do të vdisni në
mëkatet tuaja''.

<span id="an_8:25">8:25</span> Atëherë ata i thanë: ''Kush je ti?''. Dhe
Jezusi u tha atyre: ''Pikërisht atë që ju thashë.

<span id="an_8:26">8:26</span> Shumë gjëra kam për të thënë e për të
gjykuar lidhur me ju; por ai që më ka dërguar është i vërtetë dhe gjërat
që kam dëgjuar nga ai, ia them botës''.

<span id="an_8:27">8:27</span> Ata nuk e kuptuan se ai po u fliste atyre
për Atin.

<span id="an_8:28">8:28</span> Atëherë Jezusi u tha atyre: ''Kur ta keni
lartuar Birin e njeriut, atëherë do të njihni se unë jam, dhe se nuk bëj
asgjë prej vetvetes, por i them këto gjëra ashtu si Ati më ka mësuar.

<span id="an_8:29">8:29</span> Dhe ai që më ka dërguar është me mua; Ati
s'më ka lënë vetëm, sepse bëj vazhdimisht gjërat që i pëlqejnë''.

<span id="an_8:30">8:30</span> Ndërsa ai thoshte këto gjëra, shumë veta
besuan në të.

<span id="an_8:31">8:31</span> Atëherë Jezusi u tha Judenjve që besuan
në të: ''Nëse do të qëndroni në fjalën time, jeni me të vërtetë
dishepujt e mi;

<span id="an_8:32">8:32</span> do ta njihni të vërtetën dhe e vërteta do
t'ju bëjë të lirë''.

<span id="an_8:33">8:33</span> Ata iu përgjigjën: ''Ne jemi pasardhës të
Abrahamit dhe s'kemi qenë kurrë sk-llevër të askujt; si mund të thuash
ti: "Do të bëheni të lirë"?''.

<span id="an_8:34">8:34</span> Jezusi u përgjigj atyre: Në të vërtetë,
në të vërtetë po ju them: Kush bën mëkatin është skllav i mëkatit.

<span id="an_8:35">8:35</span> Por skllavi nuk rri përgjithmonë në
shtëpi; ndërsa biri rri përgjithmonë.

<span id="an_8:36">8:36</span> Pra, nëse Biri do t'ju bëjë të lirë, do
të jeni me të vërtetë të lirë''.

<span id="an_8:37">8:37</span> ''Unë e di se jeni pasardhësit e
Abrahamit, por ju kërkoni të më vrisni, sepse fjala ime nuk gjen vend në
ju.

<span id="an_8:38">8:38</span> Unë flas për ç'kam parë tek Ati im, dhe
ju bëni gjërat që keni parë tek ati juaj''.

<span id="an_8:39">8:39</span> Ata, duke u përgjigjur, i thanë: ''Ati
ynë është Abrahami''. Jezusi u tha atyre: ''Po të ishit bij të
Abrahamit, do të bënit veprat e Abrahamit;

<span id="an_8:40">8:40</span> por ju tani kërkoni të më vrisni mua, që
ju kam folur të vërtetën që kam dëgjuar nga Perëndia; Abrahami këtë nuk
e bëri.

<span id="an_8:41">8:41</span> Ju bëni veprat e atit tuaj''. Prandaj ata
i thanë: ''Ne nuk lindëm nga kurvërimi; ne kemi një Atë të vetëm:
Perëndinë''.

<span id="an_8:42">8:42</span> Atëherë Jezusi u tha atyre: ''Po të ishte
Perëndia Ati juaj, ju do të më donit, sepse kam dalë dhe kam ardhur nga
Perëndia; nuk kam ardhur, pra, nga vetja ime, por ai më ka dërguar.

<span id="an_8:43">8:43</span> Përse nuk e kuptoni thënien time? Sepse
nuk mund të dëgjoni fjalën time.

<span id="an_8:44">8:44</span> Ju jeni nga djalli, që është ati juaj,
dhe doni të bëni dëshirat e atit tuaj; ai ishte vrasës që nga fillimi
dhe nuk qëndroi në të vërtetën, sepse në të nuk ka të vërtetë. Kur thotë
të rrema, flet nga vetvetja, sepse është gënjeshtar dhe ati i rrenës.

<span id="an_8:45">8:45</span> Kurse mua, duke qenë se ju them të
vërtetën, nuk më besoni.

<span id="an_8:46">8:46</span> Cili nga ju më bind për mëkat? Nëse flas
të vërtetën, përse nuk më besoni?

<span id="an_8:47">8:47</span> Kush është prej Perëndisë, i dëgjon
fjalët e Perëndisë; prandaj ju nuk dëgjoni, se nuk jeni prej
Perëndisë''.

<span id="an_8:48">8:48</span> Atëherë Judenjtë iu përgjigjën dhe i
thanë: ''A nuk themi me të drejtë se ti je Samaritan dhe se ke një
demon?''.

<span id="an_8:49">8:49</span> Jezusi u përgjigj: ''Unë s'kam një demon,
por nderoj Atin tim; ju përkundrazi më çnderoni.

<span id="an_8:50">8:50</span> Tani unë nuk kërkoj lavdinë time, ka kush
e kërkon dhe gjykon.

<span id="an_8:51">8:51</span> Në të vërtetë, në të vërtetë po ju them
se ai që zbaton fjalën time, nuk do ta shohë kurrë vdekjen, përjetë''.

<span id="an_8:52">8:52</span> Pra Judenjtë i thanë: ''Tani njohim se ti
ke një demon. Abrahami dhe profetët kanë vdekur, kurse ti thua: "Kur
njëri zbaton fjalën time, nuk do ta shijojë kurrë vdekjen, përjetë".

<span id="an_8:53">8:53</span> Ti qenke më i madh se ati ynë Abraham, i
cili ka vdekur? Edhe profetët kanë vdekur; kush pretendon se je?''.

<span id="an_8:54">8:54</span> Jezusi u përgjigj: ''Në qoftë se unë e
përlëvdoj veten, lavdia ime s'është asgjë. Éshtë Ati im ai që më
përlëvdon, për të cilin ju thoni se është Perëndia juaj.

<span id="an_8:55">8:55</span> Por ju ende s'e keni njohur, kurse unë e
njoh dhe, po të thoja se nuk e njoh, do të isha një gënjeshtar si ju;
por unë e njoh dhe e zbatoj fjalën e tij.

<span id="an_8:56">8:56</span> Abrahami, ati juaj, ngazëllohej në
shpresën që të shihte ditën time; e pa dhe u gëzua''.

<span id="an_8:57">8:57</span> Judenjtë, pra, i thanë: ''Ti ende nuk je
pesëdhjetë vjeç dhe e paske parë Abrahamin?''.

<span id="an_8:58">8:58</span> Jezusi u tha atyre: ''Në të vërtetë, në
të vërtetë unë po ju them: para se të kishte lindur Abrahami, unë jam''.

<span id="an_8:59">8:59</span> Atëherë ata morën gurë, që t'i hidhnin
kundër tij; por Jezusi u fsheh dhe doli nga tempulli, duke kaluar midis
tyre; dhe kështu u largua.

<span id="an_9:1">9:1</span> Kur po kalonte, pa një njeri që ishte i
verbër që nga lindja.

<span id="an_9:2">9:2</span> Dhe dishepujt e tij e pyetën duke thënë:
''Mësues, kush ka mëkatuar, ai apo prindërit e tij, që ai ka lindur i
verbër?''.

<span id="an_9:3">9:3</span> Jezusi u përgjigj: ''As ai, as prindërit e
tij s'kanë mëkatuar, por kjo ndodhi që tek ai të dëftohen veprat e
Perëndisë.

<span id="an_9:4">9:4</span> Unë duhet t'i kryej veprat e atij që më ka
dërguar sa është ditë; vjen nata kur askush nuk mund të veprojë.

<span id="an_9:5">9:5</span> Derisa jam në botë, unë jam drita e
botës''.

<span id="an_9:6">9:6</span> Pasi kishte thënë këto gjëra, pështyu
përdhe, bëri baltë me pështymë dhe leu sytë e të verbrit me të.

<span id="an_9:7">9:7</span> Pastaj i tha: ''Shko, lahu në pellgun e
Siloamit'' (që do të thotë: dërguar); dhe ai shkoi atje, u la dhe u
kthye duke parë.

<span id="an_9:8">9:8</span> Atëherë fqinjtë dhe ata që më parë e kishin
parë të verbër, thanë: ''A s'është ky ai që rrinte ulur dhe lypte?''.

<span id="an_9:9">9:9</span> Disa thoshnin: ''Ai është''. Të tjerë: ''I
përngjan atij''. Dhe ai thoshte: ''Unë jam''.

<span id="an_9:10">9:10</span> I thanë pra: ''Si të janë hapur sytë?''.

<span id="an_9:11">9:11</span> Ai u përgjigj dhe tha: ''Një njeri, që
quhet Jezus, ka bërë baltë, m'i leu sytë dhe më tha: "Shko te pellgu i
Siloamit dhe lahu". Dhe unë shkova atje, u lava dhe m'u kthye drita e
syve''.

<span id="an_9:12">9:12</span> Dhe ata i thanë: ''Ku është ai?''. Ai u
përgjigj: ''Nuk e di''.

<span id="an_9:13">9:13</span> Atëherë ata e çuan te farisenjtë atë që
më parë kishte qenë i verbër.

<span id="an_9:14">9:14</span> Dhe ishte e shtunë kur Jezusi bëri baltën
dhe ia hapi sytë.

<span id="an_9:15">9:15</span> Edhe farisenjtë, pra, e pyesnin përsëri
si e fitoi dritën e syve. Dhe ai u tha atyre: ''Më vuri baltë mbi sy, u
lava dhe shoh''.

<span id="an_9:16">9:16</span> Atëherë disa farisenj thanë: ''Ky njeri
nuk është nga Perëndia, sepse nuk e respekton të shtunën!''. Të tjerë
thoshnin: ''Si mund të kryejë shenja të tilla një njeri mëkatar?''. Dhe
kishte përçarje midis tyre.

<span id="an_9:17">9:17</span> E pyetën, pra, përsëri të verbrin: ''Po
ti, ç'thua për atë për faktin që t'i ka hapur sytë?''. Ai tha: ''Éshtë
një profet''.

<span id="an_9:18">9:18</span> Por Judenjtë nuk besuan se ai kishte qenë
i verbër dhe se kishte fituar dritën e syve, derisa thirrën prindërit e
atij që kishte fituar dritën e syve.

<span id="an_9:19">9:19</span> Dhe i pyetën ata: ''A është ky djali
juaj, për të cilin ju thoni se ka lindur i verbër? Vallë si sheh
tani?''.

<span id="an_9:20">9:20</span> Prindërit e tij, duke u përgjigjur atyre,
thanë: ''E dimë se ky është djali ynë dhe se ka lindur i verbër,

<span id="an_9:21">9:21</span> por ne nuk dimë se si sheh tani ose se
kush ia ka hapur sytë; pyeteni atë; ai moshë ka, do t'ju flasë për veten
e vet''.

<span id="an_9:22">9:22</span> Këto thanë prindërit e tij, sepse kishin
frikë nga Judenjtë; sepse Judenjtë kishin vendosur që, nëse dikush do ta
rrëfente Jezusin si Krishti, do të përjashtohej nga sinagoga.

<span id="an_9:23">9:23</span> Prandaj prindërit e tij thanë: ''Moshë
ka, pyeteni atë''.

<span id="an_9:24">9:24</span> Atëherë ata e thirrën përsëri njeriun që
kishte qenë i verbër dhe i thanë: ''Jepi lavdi Perëndisë; ne e dimë se
ai njeri është mëkatar''.

<span id="an_9:25">9:25</span> Ai atëherë u përgjigj dhe tha: ''Në është
mëkatar, nuk e di, por di një gjë, që isha i verbër dhe tani shoh''.

<span id="an_9:26">9:26</span> E pyetën përsëri: ''Ç'të bëri? Si t'i ka
hapur sytë?''.

<span id="an_9:27">9:27</span> Ai u përgjigj atyre: ''Unë tashmë ua kam
thënë dhe ju nuk keni dëgjuar; pse doni ta dëgjoni përsëri? Doni ndoshta
të bëheni edhe ju dishepuj të tij?''.

<span id="an_9:28">9:28</span> Por ata e fyen dhe thanë: ''Ti je
dishepull i tij, por ne jemi dishepuj të Moisiut!

<span id="an_9:29">9:29</span> Ne e dimë se Perëndia i foli Moisiut; sa
për atë, nuk e dimë se nga është''.

<span id="an_9:30">9:30</span> Ai njeri u përgjigj dhe u tha atyre: ''E
pra, është e çuditshme që ju të mos dini nga është ai; megjithatë ai m'i
hapi sytë!

<span id="an_9:31">9:31</span> Dhe ne e dimë se Perëndia nuk i dëgjon
mëkatarët, por nëse dikush është i druajtshëm ndaj Perëndisë dhe bën
vullnetin e tij, ai atë e dëgjon!

<span id="an_9:32">9:32</span> Që prej fillimit të botës nuk është
dëgjuar që dikush t'ia ketë hapur sytë një të linduri të verbër.

<span id="an_9:33">9:33</span> Po të mos ishte ky nga Perëndia, nuk do
të mund të bënte asgjë''.

<span id="an_9:34">9:34</span> Ata u përgjigjën dhe i thanë: ''Ti ke
lindur i tëri në mëkate e don të na mësosh?''. Dhe e nxorën jashtë.

<span id="an_9:35">9:35</span> Jezusi e mori vesh se e nxorën jashtë
dhe, kur e gjeti, i tha: ''A beson ti në Birin e Perëndisë?''.

<span id="an_9:36">9:36</span> Ai u përgjigj dhe tha: ''Kush është, Zot,
që unë të besoj në të?''.

<span id="an_9:37">9:37</span> Dhe Jezusi i tha: ''Ti e ke parë; është
pikërisht ai që po të flet''.

<span id="an_9:38">9:38</span> Atëherë ai tha: ''Unë besoj, o Zot''; dhe
e adhuroi.

<span id="an_9:39">9:39</span> Pastaj Jezusi tha: ''Unë kam ardhur në
këtë botë për të bërë një gjyq, që ata që nuk shohin të shohin dhe ata
që shohin të verbohen''.

<span id="an_9:40">9:40</span> Disa nga farisenjtë që ishin me të i
dëgjuan këto gjëra dhe i thanë: ''Jemi të verbër edhe ne?''.

<span id="an_9:41">9:41</span> Jezusi u përgjigj atyre: ''Po të ishit të
verbër, nuk do të kishit asnjë mëkat; por tani thoni: "Ne shohim",
prandaj mëkati juaj mbetet''.

<span id="an_10:1">10:1</span> ''Në të vërtetë, në të vërtetë unë po ju
them: Ai që nuk hyn nëpër derë të vathës së deleve, por ngjitet nga një
anë tjetër, ai është vjedhës dhe kusar;

<span id="an_10:2">10:2</span> kurse kush hyn nëpër derë është bariu i
deleve.

<span id="an_10:3">10:3</span> Atij ia hap portieri; delet e dëgjojnë
zërin e tij, dhe ai i thërret delet e tij me emër dhe i prin jashtë.

<span id="an_10:4">10:4</span> Dhe, pasi i ka nxjerrë delet e tij, shkon
para tyre; dhe delet e ndjekin, sepse njohin zërin e tij.

<span id="an_10:5">10:5</span> Por nuk ndjekin asnjë të huaj, por do të
ikin larg tij, sepse nuk e njohin zërin e të huajve''.

<span id="an_10:6">10:6</span> Jezusi u tha atyre këtë shëmbëlltyrë, por
ata nuk morën vesh për çfarë po u fliste.

<span id="an_10:7">10:7</span> Prandaj Jezusi u tha atyre përsëri: ''Në
të vërtetë, në të vërtetë po ju them: unë jam dera e deleve.

<span id="an_10:8">10:8</span> Të gjithë ata që erdhën para meje janë
vjedhës e kusarë; por delet nuk i kanë dëgjuar.

<span id="an_10:9">10:9</span> Unë jam dera; nëse dikush hyn nëpërmjet
meje, do të shpëtohet; do të hyjë, do të dalë dhe do të gjejë kullotë.

<span id="an_10:10">10:10</span> Vjedhësi nuk vjen veçse për të vjedhur,
për të vrarë e për të shkatërruar; por unë kam ardhur që të kenë jetë e
ta kenë me bollëk.

<span id="an_10:11">10:11</span> Unë jam bariu i mirë; bariu i mirë jep
jetën e vet për delet.

<span id="an_10:12">10:12</span> Kurse rrogëtari, që nuk është bari, dhe
delet nuk janë të vetat, sheh ujkun që po vjen, i braktis delet dhe
ikën; dhe ujku i rrëmben dhe i shpërndan delet.

<span id="an_10:13">10:13</span> Rrogëtari ikën, sepse është rrogëtar
dhe nuk do t'ia dijë për delet.

<span id="an_10:14">10:14</span> Unë jam bariu i mirë, dhe i njoh delet
e mia dhe ato më njohin mua,

<span id="an_10:15">10:15</span> ashtu siç më njeh Ati mua dhe unë e
njoh Atin dhe lë jetën time për delet.

<span id="an_10:16">10:16</span> Unë kam edhe dele të tjera që nuk janë
të kësaj vathe; duhet t'i mbledh edhe ato, dhe ato do ta dëgjojnë zërin
tim, dhe do të jetë një tufë e vetme dhe një Bari i vetëm.

<span id="an_10:17">10:17</span> Prandaj Ati më do, sepse unë e lë jetën
time që ta marr përsëri.

<span id="an_10:18">10:18</span> Askush nuk mund të ma heqë, por e lë
nga vetja; unë kam pushtet ta lë e pushtet ta marr përsëri; ky është
urdhri që kam marrë nga Ati im''.

<span id="an_10:19">10:19</span> Atëherë lindi përsëri një përçarje
midis Judenjve për shkak të këtyre fjalëve.

<span id="an_10:20">10:20</span> Dhe shumë nga ata thoshnin: ''Ai ka një
demon dhe nuk është në vete; përse e dëgjoni?''.

<span id="an_10:21">10:21</span> Të tjerë thoshnin: ''Këto nuk janë
fjalë të një të demonizuari; a mundet një demon t'ua hap sytë të
verbërve?''.

<span id="an_10:22">10:22</span> U kremtua festa e Kushtimit në
Jeruzalem, dhe ishte dimër.

<span id="an_10:23">10:23</span> Dhe Jezusi po ecte në tempull, nën
portikun e Salomonit.

<span id="an_10:24">10:24</span> E rrethuan, pra, Judenjtë dhe i thanë:
''Deri kur do të na mbash pezull? Nëse je Krishti, na e thuaj haptas''.

<span id="an_10:25">10:25</span> Jezusi u përgjigj atyre: ''Unë jua kam
thënë, por ju nuk besoni; veprat që bëj në emër të Atit tim, janë ato që
dëshmojnë për mua.

<span id="an_10:26">10:26</span> Por ju nuk besoni, sepse nuk jeni nga
delet e mia, siç jua kam thënë.

<span id="an_10:27">10:27</span> Delet e mia e dëgjojnë zërin tim, unë i
njoh dhe ato më ndjekin;

<span id="an_10:28">10:28</span> dhe unë u jap atyre jetën e përjetshme
dhe nuk do të humbasin kurrë, e askush nuk do t'i rrëmbejë nga dora ime.

<span id="an_10:29">10:29</span> Ati im, që m'i dha, është më i madh se
të gjithë; dhe askush nuk mund t'i rrëmbejë nga dora e Atit tim.

<span id="an_10:30">10:30</span> Unë dhe Ati jemi një''.

<span id="an_10:31">10:31</span> Prandaj Judenjtë morën përsëri gurë për
ta vrarë me gurë.

<span id="an_10:32">10:32</span> Jezusi u përgjigj atyre: ''Ju tregova
shumë vepra të mira nga Ati im; për cilën nga këto më vrisni me gurë?''.

<span id="an_10:33">10:33</span> Judenjtë u përgjigjën duke thënë: ''Ne
nuk të vrasim me gurë për asnjë vepër të mirë, po për blasfemi, dhe
sepse ti, duke qenë njeri, e bën veten Perëndi''.

<span id="an_10:34">10:34</span> Jezusi u përgjigj atyre: ''A nuk është
shkruar në ligjin tuaj: "Unë thashë: Ju jeni perëndi"?

<span id="an_10:35">10:35</span> Nëse ai i quan perëndi ata, të cilëve u
qe drejtuar fjala e Perëndisë (dhe Shkrimi nuk mund të bjerë poshtë),

<span id="an_10:36">10:36</span> ju thoni se ai, që Ati e ka shenjtëruar
dhe e ka dërguar në botë, blasfemon, sepse ka thënë: "Unë jam Biri i
Perëndisë"?

<span id="an_10:37">10:37</span> Nëse unë nuk bëj veprat e Atit tim, mos
më besoni,

<span id="an_10:38">10:38</span> por nëse i bëj, edhe po të mos më
besoni mua, u besoni të paktën veprave, që të njihni e të besoni se Ati
është në mua dhe unë në atë''.

<span id="an_10:39">10:39</span> Për këtë arsye ata kërkonin përsëri ta
kapnin, por ai ikte nga duart e tyre.

<span id="an_10:40">10:40</span> Dhe shkoi përsëri përtej Jordanit, në
vendin ku më parë Gjoni pagëzonte; dhe ndaloi aty.

<span id="an_10:41">10:41</span> Dhe shumë veta erdhën tek ai dhe
thoshnin: ''Gjoni vërtet nuk bëri asnjë shenjë, por gjithçka që Gjoni
tha për këtë ishte e vërtetë''.

<span id="an_10:42">10:42</span> Dhe atje shumë veta besuan në të.

<span id="an_11:1">11:1</span> Ishte atëherë i sëmurë një farë Llazari
nga Betania, fshati i Marisë dhe i Martës, motrës së saj.

<span id="an_11:2">11:2</span> Maria ishte ajo që e vajosi me vaj
erëkëndëshëm Zotin dhe ia fshiu këmbët me flokët e saj; dhe vëllai i
saj, Llazari, ishte i sëmurë.

<span id="an_11:3">11:3</span> Prandaj motrat i dërguan fjalë Jezusit:
''Zot, ja, ai që ti e do shumë është i sëmurë''.

<span id="an_11:4">11:4</span> Dhe Jezusi si dëgjoi këto tha: ''Kjo
sëmundje nuk është për vdekje, po për lavdinë e Perëndisë, që nëpërmjet
saj të përlëvdohet Biri i Perëndisë''.

<span id="an_11:5">11:5</span> Por Jezusi e donte Martën, motrën e saj
dhe Llazarin.

<span id="an_11:6">11:6</span> Kur dëgjoi se Llazari ishte i sëmurë,
qëndroi edhe dy ditë në vendin ku ishte.

<span id="an_11:7">11:7</span> Pastaj u tha dishepujve: ''Të kthehemi
përsëri në Jude''.

<span id="an_11:8">11:8</span> Dishepujt i thanë: ''Mësues, pak më parë
Judenjtë kërkonin të të vrisnin me gurë dhe ti po shkon përsëri atje?''.

<span id="an_11:9">11:9</span> Jezusi u përgjigj: ''Nuk janë vallë
dymbëdhjetë, orët e ditës? Kur dikush ecën ditën, nuk pengohet, sepse
sheh dritën e kësaj bote,

<span id="an_11:10">11:10</span> por nëse dikush ecën natën, pengohet,
sepse drita nuk është në të''.

<span id="an_11:11">11:11</span> Mbasi i tha këto gjëra, shtoi: ''Mikun
tonë, Llazarin e ka zënë gjumi, por unë po shkoj ta zgjoj''.

<span id="an_11:12">11:12</span> Atëherë dishepujt e tij thanë: ''Zot,
po të flejë, do të shpëtojë''.

<span id="an_11:13">11:13</span> Por Jezusi u kishte folur për vdekjen e
tij, kurse ata pandehnin se kishte folur për fjetjen e gjumit.

<span id="an_11:14">11:14</span> Atëherë Jezusi u tha atyre haptas:
''Llazari ka vdekur.

<span id="an_11:15">11:15</span> Edhe unë gëzohem për ju që nuk isha
atje, që të besoni; por le të shkojmë tek ai''.

<span id="an_11:16">11:16</span> Atëherë Thomai, i quajtur Binjaku, u
tha bashkëdishepujve: ''Të shkojmë edhe ne, që të vdesim me të''.

<span id="an_11:17">11:17</span> Kur arriti Jezusi, pra, gjeti që
Llazari ishte që prej katër ditësh në varr.

<span id="an_11:18">11:18</span> Por Betania ishte rreth pesëmbëdhjetë
stade larg Jeruzalemit.

<span id="an_11:19">11:19</span> Dhe shumë Judenj kishin ardhur te Marta
dhe te Maria për t'i ngushëlluar për vëllanë e tyre.

<span id="an_11:20">11:20</span> Marta, pra, si e mori vesh se po vinte
Jezusi, i doli përpara; kurse Maria ishte ulur në shtëpi.

<span id="an_11:21">11:21</span> Marta i tha Jezusit: ''Zot, po të ishe
këtu, im vëlla nuk do të kishte vdekur,

<span id="an_11:22">11:22</span> por edhe tani e di se të gjitha ato që
ti i kërkon Perëndisë, Perëndia do të t'i japë''.

<span id="an_11:23">11:23</span> Jezusi i tha: ''Yt vëlla do të
ringjallet''.

<span id="an_11:24">11:24</span> Marta i tha: ''E di se do të
ringjallet, në ringjallje, ditën e fundit''.

<span id="an_11:25">11:25</span> Jezusi i tha: ''Unë jam ringjallja dhe
jeta; ai që beson në mua, edhe sikur të duhej të vdesë do të jetojë.

<span id="an_11:26">11:26</span> Dhe ai që jeton e beson në mua, nuk do
të vdesë kurrë përjetë. A e beson këtë?''.

<span id="an_11:27">11:27</span> Ajo i tha: ''Po, Zot, unë besoj se ti
je Krishti, Biri i Perëndisë, që duhet të vinte në botë''

<span id="an_11:28">11:28</span> Dhe, si tha kështu, shkoi të thërrasë
fshehtas Marinë, motrën e saj, duke thënë: ''Mësuesi është këtu dhe po
të thërret''.

<span id="an_11:29">11:29</span> Posa e dëgjoi, ajo u çua me nxitim dhe
erdhi tek ai.

<span id="an_11:30">11:30</span> Por Jezusi ende nuk kishte arritur në
fshat, por ndodhej në vendin ku Marta e kishte takuar.

<span id="an_11:31">11:31</span> Prandaj Judenjtë që ishin me të në
shtëpi për ta ngushëlluar, kur panë se Maria u çua me nxitim dhe doli, e
ndoqën, duke thënë: ''Ajo po shkon te varri për të qarë aty''.

<span id="an_11:32">11:32</span> Sapo Maria arriti te vendi ku ndodhej
Jezusi dhe e pa atë, i ra ndër këmbë duke i thënë: ''Zot, po të ishe ti
këtu, im vëlla nuk do të kishte vdekur''.

<span id="an_11:33">11:33</span> Atëherë Jezusi, kur pa se ajo dhe
Judenjtë që kishin ardhur me të po qanin, u psherëtiu në frymë dhe u
trondit,

<span id="an_11:34">11:34</span> dhe tha: ''Ku e keni vënë?''. Ata i
thanë: ''Zot, eja e shih!''.

<span id="an_11:35">11:35</span> Jezusi qau.

<span id="an_11:36">11:36</span> Atëherë Judenjtë thanë: ''Shih, sa e
donte!''.

<span id="an_11:37">11:37</span> Por disa nga ata thanë: ''Ky, që i hapi
sytë të verbërit, s'mund të bënte që ky të mos vdiste?".

<span id="an_11:38">11:38</span> Prandaj Jezusi, përsëri i tronditur
përbrenda, erdhi te varri; por ky ishte një guvë dhe kishte përpara një
gur.

<span id="an_11:39">11:39</span> Jezusi tha: ''Hiqni gurin!''. Marta,
motra e të vdekurit, i tha: ''Zot, ai tashmë qelbet, sepse ka vdekur
prej katër ditësh''.

<span id="an_11:40">11:40</span> Jezusi i tha: ''A nuk të thashë se po
të besosh, do të shohësh lavdinë e Perëndisë?''.

<span id="an_11:41">11:41</span> Atëherë ata e hoqën gurin prej vendit
ku ishte shtrirë i vdekuri. Dhe Jezusi i ngriti sytë lart dhe tha: ''O
Atë, të falënderoj që më ke dëgjuar.

<span id="an_11:42">11:42</span> Unë e dija mirë se ti gjithnjë më
dëgjon, por i kam thënë këto për turmën që është përreth, që të besojnë
se ti më ke dërguar''.

<span id="an_11:43">11:43</span> Dhe, mbasi tha këto, thirri me zë të
lartë: ''Llazar, eja jashtë!''.

<span id="an_11:44">11:44</span> Atëherë i vdekuri doli, me duart e
këmbët të lidhura me rripa pëlhure dhe me fytyrën të mbështjellë në një
rizë. Jezusi u tha atyre: ''Zgjidheni dhe lëreni të shkojë!''.

<span id="an_11:45">11:45</span> Atëherë shumë nga Judenjtë, që kishin
ardhur te Maria dhe kishin parë gjithçka kishte bërë Jezusi, besuan në
të.

<span id="an_11:46">11:46</span> Por disa nga ata shkuan te farisenjtë
dhe u treguan atyre ç'kishte bërë Jezusi.

<span id="an_11:47">11:47</span> Atëherë krerët e priftërinjve dhe
farisenjtë mblodhën sinedrin dhe thanë: ''Ç'të bëjmë? Ky njeri po bën
shumë shenja.

<span id="an_11:48">11:48</span> Po ta lëmë të vazhdojë kështu, të
gjithë do të besojnë në të, do të vijnë Romakët dhe do të shkatërrojnë
vendin dhe kombin tonë''.

<span id="an_11:49">11:49</span> Por një nga ata, Kajafa, që ishte
kryeprifti i atij viti, u tha atyre: ''Ju nuk kuptoni asgjë;

<span id="an_11:50">11:50</span> dhe as nuk e konceptoni se është e
leverdishme për ne që të vdesë vetëm një njeri për popullin, dhe të mos
humbasë gjithë kombi''.

<span id="an_11:51">11:51</span> Por këtë ai nuk e tha nga vetja; por,
duke qenë kryeprift i atij viti, profetizoi se Jezusi duhej të vdiste
për kombin,

<span id="an_11:52">11:52</span> dhe jo vetëm për kombin, por edhe për
t'i mbledhur në një, bijtë e Perëndisë që ishin të shpërndarë.

<span id="an_11:53">11:53</span> Që nga ajo ditë, pra, ata vendosën ta
vrasin.

<span id="an_11:54">11:54</span> Për këtë arsye Jezusi nuk ecte më
haptasi midis Judenjve, por u tërhoq në një krahinë afër shkretëtirës,
në një qytet që quhej Efraim dhe aty rrinte me dishepujt e tij.

<span id="an_11:55">11:55</span> Dhe Pashka e Judenjve ishte afër dhe
shumë veta nga ajo krahinë u ngjitën në Jeruzalem përpara Pashkës për
t'u pastruar.

<span id="an_11:56">11:56</span> E kërkonin, pra, Jezusin dhe, duke
qëndruar në tempull, thoshnin në mes tyre: ''Si ju duket juve? A do të
vijë ai për festë?''.

<span id="an_11:57">11:57</span> Krerët e priftërinjve dhe farisenjtë
kishin dhënë urdhër që, po ta dinte ndokush se ku ishte ai, të
sinjalizonte që ta kapnin.

<span id="an_12:1">12:1</span> Jezusi, pra, gjashtë ditë përpara
Pashkës, erdhii në Betani, ku banonte Llazari, ai që kishte vdekur dhe
Jezusi e kishte ringjallur prej së vdekurish.

<span id="an_12:2">12:2</span> Dhe aty i shtruan një darkë: Marta
shërbente dhe Llazari ishte një nga ata që rrinin në tryezë me të.

<span id="an_12:3">12:3</span> Atëherë Maria mori një liber vaj
erëkëndshëm prej nardi të pastër shumë të kushtueshëm, vajosi me të
këmbët e Jezusit dhe i fshiu këmbët e tij me flokët e saj; dhe shtëpia u
mbush me erën e këtij vaji.

<span id="an_12:4">12:4</span> Atëherë një nga dishepujt e tij, Juda
Iskarioti, bir i Simonit, ai që do ta tradhtonte, tha:

<span id="an_12:5">12:5</span> ''Pse nuk u shit ky vaj për treqind
denarë dhe t'u jepej fitimi të varfërve?''.

<span id="an_12:6">12:6</span> Por ai e tha këtë, jo se kujdesej për të
varfrit, por sepse ishte vjedhës dhe, duke qenë se ai e mbante qesen,
mbante ç'shtinin atje brenda.

<span id="an_12:7">12:7</span> Jezusi, pra, tha: ''Lëre! Ajo e ka
ruajtur për ditën e varrimit tim.

<span id="an_12:8">12:8</span> Të varfrit në fakt, i keni gjithmonë me
ju, por mua nuk më keni gjithmonë''.

<span id="an_12:9">12:9</span> Ndërkaq një turmë e madhe Judenjsh mori
vesh se ai ishte atje dhe erdhi jo vetëm për shkak të Jezusit, por edhe
për të parë Llazarin, te cilin ai e kishte ngjallur prej së vdekurish.

<span id="an_12:10">12:10</span> Atëherë krerët e priftërinjve vendosën
ta vrasin edhe Llazarin,

<span id="an_12:11">12:11</span> sepse për shkak të tij, shumë veta
braktisnin Judenjtë dhe besonin në Jezusin.

<span id="an_12:12">12:12</span> Të nesërmen, një turmë e madhe që
kishte ardhur në festë, kur dëgjoi se Jezusi po vinte në Jeruzalem,

<span id="an_12:13">12:13</span> mori degë palmash dhe i doli para, duke
thirrur: ''Hosana! Bekuar ai që vjen në emër të Zotit, mbreti i
Izraelit!''.

<span id="an_12:14">12:14</span> Dhe Jezusi gjeti një kërriç dhe hipi në
të, siç është shkruar:

<span id="an_12:15">12:15</span> ''Mos druaj, o bijë e Sionit; ja,
mbreti yt po vjen duke kalëruar mbi një kërriç gomareje!''.

<span id="an_12:16">12:16</span> Dishepujt e tij nuk i kuptuan për
momentin këto gjëra, po, kur Jezusi ishte përlëvduar, atëherë u kujtuan
se këto gjëra ishin shkruar për të, dhe që i kishin bërë këto gjëra për
të.

<span id="an_12:17">12:17</span> Kështu turma, që ishte me të kur ai e
kishte thirrur jashtë Llazarin nga varri dhe e kishte ringjallur prej së
vdekuri, jepte dëshmi për të.

<span id="an_12:18">12:18</span> Prandaj turma i doli përpara, sepse
kishte dëgjuar se ai kishte bërë këtë shenjë.

<span id="an_12:19">12:19</span> Atëherë farisenjtë thanë midis tyre:
''A e shihni se s'po bëni asgjë; ja, bota shkon pas tij''.

<span id="an_12:20">12:20</span> Dhe midis atyre që ishin ngjitur për të
adhuruar gjatë festës ishin edhe disa Grekë.

<span id="an_12:21">12:21</span> Ata, pra, iu afruan Filipit, që ishte
nga Betsaida e Galilesë, dhe iu lutën duke thënë: ''Zot, duam të shohim
Jezusin''.

<span id="an_12:22">12:22</span> Filipi shkoi e ia tha Andreas; dhe
përsëri Andrea dhe Filipi ia thanë Jezusit.

<span id="an_12:23">12:23</span> Por Jezusi u përgjigj atyre duke thënë:
''Ora ka ardhur, në të cilën Biri i njeriut duhet të përlëvdohet,

<span id="an_12:24">12:24</span> Në të vërtetë, në të vërtetë po ju
them: Nëse kokrra e grurit e rënë në dhe nuk vdes, ajo mbetet e vetme;
por, po të vdesë, jep shumë fryt!

<span id="an_12:25">12:25</span> Kush e do jetën e vet do ta humbasë;
dhe kush e urren jetën e vet në këtë botë, do ta ruajë për jetën e
përjetshme.

<span id="an_12:26">12:26</span> Në qoftë se dikush më shërben, të më
ndjekë; dhe ku jam unë, atje do të jetë dhe shërbëtori im; në qoftë se
dikush më shërben, Ati im do ta nderojë.

<span id="an_12:27">12:27</span> Tani shpirti im është i tronditur dhe
çfarë të them: O Atë, më shpëto nga kjo orë? Por për këtë unë kam ardhur
në këtë orë.

<span id="an_12:28">12:28</span> O Atë, përlëvdo emrin tënd!'' Atëherë
një zë erdhi nga qielli: ''E kam përlëvduar dhe do ta përlëvdoj
akoma!''.

<span id="an_12:29">12:29</span> Turma, pra, që ishte e pranishme dhe e
dëgjoi zërin, thoshte se qe një bubullimë. Të tjerë thoshnin: ''Një
engjëll i ka folur!''.

<span id="an_12:30">12:30</span> Dhe Jezusi u përgjigj dhe tha: ''Ky zë
nuk ka ardhur për mua, por për ju.

<span id="an_12:31">12:31</span> Tani është gjykimi i kësaj bote; tani
do të hidhet jashtë princi i kësaj bote!

<span id="an_12:32">12:32</span> Dhe unë, kur të jem ngritur lart nga
toka, do t'i tërheq të gjithë tek unë''.

<span id="an_12:33">12:33</span> Por ai i thoshte këto për të treguar
nga ç'lloj vdekje duhet të vdiste.

<span id="an_12:34">12:34</span> Turma iu përgjigj: ''Ne kemi dëgjuar
nga ligji se Krishti mbetet përjetë; tani si mund të thuash ti se Biri i
njeriut duhet të ngrihet lart? Kush është ky Bir i njeriut?''.

<span id="an_12:35">12:35</span> Atëherë Jezusi u tha atyre: ''Drita
është me ju edhe për pak kohë; ecni gjersa keni dritë, që të mos ju zërë
errësira; kush ecën në errësirë nuk di se ku shkon''.

<span id="an_12:36">12:36</span> ''Gjersa keni dritë, besoni në dritë,
që të bëheni bij të dritës''. Këto gjëra tha Jezusi; pastaj u largua dhe
u fsheh prej tyre.

<span id="an_12:37">12:37</span> Ndonëse kishte bërë shumë shenja para
tyre, ata nuk besonin në të,

<span id="an_12:38">12:38</span> që të përmbushej fjala e profetit Isaia
që tha: ''Zot, kush i ka besuar predikimit tonë? Dhe kujt iu shfaq krahu
i Zotit?''.

<span id="an_12:39">12:39</span> Prandaj ata nuk mund të besonin, sepse
Isaia gjithashtu tha:

<span id="an_12:40">12:40</span> ''Ai i ka verbuar sytë e tyre dhe i ka
ngurtësuar zemrat e tyre, që të mos shohin me sy dhe të mos kuptojnë me
zemër, të mos kthehen dhe unë të mos i shëroj''.

<span id="an_12:41">12:41</span> Këto gjëra tha Isaia, kur e pa lavdinë
e tij dhe foli për të.

<span id="an_12:42">12:42</span> Megjithatë, edhe midis krerëve, shumë
besuan në të; por, për shkak të farisenjve, nuk e rrëfenin, për të mos
qenë të përjashtuar nga sinagoga,

<span id="an_12:43">12:43</span> sepse donin lavdinë e njerëzve më
tepër, se lavdinë e Perëndisë.

<span id="an_12:44">12:44</span> Pastaj Jezusi thirri dhe tha: ''Kush
beson në mua, nuk beson në mua, por në atë që më ka dërguar.

<span id="an_12:45">12:45</span> Dhe kush më sheh mua, sheh atë që më ka
dërguar.

<span id="an_12:46">12:46</span> Unë kam ardhur si drita për botën, që
kushdo që beson në mua të mos mbetet në errësirë.

<span id="an_12:47">12:47</span> Dhe nëse ndokush i dëgjon fjalët e mia
dhe nuk beson, unë nuk e gjykoj; sepse unë nuk kam ardhur ta gjykoj
botën, por ta shpëtoj botën.

<span id="an_12:48">12:48</span> Kush më hedh poshtë dhe nuk i pranon
fjalët e mia, ka kush e gjykon; fjala që kam shpallur do të jetë ajo që
do ta gjykojë në ditën e fundit.

<span id="an_12:49">12:49</span> Sepse unë nuk kam folur nga vetja ime,
por Ati vetë më ka dërguar dhe më ka urdhëruar ç'duhet të them e të
shpall.

<span id="an_12:50">12:50</span> Dhe unë e di se urdhërimi i tij është
jetë e përjetshme; gjërat, pra, që them unë, i them ashtu siç m'i ka
thënë Ati''.

<span id="an_13:1">13:1</span> Por përpara festës së Pashkës, Jezusi,
duke e ditur se kishte ardhur ora e tij të kalojë nga kjo botë tek Ati,
duke i dashur të vetët që ishin në botë, i deshi deri në fund.

<span id="an_13:2">13:2</span> Dhe, kur mbaroi darka, mbasi djalli i
kishte shtënë në zemër Judë Iskariotit, birit të Simonit, ta tradhtonte,

<span id="an_13:3">13:3</span> Jezusi, duke ditur se Ati i kishte dhënë
gjithçka në duar, dhe se ai kishte dalë nga Perëndia dhe te Perëndia po
kthehej,

<span id="an_13:4">13:4</span> u ngrit nga darka dhe hoqi rrobat e tij,
mori një peshqir dhe u ngjesh.

<span id="an_13:5">13:5</span> Mbasi hodhi ujë në një legen, filloi të
lante këmbët e dishepujve dhe t'ua fshijnte me peshqirin, me të cilin
ishte ngjeshur.

<span id="an_13:6">13:6</span> Erdhi, pra, te Simon Pjetri. Dhe ai i
tha: ''Zot, ti të m'i lash këmbët mua?''.

<span id="an_13:7">13:7</span> Jezusi u përgjigj dhe i tha: ''Atë që po
bëj unë, ti tani nuk e kupton, por do ta kuptosh mbas kësaj''.

<span id="an_13:8">13:8</span> Pjetri i tha: ''Ti kurrë nuk do të m'i
lash këmbët''. Jezusi iu përgjigi: ''Po nuk të lava, ti nuk do të kesh
pjesë me mua''.

<span id="an_13:9">13:9</span> Simon Pjetri i tha: ''Zot, jo vetëm
këmbët, por edhe duart dhe kokën''.

<span id="an_13:10">13:10</span> Jezusi i tha: ''Ai që është i larë,
s'ka nevojë veçse të lajë këmbët dhe është krejt i pastër; edhe ju jeni
të pastër, por jo të gjithë''.

<span id="an_13:11">13:11</span> Sepse ai e dinte se kush do ta
tradhtonte, prandaj tha: ''Nuk jeni të gjithë të pastër''.

<span id="an_13:12">13:12</span> Kështu, mbasi ua lau këmbët, mori
përsëri rrobat e tij, zuri vend rishtas në tryezë dhe u tha atyre: ''A e
kuptoni këtë që ju kam bërë?

<span id="an_13:13">13:13</span> Ju më quani Mësues dhe Zot, dhe mirë
thoni, sepse jam.

<span id="an_13:14">13:14</span> Në qoftë se unë, Zoti dhe Mësuesi, ju
kam larë këmbët, edhe ju duhet t'i lani këmbët njëri-tjetrit.

<span id="an_13:15">13:15</span> Unë, në fakt, ju kam dhënë shëmbullin
që ashtu siç kam bërë unë, bëni edhe ju.

<span id="an_13:16">13:16</span> Në të vërtetë, në të vërtetë po ju
them: Shërbëtori nuk është më i madh se padroni i tij, as i dërguari më
i madh se ai që e ka dërguar.

<span id="an_13:17">13:17</span> Po t'i dini këto gjëra, të lumur jeni
ju nëse do t'i bëni.

<span id="an_13:18">13:18</span> Nuk po flas për ju të gjithë; unë i
njoh ata që kam zgjedhur, por duhet të përmbushet ky Shkrim: "Ai që ha
bukën me mua, ka ngritur thembrën kundër meje".

<span id="an_13:19">13:19</span> Po ju them që tani, para se të ndodhë,
që, kur të ketë ndodhur, të besoni se unë jam Krishti.

<span id="an_13:20">13:20</span> Në të vërtetë, në të vërtetë po ju
them: Kush pranon atë që dërgoj unë, më pranon mua; dhe kush më pranon
mua, pranon atë që më ka dërguar''.

<span id="an_13:21">13:21</span> Mbasi i tha këto fjalë, Jezusi, u
trondit në frymë, dhe dëshmoi e tha: ''Në të vërtetë, në të vërtetë po
ju them se një nga ju do të më tradhtojë''.

<span id="an_13:22">13:22</span> Atëherë dishepujt u panë njëri me
tjetrin, por nuk arrinin të kuptonin për kë po fliste.

<span id="an_13:23">13:23</span> Por një nga dishepujt e tij, të cilin
Jezusi e donte, ishte mbështetur te kraharori i Jezusit.

<span id="an_13:24">13:24</span> Atëherë Simon Pjetri i bëri shenjë të
pyeste kush ishte ai për të cilin foli.

<span id="an_13:25">13:25</span> Dhe ai dishepull, duke u përkulur mbi
kraharorin e Jezusit, e pyeti: ''Zot, kush është?''.

<span id="an_13:26">13:26</span> Jezusi u përgjigj: ''Éshtë ai të cilit
do t'i jap kafshatën, pasi ta kem ngjyer''. Dhe e ngjeu kafshatën e ia
dha Judë Iskariotit, birit të Simonit.

<span id="an_13:27">13:27</span> Dhe pas kafshatës, Satani hyri në të.
Atëherë Jezusi i tha: ''Ç'ke për të bërë, bëje shpejt!''.

<span id="an_13:28">13:28</span> Por asnjë nga ata që ishin në tryezë
nuk e mori vesh pse ai e tha këtë.

<span id="an_13:29">13:29</span> Disa në fakt mendonin se, duke qenë se
Juda e mbante qesen, Jezusi i kishte thënë: ''Bli gjërat që na duhen për
festën''; ose që t'u jepte diçka të varfërve.

<span id="an_13:30">13:30</span> Ai, pra, mori kafshatën dhe doli
menjëherë. Ishte natë.

<span id="an_13:31">13:31</span> Kur doli ai, Jezusi tha: ''Tani Biri i
njeriut është përlëvduar dhe Perëndia është përlëvduar në të.

<span id="an_13:32">13:32</span> Në qoftë se Perëndia është përlëvduar
në të, Perëndia do ta përlëvdojë edhe në vetvete dhe do ta përlëvdojë
menjëherë.

<span id="an_13:33">13:33</span> Djema, edhe për pak kohë jam me ju; ju
do të më kërkoni, por ashtu siç u kam thënë Judenjve: "Atje ku po shkoj
unë ju nuk mund të vini". Kështu tani po ju them edhe juve.

<span id="an_13:34">13:34</span> Po ju jap një urdhërim të ri: ta doni
njëri-tjetrin; sikurse unë ju kam dashur, ashtu edhe ju ta doni
njëri-tjetrin.

<span id="an_13:35">13:35</span> Prej kësaj do t'ju njohin të gjithë që
jeni dishepujt e mi, nëse keni dashuri për njëri-tjetrin''.

<span id="an_13:36">13:36</span> Simon Pjetri i tha: ''Zot, ku po
shkon?''. Jezusi iu përgjigj: ''Atje ku po shkoj unë, ti nuk mund të më
ndjekësh tani; por më vonë do të më ndjekësh''.

<span id="an_13:37">13:37</span> Pjetri i tha: ''Zot, pse nuk të ndiqkam
dot tani? Unë do të jap jetën time për ty!''.

<span id="an_13:38">13:38</span> Jezusi iu përgjigj: ''Ti do ta japësh
jetën tënde për mua? Në të vërtetë, në të vërtetë po të them: gjeli nuk
do të këndojë, para se ti të më kesh mohuar tri herë!''.

<span id="an_14:1">14:1</span> ''Zemra juaj mos u trondittë; besoni në
Perëndi dhe besoni edhe në mua!

<span id="an_14:2">14:2</span> Në shtëpinë e Atit tim ka shumë banesa;
përndryshe do t'ju thoja. Unë po shkoj t'ju përgatis një vend.

<span id="an_14:3">14:3</span> Dhe kur të shkoj e t'ju përgatis vendin,
do të kthehem dhe do t'ju marr pranë meje, që aty ku jam unë, të jeni
edhe ju.

<span id="an_14:4">14:4</span> Ju e dini se ku po shkoj dhe e njihni
edhe udhën''.

<span id="an_14:5">14:5</span> Thomai i tha: ''Zot, ne nuk e dimë se ku
po shkon; pra, si mund ta njohim udhën?''

<span id="an_14:6">14:6</span> Jezusi i tha: ''Unë jam udha, e vërteta
dhe jeta; askush nuk vjen tek Ati përveçse nëpërmjet meje.

<span id="an_14:7">14:7</span> Po të më kishit njohur, do të kishit
njohur edhe Atin tim; qysh tani e njihni dhe e keni parë''.

<span id="an_14:8">14:8</span> Filipi i tha: ''Zot, na e trego Atin, dhe
na mjafton''.

<span id="an_14:9">14:9</span> Jezusi i tha: ''Ka kaq kohë që unë jam me
ju dhe ti nuk më ke njohur akoma, o Filip? Kush më ka parë mua, ka parë
Atin; Si vallë po thua: "Na e trego Atin?".

<span id="an_14:10">14:10</span> A nuk beson se unë jam në Atin dhe se
Ati është në mua? Fjalët që po ju them, nuk i them nga vetja. Ati që
qëndron në mua, është ai që i bën veprat.

<span id="an_14:11">14:11</span> Më besoni se unë jam në Atin dhe se Ati
është në mua; në mos, më besoni për shkak të vet veprave.

<span id="an_14:12">14:12</span> Në të vërtetë, në të vërtetë po ju
them: kush beson në mua do të bëjë edhe ai veprat që bëj unë; madje do
të bëjë edhe më të mëdha se këto, sepse unë po shkoj tek Ati.

<span id="an_14:13">14:13</span> Dhe çfarëdo të kërkoni në emrin tim, do
ta bëj, që Ati të përlëvdohet në Birin.

<span id="an_14:14">14:14</span> Në qoftë se do të kërkoni diçka në
emrin tim, unë do ta bëj''.

<span id="an_14:15">14:15</span> ''Nëse më doni, zbatoni urdhërimet e
mia.

<span id="an_14:16">14:16</span> Dhe unë do t'i lutem Atit dhe ai do
t'ju japë një Ngushëllues tjetër, që do të qëndrojë përgjithmonë me ju,

<span id="an_14:17">14:17</span> Frymën e së Vërtetës, që bota nuk mund
ta marrë, sepse nuk e sheh dhe nuk e njeh; por ju e njihni, sepse
qëndron me ju dhe do të jetë në ju.

<span id="an_14:18">14:18</span> Nuk do t'ju lë bonjakë, do të kthehem
te ju.

<span id="an_14:19">14:19</span> Edhe pak kohë dhe bota nuk do të më
shohë më, por ju do të më shihni; sepse unë jetoj, edhe ju do të jetoni.

<span id="an_14:20">14:20</span> Atë ditë do të mësoni se unë jam në
Atin tim, dhe se ju jeni në mua dhe unë në ju.

<span id="an_14:21">14:21</span> Kush ka urdhërimet e mia dhe i zbaton,
është ai që më do; dhe kush më do mua, Ati im do ta dojë; dhe unë do ta
dua dhe do t'i dëftehem atij''.

<span id="an_14:22">14:22</span> Juda, jo Iskarioti, i tha: ''Zot, si
vallë do të na dëftehesh neve dhe jo botës?''.

<span id="an_14:23">14:23</span> Jezusi u përgjigj dhe i tha: ''Nëse
ndokush më do, do ta zbatojë fjalën time; edhe Ati im do ta dojë dhe ne
do të vijmë tek ai dhe do të bëjmë banesën tek ai.

<span id="an_14:24">14:24</span> Kush nuk më do, nuk i zbaton fjalët e
mia; dhe fjala që po dëgjoni nuk është imja, por e Atit që më ka
dërguar.

<span id="an_14:25">14:25</span> Ju kam thënë këto gjëra, ndërkaq jam me
ju;

<span id="an_14:26">14:26</span> por Ngushëlluesi, Fryma e Shenjtë, që
Ati do ta dërgojë në emrin tim, do t'ju mësojë çdo gjë dhe do t'ju
kujtojë të gjitha këto që ju thashë.

<span id="an_14:27">14:27</span> Unë po ju lë paqen, po ju jap paqen
time: unë po jua jap, po jo si e jep bota; zemra juaj mos u trondittë
dhe mos u frikësoftë.

<span id="an_14:28">14:28</span> Ju keni dëgjuar që ju thashë: "Unë po
shkoj dhe do të kthehem te ju". Po të më donit, do të gëzoheshit sepse
unë thashë: "Po shkoj tek Ati"; sepse Ati është më i madh se unë.

<span id="an_14:29">14:29</span> Dhe jua kam thënë tani, para se të
ndodhë, që, kur të ndodhë, të besoni.

<span id="an_14:30">14:30</span> Nuk do të flas më gjatë me ju, sepse po
vjen princi i kësaj bote dhe ai nuk ka asgjë në mua;

<span id="an_14:31">14:31</span> por kjo ndodh që bota ta njohë se unë e
dua Atin dhe se bëj ashtu siç Ati më ka urdhëruar. Çohuni, ikim prej
këndej!''.

<span id="an_15:1">15:1</span> ''Unë jam hardhia e vërtetë dhe Ati im
është vreshtari.

<span id="an_15:2">15:2</span> Çdo shermend që nuk jep fryt në mua, ai e
heq; kurse çdo shermend që jep fryt, ai e krasit që të japë edhe më
shumë fryt.

<span id="an_15:3">15:3</span> Ju tashmë jeni të pastër, për shkak të
fjalës që ju kumtova.

<span id="an_15:4">15:4</span> Qëndroni në mua dhe unë do të qëndroj në
ju; sikurse shermendi nuk mund të japë fryt nga vetja, po qe se nuk
qëndron në hardhi, ashtu as ju, nëse nuk qëndroni në mua.

<span id="an_15:5">15:5</span> Unë jam hardhia, ju jeni shermendet; kush
qëndron në mua dhe unë në të, jep shumë fryt, sepse pa mua nuk mund të
bëni asgjë.

<span id="an_15:6">15:6</span> Në qoftë se ndokush nuk qëndron në mua,
hidhet jashtë si shermendi dhe thahet; pastaj i mbledhin, i hedhin në
zjarr dhe digjen.

<span id="an_15:7">15:7</span> Në qoftë se qëndroni në mua dhe fjalët e
mia qëndrojnë në ju, kërkoni çfarë të doni dhe do t'ju bëhet.

<span id="an_15:8">15:8</span> Në këtë është përlëvduar Ati im, që të
jepni shumë fryt, dhe kështu do të jeni dishepujt e mi.

<span id="an_15:9">15:9</span> Sikurse Ati më ka dashur mua, ashtu edhe
unë ju kam dashur juve; qëndroni në dashurinë time.

<span id="an_15:10">15:10</span> Po të zbatoni urdhërimet e mia, do të
qëndroni në dashurinë time, sikurse unë i zbatova urdhërimet e Atit tim
dhe qëndroj në dashurinë e tij.

<span id="an_15:11">15:11</span> Këto gjëra jua kam thënë që gëzimi im
të qëndrojë në ju dhe gëzimi juaj të jetë i plotë.

<span id="an_15:12">15:12</span> Ky është urdhërimi im: ta doni
njëri-tjetrin, ashtu si unë ju kam dashur juve.

<span id="an_15:13">15:13</span> Askush s'ka dashuri më të madhe nga
kjo: të japë jetën e vet për miqtë e tij.

<span id="an_15:14">15:14</span> Ju jeni miqtë e mi, nëse bëni gjërat që
unë ju urdhëroj.

<span id="an_15:15">15:15</span> Unë nuk ju quaj më shërbëtorë, sepse
shërbëtori nuk e di ç'bën i zoti; por unë ju kam quajtur miq, sepse ju
bëra të njihni të gjitha gjëra që kam dëgjuar nga Ati im.

<span id="an_15:16">15:16</span> Nuk më keni zgjedhur ju mua, por unë ju
kam zgjedhur juve; dhe ju caktova të shkoni dhe të jepni fryt, dhe fryti
juaj të jetë i qëndrueshëm, që, çfarëdo gjë që t'i kërkoni Atit në emrin
tim, ai t'jua japë.

<span id="an_15:17">15:17</span> Këtë ju urdhëroj: ta doni
njëri-tjetrin.

<span id="an_15:18">15:18</span> Nëse bota ju urren, ta dini se më ka
urryer mua para jush.

<span id="an_15:19">15:19</span> Po të ishit nga bota, bota do të donte
të vetët; por sepse nuk jeni nga bota, por unë ju kam zgjedhur nga bota,
prandaj bota ju urren.

<span id="an_15:20">15:20</span> Kujtoni fjalën që ju thashë:
"Shërbëtori nuk është më i madh se i zoti". Nëse më kanë përndjekur mua,
do t'ju përndjekin edhe ju; nëse kanë zbatuar fjalën time, do të
zbatojnë edhe tuajën.

<span id="an_15:21">15:21</span> Të gjitha këto gjëra do t'jua bëjnë për
shkak të emrit tim, sepse nuk e njohin atë që më ka dërguar.

<span id="an_15:22">15:22</span> Po të mos kisha ardhur dhe të mos u
kisha folur atyre, nuk do të kishin faj; por tani ata nuk kanë asnjë
shfajësim për mëkatin e tyre.

<span id="an_15:23">15:23</span> Kush më urren mua, urren edhe Atin tim.

<span id="an_15:24">15:24</span> Po të mos kisha bërë në mes tyre vepra
që askush tjetër nuk ka bërë, nuk do të kishin faj; por tani,
përkundrazi, e kanë parë, dhe më kanë urryer mua dhe Atin tim.

<span id="an_15:25">15:25</span> Por kjo ndodhi që të përmbushet fjala e
shkruar në ligjin e tyre: "Më kanë urryer pa shkak".

<span id="an_15:26">15:26</span> Por kur të vijë Ngushëlluesi, që do
t'ju dërgoj prej Atit, Fryma e së vërtetës, që del nga Ati im, ai do të
dëshmojë për mua.

<span id="an_15:27">15:27</span> Edhe ju, gjithashtu, do të dëshmoni,
sepse ishit me mua që nga fillimi''.

<span id="an_16:1">16:1</span> ''Jua kam thënë këto gjëra, që të mos
skandalizoheni.

<span id="an_16:2">16:2</span> Do t'ju përjashtojnë nga sinagogat; madje
po vjen ora kur, kushdo që t'ju vrasë, do të mendojë se i ka kryer një
shërbim Perëndisë.

<span id="an_16:3">16:3</span> Dhe do t'ju bëjnë këto gjëra, sepse nuk
kanë njohur as Atin, as mua.

<span id="an_16:4">16:4</span> Por unë jua kam thënë këto gjëra që, kur
të vijë momenti, të kujtoheni se unë jua kisha thënë; por nga fillimi
këto fjalë nuk jua pata thënë, sepse isha me ju.

<span id="an_16:5">16:5</span> Por tani unë po shkoj tek ai që më ka
dërguar, dhe askush nga ju s'po më pyet: "Ku po shkon?".

<span id="an_16:6">16:6</span> Madje, për shkak se ju thashë këto gjëra,
trishtimi e ka mbushur zemrën tuaj.

<span id="an_16:7">16:7</span> Megjithatë unë ju them të vërtetën: është
mirë për ju që unë të shkoj, sepse, po nuk shkova, nuk do të vijë te ju
Ngushëlluesi; por, po shkova, unë do t'jua dërgoj.

<span id="an_16:8">16:8</span> Dhe kur të ketë ardhur, ai do ta bindë
botën për mëkat, për drejtësi dhe për gjykim.

<span id="an_16:9">16:9</span> Për mëkat, sepse nuk besojnë në mua;

<span id="an_16:10">16:10</span> për drejtësi, sepse unë po shkoj tek
Ati dhe nuk do të më shihni më;

<span id="an_16:11">16:11</span> për gjykim, sepse princi i kësaj bote
është gjykuar.

<span id="an_16:12">16:12</span> Kam edhe shumë gjëra të tjera për t'ju
thënë, por ato ende ju nuk mund t'i mbani.

<span id="an_16:13">16:13</span> Por, kur të vijë ai, Fryma e së
vërtetës, ai do t'ju prijë në çdo të vërtetë, sepse ai nuk do të flasë
nga vetja, por do të thotë gjitha ato gjëra që ka dëgjuar dhe do t'ju
kumtojë gjërat që do vijnë.

<span id="an_16:14">16:14</span> Ai do të më përlëvdojë, sepse do të
marrë prej meje dhe do t'jua kumtojë.

<span id="an_16:15">16:15</span> Të gjitha gjërat që ka Ati janë të
miat; për këtë ju thashë se ai do të marrë prej simes dhe do t'jua
kumtojë.

<span id="an_16:16">16:16</span> Pas pak nuk do të më shihni më; e
përsëri një kohë e shkurtër e do të më shihni, sepse unë po shkoj tek
Ati''.

<span id="an_16:17">16:17</span> Atëherë disa nga dishepujt e tij
thoshnin midis tyre: ''Ç'është kjo që po na thotë: "Pas pak nuk do të më
shihni më", dhe: "e përsëri një kohë e shkurtër e do të më shihni" dhe:
"Sepse unë po shkoj te Ati"?''.

<span id="an_16:18">16:18</span> Thoshnin pra: ''Ç'është kjo "Pas pak",
për të cilën flet? Ne s'dimë ç'don të thotë''.

<span id="an_16:19">16:19</span> Jezusi, pra, e kuptoi se ata donin ta
pyesnin dhe u tha atyre: ''Ju po pyesni njeri tjetrin pse thashë: "Pas
pak nuk do të më shihni më", dhe: "E përsëri një kohë e shkurtër e do të
më shihni"?

<span id="an_16:20">16:20</span> Në të vërtetë, në të vërtetë po ju
them: ju do të qani dhe do të mbani zi dhe bota do të gëzohet. Ju do të
pikëlloheni, por pikëllimi juaj do të kthehet në gëzim.

<span id="an_16:21">16:21</span> Gruaja, kur lind, ka dhembje, sepse i
erdhi ora; por, sapo e ka lindur fëmijën, nuk kujton më ankthin prej
gëzimit që lindi një qenie njerëzore në botë.

<span id="an_16:22">16:22</span> Kështu edhe ju tani jeni në dhembje,
por unë do t'ju shoh përsëri dhe zemra juaj do të gëzohet, dhe askush
nuk do t'ua heqë gëzimin tuaj.

<span id="an_16:23">16:23</span> Atë ditë ju nuk do të më bëni më asnjë
pyetje. Në të vërtetë, në të vërtetë po ju them se çdo gjë që t'i
kërkoni Atit në emrin tim, ai do t'jua japë.

<span id="an_16:24">16:24</span> Deri tani ju s'keni kërkuar asgjë në
emrin tim; kërkoni dhe do të merrni, që gëzimi juaj të jetë i plotë.

<span id="an_16:25">16:25</span> Jua kam thënë këto gjëra në
shëmbëlltyra, por po vjen ora kur nuk do t'ju flas më me shëmbëlltyra,
por do t'ju flas haptas për Atin.

<span id="an_16:26">16:26</span> Në atë ditë ju do të kërkoni në emrin
tim; dhe nuk po them se unë do t'i lutem Atit për ju;

<span id="an_16:27">16:27</span> Ati vetë në fakt ju do, sepse ju më
deshët mua dhe keni besuar se unë dola nga Perëndia.

<span id="an_16:28">16:28</span> Unë dola nga Ati dhe erdha në botë;
përsëri po e lë botën dhe kthehem tek Ati''.

<span id="an_16:29">16:29</span> Dishepujt e tij i thanë: ''Ja, ti tani
po flet haptas dhe s'po përdor asnjë shëmbëlltyrë.

<span id="an_16:30">16:30</span> Tani ne njohim se ti di gjithçka dhe
s'ke nevojë që ndokush të të pyesë; prandaj ne besojmë se ke dalë nga
Perëndia''.

<span id="an_16:31">16:31</span> Jezusi u përgjigj atyre: ''A besoni
tani?

<span id="an_16:32">16:32</span> Ja, po vjen ora, madje tashmë ka
ardhur, në të cilën ju do të shpërndaheni, secili për punë të vet, dhe
do të më lini vetëm; por unë nuk jam vetëm, sepse Ati është me mua.

<span id="an_16:33">16:33</span> Jua kam thënë këto gjëra, që ta keni
paqen në mua; në botë do të keni mundime, por merrni zemër, unë e munda
botën!''.

<span id="an_17:1">17:1</span> Jezusi tha këto gjëra, pastaj i ngriti
sytë drejt qiellit dhe tha: ''O Atë, ora ka ardhur, përlëvdo Birin tënd,
që edhe Biri yt të të përlëvdojë,

<span id="an_17:2">17:2</span> sepse ti i ke dhënë pushtet mbi çdo mish,
që t'u japë jetë të përjetshme të gjithë atyre që ti ia ke dhënë.

<span id="an_17:3">17:3</span> Dhe kjo është jeta e përjetshme, të të
njohin ty, të vetmin Perëndi të vërtetë, dhe Jezu Krishtin që ti ke
dërguar.

<span id="an_17:4">17:4</span> Unë të kam përlëvduar mbi tokë; unë e kam
kryer veprën që më ke dhënë të bëj.

<span id="an_17:5">17:5</span> Tani, pra, më përlëvdo, o Atë, pranë
teje, me lavdinë që unë e kisha pranë teje para se të bëhej bota.

<span id="an_17:6">17:6</span> Unë ia kam dëftuar emrin tënd njerëzve që
ti m'i ke dhënë nga bota; ishin të tutë dhe ti m'i ke dhënë; dhe ata e
kanë zbatuar fjalën tënde.

<span id="an_17:7">17:7</span> Tani ata kanë njohur se të gjitha gjërat
që ti më ke dhënë vijnë prej teje,

<span id="an_17:8">17:8</span> sepse ua kam dhënë atyre fjalët që ti më
ke dhënë mua; dhe ata i kanë pranuar dhe kanë njohur se me të vërtetë
unë dola nga ti, dhe kanë besuar se ti më ke dërguar.

<span id="an_17:9">17:9</span> Unë lutem për ta, nuk lutem për botën, po
për ata që më ke dhënë, sepse janë të tutë.

<span id="an_17:10">17:10</span> Dhe të gjitha gjërat e mia janë të
tuat, dhe gjërat e tua janë të miat; dhe unë jam përlëvduar në to.

<span id="an_17:11">17:11</span> Tani unë nuk jam më në botë, por ata
janë në botë, dhe unë po vij te ti. O Atë i shenjtë, i ruaj ata në emrin
tënd, ata që më ke dhënë, që të jenë një sikurse ne!

<span id="an_17:12">17:12</span> Kur isha me ata në botë, unë i kam
ruajtur në emrin tënd; unë i kam ruajtur ata që ti më ke dhënë dhe
askush nga ata nuk ka humbur, përveç birit të humbjes, që të përmbushej
Shkrimi.

<span id="an_17:13">17:13</span> Por tani unë po vij te ti dhe i them
këto gjëra në botë, që gëzimi im të bëhet i plotë në ta.

<span id="an_17:14">17:14</span> Unë u kam dhënë atyre fjalën tënde dhe
bota i ka urryer, sepse nuk janë prej botës, ashtu si edhe unë nuk jam
prej botës.

<span id="an_17:15">17:15</span> Unë nuk kërkoj që ti t'i heqësh nga
bota, por që ti t'i mbrosh nga i ligu.

<span id="an_17:16">17:16</span> Ata nuk janë nga bota, sikurse unë nuk
jam nga bota.

<span id="an_17:17">17:17</span> Shenjtëroji në të vërtetën tënde; fjala
jote është e vërteta.

<span id="an_17:18">17:18</span> Sikurse ti më ke dërguar mua në botë,
po ashtu unë i kam dërguar ata në botë.

<span id="an_17:19">17:19</span> Dhe unë për ta po shenjtëroj vetveten,
që edhe ata të jenë të shenjtëruar në të vërtetë.

<span id="an_17:20">17:20</span> Tani unë nuk lutem vetëm për ta, por
edhe për ata që do të besojnë në mua me anë të fjalës së tyre,

<span id="an_17:21">17:21</span> që të gjithë të jenë një, ashtu si ti,
o Atë, je në mua dhe unë në ty; edhe ata të jenë një në ne, që bota të
besojë se ti më ke dërguar.

<span id="an_17:22">17:22</span> Dhe unë u kam dhënë lavdinë që më ke
dhënë, që ata të jenë një, ashtu si ne jemi një.

<span id="an_17:23">17:23</span> Unë jam në ta dhe ti në mua, që të jenë
të përsosur në unitet dhe që bota të njohë që ti më ke dërguar dhe që i
ke dashur, ashtu si më ke dashur mua.

<span id="an_17:24">17:24</span> O Atë, unë dua që atje ku jam unë, të
jenë me mua edhe ata që më ke dhënë, që ta shohin lavdinë time që ti më
ke dhënë, sepse ti më ke dashur para themelimit të botës.

<span id="an_17:25">17:25</span> O atë i drejtë, bota nuk të ka njohur,
por unë të kam njohur; dhe këta e kanë njohur se ti më ke dërguar.

<span id="an_17:26">17:26</span> Dhe unë i kam bërë të njohin emrin tënd
dhe do të bëj ta njohin akoma, që dashuria, me të cilën ti më ke dashur
mua, të jetë në ta dhe unë në ta''.

<span id="an_18:1">18:1</span> Mbasi i tha këto gjëra, Jezusi doli me
dishepujt e vet dhe shkoi përtej përroit të Kedronit, ku ishte një
kopsht, në të cilin hyri ai me dishepujt e tij.

<span id="an_18:2">18:2</span> Dhe Juda, i cili po e tradhtonte, e
njihte edhe ai atë vend, sepse shpesh herë Jezusi tërhiqej atje me
dishepujt e tij.

<span id="an_18:3">18:3</span> Atëherë Juda mori një grup ushtarësh dhe
rojat e dërguara nga krerët e priftërinjve dhe nga farisenjtë, erdhi
atje me fenerë, pishtarë dhe me armë.

<span id="an_18:4">18:4</span> Atëherë Jezusi, duke ditur gjithçka që do
t'i ndodhte, doli dhe i pyeti: ''Kë kërkoni?''.

<span id="an_18:5">18:5</span> Ata iu përgjigjën: ''Jezusin Nazareas''.
Jezusi u tha atyre: ''Unë jam!''. Por Juda, që po e tradhtonte, ishte
edhe ai me ta.

<span id="an_18:6">18:6</span> Sapo ai u tha atyre: ''Unë jam'', ata u
zmbrapsën dhe ranë për dhe.

<span id="an_18:7">18:7</span> Atëherë Jezusi i pyeti përsëri: ''Kë
kërkoni?''. Ata thanë: ''Jezusin Nazareas''.

<span id="an_18:8">18:8</span> Jezusi u përgjigj: ''Ju kam thënë se unë
jam; prandaj nëse më kërkoni mua, i lini këta të shkojnë'';

<span id="an_18:9">18:9</span> që të përmbushej fjala që kishte thënë:
''Nuk kam humbur asnjë nga ata që më ke dhënë''.

<span id="an_18:10">18:10</span> Atëherë Simon Pjetri, që kishte një
shpatë, e nxori, i ra shërbëtorit të kryepriftit dhe ia preu veshin e
djathtë; dhe ai shërbëtor quhej Malk.

<span id="an_18:11">18:11</span> Por Jezusi i tha Pjetrit: ''Fute
shpatën tënde në mill; a nuk do ta pi unë kupën që më ka dhënë Ati?''.

<span id="an_18:12">18:12</span> Atëherë grupi i ushtarëve, kapiteni dhe
rojet e Judenjve e kapën Jezusin dhe e lidhën.

<span id="an_18:13">18:13</span> E çuan më parë te Ana, sepse ishte
vjehrri i Kajafës, që ishte kryeprifti i atij viti.

<span id="an_18:14">18:14</span> Kajafa ishte ai që i kishte këshilluar
Judenjtë se ishte e leverdishme që një njeri të vdiste për popullin.

<span id="an_18:15">18:15</span> Por Simon Pjetri dhe një dishepull
tjetër ndiqnin Jezusit. Dhe ky dishepull ishte i njohur i kryepriftit;
dhe hyri me Jezusin në oborrin e kryepriftit.

<span id="an_18:16">18:16</span> Por Pjetri mbeti përjashta te dera.
Atëherë dishepulli tjetër, që ishte i njohur i kryepriftit, doli dhe i
foli portieres dhe bëri të hyjë Pjetri.

<span id="an_18:17">18:17</span> Dhe shërbëtorja portiere i tha Pjetrit:
''Mos je edhe ti nga dishepujt e atij njeriu?''. Ai u përgjigj: ''Nuk
jam''.

<span id="an_18:18">18:18</span> Ndërkaq shërbëtorët dhe rojat ndezën
një zjarr me qymyr dhe qëndronin në këmbë e ngroheshin, sepse bënte
ftohtë; edhe Pjetri qëndronte në këmbë me ta dhe ngrohej.

<span id="an_18:19">18:19</span> Por kryeprifti e pyeti Jezusin për
dishepujt e tij dhe për doktrinën e tij.

<span id="an_18:20">18:20</span> Jezusi iu përgjigj: ''Unë i kam folur
haptas botës; gjithmonë kam mësuar në sinagogë e në tempull, ku mblidhen
të gjithë Judenjtë, dhe s'kam thënë asgjë në fshehtësi.

<span id="an_18:21">18:21</span> Përse më pyet mua? Pyet ata që kanë
dëgjuar ç'u kam thënë atyre; ja, ata i dinë gjërat që kam thënë''.

<span id="an_18:22">18:22</span> Posa i tha këto fjalë, një nga rojat që
i rrinin afër, i ra Jezusit me shuplakë, duke thënë: ''Kështu i
përgjigjesh kryepriftit?''.

<span id="an_18:23">18:23</span> Jezusi i tha: ''Po të kem folur keq,
trego ku është e keqja; por, po të kem folur mirë, përse po më bie?''.

<span id="an_18:24">18:24</span> Atëherë Ana e dërgoi të lidhur te
Kajafa, kryeprifti.

<span id="an_18:25">18:25</span> Ndërkaq Simon Pjetri qëndronte aty e
ngrohej. I thanë, pra: ''Mos je dhe ti nga dishepujt e tij?''. Ai e
mohoi dhe tha: ''Nuk jam''.

<span id="an_18:26">18:26</span> Por një nga shërbëtorët e kryepriftit,
farefisi i atij, të cilit Pjetri ia kishte prerë veshin, tha: ''A s'të
pashë në kopsht me të?''.

<span id="an_18:27">18:27</span> Dhe Pjetri e mohoi sërish, dhe
menjëherë këndoi gjeli.

<span id="an_18:28">18:28</span> Pastaj nga Kajafa e çuan Jezusin në
pretorium; ishte mëngjes herët. Por ata nuk hynë në pretorium, që të mos
bëheshin të papastër, por të mund të hanin Pashkën.

<span id="an_18:29">18:29</span> Dhe kështu Pilati doli jashtë drejt
tyre dhe tha: ''Ç'padi sillni kundër këtij njeriu?''.

<span id="an_18:30">18:30</span> Ata u përgjigjën dhe i thanë: ''Nëse ai
të mos ishte keqbërës, nuk do ta kishim dorëzuar''.

<span id="an_18:31">18:31</span> Atëherë Pilati u tha atyre: ''Merreni
ju dhe gjykojeni sipas ligjit tuaj'' Por Judenjtë i thanë: ''Neve nuk na
lejohet të vrasim njeri''.

<span id="an_18:32">18:32</span> Kjo ndodhi që të përmbushej fjala që
kishte thënë Jezusi, kur kishte thënë se me ç'vdekje duhej të vdiste.

<span id="an_18:33">18:33</span> Atëherë Pilati hyri përsëri në
pretorium, e thirri Jezusin dhe i tha: ''A je ti mbreti i Judenjve?''.

<span id="an_18:34">18:34</span> Jezusi iu përgjigj: ''E thua ti nga
vetja, apo ta kanë thënë të tjerë për mua?''.

<span id="an_18:35">18:35</span> Pilati iu përgjigj: ''Jam unë vallë
Jude? Kombi yt dhe krerët e priftërinjve të dorëzuan tek unë; çfarë ke
bërë?''.

<span id="an_18:36">18:36</span> Jezusi u përgjigj: ''Mbretëria ime nuk
është e kësaj bote; po të ishte mbretëria ime e kësaj bote, shërbëtorët
e mi do të luftonin që të mos u dorëzohesha Judenjve; porse tani
mbretëria ime nuk është prej këtej''.

<span id="an_18:37">18:37</span> Atëherë Pilati i tha: ''Ti, pra, qenke
mbret?''. Jezusi u përgjigj: ''Ti thua se unë jam mbret; për këtë unë
kam lindur dhe për këtë kam ardhur në botë; që të dëshmoj për të
vërtetën; kush është për të vërtetën, e dëgjon zërin tim''.

<span id="an_18:38">18:38</span> Pilati e pyeti: ''Ç'është e vërteta?''.
Dhe, si foli këtë, doli përsëri para Judenjve dhe u tha atyre: ''Unë nuk
po gjej në të asnjë faj!

<span id="an_18:39">18:39</span> Por ndër ju është zakon që unë t'ju
liroj dikë për Pashkë; a doni, pra, që t'ju liroj mbretin e Judenjve?''.

<span id="an_18:40">18:40</span> Atëherë të gjithë bërtitën përsëri,
duke thënë: ''Jo këtë, por Barabanë!''. Por Baraba ishte një kusar.

<span id="an_19:1">19:1</span> Atëherë Pilati mori Jezusin dhe dha
urdhër ta fshikullonin.

<span id="an_19:2">19:2</span> Dhe ushtarët thurrën një kurorë me
gjemba, ia vunë mbi krye dhe i veshën siper një mantel të purpurt,

<span id="an_19:3">19:3</span> dhe thoshnin: ''Tungjatjeta, o mbret i
Judenjve''; dhe i binin me shuplaka.

<span id="an_19:4">19:4</span> Pastaj Pilati doli përsëri dhe u tha
atyre: ''Ja, po jua nxjerr jashtë, që ta dini se nuk gjej në të asnjë
faj''.

<span id="an_19:5">19:5</span> Jezusi, pra, doli, duke mbajtur kurorën
prej gjembash dhe mantelin e purpurit. Dhe Pilati u tha atyre: ''Ja
njeriu!''.

<span id="an_19:6">19:6</span> Kur e panë krerët e priftërinjve dhe
rojet, filluan të bërtasin, duke thënë: ''Kryqëzoje, kryqëzoje!''.
Pilati u tha atyre: ''Merreni ju dhe kryqëzojeni, sepse unë nuk gjej në
të asnjë faj''.

<span id="an_19:7">19:7</span> Judenjtë iu përgjigjën: ''Ne kemi një
ligj dhe sipas ligjit tonë ai duhet të vdesë, sepse e bëri veten Bir të
Perëndisë''.

<span id="an_19:8">19:8</span> Kur Pilati i dëgjoi këto fjalë, kishte
akoma më shumë frikë;

<span id="an_19:9">19:9</span> dhe, si u kthye në pretorium, i tha
Jezusit: ''Nga je ti?''. Por Jezusi nuk i dha kurrfarë përgjigje.

<span id="an_19:10">19:10</span> Për këtë arsye Pilati i tha: ''S'po më
flet? ti s'e di që unë kam pushtet të të kryqëzoj dhe pushtet të të
liroj?''.

<span id="an_19:11">19:11</span> Jezusi u përgjigj: ''Ti nuk do të kishe
asnjë pushtet përmbi mua, po të mos të qe dhënë prej së larti; prandaj
ai që më dorëzoi tek ti ka faj më të madh''.

<span id="an_19:12">19:12</span> Që nga ai moment Pilati kërkoi ta
lironte; por Judenjtë bërtisnin, duke thënë: ''Po e lirove këtë, nuk je
mik i Cezarit; kush e bën veten mbret, i kundërvihet Cezarit''.

<span id="an_19:13">19:13</span> Pilati, pra, kur i dëgjoi këto fjalë, e
çoi jashtë Jezusin dhe u ul në selinë e gjykatës, në vendin e quajtur
"Kalldrëm", e në hebraisht "Gabatha";

<span id="an_19:14">19:14</span> tani ishte dita e përgatitjes së
Pashkës, dhe ishte afërsisht ora e gjashtë; dhe u tha Judenjve: ''Ja
mbreti juaj''.

<span id="an_19:15">19:15</span> Por ata bërtitën: ''Largoje! Largoje!
Kryqëzoje!''. Pilati u tha atyre: ''Ta kryqëzoj mbretin tuaj?''. Krerët
e priftërinjve u përgjigjën: ''Ne s'kemi mbret tjetër përveç Cezarit!''.

<span id="an_19:16">19:16</span> Atëherë ai ua dorëzoi që të kryqëzohej.
Dhe ata e morën Jezusin dhe e çuan tutje.

<span id="an_19:17">19:17</span> Dhe ai, duke mbartur kryqin e tij, u
nis drejt vendit që quhej "Kafka", që në hebraisht quhet "Golgota",

<span id="an_19:18">19:18</span> ku e kryqëzuan, dhe me të dy të tjerë,
njërin në një anë e tjetrin në anën tjetër, dhe Jezusi në mes.

<span id="an_19:19">19:19</span> Dhe Pilati shkroi edhe një mbishkrim
dhe e vuri në kryq; dhe atje ishte shkruar: "JEZUSI NAZAREAS, MBRETI I
JUDENJVE".

<span id="an_19:20">19:20</span> Kështu këtë mbishkrim e lexuan shumë
nga Judenjtë, sepse vendi ku u kryqëzua Jezusi ishte afër qytetit; dhe
mbishkrimi ishte shkruar hebraisht, greqisht dhe latinisht.

<span id="an_19:21">19:21</span> Prandaj krerët e priftërinjve të
Judenjve i thanë Pilatit: ''Mos shkruaj: "Mbreti i Judenjve", por se ai
ka thënë: "Unë jam mbreti i Judenjve"''.

<span id="an_19:22">19:22</span> Pilati u përgjigj: ''Atë që kam
shkruar, e kam shkruar!''.

<span id="an_19:23">19:23</span> Dhe ushtarët, mbasi e kishin kryqëzuar
Jezusin, morën rrobat e tij dhe bënë katër pjesë, një pjesë për çdo
ushtar, dhe tunikën. Por tunika ishte pa tegel, e endur një copë nga
maja e deri në fund.

<span id="an_19:24">19:24</span> Prandaj ata i thanë njëri-tjetrit:
''Nuk e grisim, por hedhim short kujt t'i bjerë''; që të përmbushej
Shkrimi, që thotë: ''I ndanë midis tyre rrobat e mia, dhe hodhën short
për tunikën time''. Ushtarët, pra, i bënë këto gjëra.

<span id="an_19:25">19:25</span> Por afër kryqit të Jezusit, qendronin
nëna e tij dhe motra e nënës së tij, Maria e Kleopas dhe Maria
Magdalenë.

<span id="an_19:26">19:26</span> Atëherë Jezusi, kur pa nënën e tij dhe
pranë saj dishepullin që donte, i tha nënës së tij: ''O grua, ja biri
yt!''.

<span id="an_19:27">19:27</span> Pastaj i tha dishepullit: ''Ja nëna
jote!''. Dhe që në atë moment ai e mori në shtëpinë e vet.

<span id="an_19:28">19:28</span> Pas kësaj, Jezusi, duke ditur që tashmë
çdo gjë ishte kryer, që të përmbushej Shkrimi, tha: ''Kam etje!''.

<span id="an_19:29">19:29</span> Por aty ishte një enë plot me uthull.
Pasi shtinë një sfungjer në uthull dhe e vunë në majë të një dege
hisopi, ia afruan te goja.

<span id="an_19:30">19:30</span> Kur Jezusi e mori uthullën, tha: ''U
krye!''. Dhe duke ulur kryet, dha frymën.

<span id="an_19:31">19:31</span> Duke qenë se ishte dita e Përgatitjes,
me qëllim që trupat të mos qëndronin në kryq të shtunën, sepse ajo e
shtunë ishte një ditë me rëndësi të veçantë, Judenjtë i kërkuan Pilatit
që atyre t'u thyheshin kërcinjtë dhe të hiqeshin që andej.

<span id="an_19:32">19:32</span> Ushtarët, pra, erdhën dhe ia thyen
kërcinjtë të parit dhe pastaj edhe tjetrit që ishte kryqëzuar me të;

<span id="an_19:33">19:33</span> por, kur erdhën te Jezusi, dhe si panë
se ai tashmë kishte vdekur, nuk ia thyen kërcinjtë,

<span id="an_19:34">19:34</span> por njëri nga ushtarët ia tejshpoi
brinjën me një heshtë, dhe menjëherë i doli gjak e ujë.

<span id="an_19:35">19:35</span> Dhe ai që ka parë, ka dëshmuar për
këtë, dhe dëshmia e tij është e vërtetë; dhe ai e di se thotë të
vërtetën, që ju të besoni.

<span id="an_19:36">19:36</span> Këto gjëra në fakt ndodhën që të
përmbushet Shkrimi: ''Nuk do t'i thyhet asnjë eshtër''.

<span id="an_19:37">19:37</span> Dhe akoma një Shkrim tjetër thotë: ''Do
të vështrojnë atë që e kanë tejshpuar''.

<span id="an_19:38">19:38</span> Pas këtyre gjërave, Jozefi nga
Arimatea, që ishte dishepull i Jezusit, por fshehtas nga druajtja e
Judenjve, i kërkoi Pilatit që mund ta merrte trupin e Jezusit; dhe
Pilati i dha leje. Atëherë ai erdhi dhe e mori trupin e Jezusit.

<span id="an_19:39">19:39</span> Por erdhi dhe Nikodemi, i cili më
përpara kishte vajtur te Jezusi natën, duke sjellë një përzierje prej
mirre dhe aloe, prej rreth njëqind librash.

<span id="an_19:40">19:40</span> Ata, pra, e morën trupin e Jezusit dhe
e mbështollën në pëlhura liri me erëra të këndëshme, sipas zakonit të
varrimit që ndiqnin Judenjtë.

<span id="an_19:41">19:41</span> Por në atë vend ku ai u kryqëzua ishte
një kopsht, dhe në kopsht një varr i ri, në të cilën ende nuk ishte vënë
askush.

<span id="an_19:42">19:42</span> Aty, pra, për shkak të Përgatitjes së
Judenjve, e vunë Jezusin, sepse varri ishte afër.

<span id="an_20:1">20:1</span> Por ditën e parë pas së shtunës, në
mëngjes, kur ishte ende errët, Maria Magdalena shkoi te varri dhe pa se
guri ishte hequr nga varri.

<span id="an_20:2">20:2</span> Atëherë rendi te Simon Pjetri dhe te
dishepulli tjetër, të cilin Jezusi e donte, dhe u tha atyre: ''E kanë
hequr Zotin nga varri dhe nuk e dimë ku e vunë''.

<span id="an_20:3">20:3</span> Atëherë Pjetri dhe dishepulli tjetër
dolën jashtë dhe u nisën për te varri.

<span id="an_20:4">20:4</span> Rendnin të dy bashkë, por dishepulli
tjetër rendi përpara, më shpejt se Pjetri dhe arriti i pari te varri.

<span id="an_20:5">20:5</span> Dhe, si u përkul, pa pëlhurat prej liri
që ishin në varr, por nuk hyri aty.

<span id="an_20:6">20:6</span> Arriti edhe Simon Pjetri që po e ndiqte,
hyri në varr dhe pa pëlhurat prej liri që ishin përtokë,

<span id="an_20:7">20:7</span> dhe rizën, që qe vënë mbi kokën e
Jezusit; ajo nuk ishte bashkë me pëlhurat, por ishte e palosur në një
vend, veç.

<span id="an_20:8">20:8</span> Atëherë hyri edhe ai dishepull tjetër që
kishte arritur i pari te varri, pa dhe besoi.

<span id="an_20:9">20:9</span> Ata në fakt, nuk e kishin kuptuar ende
Shkrimin, sipas të cilit ai duhet të ringjallej së vdekurish.

<span id="an_20:10">20:10</span> Pastaj dishepujt u kthyen përsëri në
shtëpi.

<span id="an_20:11">20:11</span> Por Maria kishte mbetur jashtë varrit,
dhe po qante. Dhe, duke qarë, u përkul brenda varrit,

<span id="an_20:12">20:12</span> dhe pa dy engjëj, të veshur me të
bardha, ndenjur njëri te kryet dhe tjetri te këmbët e vendit, ku qe
trupi i Jezusit.

<span id="an_20:13">20:13</span> Ata i thanë: ''O grua, pse po qan?''.
Ajo u përgjigj atyre: ''Sepse e kanë hequr Zotin tim, dhe nuk e di ku e
kanë vënë''.

<span id="an_20:14">20:14</span> Si tha këtë, ajo u suall prapa dhe pa
Jezusin, që qëndronte në këmbë; por ajo nuk e dinte se ishte Jezusi.

<span id="an_20:15">20:15</span> Jezusi i tha: ''O grua, pse po qan? Kë
kërkon?''. Ajo, duke menduar se ishte kopshtari, i tha: ''Zot, po e pate
hequr ti, më trego ku e vure dhe unë do ta marr''.

<span id="an_20:16">20:16</span> Jezusi i tha: ''Mari!''. Dhe ajo
atëherë u kthye dhe i tha: ''Rabboni!'', që do të thotë: Mësues.

<span id="an_20:17">20:17</span> Jezusi i tha: ''Mos më prek, sepse ende
nuk u ngjita te Ati im; por shko te vëllezërit e mi dhe u thuaj atyre se
unë po ngjitem tek Ati im dhe Ati juaj, te Perëndia im dhe Perëndia
juaj''.

<span id="an_20:18">20:18</span> Atëherë Maria Magdalena shkoi t'jua
njoftojë dishepujve se kishte parë Zotin dhe se ai i kishte thënë këto
gjëra.

<span id="an_20:19">20:19</span> Pastaj në mbrëmje të po asaj dite, dita
e parë e javës, ndërsa dyert e vendit ku qenë mbledhur dishepujt ishin
të mbyllura nga frika e Judenjve, erdhi Jezusi dhe u prezantua në mes
tyre dhe u tha atyre: ''Paqja me ju!''.

<span id="an_20:20">20:20</span> Dhe, si i tha këto, u tregoi atyre
duart e veta dhe brinjën. Dishepujt pra, kur e panë Zotin, u gëzuan.

<span id="an_20:21">20:21</span> Pastaj Jezusi u tha atyre përsëri:
''Paqja me ju! Sikurse më ka dërguar mua Ati, ashtu unë po ju dërgoj
ju''.

<span id="an_20:22">20:22</span> Dhe, si tha këto fjalë, hukati mbi ta
dhe tha: ''Merrni Frymën e Shenjtë!

<span id="an_20:23">20:23</span> Kujt do t'ia falni mëkatet, do t'i jenë
falur, kujt do t'ia mbani, do t'i jenë mbajtur''.

<span id="an_20:24">20:24</span> Por Thomai, i quajtur Binjaku, një nga
të dymbëdhjetët, nuk ishte me ta kur erdhi Jezusi.

<span id="an_20:25">20:25</span> Dishepujt e tjerë, pra, i thanë: ''Kemi
parë Zotin''. Por ai u tha atyre: ''Po nuk e pashë në duart e tij
shenjën e gozhdave, dhe po nuk e vura gishtin tim te shenja e gozhdëve
dhe dorën time në brinjën e tij, unë nuk do të besoj''.

<span id="an_20:26">20:26</span> Dhe tetë ditë më vonë, dishepujt ishin
përsëri në shtëpi dhe Thomai ishte me ta. Jezusi erdhi, ndonëse dyert
ishin të mby-llura, dhe u prezantua midis tyre dhe tha: ''Paqja me
ju!''.

<span id="an_20:27">20:27</span> Pastaj i tha Thomait: ''Vëre gishtin
këtu dhe shiko duart e mia; shtrije edhe dorën dhe vëre në brinjën time;
dhe mos ji mosbesues, por besues!''.

<span id="an_20:28">20:28</span> Atëherë Thomai u përgjigj dhe i tha:
''Zoti im dhe Perëndia im!''.

<span id="an_20:29">20:29</span> Jezusi i tha: ''Sepse më ke parë,
Thoma, ti ke besuar; lum ata që nuk kanë parë dhe kanë besuar!''.

<span id="an_20:30">20:30</span> Jezusi bëri edhe shumë shenja të tjera
në prezencën e dishepujve të tij, të cilat nuk janë shkruar në këtë
libër.

<span id="an_20:31">20:31</span> Por këto gjëra janë shkruar që ju të
besoni se Jezusi është Krishti, Biri i Perëndisë dhe që, duke besuar, ta
keni jetën në emër të tij.

<span id="an_21:1">21:1</span> Pas këtyre gjërave, Jezusi iu shfaq
përsëri dishepujve pranë Detit të Tiberiadës; dhe u shfaq në këtë
mënyrë:

<span id="an_21:2">21:2</span> Simon Pjetri, Thomai i quajtur Binjaku,
Natanaeli nga Kana e Galilesë, të bijtë e Zebedeut dhe dy të tjerë nga
dishepujt e tij ishin bashkë.

<span id="an_21:3">21:3</span> Simon Pjetri u tha atyre: ''Po shkoj të
peshkoj''. Ata i thanë: ''Po vijmë edhe ne me ty''. Dolën dhe hipën
menjëherë në barkë; por atë natë nuk zunë asgjë.

<span id="an_21:4">21:4</span> Në mëngjes herët, Jezusi ndenji te bregu;
megjithatë dishepujt nuk e kuptuan se ishte Jezusi.

<span id="an_21:5">21:5</span> Dhe Jezusi u tha atyre: ''O djema, a keni
ndonjë gjë për të ngrënë?''. Ata iu përgjigjën: ''Jo!''.

<span id="an_21:6">21:6</span> Dhe ai u tha atyre: ''Hidhni rrjetën në
anën e djathtë të barkës dhe do të gjeni''. E hodhën, pra, dhe s'mundën
më ta tërhiqnin nga shumica e peshqve.

<span id="an_21:7">21:7</span> Atëherë dishepulli, të cilin Jezusi e
donte, i tha Pjetrit: ''Éshtë Zoti''. Simon Pjetri, kur dëgjoi se ishte
Zoti, u mbështoll me rrobë (sepse ishte i zhveshur) dhe u hodh në det.

<span id="an_21:8">21:8</span> Dishepujt e tjerë përkundrazi shkuan me
barkë (sepse nuk ishin shumë larg nga toka, vetëm dyqind kubitë), duke
tërhequr rrjetën plot me peshq.

<span id="an_21:9">21:9</span> Mbasi dolën në tokë, panë një zjarr me
prush dhe mbi të peshk dhe bukë.

<span id="an_21:10">21:10</span> Jezusi u tha atyre: ''Sillni këtu disa
nga peshqit që zutë tani!''.

<span id="an_21:11">21:11</span> Simon Pjetri hipi përsëri në barkë dhe
nxori në tokë rrjetën, plot me peshq të mëdhenj, njëqind e pesëdhjetë e
tre; dhe, megjithse ishin aq shumë, rrjeta nuk u shqye.

<span id="an_21:12">21:12</span> Jezusi u tha atyre: ''Ejani të hani
mëngjes''. Por asnjë nga dishepujt nuk guxonte ta pyeste: ''Kush je?'',
duke ditur se ishte Zoti.

<span id="an_21:13">21:13</span> Atëherë Jezusi erdhi, mori bukë dhe ua
dha atyre; po kështu edhe peshkun.

<span id="an_21:14">21:14</span> Kjo ishte e treta herë që Jezusi iu
shfaq dishepujve të vet, mbasi ishte ringjallur së vdekuri.

<span id="an_21:15">21:15</span> Mbasi kishin ngrënë, Jezusi i tha Simon
Pjetrit: ''Simon nga Jona, a më do ti mua më shumë se këta?''. Iu
përgjigj: ''Po, Zot, ti e di se unë të dua''. Jezusi i tha: ''Kulloti
qengjat e mi!''.

<span id="an_21:16">21:16</span> Përsëri e pyeti për të dytën herë:
''Simon nga Jona, a më do ti mua?''. Iu përgjigj: ''Po, Zot, ti e di se
unë të dua''. Jezusi i tha: ''Ki kujdes për delet e mia''.

<span id="an_21:17">21:17</span> E pyeti për të tretën herë: ''Simon nga
Jona, a më do ti mua?''. Pjetri u trishtua pse e pyeti për të tretën
herë: ''A më do ti mua?'', dhe iu përgjigj: ''Zot, ti di çdo gjë, ti di
se unë të dua''. Jezusi i tha: ''Kulloti delet e mia.

<span id="an_21:18">21:18</span> Në të vërtetë, në të vërtetë po të them
se, kur ti ishe i ri, e ngjeshje vetveten dhe shkoje ku të doje; po kur
të jesh plak, do t'i shtrish duart dhe dikush tjetër do të të ngjeshë e
do të të çojë atje ku ti nuk do të doje''.

<span id="an_21:19">21:19</span> I tha këto fjalë për të bërë të ditur
se me ç'vdekje ai do ta përlëvdonte Perëndinë. Dhe, si i tha këto, i
tha: ''Ndiqmë''.

<span id="an_21:20">21:20</span> Dhe Pjetri u kthye dhe pa se po e
ndiqte dishepulli, të cilin Jezusi e donte, ai që gjatë darkës ishte
mbështetur mbi kraharorin e Jezusit dhe kishte pyetur: ''Zot, kush është
ai që po të tradhton?''.

<span id="an_21:21">21:21</span> Kur Pjetri e pa, i tha Jezusit: ''Zot,
dhe me të ç'do të bëhet?''.

<span id="an_21:22">21:22</span> Jezusi iu përgjigj: ''Nëse dua që ai të
mbetet derisa të vij unë, ç'të duhet? Ti ndiqmë!''.

<span id="an_21:23">21:23</span> Atëherë u hap zëri midis vëllezërve se
ai dishepull nuk do të vdiste; por Jezusi nuk i kishte thënë Pjetrit se
ai nuk do të vdiste, por: ''Nëse unë dua që ky të mbetet derisa të vij
unë, ç'të duhet?''.

<span id="an_21:24">21:24</span> Ky është dishepulli që dëshmon për këto
gjëra dhe që ka shkruar këto gjëra; dhe ne dimë se dëshmia e tij është e
vërtetë.

<span id="an_21:25">21:25</span> Janë edhe shumë gjëra të tjera që i
bëri Jezusi, të cilat, po të shkruheshin një nga një, unë mendoj se nuk
do të mjaftonte mbarë bota që t'i nxinte librat që do të mund të
shkruheshin. Amen.

------------------------------------------------------------------------

[Next: Acts](act.md)
