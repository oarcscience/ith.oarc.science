[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](lev)  [Next](deu.md) 

------------------------------------------------------------------------

### Albanian Bible: Numbers

<span id="an_1:1">1:1</span> Zoti i foli akoma Moisiut në shkretëtirën e
Sinait, në çadrën e mbledhjes, ditën e parë të muajit të dytë, gjatë
vitit të dytë nga dalja e tyre nga vendi i Egjiptit, dhe i tha:

<span id="an_1:2">1:2</span> "Bëni regjistrimin e gjithë asamblesë së
bijve të Izraelit në bazë të familjeve të tyre dhe të shtëpive të etërve
të tyre, duke numëruar një për një emrat e çdo mashkulli.

<span id="an_1:3">1:3</span> Nga mosha njëzet vjeç e lart, të gjithë ata
që në Izrael mund të shkojnë në luftë; ti dhe Aaroni do t'i regjistroni,
grup pas grupi.

<span id="an_1:4">1:4</span> Dhe me ju do të jetë një burrë për çdo fis,
një që të jetë i pari i shtëpisë së atit të tij.

<span id="an_1:5">1:5</span> Këta janë emrat e burrave që do të jenë me
ju. nga Ruben, Elitsur, bir i Shedeurit;

<span id="an_1:6">1:6</span> nga Simeoni, Shelumieli, bir i
Tsurishadait;

<span id="an_1:7">1:7</span> nga Juda, Nahshoni, bir i Aminadabit;

<span id="an_1:8">1:8</span> nga Isakari, Nethaneeli, bir i Tsuarit;

<span id="an_1:9">1:9</span> nga Zabuloni, Eliabi, bir i Helonit;

<span id="an_1:10">1:10</span> nga bijtë e Jozefit, për Efraimin,
Elishama, bir i Amihudit; për Manasën, Gamalieli, bir i Pedahtsurit;

<span id="an_1:11">1:11</span> nga Beniamini, Abidani, bir i Gideonit;

<span id="an_1:12">1:12</span> nga Dani, Ahiezeri, bir i Amishadaidit;

<span id="an_1:13">1:13</span> nga Asheri, Pagieli, bir i Okranit;

<span id="an_1:14">1:14</span> nga Gadi, Eliasafi, bir i Deuelit;

<span id="an_1:15">1:15</span> nga Neftali, Ahira, bir i Enanit".

<span id="an_1:16">1:16</span> Këta janë ata që u zgjodhën nga
asambleja, prijësit e fiseve të etërve të tyre, krerët e divizioneve të
Izraelit.

<span id="an_1:17">1:17</span> Moisiu dhe Aaroni morën, pra, këta burra
që ishin caktuar me emër,

<span id="an_1:18">1:18</span> dhe thirrën tërë asamblenë, ditën e parë
të muajit të dytë; ata u treguan fisin e tyre, në bazë të familjeve të
tyre dhe të shtëpive të etërve të tyre, duke numëruar personat me moshë
njëzet vjeç e lart, një për një.

<span id="an_1:19">1:19</span> Ashtu si Zoti pat urdhëruar Moisiun, ai
bëri regjistrimin e tyre në shkretëtirën e Sinait.

<span id="an_1:20">1:20</span> Nga bijtë e Rubenit, i parëlinduri i
Izraelit, trashëgimtarët e tyre në bazë të familjeve të tyre dhe të
shtëpive të etërve të tyre, duke numëruar emrat e të gjithë meshkujve,
një për një, nga mosha njëzet vjeç e lart, tërë ata që ishin të aftë të
shkonin në luftë:

<span id="an_1:21">1:21</span> ata që u regjistruan nga fisi i Rubenit
ishin dyzet e gjashtë mijë e pesëqind.

<span id="an_1:22">1:22</span> Nga bijtë e Simeonit, trashëgimtarët e
tyre në bazë të familjeve të tyre dhe të shtëpive të etërve të tyre, ata
që u regjistruan duke numëruar emrat e të gjithë meshkujve, një për një,
nga mosha njëzet vjeç e lart, të gjithë ata që ishin të aftë të shkonin
në luftë:

<span id="an_1:23">1:23</span> ata që u regjistruan nga fisi i Simeonit
ishin pesëdhjetë e nëntë mijë e treqind.

<span id="an_1:24">1:24</span> Nga bijtë e Gadit, trashëgimtarët e tyre
në bazë të familjeve të tyre dhe të shtëpive të etërve të tyre, duke
numëruar emrat e atyre që ishin njëzet vjeç e lart, të gjithë ata që
ishin të aftë të shkonin në luftë:

<span id="an_1:25">1:25</span> ata që u regjistruan nga fisi i Gadit
ishin dyzet e pesë mijë e gjashtëqind e pesëdhjetë.

<span id="an_1:26">1:26</span> Nga bijtë e Judës, trashëgimtarët e tyre
në bazë të familjeve të tyre dhe të shtëpive të etërve të tyre, duke i
numëruar emrat e tyre nga njëzet vjeç e lart, të gjithë ata që ishin të
aftë të shkonin në luftë:

<span id="an_1:27">1:27</span> ata që u regjistruan nga fisi i Judës
ishin shtatëdhjetë e katër mijë e gjashtëqind.

<span id="an_1:28">1:28</span> Nga bijtë e Isakarit, trashëgimtarët e
tyre në bazë të familjeve të tyre dhe të shtëpive të etërve të tyre,
duke i numëruar emrat nga njëzet vjeç e lart, të gjithë ata që ishin të
aftë të shkonin në luftë:

<span id="an_1:29">1:29</span> ata që u regjistruan nga fisi i Isakarit
ishin pesëdhjetë e katër mijë e katërqind.

<span id="an_1:30">1:30</span> Nga bijtë e Zabulonit, trashëgimtarët e
tyre në bazë të familjeve dhe të shtëpive të etërve të tyre duke i
numëruar nga mosha njëzet vjeç e lart, të gjithë ata që ishin të aftë të
shkonin në luftë:

<span id="an_1:31">1:31</span> ata që u regjistruan nga fisi i Zabulonit
ishin pesëdhjetë e shtatë mijë e katërqind.

<span id="an_1:32">1:32</span> Ndër bijtë e Jozefit: nga bijtë e
Efraimit, trashëgimtarët e tyre në bazë të familjeve dhe të shtëpive të
etërve të tyre, duke i numëruar emrat nga mosha njëzet vjeç e lart, të
gjithë ata që ishin të aftë për të shkuar në luftë:

<span id="an_1:33">1:33</span> ata që u regjistruan nga fisi i Efraimit
ishin dyzet mijë e pesëqind.

<span id="an_1:34">1:34</span> Nga bijtë e Manasit, trashëgimtarët e
tyre në bazë të familjeve dhe të shtëpive të etërve të tyre, duke i
numëruar emrat nga mosha njëzet vjeç e lart, të gjithë ata që ishin të
aftë të shkonin në luftë:

<span id="an_1:35">1:35</span> ata që u regjistruan nga fisi i Manasit
ishin tridhjetë e dy mijë e dyqind.

<span id="an_1:36">1:36</span> Nga bijtë e Beniaminit, trashëgimtarët e
tyre në bazë të familjeve të tyre dhe të etërve të tyre, duke i numëruar
emrat nga mosha njëzet vjeç e lart, të gjithë ata që ishin të aftë të
shkonin në luftë:

<span id="an_1:37">1:37</span> ata që u regjistruan nga fisi i
Beniaminit ishin tridhjetë e pesë mijë e katërqind.

<span id="an_1:38">1:38</span> Nga bijtë e Danit, trashëgimtarët e tyre
në bazë të familjeve dhe të shtëpive të etërve të tyre, duke i numëruar
emrat nga mosha njëzet vjeç e lart, të gjithë ata që ishin të aftë të
shkonin në luftë:

<span id="an_1:39">1:39</span> ata që u regjistruan nga fisi i Danit
ishin gjashtëdhjetë e dy mijë e shtatëqind.

<span id="an_1:40">1:40</span> Nga bijtë e Asherit, trashëgimtarët e
tyre në bazë të familjeve të tyre dhe të shtëpive të etërve të tyre,
duke i numëruar emrat nga mosha njëzet vjeç e lart, të gjithë ata që
ishin të aftë të shkonin në luftë:

<span id="an_1:41">1:41</span> ata që u regjistruan nga fisi i Asherit
ishin dyzet e një mijë e pesëqind.

<span id="an_1:42">1:42</span> Nga bijtë e Neftalit, trashëgimtarët e
tyre në bazë të familjeve të tyre dhe të shtëpive të etërve të tyre,
duke i numëruar emrat nga mosha njëzet vjeç e lart, të gjithë ata që
ishin të aftë të shkonin në luftë:

<span id="an_1:43">1:43</span> ata që u regjistruan nga fisi i Neftalit
ishin pesëdhjetë e tre mijë e katërqind.

<span id="an_1:44">1:44</span> Këta ishin të regjistruarit nga Moisiu
dhe Aaroni, së bashku me dymbëdhjetë burrat, prijës të Izraelit, secili
përfaqësues i shtëpisë së atit të tij.

<span id="an_1:45">1:45</span> Kështu tërë bijtë e Izraelit që u
regjistruan në bazë të shtëpive të etërve të tyre, nga mosha njëzet vjeç
e lart, domethënë tërë njerëzit që në Izrael ishin të aftë të shkonin në
luftë,

<span id="an_1:46">1:46</span> të gjithë ata që u regjistruan ishin
gjashtëqind e tre mijë e pesëqind e pesëdhjetë.

<span id="an_1:47">1:47</span> Por Levitët nuk u regjistruan bashkë me
të tjerët, simbas fisit të etërve të tyre,

<span id="an_1:48">1:48</span> sepse Zoti i kishte folur Moisiut, duke i
thënë:

<span id="an_1:49">1:49</span> "Vetëm në fisin e Levit nuk do të bësh
regjistrimin dhe nuk do të llogaritësh numrin e tyre me bijtë e
Izraelit;

<span id="an_1:50">1:50</span> por besoju Levitëve kujdesin për
tabernakullin e dëshmisë, për të gjitha orenditë e tij dhe për çdo gjë
që i përket. Ata do të mbartin tabernakullin dhe tërë orenditë e tij, do
të bëjnë shërbimin dhe do të fushojnë rreth tabernakullit.

<span id="an_1:51">1:51</span> Kur tabernakulli duhet të zhvendoset,
Levitët do ta bëjnë pjesë-pjesë; kur tabernakulli duhet të ndalet, ata
do ta ngrenë; dhe i huaji që do të afrohet do të dënohet me vdekje.

<span id="an_1:52">1:52</span> Bijtë e Izraelit do t'i ngrenë çadrat e
tyre secili në kampin e vet, secili pranë flamurit të vet, simbas
renditjes së tyre.

<span id="an_1:53">1:53</span> Por Levitët do t'i ngrenë çadrat e tyre
rreth tabenakullit të dëshmisë me qëllim që mëria ime të mos bjerë mbi
asamblenë e bijve të Izraelit; kështu Levitët do të kujdesen për
tabernakullin e dëshmisë".

<span id="an_1:54">1:54</span> Bijtë e Izraelit iu binden gjithçkaje që
Zoti kishte urdhëruar Moisiun, dhe kështu bënë.

<span id="an_2:1">2:1</span> Zoti i foli akoma Moisiut dhe Aaronit, duke
u thënë:

<span id="an_2:2">2:2</span> "Bijtë e Izraelit do të vendosen secili
pranë flamurit të vet nën shenjat e shtëpisë së etërve të tyre; do të
vendosen rreth e rrotull çadrës së mbledhjes, por në një farë largësie
prej saj.

<span id="an_2:3">2:3</span> Në krahun lindor, ndaj diellit që po
ngrihet, do të vendoset flamuri i kampit të Judës simbas renditjes së
tij; prijësi i bijve të Efraimit është Nashoni, bir i Aminadabit;

<span id="an_2:4">2:4</span> ata që u regjistruan në divizionin e tij
ishin shtatëdhjetë e katër mijë e gjashtëqind.

<span id="an_2:5">2:5</span> Pranë tij do të vendoset fisi i Isakarit;
prijësi i bijve të Isakarit është Nethaneeli, bir i Tsuarit;

<span id="an_2:6">2:6</span> ata që u regjistruan në divizionin e tij
ishin pesëqind e katër mijë e katërqind.

<span id="an_2:7">2:7</span> Pastaj do të vijë fisi i Zabulonit; prijësi
i bijve të Zabulonit është Eliabi, bir i Helonit;

<span id="an_2:8">2:8</span> ata që u regjistruan në divizionin e tij
ishin pesëdhjetë e shtatë mijë e katërqind.

<span id="an_2:9">2:9</span> Të gjithë ata që u regjistruan në kampin e
Judës, simbas ndarjeve të tij, ishin njëqind e tetëdhjetë e gjashtë mijë
e katërqind. Ata do ta fillojnë marshimin të parët.

<span id="an_2:10">2:10</span> Në krahun jugor do të vihet flamuri i
kampit të Rubenit simbas renditjes së ushtarëve të tij; dhe prijësi i
bijve të Rubenit është Elitsuri, bir i Shedeurit;

<span id="an_2:11">2:11</span> dhe ata që u regjistruan në divizionin e
tij ishin dyzet e gjashtë mijë e pesëqind.

<span id="an_2:12">2:12</span> Pranë tij do të vendoset fisi i Simeonit;
dhe prijësi i bijve të Simeonit është Shelumjeli, bir i Tsurishadait;

<span id="an_2:13">2:13</span> ata që u regjistruan në divizionin e tij
ishin pesëdhjetë e nëntë mijë e treqind.

<span id="an_2:14">2:14</span> Pastaj do të vijë fisi i Gadit; prijësi i
bijve të Gadit është Eliasafi, bir i Reuelit,

<span id="an_2:15">2:15</span> ata që u regjistruan në divizionin e tij
ishin dyzet e pesë mijë e gjashtëqind e pesëdhjetë.

<span id="an_2:16">2:16</span> Tërë ata që janë regjistruar në kampin e
Rubenit, simbas divizioneve të tyre, ishin njëqind e pesëdhjetë e një
mijë e katërqind e pesëdhjetë. Këta do ta fillojnë marshimin të dytët.

<span id="an_2:17">2:17</span> Pastaj do të niset për marshim çadra e
mbledhjes bashkë me kampin e Levitëve në mes të kampeve të tjera. Do ta
fillojnë marshimin në po atë rend të sistemimit të tyre, duke qëndruar
secili në vendin e tij, pranë flamurit të vet.

<span id="an_2:18">2:18</span> Në krahun perëndimor do të jetë flamuri i
kampit të Efraimit simbas renditjes së tij, prijësi i bijve të Efraimit
është Elishama, bir i Amihudit;

<span id="an_2:19">2:19</span> ata që u regjistruan në divizionin e tij
ishin dyzet mijë e pesëqind.

<span id="an_2:20">2:20</span> Pranë tij do të zërë vend fisi i Manasit;
prijësi i bijve të Manasit është Gamalieli, bir i Pedahtsurit;

<span id="an_2:21">2:21</span> ata që u regjistruan në divizionin e tij
ishin tridhjetë e dy mijë e dyqind.

<span id="an_2:22">2:22</span> Pastaj do të vijë fisi i Beniaminit;
prijësi i bijve të Beniaminit është Abidan, bir i Gideonit;

<span id="an_2:23">2:23</span> ata që u regjistruan në divizionin e tij
ishin tridhjetë e pesë mijë e katërqind.

<span id="an_2:24">2:24</span> Të gjithë ata që janë regjistruar në
kampin e Efraimit, simbas divizioneve të tyre, ishin njëqind e tetë mijë
e njëqind. Këta do ta fillojnë marshimin të tretët.

<span id="an_2:25">2:25</span> Në krahun perëndimor do të jetë flamuri i
kampit të Danit simbas renditjes së tij; prijësi i bijve të Danit është
Ahiezeri, bir i Amishadait;

<span id="an_2:26">2:26</span> ata që u regjistruan në divizionin e tij
ishin gjashtëdhjetë e dy mijë e shtatëqind.

<span id="an_2:27">2:27</span> Pranë tij do të zërë vend fisi i Asherit;
prijësi i bijve të Asherit është Pagieli, bir i Okranit;

<span id="an_2:28">2:28</span> ata që u regjistruan në divizionin e tij
ishin dyzet e një mijë e pesëqind.

<span id="an_2:29">2:29</span> Pastaj do të vijë fisi i Neftalit;
prijësi i bijve të Neftalit është Ahira, bir i Enanit;

<span id="an_2:30">2:30</span> ata që u regjistruan në divizionin e tij
ishin pesëdhjetë e tre mijë e katërqind.

<span id="an_2:31">2:31</span> Të gjithë ata që u regjistruan në
divizionin e Danit, ishin njëqind e pesëdhjetë e shtatë mijë e
gjashtëqind. Ata do të nisen për marshim të fundit, pranë flamujve të
tyre".

<span id="an_2:32">2:32</span> Këta janë bijtë e Izraelit që u
regjistruan në bazë të shtëpive të etërve të tyre. Të gjithë ata që u
regjistruan në kampet e ndryshme simbas divizioneve të tyre ishin
gjashtëqind e tre mijë e pesëqind e pesëdhjetë.

<span id="an_2:33">2:33</span> Por Levitët nuk u regjistruan me bijtë e
Izraelit, sepse kështu e kishte urdhëruar Zoti Moisiun.

<span id="an_2:34">2:34</span> Bijtë e Izraelit iu bindën të gjitha
urdhrave që Zoti i kishte dhënë Moisiut: kështu ata fushuan pranë
flamurëve të tyre dhe kështu e nisnin marshimin, secili simbas familjes
së tij dhe simbas shtëpisë së etërve të tij.

<span id="an_3:1">3:1</span> Këta janë pasardhësit e Aaronit dhe të
Moisiut në kohën kur Zoti i foli Moisiut në malin Sinai.

<span id="an_3:2">3:2</span> Këta janë emrat e bijve të Aaronit: Nadabi,
i parëlinduri, Abihu, Eleazari dhe Ithamari.

<span id="an_3:3">3:3</span> Këta janë emrat e bijve të Aaronit, të
vajosur si priftërinj, që ai i shenjtëroi për të shërbyer si priftërinj.

<span id="an_3:4">3:4</span> Nadabi dhe Abihu vdiqën para Zotit, kur
ofruan një zjarr të palejueshëm para Zotit në shkretëtirën e Sinait; ata
nuk patën bij. Kështu Eleazari dhe Ithamari shërbyen si priftërinj në
prani të Aaronit, atit të tyre.

<span id="an_3:5">3:5</span> Pastaj Zoti i foli Moisiut, duke i thënë:

<span id="an_3:6">3:6</span> "Afro fisin e Levitëve dhe paraqite para
priftit Aaron, që të vihet në shërbim të tij.

<span id="an_3:7">3:7</span> Ata do të zbatojnë të gjitha udhëzimet e
tij dhe do të kryejnë të gjitha detyrat që lidhen me tërë asamblenë para
çadrës së mbledhjes, duke kryer shërbimin e tabernakullit.

<span id="an_3:8">3:8</span> Do të kujdesen për të gjitha orenditë e
çadrës së mbledhjes dhe do të përmbushin të gjitha detyrimet e bijve të
Izraelit, duke kryer shërbimin e tabernakullit.

<span id="an_3:9">3:9</span> Levitët do t'ua japësh Aaronit dhe bijve të
tij; ata duhet t'u jepen plotësisht nga gjiri i bijve të Izraelit.

<span id="an_3:10">3:10</span> Ti do të vendosësh Aaronin dhe bijtë e
tij në mënyrë që ata të kryejnë funksionet e priftërisë së tyre; por çdo
i huaj tjetër që afrohet do të dënohet me vdekje".

<span id="an_3:11">3:11</span> Zoti i foli akoma Moisiut, duke i thënë:

<span id="an_3:12">3:12</span> "Ja, unë i mora Levitët nga gjiri i bijve
të Izraelit në vend të çdo të parëlinduri që çel barkun e nënës midis
bijve të Izraelit; prandaj Levitët do të jenë të mitë,

<span id="an_3:13">3:13</span> sepse çdo i parëlindur është imi; ditën
që godita të gjithë të parëlindurit në vendin e Egjiptit, unë ia
shenjtërova vetvetes të gjithë të parëlindurit në Izrael, qoftë të
njerëzve, qoftë të kafshëve; ata do të jenë të mitë. Unë jam Zoti.

<span id="an_3:14">3:14</span> Pastaj Zoti i foli Moisiut në
shkretëtirën e Sinait, duke i thënë:

<span id="an_3:15">3:15</span> "Bëj regjistrimin e bijve të Levit në
bazë të shtëpive të etërve të tyre dhe të familjeve të tyre; do të bësh
regjistrimin e të gjithë meshkujve një muajsh e lart".

<span id="an_3:16">3:16</span> Kështu Moisiu bëri regjistrimin simbas
urdhërit të Zotit ashtu siç ishte urdhëruar.

<span id="an_3:17">3:17</span> Këta janë bijtë e Levit, simbas emrave të
tyre: Gershon, Kehat dhe Merari.

<span id="an_3:18">3:18</span> Këta janë emrat e bijve të Gershonit,
simbas familjeve të tyre: Libni dhe Shimei;

<span id="an_3:19">3:19</span> bijtë e Kehathit, simbas familjeve të
tyre, ishin Amrami, Itsehari, Hebroni dhe Uzieli;

<span id="an_3:20">3:20</span> bijtë e Merarit, simbas familjeve të
tyre, ishin Mahli dhe Mushi. Këto janë familjet e Levitëve, në bazë të
shtëpive të etërve të tyre.

<span id="an_3:21">3:21</span> Nga Gershoni rrjedhin familja e Libnitëve
dhe familja e Shimetëve; këto janë familjet e Gershonitëve.

<span id="an_3:22">3:22</span> Ata që u regjistruan, duke numëruar tërë
meshkujt e moshës një muajsh e lart, ishin shtatë mijë e pesëqind.

<span id="an_3:23">3:23</span> Familjet e Gershonitëve duhet të zinin
vend prapa tabernakullit, në drejtim të perëndimit.

<span id="an_3:24">3:24</span> I pari i shtëpisë së etërve të
Gershonitëve ishte Eliasafi, bir i Laelit.

<span id="an_3:25">3:25</span> Detyrat e bijve të Gershonit në çadrën e
mbledhjes kishin të bënin me tabernakullin, me çadrën dhe mbulesën e
saj, me perden e hyrjes në çadrën e mbledhjes,

<span id="an_3:26">3:26</span> me perdet e oborrit, me perden në hyrjen
e oborrit rreth tabernakullit dhe rreth altarit dhe litarët e tij për
tërë shërbimin që u takonte.

<span id="an_3:27">3:27</span> Nga Kehathi rrjedhin familja e
Amramitëve, familja e Itseharit, familja e Hebronitëve dhe familja e
Uzielitëve; këto janë familjet e Kehathitëve.

<span id="an_3:28">3:28</span> Duke numëruar tërë meshkujt që ishin në
moshë një muajsh e lart, kishte tetë mijë e gjashtëqind vetë, që
kujdeseshin për shenjtëroren.

<span id="an_3:29">3:29</span> Familjet e bijve të Kehathit duhet të
zinin vend në krahun jugor të tabernakullit.

<span id="an_3:30">3:30</span> I pari i shtëpisë së etërve të Kehathit
ishte Elitsafani, bir i Uzielit.

<span id="an_3:31">3:31</span> Detyrat e tyre kishin të bënin me arkën,
me tryezën, me shandanin, me altarët dhe me orenditë e shenjtërores me
të cilat ata kryenin shërbimin, me velin dhe gjithë punën që lidhet me
këto gjëra.

<span id="an_3:32">3:32</span> Princi i princave të Levitëve ishte
Eleazari, bir i priftit Aaron; ai mbikqyrte ata që kujdeseshin për
shenjtëroren.

<span id="an_3:33">3:33</span> Nga Merari rrjedhin familja e Mahlitëve
dhe familja e Mushitëve; këto janë familjet e Merarit.

<span id="an_3:34">3:34</span> Ata që u regjistruan, duke numëruar tërë
meshkujt nga mosha një muajsh e lart, ishin gjashtë mijë e dyqind.

<span id="an_3:35">3:35</span> Prijësi i shtëpisë së etërve të familjeve
të Merarit ishte Tsurieli, bir i Abihailit. Ata duhet të zinin vend në
krahun verior të tabernakullit.

<span id="an_3:36">3:36</span> Detyrat e caktuara për bijtë e Merarit
kishin të bënin me dërrasat e tabernakullit, me traversat e tij, me
shtyllat dhe bazat e tyre, me tërë veglat e tij dhe tërë punën që ka të
bëjë me këto gjëra,

<span id="an_3:37">3:37</span> me shtyllat e oborrit rreth e qark, me
bazat e tyre, me kunjat dhe me litarët e tyre.

<span id="an_3:38">3:38</span> Përpara tabernakullit, në krahun e tij
lindor, përballë çadrës së mbledhjes, nga ana lindjes së diellit, duhet
të zinin vend Moisiu, Aaroni dhe bijtë e tij; ata kujdeseshin për
shenjtëroren duke plotësuar detyrat e bijve të Izraelit; por çdo i huaj
tjetër që do të afrohej, do të dënohej me vdekje.

<span id="an_3:39">3:39</span> Tërë Levitët e regjistruar nga Moisiu dhe
Aaroni në bazë të familjeve të tyre simbas urdhrit të Zotit, të gjithë
meshkujt që nga mosha një muajsh e lart ishin njëzet mijë.

<span id="an_3:40">3:40</span> Pastaj Zoti i tha Moisiut: "Bëj
regjistrimin e të gjithë të parëlindurve meshkuj ndër bijtë e Izraelit
nga mosha një muajsh e lart dhe llogarit edhe emrat e tyre.

<span id="an_3:41">3:41</span> Do t'i marrësh Levitët për mua, unë jam
Zoti, në vend të të gjithë të parëlindurve ndër bijtë e Izraelit dhe
bagëtinë e Levitëve në vend të të parëlindurve ndër bagëtitë e bijve të
Izraelit".

<span id="an_3:42">3:42</span> Kështu Moisiu bëri regjistrimin e të
gjithë të parëlindurve ndër bijtë e Izraelit, ashtu siç e kishte
urdhëruar Zoti.

<span id="an_3:43">3:43</span> Të gjithë të parëlindurit meshkuj që u
regjistruan duke numëruar emrat e tyre nga mosha një muajsh e lart,
ishin njëzet e dy mijë e dyqind e shtatëdhjetë e tre.

<span id="an_3:44">3:44</span> Pastaj Zoti i foli Moisiut, duke i thënë:

<span id="an_3:45">3:45</span> "Merr Levitët në vend të të gjithë të
parëlindurve të Izraelit, dhe bagëtinë e Levitëve në vend të bagëtisë së
tyre; Levitët do të jenë të mitë. Unë jam Zoti.

<span id="an_3:46">3:46</span> Për shpengimin e dyqind e shtatëdhjetë e
tre të parëlindur të Izraelit që e kalojnë numrin e Levitëve,

<span id="an_3:47">3:47</span> do të marrësh pesë sikla për frymë,
simbas siklit të shenjtërores; sikli ka njëzet gere.

<span id="an_3:48">3:48</span> Paratë do t'ia japësh Aaronit dhe bijve
të tij për të shpenguar ata që e kalojnë numrin e tyre".

<span id="an_3:49">3:49</span> Kështu Moisiu mori paratë e shpengimit
nga ata që e kalonin numrin e të parëlindurve të shpenguar nga Levitët;

<span id="an_3:50">3:50</span> mori paratë e të parëlindurve të bijve të
Izraelit; një mijë e treqind e gjashtëdhjetë e pesë sikla, simbas siklit
të shenjtërores.

<span id="an_3:51">3:51</span> Pastaj Moisiu paratë e atyre që ishin
shpenguar ia dha Aaronit dhe bijve të tij, simbas urdhërit të Zotit,
ashtu si e kishte urdhëruar Zoti Moisiun.

<span id="an_4:1">4:1</span> Zoti i foli akoma Moisiut dhe Aaronit, duke
u thënë:

<span id="an_4:2">4:2</span> "Numëroni bijtë e Kehathit, midis bijve të
Levit, në bazë të familjeve të tyre dhe të shtëpive të etërve të tyre,

<span id="an_4:3">4:3</span> nga mosha tridhjetë vjeç e lart deri në
moshën pesëdhjetë vjeç, të të gjithë atyre që hyjnë në shërbim për të
punuar në çadrën e mbledhjes.

<span id="an_4:4">4:4</span> Ky është shërbimi i bijve të Kehathit në
çadrën e mbledhjes, që ka të bëjë me gjërat shumë të shenjta.

<span id="an_4:5">4:5</span> Kur kampi duhet lëvizur, Aaroni dhe bijtë e
tij do të vinë për të hequr velin e ndarjes dhe do të mbulojnë me të
arkën e dëshmisë;

<span id="an_4:6">4:6</span> pastaj do të vënë mbi të një mbulesë prej
lëkure të baldosës, do të shtrijnë mbi të një cohë krejt ngjyrë vjollce
dhe do të fusin në të shtizat e saj.

<span id="an_4:7">4:7</span> Do të shtrijnë një cohë ngjyrë vjollce mbi
tryezën e bukëve të paraqitjes dhe do të vënë mbi të pjatat, gotat,
legenët dhe kupat e libacioneve; mbi të do të jetë edhe buka e
përjetshme.

<span id="an_4:8">4:8</span> Mbi këto gjëra do të shtrijnë një cohë të
kuqe të ndezur dhe mbi të një mbulesë prej lëkure të baldosës, dhe do të
fusin në të shtizat.

<span id="an_4:9">4:9</span> Pastaj do të marrin një mbulesë ngjyrë
vjollce, me të cilën do të mbulojnë shandanin e ndriçimit, llambat e tij
dhe gërshërët e tij, të gjitha enët e vajit të caktuara për shërbimin;

<span id="an_4:10">4:10</span> pastaj do ta vënë shandanin me të gjithë
veglat e tij në një mbulesë prej lëkure të baldosës dhe do ta vendosin
mbi një bartinë.

<span id="an_4:11">4:11</span> Do të shtrijnë mbi altarin prej ari një
pëlhurë ngjyrë vjollce dhe mbi të një mbulesë prej lëkure të baldosës
dhe do të futin në të shtizat.

<span id="an_4:12">4:12</span> Pastaj do të marrin të gjitha veglat e
shërbimit që përdoren në shenjtëroren, do t'i fusin në një cohë ngjyrë
vjollce, do t'i mbështjellin me një mbulesë prej lëkure të baldosës dhe
do t'i vendosin mbi një bartinë.

<span id="an_4:13">4:13</span> Pastaj do të heqin hirin nga altari dhe
do të shtrijnë mbi të një cohë të kuqe;

<span id="an_4:14">4:14</span> mbi të do të vendosen të gjitha veglat që
përdoren për shërbimin e tij, mangallet, mashat, lopatëzat, legenat, të
gjitha veglat e altarit; do të shtrijnë mbi të një mbulesë prej lëkure
të baldosës dhe do të futin në të shtizat.

<span id="an_4:15">4:15</span> Pasi që Aaroni dhe bijtë e tij të kenë
mbaruar së mbuluari shenjtëroren dhe tërë orenditë e saj, kur kampi
është bërë gati të niset, bijtë e Kehathit do të vijnë për t'i mbartur,
por ata nuk do të prekin gjërat e shenjta, që të mos vdesin. Këto janë
gjërat nga çadra e mbledhjes të cilat bijtë e Kehathit duhet të
trasportojnë.

<span id="an_4:16">4:16</span> Eleazari, bir i priftit Aaron, do të
ngarkohet me vajin e shandanit, me temjanin aromatik, me ofertën e
përjetshme të ushqimit dhe të vajit të vajosjes; ai do të ngarkohet edhe
me tërë tabernakullin dhe tërë gjërat që përmban ai, me shenjtëroren dhe
pajisjet e saj".

<span id="an_4:17">4:17</span> Pastaj Zoti u foli Moisiut dhe Aaronit,
duke u thënë:

<span id="an_4:18">4:18</span> "Kini kujdes që klani i familjeve të
Kehathitëve të mos shfaroset në mes të Levitëve;

<span id="an_4:19">4:19</span> bëni, pra, këtë për ta, me qëllim që ata
të jetojnë dhe të mos vdesin kur u afrohen gjërave shumë të shenjta:
Aaroni dhe bijtë e tij do të hyjnë dhe do t'i caktojnë secilit shërbimin
e tij dhe detyrën e tij.

<span id="an_4:20">4:20</span> Por ata nuk do të hyjnë për të parë në
kohën kur gjërat e shenjta po mbulohen, që të mos vdesin".

<span id="an_4:21">4:21</span> Zoti i foli akoma Moisiut, duke i thënë:

<span id="an_4:22">4:22</span> "Numëro edhe bijtë e Gershonit, në bazë
të shtëpive të etërve të tyre dhe të familjeve të tyre.

<span id="an_4:23">4:23</span> Do ta bësh regjistrimin nga mosha
tridhjetë vjeç e lart, deri në moshën pesëdhjetë vjeç të të gjithë atyre
që hyjnë për të bërë shërbimin, për të punuar në çadrën e mbledhjes.

<span id="an_4:24">4:24</span> Kjo është detyra e familjeve të
Gershonitëve, shërbimi që duhet të kryejnë dhe gjërat që duhet të
sjellin:

<span id="an_4:25">4:25</span> do të bartin pëlhurat e tabernakullit dhe
çadrën e mbledhjes, mbulesën e saj, mbulesën prej lëkure të baldosës që
është sipër dhe perden në hyrje të çadrës së mbledhjes,

<span id="an_4:26">4:26</span> perdet e oborrit me perden për hyrjen në
oborr, perdet që janë rreth tabernakullit dhe altarit, litarët e tyre
dhe të gjitha veglat e caktuara për shërbimin e tyre; ç'të jetë e
nevojshme të bëhet ata do ta bëjnë.

<span id="an_4:27">4:27</span> Tërë shërbimi i bijve të Gershonitëve, të
gjitha gjërat që duhet të bartin dhe të gjitha gjërat që duhet të
kryejnë, do të bëhen me urdhër të Aaronit dhe të bijve të tij; ju do t'u
ngarkoni atyre përgjegjësinë për tërë gjërat që duhet të bartin.

<span id="an_4:28">4:28</span> Ky është shërbimi i familjeve të
Gershonitëve në çadrën e mbledhjes; dhe detyrat e tyre do t'i kryejnë
nën urdhrat e Ithamarit, birit të priftit Aaron.

<span id="an_4:29">4:29</span> Do të bësh regjistrimin e bijve të
Merarit në bazë të familjeve të tyre dhe të shtëpive të etërve të tyre;

<span id="an_4:30">4:30</span> do të bësh regjistrimin nga mosha
tridhjetë vjeç e lart, deri në moshën pesëdhjetë vjeç të të gjithë atyre
që hyjnë në çadrën e mbledhjes për të kryer shërbime.

<span id="an_4:31">4:31</span> Kjo është ajo që i është besuar
përgjegjësisë së tyre në pajtim me gjithë shërbimin e tyre në çadrën e
mbledhjes; dërrasat e tabernakullit, traversat, shtyllat dhe bazat e
tij,

<span id="an_4:32">4:32</span> shtyllat që ndodhen rreth e rrotull
oborrit, bazat e tyre, kunjat e tyre, litarët e tyre, me të gjitha
veglat e tyre dhe tërë shërbimet që këto gjëra përmbajnë; dhe do t'i
caktoni secilit personalisht objektet që duhet të mbajë.

<span id="an_4:33">4:33</span> Ky është shërbimi i familjeve të bijve të
Merarit, në pajtim me detyrat e tyre në çadrën e mbledhjes, nën urdhërat
e Ithamarit, birit të priftit Aaron".

<span id="an_4:34">4:34</span> Moisiu, Aaroni dhe prijësit e asamblesë
kryen, pra, regjistrimin e bijve të Kehathitëve në bazë të familjeve të
tyre dhe të shtëpive të etërve të tyre,

<span id="an_4:35">4:35</span> e të gjithë atyre që nga mosha tridhjetë
vjeç e lart, deri pesëdhjetë vjeç hynin për të shërbyer në çadrën e
mbledhjes.

<span id="an_4:36">4:36</span> Ata që u regjistruan simbas familjeve të
tyre ishin dy mijë e shtatëqind e pesëdhjetë.

<span id="an_4:37">4:37</span> Këta qenë ata që u regjistruan nga
familjet e Kehathitëve, të gjithë ata që shërbenin në çadrën e
mbledhjes; Moisiu dhe Aaroni bënë regjistrimin e tyre simbas urdhrit që
Zoti kishte dhënë me anë të Moisiut.

<span id="an_4:38">4:38</span> Ata që u regjistruan nga bijtë e
Gershonit në bazë të familjeve të tyre dhe të shtëpive të etërve të
tyre,

<span id="an_4:39">4:39</span> nga mosha tridhjetë vjeç e lart, deri në
moshën pesëdhjetë vjeç, tërë ata që hynin për të shërbyer në çadrën e
mbledhjes;

<span id="an_4:40">4:40</span> ata që u regjistruan në bazë të familjeve
të tyre dhe të shtëpive të etërve të tyre, ishin dy mijë e gjashtëqind e
tridhjetë.

<span id="an_4:41">4:41</span> Këta qenë ata që u regjistruan nga
familjet e Gershonit, të gjithë ata që bënin shërbim në çadrën e
mbledhjes; Moisiu dhe Aaroni kryen regjistrimin e tyre simbas urdhrit të
Zotit.

<span id="an_4:42">4:42</span> Ata që u regjistruan nga familjet e bijve
të Merarit në bazë të familjeve të tyre dhe të shtëpive të etërve të
tyre,

<span id="an_4:43">4:43</span> nga mosha tridhjetë vjeç e lart, deri në
moshën pesëdhjetë vjeç, tërë ata që hynin për të shërbyer në çadrën e
mbledhjes;

<span id="an_4:44">4:44</span> ata që u regjistruan simbas familjeve të
tyre ishin tre mijë e dyqind.

<span id="an_4:45">4:45</span> Këta janë ata që u regjistruan nga
familjet e bijve të Merarit; ata që u regjistruan nga Moisiu dhe Aaroni,
simbas urdhërit të Zotit të dhënë me anë të Moisiut.

<span id="an_4:46">4:46</span> Të gjithë ata që u regjistruan nga
Levitët, që Moisiu, Aaroni dhe prijësit e Izraelit i regjistruan, në
bazë të familjeve të tyre dhe të shtëpive të etërve të tyre,

<span id="an_4:47">4:47</span> nga mosha tridhjetë vjeç e lart deri në
moshën pesëdhjetë vjeç, tërë ata që hynin për të shërbyer dhe për të
mbajtur pesha në çadrën e mbledhjes;

<span id="an_4:48">4:48</span> ata që u regjistruan ishin tetë mijë e
pesëqind e tetëdhjetë.

<span id="an_4:49">4:49</span> Ata u regjistruan, simbas urdhrit të
Zotit për Moisiun, secili në bazë të shërbimit që duhet të bënte dhe të
asaj që duhet të mbante. Kështu ata u regjistruan nga ai, ashtu siç e
kishte urdhëruar Zoti Moisiun.

<span id="an_5:1">5:1</span> Pastaj Zoti i foli Moisiut, duke i thënë:

<span id="an_5:2">5:2</span> "Urdhëro bijtë e Izraelit të nxjerrin
jashtë kampit çdo lebroz, këdo që ka një fluks ose është i papastër nga
kontakti që ka pasur me një trup të vdekur.

<span id="an_5:3">5:3</span> Dëboni jashtë kampit qoftë meshkujt, qoftë
femrat; do t'i dëboni jashtë kampit për të mos ndotur kampin në mes të
të cilit unë banoj".

<span id="an_5:4">5:4</span> Dhe bijtë e Izraelit vepruan ashtu dhe i
nxorën jashtë kampit. Ashtu si i kishte folur Zoti Moisiut, kështu
vepruan bijtë e Izraelit.

<span id="an_5:5">5:5</span> Zoti i foli akoma Moisiut, duke i thënë:

<span id="an_5:6">5:6</span> "Thuaju bijve të Izraelit: Kur një burrë
apo një grua bën çfarëdo lloj fyerje kundër një njeriu, duke vepruar
kështu kryen një mëkat kundër Zotit, dhe ky person bëhet fajtor;

<span id="an_5:7">5:7</span> ai do ta njohë fyerjen që ka bërë dhe do të
shpërblejë plotësisht dëmin e bërë, duke i shtuar një të pestën dhe duke
ia dhënë personit që ka fyer.

<span id="an_5:8">5:8</span> Por në rast se ky nuk ka ndonjë të afërm
person të një gjaku të cilit mund t'i bëhet shpërblimi për fyerjen e
kryer, shpërblimi do t'i shkojë Zotit për priftin, veç dashit fajshlyes,
me të cilin do të bëhet shlyerja për të.

<span id="an_5:9">5:9</span> Çdo ofertë e ngritur e çfarëdo gjëje të
shenjtëruar që bijtë e Izraelit i paraqesin priftit, do t'i përkasë
këtij.

<span id="an_5:10">5:10</span> Sendet që dikush shenjtëron do të jenë të
priftit; atë që dikush i jep priftit, do t'i përkasë këtij".

<span id="an_5:11">5:11</span> Zoti i foli akoma Moisiut, duke i thënë:

<span id="an_5:12">5:12</span> "Folu bijve të Izraelit dhe u thuaj
atyre: Në qoftë se një grua i dredhon burrit të saj dhe kryen një pabesi
kundrejt tij,

<span id="an_5:13">5:13</span> dhe një burrë ka marrëdhënie seksuale me
të, por kjo gjë është bërë fshehurazi nga burri i saj; kur fëlliqësia e
saj mbetet e fshehtë, sepse nuk ka asnjë dëshmitar kundër saj dhe nuk
është kapur në flagrancë,

<span id="an_5:14">5:14</span> në qoftë se një ndjenjë zilie e zë dhe
bëhet xheloz për gruan e tij që është fëlliqur; ose në qoftë se një
ndjenjë zilie e zë dhe ai bëhet xheloz për gruan e tij edhe sikur ajo të
mos jetë fëlliqur,

<span id="an_5:15">5:15</span> burri do ta çojë gruan e tij te prifti
dhe do t'i japë atij një ofertë për atë: një të dhjetën e një efe miell
elbi; nuk do t'i derdhë sipër vaj ulliri as do t'i vërë sipër temjan,
sepse është një blatim ushqimor për xhelozi, një blatim përkujtimor, i
caktuar për të kujtuar një faj.

<span id="an_5:16">5:16</span> Prifti do ta afrojë gruan dhe do ta mbajë
më këmbë përpara Zotit.

<span id="an_5:17">5:17</span> Pastaj prifti do të marrë ujë të shenjtë
nga një enë prej dheu; do të marrë gjithashtu ca pluhur që ndodhet mbi
dyshemenë e tabernakullit dhe do ta hedhë në ujë.

<span id="an_5:18">5:18</span> pastaj prifti do ta mbajë në këmbë gruan
para Zotit, do t'i zbulojë kokën dhe do të vërë në duart e saja blatimin
përkujtimor, që është blatimi ushqimor për xhelozinë, ndërsa prifti do
të mbajë në dorë ujin e hidhur që sjell mallkimin.

<span id="an_5:19">5:19</span> Pastaj prifti do ta vërë gruan të betohet
dhe do t'i thotë: "Në qoftë se asnjë burrë s'ka rënë në shtrat me ty dhe
nuk je larguar nga rruga e drejtë për t'u fëlliqur, ndërsa ishe e
martuar me burrin tënd, je e përjashtuar nga çdo efekt i dëmshëm i këtij
uji të hidhur që sjell mallkimin.

<span id="an_5:20">5:20</span> Por në se ti je shthurur, ndërsa ishe e
martuar me burrin tënd, dhe je fëlliqur me një burrë që nuk është
bashkëshorti yt ka pasur marrëdhënie seksuale me ty",

<span id="an_5:21">5:21</span> atëherë prifti do ta vërë gruan të
betohet me një betim mallkimi dhe do t'i thotë: "Zoti të bëftë objekt
mallkimi dhe nëme midis popullit tënd, kur do të bëjë të të dobësohen
ijet dhe të fryhet barku yt;

<span id="an_5:22">5:22</span> dhe ky ujë që sjell mallkimin hyftë në
zorrët e tua, të bëftë të fryhet barku yt dhe dobësoftë ijet e tua!".
Dhe gruaja do të thotë: "Amen! Amen!".

<span id="an_5:23">5:23</span> Pastaj prifti do t'i shkruajë këto
mallkime mbi një rrotull dhe do t'i zhdukë në ujin e hidhur.

<span id="an_5:24">5:24</span> Pas kësaj do t'i japë gruas për të pirë
ujë të hidhur që sjell mallkimin dhe ky ujë që sjell mallkimin do të
hyjë në të për të prodhuar hidhërim;

<span id="an_5:25">5:25</span> pastaj prifti do të marrë nga duart e
gruas blatimin e ushqimit për xhelozinë, do ta tundë blatimin para Zotit
dhe do t'ia ofrojë në altar;

<span id="an_5:26">5:26</span> prifti do të marrë nga duart e gruas një
grusht të blatimit ushqimor si kujtim dhe do ta tymosë mbi altar; pastaj
do t'i japë gruas ujë për të pirë.

<span id="an_5:27">5:27</span> Mbas pirjes së ujit, do të ndodhë që, në
se ajo është fëlliqur dhe ka kryer një pabesi ndaj burrit të saj, uji që
sjell mallkimin do të hyjë në trupin e saj për të prodhuar hidhërim;
barku i saj do të fryhet, ijët e saj do të dobësohen dhe ajo grua do të
bëhet një mallkim në mes të popullit të saj.

<span id="an_5:28">5:28</span> Por në qoftë se gruaja nuk është fëlliqur
dhe është e pastër, ajo do të njihet si e pafajshme dhe do të ketë
fëmijë.

<span id="an_5:29">5:29</span> Ky është ligji për xhelozinë, në rastin
kur gruaja, duke qenë e martuar me një burrë, merr rrugë të keqe dhe
fëlliqet,

<span id="an_5:30">5:30</span> ose në rastin kur ndjenja e xhelozisë e
zë një burrë dhe ky bëhet xheloz për gruan e tij; ai do ta paraqesë
gruan e tij para Zotit dhe prifti do të zbatojë me të plotësisht këtë
ligj.

<span id="an_5:31">5:31</span> Bashkëshorti nuk do të ketë asnjë faj,
por e shoqja do të marrë dënimin e paudhësisë së saj".

<span id="an_6:1">6:1</span> Zoti i foli akoma Moisiut, duke i thënë:

<span id="an_6:2">6:2</span> "Folu bijve të Izraelit dhe u thuaj atyre:
Kur një burrë a një grua do të lidhin një kusht të veçantë, kushtin e
nazireatit, për t'iu shenjtëruar Zotit,

<span id="an_6:3">6:3</span> do të heqin dorë nga vera dhe nga pije të
tjera që të dehin, nuk do të pinë uthull të bërë nga vera, as uthull të
përgatitur me pije dehëse; nuk do të pinë asnjë lëng rrushi dhe nuk do
të hanë rrush, as të freskët as të thatë.

<span id="an_6:4">6:4</span> Gjatë gjithë kohës së shenjtërimit të tij,
ai nuk do të hajë asnjë prodhim të vreshtit, as kokrrat as lëkurën e
rrushit.

<span id="an_6:5">6:5</span> Gjatë gjithë kohës së kushtit të
shenjtërimit, brisku nuk do të kalojë mbi kokën e tij; deri sa të
mbushen ditët për të cilët iu shenjtërua Zotit do të jetë i shenjtë; do
t'i lërë flokët e tij të rriten të gjatë mbi kokën e tij.

<span id="an_6:6">6:6</span> Për gjithë kohën që i është shenjtëruar
Zotit nuk do t'i afrohet ndonjë trupi të vdekur;

<span id="an_6:7">6:7</span> as sikur të ishte i ati apo e ëma, i vëllai
ose e motra, ai nuk do të ndotet për ta kur vdesin, sepse mban mbi krye
shenjën e shenjtërimit të tij Perëndisë.

<span id="an_6:8">6:8</span> Për gjithë kohën e shenjtërimit të tij, ai
do të jetë i shenjtë për Zotin.

<span id="an_6:9">6:9</span> Në rast se dikush vdes papritmas afër tij
dhe koka e tij e shenjtëruar mbetet e ndotur, ai do ta rruajë kokën
ditën e pastrimit të tij; do ta rruajë ditën e shtatë;

<span id="an_6:10">6:10</span> ditën e tetë do t'i çojë dy turtuj ose dy
pëllumba të rinj priftit, në hyrje të çadrës së mbledhjes.

<span id="an_6:11">6:11</span> Prifti do të ofrojë njërin prej tyre si
flijim për mëkatin dhe tjetrin si olokaust dhe do të bëjë shlyerjen për
të, sepse ka mëkatuar për shkak të trupit të vdekur; dhe po atë ditë do
të shenjtërojë kokën e tij.

<span id="an_6:12">6:12</span> Do t'i shenjtërojë përsëri Zotit ditët e
nazireatit të tij dhe do të çojë një qengj motak si fli shlyerjeje; por
ditët e mëparshme nuk do të llogariten më, sepse nazireati i tij është
ndotur.

<span id="an_6:13">6:13</span> Ky është ligji i nazireatit: kur ditët e
shenjtërimit të tij do të plotësohen, atë njeri do ta sjellin në hyrjen
e çadrës së mbledhjes;

<span id="an_6:14">6:14</span> dhe ai do t'ia paraqesë ofertën e tij
Zotit: një qengj mashkull motak pa të meta për olokaustin, një qengj
femër motak pa të meta për flijimin për mëkatin dhe një dash pa të meta
për flijimin e falënderimit;

<span id="an_6:15">6:15</span> një shportë me bukë të ndorme të
përgatitura me majë mielli, me kuleç të zëna me vaj, një revani pa maja
të lyer me vaj, me ofertat e tyre ushqimore dhe libacionet e tyre.

<span id="an_6:16">6:16</span> Prifti do t'i paraqesë këto gjëra përpara
Zotit dhe do të ofrojë flijimin e tij për mëkatin dhe olokaustin e tij;

<span id="an_6:17">6:17</span> do të ofrojë dashin si flijim falënderimi
ndaj Zotit, bashkë me shportën e bukëve të ndorme; prifti do të ofrojë
gjithashtu blatimin e tij ushqimor dhe libacionin e tij.

<span id="an_6:18">6:18</span> Nazireu do të rruajë kokën e tij të
shenjtëruar në hyrje të çadrës së mbledhjes dhe do të marrë flokët e
kokës së tij të shenjtëruar dhe do t'i vërë mbi zjarrin që është nën
flijimin e falënderimit.

<span id="an_6:19">6:19</span> Prifti do të marrë shpatullën e pjekur të
dashit, një kulaç pa maja nga shporta dhe një revani pa maja dhe do të
vërë në dorë të nazireut, mbasi ky të ketë rruar kokën e tij të
shenjtëruar.

<span id="an_6:20">6:20</span> Prifti do t'i tundë si oferta para Zotit;
është një gjë e shenjtë që i përket priftit, bashkë me gjoksin e ofertës
së tundur dhe me kofshën e ofertës së ngritur. Pas kësaj nazireu do të
mund të pijë verë.

<span id="an_6:21">6:21</span> Ky është ligji për nazireun që i ka
premtuar Zotit një ofertë për shenjtërimin e tij, veç atyre që mjetet e
tij do t'i lejojnë të bëjë. Në bazë të kushtit të lidhur, ai duhet të
sillet në pajtim me ligjin e shenjtërimit të tij".

<span id="an_6:22">6:22</span> Zoti i foli akoma Moisiut, duke i thënë:

<span id="an_6:23">6:23</span> "Folu Aaronit dhe bijve të tij, dhe u
thuaj atyre: Ju do t'i bekoni kështu bijtë e Izraelit, duke u thënë:

<span id="an_6:24">6:24</span> "Zoti të të bekojë dhe të të ruajë!

<span id="an_6:25">6:25</span> Zoti të bëjë që të shkëlqejë fytyra e tij
mbi trupin tënd dhe të tregohet i mbarë me ty!

<span id="an_6:26">6:26</span> Zoti të kthejë fytyrën e tij mbi ty dhe
të të sjellë paqe!".

<span id="an_6:27">6:27</span> Kështu do ta vënë emrin tim mbi bijtë e
Izraelit dhe unë do t'i bekoj".

<span id="an_7:1">7:1</span> Kur Moisiu mbaroi ndërtimin e
tabernakullit, e vajosi dhe e shenjtëroi me gjithë pajisjet e tij, ai
vajosi gjithashtu altarin dhe të gjitha orenditë e tij; kështu ai i
vajosi dhe i shenjtëroi.

<span id="an_7:2">7:2</span> Pastaj prijësit e Izraelit, të parët e
shtëpive të etërve të tyre, që ishin prijësit e fiseve dhe ishin në krye
të atyre që u regjistruan, paraqitën një ofertë

<span id="an_7:3">7:3</span> dhe e çuan ofertën e tyre para Zotit:
gjashtë qerre të mbuluara dhe dymbëdhjetë qe, një qerre për çdo dy
prijës dhe një ka për secilin prej tyre; dhe i ofruan para
tabernakullit.

<span id="an_7:4">7:4</span> Atëherë Zoti i foli Moisiut, duke i thënë:

<span id="an_7:5">7:5</span> "Prano këto gjëra prej tyre për t'i
përdorur në shërbim të çadrës së mbledhjes, dhe do t'ua japësh Levitëve,
secilit simbas shërbimit që ka".

<span id="an_7:6">7:6</span> Moisiu mori, pra, qerret dhe qetë dhe ua
dha Levitëve.

<span id="an_7:7">7:7</span> Dy qerre dhe katër qe ua dha bijve të
Gershonit simbas shërbimit të tyre;

<span id="an_7:8">7:8</span> katër qerre dhe tetë qe ua dha bijve të
Merarit simbas shërbimit të tyre, nën mbikqyrjen e Ithamarit, birit të
priftit Aaron;

<span id="an_7:9">7:9</span> por bijve të Kehathit nuk u dha asgjë,
sepse ishin ngarkuar me shërbimin e objekteve të shenjta, që ata i
mbanin mbi shpatulla.

<span id="an_7:10">7:10</span> Prijësit e paraqitën ofertën e tyre për
kushtimin e altarit, ditën kur u vajos; kështu prijësit paraqitën
ofertën e tyre para altarit.

<span id="an_7:11">7:11</span> Pastaj Zoti i tha Moisiut: "Prijësit do
ta paraqesin ofertën e tyre një në ditë për kushtimin e altarit".

<span id="an_7:12">7:12</span> Ai që e paraqiti ofertën e tij ditën e
parë ishte Nahshoni, bir i Aminadabit, nga fisi i Judës;

<span id="an_7:13">7:13</span> ai ofroi një pjatë argjendi me një peshë
prej njëqind e tridhjetë siklash dhe një legen argjendi prej
shtatëdhjetë siklash, simbas siklit të shenjtërores, që të dy të mbushur
me majë mielli të përzier me vaj, si blatim ushqimor,

<span id="an_7:14">7:14</span> një kupë ari prej dhjetë siklash e
mbushur me temjan,

<span id="an_7:15">7:15</span> një dem të vogël, një dash, një qengj
motak si olokaust,

<span id="an_7:16">7:16</span> një dhi si flijim për mëkatin

<span id="an_7:17">7:17</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e Nahshonit,
djalit të Aminadabit.

<span id="an_7:18">7:18</span> Ditën e dytë erdhi oferta e Nethaneelit,
birit të Tsuarit, princit të Isakarit.

<span id="an_7:19">7:19</span> Ai paraqiti si ofertë të tij një pjatë
argjendi me një peshë prej njëqind e tridhjetë siklash dhe një legen
argjendi prej shtatëdhjetë siklash, simbas siklit të shenjtërores; që të
dy të mbushur me majë mielli të përzier me vaj, si blatim ushqimor,

<span id="an_7:20">7:20</span> një kupë ari prej dhjetë siklash e
mbushur me temjan,

<span id="an_7:21">7:21</span> një dem i vogël, një dash dhe një qengj
motak si olokaust,

<span id="an_7:22">7:22</span> një kec si flijim për mëkatin

<span id="an_7:23">7:23</span> dhe, si flijim falënderimi dy qe, pesë
desh, pesë cjep dhe pesë qengja motakë. kjo ishte oferta e Nethaneelit,
birit të Tsuarit.

<span id="an_7:24">7:24</span> Ditën e tretë ishte radha e Eliabit,
birit të Helonit, prijësit të bijve të Zabulonit.

<span id="an_7:25">7:25</span> Oferta e tij qe një pjatë argjendi me një
peshë prej njëqind e tridhjetë siklash dhe një legen i vogël
shtatëdhjetë siklash, simbas siklit të shenjtërores, që të dy të mbushur
me majë mielli të përzier me vaj, si blatim i ushqimit;

<span id="an_7:26">7:26</span> një kupë ari prej dhjetë siklash e
mbushur me temjan,

<span id="an_7:27">7:27</span> një dem të vogël, një dash dhe një qengj
motak si olokaust,

<span id="an_7:28">7:28</span> një kec si flijim për mëkatin

<span id="an_7:29">7:29</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e Eliabit, birit
të Helonit.

<span id="an_7:30">7:30</span> Ditën e katërt ishte radha e Elitsurit,
birit të Rubenit.

<span id="an_7:31">7:31</span> Ai ofroi një pjatë argjendi me një peshë
prej njëqind e tridhjetë siklash dhe një legen argjendi me një peshë
prej shtatëdhjetë siklash, simbas siklit të shenjtërores, që të dy të
mbushur me majë mielli të përzier me vaj, si blatim i ushqimit,

<span id="an_7:32">7:32</span> një kupë ari prej dhjetë siklash të
mbushur me temjan,

<span id="an_7:33">7:33</span> një dem të vogël, një dash dhe një qengj
motak si olokaust,

<span id="an_7:34">7:34</span> dhe një kec si flijim për mëkatin

<span id="an_7:35">7:35</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e paraqitur nga
Elitsuri, bir i Shedeurit.

<span id="an_7:36">7:36</span> Ditën e pestë qe radha e Shelumielit,
birit të Tsurishadait, prijësit të bijve të Simeonit.

<span id="an_7:37">7:37</span> Ai ofroi një pjatë argjendi me një peshë
prej njëqind e tridhjetë siklash dhe një legen argjendi prej
shtatëdhjetë siklash, simbas siklit të shenjtërores, që të dy të mbushur
me majë mielli të përzier me vaj, si blatim ushqimor,

<span id="an_7:38">7:38</span> një kupë ari prej dhjetë siklash të
mbushur me temjan,

<span id="an_7:39">7:39</span> një dem të vogël, një dash dhe një qengj
motak si olokaust,

<span id="an_7:40">7:40</span> një kec si flijim për mëkatin

<span id="an_7:41">7:41</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo ishte oferta e bërë nga
Shelumieli, bir i Curishadait.

<span id="an_7:42">7:42</span> Ditën e gjashtë ishte radha e Eliasafit,
bir i Deuelit, prijësit të bijve të Gadit.

<span id="an_7:43">7:43</span> Ai ofroi një pjatë argjendi me një peshë
prej njëqind e tridhjetë siklash dhe një legen prej shtatëdhjetë
siklash, simbas siklit të shenjtërores; si pjata ashtu dhe legeni ishin
mbushur me majë mielli të përzier me vaj, si blatim i ushqimit,

<span id="an_7:44">7:44</span> një kupë ari prej dhjetë siklash e
mbushur me temjan,

<span id="an_7:45">7:45</span> një dem i vogël, një dash dhe një qengj
motak si olokaust,

<span id="an_7:46">7:46</span> një kec si flijim për mëkatin

<span id="an_7:47">7:47</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e bërë nga
Eliasafi, bir i Deuelit.

<span id="an_7:48">7:48</span> Ditën e shtatë qe radha e Elishamit,
birit të Amihudit, prijësit të bijve të Efraimit.

<span id="an_7:49">7:49</span> Ai ofroi një pjatë argjendi me një peshë
prej njëqind e tridhjetë siklash dhe një legen me një peshë prej
shtatëdhjetë siklash, simbas siklit të shenjtërores, që të dy të mbushur
me majë mielli të përzier me vaj, si blatim i ushqimit,

<span id="an_7:50">7:50</span> një kupë ari prej dhjetë siklash e
mbushur me temjan,

<span id="an_7:51">7:51</span> një dem i vogël, një dash dhe një qengj
motak si olokaust,

<span id="an_7:52">7:52</span> një kec si flijim për mëkatin,

<span id="an_7:53">7:53</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e bërë nga
Elishama, bir i Amihudit.

<span id="an_7:54">7:54</span> Ditën e tetë ishte radha e Gamalielit,
birit të Pedahtsurit, prijësit të bijve të Manasit.

<span id="an_7:55">7:55</span> Oferta e tij ishte një pjatë argjendi me
një peshë prej njëqind e tridhjetë siklash dhe një legen argjendi prej
shtatëdhjetë siklash, simbas siklit të shenjtërores, që të dy të mbushur
me majë mielli të përzier me vaj, si blatim i ushqimit,

<span id="an_7:56">7:56</span> një kupë ari prej dhjetë siklash e
mbushur me temjan,

<span id="an_7:57">7:57</span> një dem të vogël, një dash dhe një qengj
motak si olokaust,

<span id="an_7:58">7:58</span> një kec si flijim për mëkatin

<span id="an_7:59">7:59</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e bërë nga
Gamalieli, bir i Pedahtsurit.

<span id="an_7:60">7:60</span> Ditën e nëntë i erdhi radha Abidanit,
birit të Gideonit, prijësit të Beniaminit.

<span id="an_7:61">7:61</span> Oferta e tij ishte një pjatë argjendi me
një peshë prej njëqind e tridhjetë siklash dhe një legen argjendi me një
peshë prej shtatëdhjetë siklash, simbas siklave të shenjtërores, që të
dy të mbushur me majë mielli të përzier me vaj, si blatim i ushqimit,

<span id="an_7:62">7:62</span> një kupë ari prej dhjetë siklash të
mbushur me temjan,

<span id="an_7:63">7:63</span> një dem i vogël, një dash dhe një qengj
motak si olokaust,

<span id="an_7:64">7:64</span> një kec si flijim për mëkatin

<span id="an_7:65">7:65</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e Abidanit, birit
të Amishadait, prijësit të bijve të Danit.

<span id="an_7:66">7:66</span> Ditën e dhjetë i erdhi radha Ahiezerit,
birit të Amishadait, prijësit të bijve të Danit.

<span id="an_7:67">7:67</span> Oferta e tij ishte një pjatë argjendi me
një peshë prej njëqind e tridhjetë siklash dhe një legen argjendi prej
shtatëdhjetë siklash, simbas siklit të shenjtërores; që të dy ishin
mbushur me majë mielli të përzier me vaj, si blatim i ushqimit,

<span id="an_7:68">7:68</span> një kupë ari prej dhjetë siklash e
mbushur me temjan,

<span id="an_7:69">7:69</span> një dem i vogël, një dash dhe një qengj
motak si olokaust,

<span id="an_7:70">7:70</span> një kec si flijim për mëkatin

<span id="an_7:71">7:71</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e Ahiezerit, birit
të Amishadait.

<span id="an_7:72">7:72</span> Ditën e njëmbëdhjetë i erdhi radha
Pagielit, birit të Okranit, prijësit të bijve të Asherit.

<span id="an_7:73">7:73</span> Oferta e tij ishte një pjatë argjendi
prej njëqind e tridhjetë siklash dhe një legen argjendi prej
shtatëdhjetë siklash, simbas siklit të shenjtërores; që të dy ishin
mbushur me majë mielli të përzier me vaj, si blatim i ushqimit,

<span id="an_7:74">7:74</span> një kupë ari prej dhjetë siklash mbushur
me temjan,

<span id="an_7:75">7:75</span> një dem të vogël, një dash dhe një qengj
motak si olokaust,

<span id="an_7:76">7:76</span> një kec si flijim për mëkatin

<span id="an_7:77">7:77</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e Pagielit, birit
të Okranit.

<span id="an_7:78">7:78</span> Ditën e dymbëdhjetë i erdhi radha Ahirit,
birit të Enanit, prijësit të bijve të Neftalit.

<span id="an_7:79">7:79</span> Ai ofroi një pjatë argjendi me një peshë
prej njëqind e tridhjetë siklash dhe një legen argjendi shtatëdhjetë
siklash, simbas siklit të shenjtërores, që të dy ishin mbushur me majë
mielli të përzier me vaj, si blatim i ushqimit,

<span id="an_7:80">7:80</span> një kupë ari prej dhjetë siklash e
mbushur me temjan,

<span id="an_7:81">7:81</span> një dem të vogël, një dash dhe një qengj
motak si olokaust,

<span id="an_7:82">7:82</span> një kec si flijim për mëkatin

<span id="an_7:83">7:83</span> dhe, si flijim falënderimi, dy qe, pesë
desh, pesë cjep dhe pesë qengja motakë. Kjo qe oferta e Ahirit, birit të
Enanit.

<span id="an_7:84">7:84</span> Këto ishin dhuratat për kushtimin e
altarit që u bënë nga prijësit e Izraelit kur altari u vajos:
dymbëdhjetë pjata argjendi, dymbëdhjetë legena argjendi, dymbëdhjetë
kupa ari;

<span id="an_7:85">7:85</span> çdo pjatë argjendi peshonte njëqind e
tridhjetë sikla dhe çdo legen argjendi shtatëdhjetë sikla; shuma e
argjendit që përmbanin enët arrinte dy mijë e katërqind sikla, simbas
siklit të shenjtërores;

<span id="an_7:86">7:86</span> të dymbëdhjetë kupat prej ari të mbushura
me parfum peshonin dhjetë sikla secila, simbas siklit të shenjtërores;
gjithë ari i kupave peshonte njëqind e njëzet sikla.

<span id="an_7:87">7:87</span> Shuma e kafshëve për olokaustin ishte
dymbëdhjetë dema të vegjël, dymbëdhjetë desh, dymbëdhjetë qengja motakë
bashkë me blatimet e ushqimit dhe dymbëdhjetë keca si flijim për
mëkatin.

<span id="an_7:88">7:88</span> Shuma e kafshëve si flijim falënderimi
ishte njëzet e katër dema të vegjël, gjashtëdhjetë desh, gjashtëdhjetë
cjep dhe gjashtëdhjetë qengja motakë. Këto ishin dhuratat për kushtimin
e altarit pas vajosjes së tij.

<span id="an_7:89">7:89</span> Dhe kur Moisiu hynte në çadrën e
mbledhjes për të folur me Zotin, dëgjonte zërin e tij që i fliste nga
pjesa e sipërme e pajtuesit që ndodhet mbi arkën e dëshmisë midis dy
kerubinëve; kështu i fliste Zoti.

<span id="an_8:1">8:1</span> Zoti i foli akoma Moisiut, duke i thënë:

<span id="an_8:2">8:2</span> "Foli Aaronit dhe i thuaj: Kur do të
vendosësh llambat, shtatë llambat duhet të ndriçojnë pjesën e përparme
të shandanit".

<span id="an_8:3">8:3</span> Dhe Aaroni veproi kështu: i vendosi llambat
në mënyrë që të ndriçonin pjesën e përparme të shandanit, ashtu siç e
kishte urdhëruar Zoti Moisiun.

<span id="an_8:4">8:4</span> Shandani ishte ndërtuar kështu: ishte prej
ari të rrahur; ishte punuar me çekiç nga këmba e tij deri tek lulet e
tij. Moisiu e kishte bërë shandanin simbas modelit që i kishte treguar
Zoti.

<span id="an_8:5">8:5</span> Pastaj Zoti i foli Moisiut, duke i thënë:

<span id="an_8:6">8:6</span> "Merr Levitët ndër bijtë e Izraelit dhe
pastroji.

<span id="an_8:7">8:7</span> Do të veprosh kështu për t'i pastruar: do
të spërkatësh ujë mbi ta për t'i pastruar; pastaj do të heqin një brisk
mbi tërë trupin e tyre, do të lajnë rrobat e tyre dhe do të pastrohen.

<span id="an_8:8">8:8</span> Pastaj do të marrin një dem të vogël me
blatimin e ushqimit prej majë mielli të përzier me vaj ndërsa ti do të
marrësh një dem tjetër si flijim për mëkatin.

<span id="an_8:9">8:9</span> Do t'i afrosh Levitët përpara çadrës së
mbledhjes dhe do të thërrasësh tërë asamblenë e bijve të Izraelit.

<span id="an_8:10">8:10</span> Kështu do t'i afrosh Levitët përpara
Zotit dhe bijtë e Izraelit do të vënë duart e tyre mbi Levitët;

<span id="an_8:11">8:11</span> pastaj Aaroni do t'i paraqesë Levitët si
ofertë të tundur para Zotit nga ana e bijve të Izraelit, me qëllim që të
kryejnë shërbimin e Zotit.

<span id="an_8:12">8:12</span> Pastaj Levitët do të vënë duart e tyre
mbi kokën e demave të vegjël, dhe ti do të ofrosh njërin prej tyre si
flijim për mëkatin dhe tjetrin si olokaust për Zotin, për të bërë
shlyerjen për Levitët.

<span id="an_8:13">8:13</span> Do t'i mbash më këmbë Levitët përpara
Aaronit dhe para bijve të tij dhe do t'i paraqitësh si një ofertë të
tundur për Zotin.

<span id="an_8:14">8:14</span> Kështu do t'i ndash Levitët nga gjiri i
bijve të Izraelit dhe Levitët do të jenë të mitë.

<span id="an_8:15">8:15</span> Pas kësaj Levitët do të hyjnë në çadrën e
mbledhjes për të kryer shërbimin; kështu ti do t'i pastrosh dhe do t'i
paraqitësh si një ofertë të tundur,

<span id="an_8:16">8:16</span> sepse më janë dhënë plotësisht nga gjiri
i bijve të Izraelit; unë i mora për vete, në vend të të gjithë atyre që
çelin barkun e nënës, në vend të të parëlindurve të të gjithë bijve të
Izraelit.

<span id="an_8:17">8:17</span> Sepse të gjithë të parëlindurit e bijve
të Izraelit, si të njerëzve ashtu dhe të kafshëve, më takojnë mua; i
shenjtërova për vete ditën që godita tërë të parëlindurit në vendin e
Egjiptit.

<span id="an_8:18">8:18</span> Mora Levitët në vend të të gjithë të
parëlindurve të bijve të Izraelit.

<span id="an_8:19">8:19</span> Dhe i dhurova Aaronit dhe bijve të tij
Levitët nga gjiri i bijve të Izraelit me qëllim që të kryejnë shërbimin
e bijve të Izraelit në çadrën e mbledhjes dhe që të bëjnë shlyerjen për
bijtë e Izraelit, që të mos ndodhë asnjë fatkeqësi midis bijve të
Izraelit kur i afrohen shenjtërores".

<span id="an_8:20">8:20</span> Kështu vepruan Moisiu, Aaroni dhe tërë
asambleja e bijve të Izraelit me Levitët; bijtë e Izraelit u bënë
Levitëve të gjitha ato që Zoti i kishte urdhëruar Moisiut lidhur me ta.

<span id="an_8:21">8:21</span> Dhe Levitët u pastruan dhe i lanë rrobat
e tyre; pastaj Aaroni i paraqiti si një ofertë të tundur përpara Zotit
dhe bëri shlyerjen për ta, për t'i pastruar.

<span id="an_8:22">8:22</span> Pas kësaj Levitët hynë në çadrën e
mbledhjes për të bërë shërbimin e tyre në prani të Aaronit dhe të bijve
të tij. Ata u bënë Levitëve atë që Zoti i kishte urdhëruar Moisiut
lidhur me ta.

<span id="an_8:23">8:23</span> Pastaj Zoti i foli Moisiut duke i thënë:

<span id="an_8:24">8:24</span> "Kjo është ajo që u takon Levitëve; nga
mosha njëzet e pesë vjeç e lart Leviti do të hyjë në çadrën e mbledhjes
për të kryer shërbimet e rastit;

<span id="an_8:25">8:25</span> në moshën pesëdhjetë vjeç do ta ndërpresë
këtë shërbim dhe nuk do të shërbejë më.

<span id="an_8:26">8:26</span> Do të mund të ndihmojë vëllezërit e tij
në çadrën e mbledhjes, ndërsa këta kryejnë detyrat e tyre; por ai vetë
nuk do të kryejë asnjë shërbim. Kështu do të veprosh me Levitët lidhur
me detyrat e tyre".

<span id="an_9:1">9:1</span> Zoti i foli akoma Moisiut, në shkretëtirën
e Sinait, muajin e parë të vitit të dytë që kur kishin dalë nga vendi i
Egjiptit, duke i thënë:

<span id="an_9:2">9:2</span> "Bijtë e Izraelit do ta festojnë Pashkën në
kohën e caktuar.

<span id="an_9:3">9:3</span> Do ta kremtoni në kohën e caktuar, ditën e
katërmbëdhjetë të këtij muaji, në të ngrysur; do ta kremtoni simbas të
gjitha statuteve dhe dekreteve të saj".

<span id="an_9:4">9:4</span> Kështu Moisiu u foli bijve të Izraelit me
qëllim që të kremtonin Pashkën

<span id="an_9:5">9:5</span> ditën e katërmbëdhjetë të muajit të parë në
të ngrysur, në shkretëtirën e Sinait; bijtë e Izraelit vepruan simbas
urdhrave të dhëna Moisiut nga Zoti.

<span id="an_9:6">9:6</span> Por kishte disa njerëz që ishin të papastër
sepse kishin prekur trupin e vdekur të një personi dhe nuk mund ta
kremtonin Pashkën atë ditë. Por këta njerëz u paraqitën po atë ditë
përpara Moisiut dhe Aaronit,

<span id="an_9:7">9:7</span> dhe i thanë Moisiut: "Ne jemi të papastër
sepse kemi prekur trupin e vdekur të një personi; pse vallë na pengohet
të paraqesim ofertën e Zotit në kohën e duhur, në mes të bijve të
Izraelit?".

<span id="an_9:8">9:8</span> Moisiu iu përgjegj atyre: "Prisni që të
dëgjoj çfarë do të urdhërojë Zoti lidhur me ju".

<span id="an_9:9">9:9</span> Dhe Zoti i foli Moisiut, duke thënë:

<span id="an_9:10">9:10</span> "Folu bijve të Izraelit dhe u thuaj
atyre: Në rast se dikush nga ju ose nga trashëgimtarët tuaj është i
papastër për shkak të një trupi të vdekur, apo gjendet larg në udhëtim,
do ta kremtojë njëlloj Pashkën për nder Zotit.

<span id="an_9:11">9:11</span> Do ta kremtojnë ditën e katërmbëdhjetë të
muajit të dytë në të ngrysur; do të hanë bukë të ndorme dhe barishte të
hidhura;

<span id="an_9:12">9:12</span> nuk do të lënë asnjë tepricë deri në
mëngjes dhe nuk do të thyejnë asnjë kockë. Do ta kremtojnë simbas të
gjitha statuteve të Pashkës.

<span id="an_9:13">9:13</span> Por ai që është i pastër dhe nuk është në
udhëtim, në rast se nuk e kremton Pashkën, do të shfaroset në mes të
popullit të tij, sepse nuk i paraqiti ofertën në kohën e duhur Zotit; ky
njeri do të mbajë dënimin e mëkatit të tij.

<span id="an_9:14">9:14</span> Në rast se një i huaj që banon në mes
jush kremton Pashkën e Zotit, ai duhet ta bëjë mbas statuteve dhe
dekreteve të Pashkës. Ju do të keni një statut të vetëm për të huajin
dhe për atë që ka lindur në vend".

<span id="an_9:15">9:15</span> Por ditën në të cilën tabernakulli u
ngrit, reja mbuloi tabernakullin, perden e dëshmisë; dhe që nga mbrëmja
deri në mëngjes reja mbi tabernakullin kishte marrë një pamje zjarri.

<span id="an_9:16">9:16</span> Kështu ndodhte gjithnjë: reja e mbulonte
tabernakullin gjatë ditës dhe natën kishte pamjen e një zjarri.

<span id="an_9:17">9:17</span> Sa herë që reja ngrihej mbi çadrën, bijtë
e Izraelit niseshin për rrugë pas kësaj; dhe aty ku ndalej reja, aty
bijtë e Izraelit vendosnin kampin e tyre.

<span id="an_9:18">9:18</span> Me urdhër të Zotit bijtë e Izraelit
nisnin ecjen e tyre dhe me urdhër të tij fushonin; rrinin në kampin e
tyre aq kohë sa qëndronte reja mbi tabernakull.

<span id="an_9:19">9:19</span> Kur reja qëndronte për shumë ditë mbi
tabernakullin, bijtë e Izraelit respektonin urdhrin e Zotit dhe nuk
lëviznin.

<span id="an_9:20">9:20</span> Por në rast se reja ndalej vetëm pak ditë
mbi tabernakullin, me urdhër të Zotit ata qëndronin në kampin e tyre dhe
me urdhër të Zotit niseshin për rrugë.

<span id="an_9:21">9:21</span> Në rast se reja ndalej vetëm nga mbrëmja
deri në mëngjes, kur ajo ngrihej në mëngjes, ata niseshin për rrugë; si
ditën ashtu dhe natën, kur reja ngrihej, ata viheshin në lëvizje.

<span id="an_9:22">9:22</span> Në qoftë se reja qëndronte e palëvizshme
mbi tabernakullin dy ditë, një muaj apo një vit, bijtë e Izraelit
qëndronin në kampin e tyre dhe nuk lëviznin; por kur ajo ngrihej, ata
nisnin udhëtimin.

<span id="an_9:23">9:23</span> Me urdhër të Zotit fushonin dhe me urdhër
të tij viheshin në lëvizje; respektonin urdhrin e Zotit, simbas asaj që
ai kishte urdhëruar me anë të Moisiut.

<span id="an_10:1">10:1</span> Zoti i foli akoma Moisiut, duke i thënë

<span id="an_10:2">10:2</span> "Bëj dy bori prej argjendi; do t'i bësh
me argjend të rrahur; do t'i përdorësh për të thirrur asamblenë dhe për
të lëvizur fushimet.

<span id="an_10:3">10:3</span> Nën tingullin e të dyjave gjithë
asambleja do të mblidhet pranë teje, në hyrje të çadrës së mbledhjes.

<span id="an_10:4">10:4</span> Nën tingullin e njerës bori, prijësit,
krerët e divizioneve të Izraelit do të mblidhen pranë teje.

<span id="an_10:5">10:5</span> Kur do t'i bini alarmit për herë të parë,
ata që janë në lindje do të vihen në lëvizje.

<span id="an_10:6">10:6</span> Kur do t'i bini alarmit për herë të dytë,
ata që janë në jug do të vihen në lëvizje; duhet t'i bini alarmit që të
vihen në lëvizje.

<span id="an_10:7">10:7</span> Kur duhet të mblidhet asambleja do t'i
bini borisë, pa i rënë alarmit.

<span id="an_10:8">10:8</span> Do t'u bien borive bijtë e Aaronit,
priftërinjtë; ky do të jetë një statut i përjetshëm për ju dhe për
trashëgimtarët tuaj.

<span id="an_10:9">10:9</span> Kur në vendin tuaj do të shkoni në luftë
kundër armikut që ju shtyp, do t'i bini alarmit me boritë; kështu do të
kujtoheni përpara Zotit Perëndisë tuaj, dhe do të çliroheni nga armiqtë
tuaj.

<span id="an_10:10">10:10</span> Po kështu në ditët tuaja të gëzimit, në
festat tuaja të caktuara dhe në fillim të muajve tuaj të parë, do t'u
bini borive me rastin e olokausteve dhe të flijimeve tuaja të
falënderimit; dhe kështu ato do të bëjnë që të kujtoheni përpara
Perëndisë tuaj. Unë jam Zoti, Perëndia juaj".

<span id="an_10:11">10:11</span> Por ndodhi që në vitin e dytë, në
muajin e dytë, ditën e njëzetë të muajit, reja u ngrit mbi tabernakullin
e dëshmisë.

<span id="an_10:12">10:12</span> Dhe bijtë e Izraelit u nisën për rrugë,
duke lënë shkretëtirën e Sinait; pastaj reja u ndal në shkretëtirën e
Paranit.

<span id="an_10:13">10:13</span> Kështu u nisën për rrugë herën e parë
simbas urdhrit që Zoti kishte dhënë me anë të Moisiut.

<span id="an_10:14">10:14</span> I pari lëvizi flamuri i kampit të bijve
të Judës, i ndarë simbas formacioneve të tij. Divizionin e Judës e
komandonte Nahshoni, bir i Aminadabit.

<span id="an_10:15">10:15</span> Nethaneeli, bir i Tsuarit, komandonte
divizionin e fisit të bijve të Isakarit,

<span id="an_10:16">10:16</span> ndërsa Eliabi, bir i Helonit,
komandonte divizionin e fisit të bijve të Zabulonit.

<span id="an_10:17">10:17</span> Pastaj u çmontua tabernakulli dhe bijtë
e Merarit dhe të Gershonit u nisën për rrugë, duke transportuar
tabernakullin.

<span id="an_10:18">10:18</span> Pastaj u vu në lëvizje flamuri i kampit
të Rubenit, i ndarë simbas formacioneve të tij. Divizionin e Rubenit e
komandonte Elitsuri, bir i Shedeurit.

<span id="an_10:19">10:19</span> Shelumieli, bir i Tsurishadait,
komandonte divizionin e fisit të bijve të Simeonit,

<span id="an_10:20">10:20</span> ndërsa Eliasafi, bir i Deuelit,
komandonte divizionin e fisit të bijve të Gadit.

<span id="an_10:21">10:21</span> Pastaj u vunë në lëvizje Kehathitët,
duke transportuar sendet e shenjta; ata do ta ngrinin tabernakullin para
ardhjes së tyre.

<span id="an_10:22">10:22</span> Pas kësaj u nis flamuri i kampit të
bijve të Efraimit, i ndarë simbas formacioneve të tij. Divizionin e
Efraimit e komandonte Elishama, bir i Amihudit.

<span id="an_10:23">10:23</span> Gamalieli, bir i Pedahtsurit,
komandonte divizionin e fisit të bijve të Manasit,

<span id="an_10:24">10:24</span> ndërsa Abidani, bir i Gideonit,
komandonte divizionin e fisit të bijve të Beniaminit.

<span id="an_10:25">10:25</span> Pastaj filloi të lëvizë flamuri i
kampit të bijve të Danit, i ndarë simbas formacioneve të tij, që
përbënte praparojën e të gjitha kampeve. Divizioni i Danit komandohej
nga Ahiezieri, bir i Amishadait.

<span id="an_10:26">10:26</span> Pagieli, bir i Okranit, komandonte
divizionin e fisit të bijve të Asherit,

<span id="an_10:27">10:27</span> ndërsa Ahira, bir i Enanit, komandonte
divizionin e fisit të bijve të Neftalit.

<span id="an_10:28">10:28</span> Kjo ishte radha e marshimit të bijve të
Izraelit, simbas divizioneve të tyre. Kështu u vunë në lëvizje.

<span id="an_10:29">10:29</span> Por Moisiu i tha Hobabit, birit të
Reuelit, Madianitit, vjehrri i Moisiut: "Ne po vihemi në marshim drejt
vendit për të cilin Zoti ka thënë "Unë do t'jua jap". Eja me ne dhe do
të të bëjmë të mira,

<span id="an_10:30">10:30</span> Hobabi iu përgjegj: "Unë nuk do të vij,
por do të kthehem në vendin tim te të afërmit e mi".

<span id="an_10:31">10:31</span> Atëherë Moisiu i tha: "Mos na lërë,
sepse ti e di ku duhet të fushojmë në shkretëtirë dhe ti do të jesh si
sytë për ne.

<span id="an_10:32">10:32</span> Në qoftë se vjen me ne, çdo të mirë që
do të na bëjë Zoti, ne do të ta bëjmë ty".

<span id="an_10:33">10:33</span> Kështu u nisën nga mali i Zotit dhe
ecën tri ditë; dhe arka e besëlidhjes së Zotit shkoi para tyre gjatë një
udhëtimi prej tri ditësh, për të gjetur një vend ku ata të pushonin.

<span id="an_10:34">10:34</span> Dhe reja e Zotit qëndronte mbi ta gjatë
ditës, kur niseshin nga kampi.

<span id="an_10:35">10:35</span> Kur nisej arka, Moisiu thoshte; "Çohu,
o Zot, me qëllim që të shkatërrohen armiqtë e tu dhe të ikin me vrap
para teje ata që të urrejnë!".

<span id="an_10:36">10:36</span> Dhe kur ndalej, thoshte: "Kthehu, o
Zot, pranë morisë së madhe të njerëzve të Izraelit!".

<span id="an_11:1">11:1</span> Por populli u ankua dhe kjo nuk tingëlloi
mirë në veshët e Zotit; sa e dëgjoi, Zoti u zemërua, dhe zjarri i tij
shpërtheu midis tyre dhe shkatërroi skajin e kampit.

<span id="an_11:2">11:2</span> Atëherë populli i bërtiti Moisiut; Moisiu
iu lut Zotit dhe zjarri u shua.

<span id="an_11:3">11:3</span> Kështu ky vend u quajt Taberah, sepse
zjarri i Zotit ishte ndezur midis tyre.

<span id="an_11:4">11:4</span> Dhe fundërrinën heterogjene që ishte
midis popullit e pushtoi një lakmi e madhe; edhe bijtë e Izraelit
filluan të ankohen dhe të thonë: "Kush do të na japë mish për të ngrënë?

<span id="an_11:5">11:5</span> Nuk i harrojmë peshqit që i hanim falas
në Egjipt, kastravecat, pjeprat, preshtë, qepët dhe hudhrat.

<span id="an_11:6">11:6</span> Por tani e tërë qënia jonë ka shteruar;
para syve tanë nuk ka asgjë tjetër veç kësaj mane".

<span id="an_11:7">11:7</span> Mana i ngjante farës së koriandrit dhe
kishte pamjen e bdelit.

<span id="an_11:8">11:8</span> Populli shkonte rreth e rrotull për ta
mbledhur; pastaj e bënte miell me mokrat ose e shtypte në havan, e zinte
në një tenxhere ose përgatiste kuleç, të cilët kishin shijen e kuleçëve
me vaj.

<span id="an_11:9">11:9</span> Kur binte vesa mbi kamp natën, binte mbi
të edhe mana.

<span id="an_11:10">11:10</span> Por Moisiu dëgjoi popullin që ankohej,
në të gjitha familjet e tij, secili në hyrje të çadrës së vet; zemërimi
i Zotit shpërtheu me të madhe dhe kjo nuk i pëlqeu aspak edhe Moisiut.

<span id="an_11:11">11:11</span> Atëherë Moisiu i tha Zotit: "Pse e
trajtove kaq keq shërbëtorin tënd? Pse nuk gjeta hir para syve të tu për
ta vënë barrën e gjithë këtij populli mbi mua?

<span id="an_11:12">11:12</span> Mos vallë unë e kam gjeneruar tërë këtë
popull? Mos vallë kam qenë unë që e kam nxjerrë në dritë, që ti të më
thuash: "Mbaje në prehrin tënd, ashtu si taja mban fëmijën që pi sisë,
deri në vendin që ti u ke premtuar me betim etërve të tij"?

<span id="an_11:13">11:13</span> Ku mund të gjej mish për t'i dhënë tërë
këtij populli? Sepse vazhdon të qajë para meje, duke thënë: "Na jep mish
për të ngrënë!".

<span id="an_11:14">11:14</span> Unë nuk mund ta mbaj vetëm tërë këtë
popull; është një barrë shumë e rëndë për mua.

<span id="an_11:15">11:15</span> Në qoftë se kjo është mënyra me të
cilën ti dëshiron të më trajtosh, të lutem, më vrit menjëherë po të kem
gjetur hir para syve të tu; por mos lejo që unë të shoh fatkeqësinë
time!".

<span id="an_11:16">11:16</span> Atëherë Zoti i tha Moisiut: "Mblidhmë
shtatëdhjetë njerëz nga pleqtë e Izraelit, që ti i njeh si pleq të
popullit dhe funksionarë të tij; silli në çadrën e mbledhjes dhe të
rrinë aty me ty.

<span id="an_11:17">11:17</span> Unë do të zbres dhe aty do të flas me
ty; do të marr pastaj nga Fryma që është mbi ty dhe do t'ua kaloj atyre,
me qëllim që ta mbajnë bashkë me ty barrën e popullit, dhe të mos e
mbash ti vetëm.

<span id="an_11:18">11:18</span> Pastaj do t'i thuash popullit:
Shenjtërohuni për nesër, dhe do të hani mish, sepse keni qarë në veshët
e Zotit, duke thënë: "Kush do të na japë mish për të ngrënë? Ishim kaq
mirë në Egjipt!". Prandaj Zoti do t'ju japë mish dhe ju do ta hani.

<span id="an_11:19">11:19</span> Dhe do ta hani jo për një ditë, jo për
dy ditë, jo për pesë ditë, jo për dhjetë ditë, jo për njëzet ditë,

<span id="an_11:20">11:20</span> por për një muaj të tërë, deri sa t'ju
dalë nga hunda dhe t'ju shkaktojë neveri, sepse keni hedhur poshtë Zotin
dhe keni qarë para tij, duke thënë: "Pse vallë dolëm nga Egjipti?"".

<span id="an_11:21">11:21</span> Atëherë Moisiu tha: "Ky popull, në mes
të të cilit ndodhem, ka gjashtëqind mijë të rritur, dhe ti ke thënë:
"Unë do t'u jap mish dhe ata do të hanë mish një muaj të tërë!".

<span id="an_11:22">11:22</span> Mos duhen therur kope të tëra bagëtish
të trasha dhe të imta që të kenë mjaft mish? Apo duhet mbledhur për ta
gjithë peshku i detit që ta kenë një sasi të mjaftueshme?".

<span id="an_11:23">11:23</span> Zoti iu përgjegj Moisiut: "Krahu i
Zotit është shkurtuar ndofta? Tani do të shikosh në se fjala ime do të
shkojë në vend apo jo".

<span id="an_11:24">11:24</span> Pastaj Moisiu doli dhe i njoftoi
popullit fjalët e Zotit; mblodhi pastaj shtatëdhjetë njerëz pleq të
popullit dhe i vendosi rreth e qark çadrës së mbledhjes.

<span id="an_11:25">11:25</span> Atëherë Zoti zbriti në renë dhe i foli
atij, mori nga Fryma që qëndronte mbi të dhe e çoi mbi të shtatëdhjetë
pleqtë; por kur Fryma u vu mbi ta, ata bënë profeci, me gjithë se më
vonë nuk bënë më.

<span id="an_11:26">11:26</span> Por dy njerëz, njëri quhej Eldad dhe
tjetri Medad, kishin mbetur në kamp; dhe Fryma u vu edhe mbi ta; këta
ishin ndër të regjistruarit, por nuk kishin dalë për të shkuar në çadër;
megjithatë bënë profeci në kamp.

<span id="an_11:27">11:27</span> Një djalë shkoi me vrap t'ia referojë
këtë gjë Moisiut dhe i tha: "Eldadi dhe Medadi po bëjnë profeci në
kamp".

<span id="an_11:28">11:28</span> Atëherë Jozueu, bir i Nunit dhe
shërbëtor i Moisiut, një nga të rinjtë e tij, filloi të thotë: "Moisi,
imzot, bëji që të heqin dorë!".

<span id="an_11:29">11:29</span> Por Moisiu iu përgjegj: "Ndofta je
xheloz për mua? Ah, le të ishin të gjithë profetë në popullin e Zotit
dhe dhëntë Zoti që Fryma e tij të vihet mbi ta!".

<span id="an_11:30">11:30</span> Pastaj Moisiu u kthye në kamp bashkë me
pleqtë e Izraelit.

<span id="an_11:31">11:31</span> Atëherë u ngrit një erë me urdhër të
Zotit dhe solli shkurta nga ana e detit, dhe i la të binin pranë kampit,
një ditë ecjeje nga një anë dhe një ditë ecjeje nga ana tjetër rreth e
qark kampit, me

<span id="an_11:32">11:32</span> Populli mbeti në këmbë gjithë atë ditë,
tërë natën dhe tërë ditën vijuese, dhe mblodhi shkurtat. (Ai që mblodhi
më pak pati dhjetë homer); dhe i shtrinë rreth e qark kampit.

<span id="an_11:33">11:33</span> Kishin akoma mishin ndër dhëmbë dhe nuk
e kishin përtypur akoma, kur zemërimi i Zotit kundër popullit u ndez dhe
ai e goditi popullin me një plagë shumë të rëndë.

<span id="an_11:34">11:34</span> Kështu ky vend u quajt Kibroth-Hataavah
sepse aty u varrosën njerëzit që ishin dhënë pas epsheve.

<span id="an_11:35">11:35</span> Nga Kibroth-Hataavau populli u nis për
në Haltseroth dhe u ndal në këtë vend.

<span id="an_12:1">12:1</span> Miriami dhe Aaroni iu kundërvunë Moisiut
me fjalë për shkak të gruas etiopase me të cilën qe martuar; në fakt ai
qe martuar me një grua etiopase.

<span id="an_12:2">12:2</span> Dhe i thanë: "Mos vallë Zoti ka folur
vetëm me anë të Moisiut? A nuk ka folur ai edhe nëpërmjet nesh?". Dhe
Zoti dëgjoi.

<span id="an_12:3">12:3</span> (Sepse Moisiu ishte një njeri shumë
zemërbutë, më tepër se kushdo mbi faqen e dheut).

<span id="an_12:4">12:4</span> Zoti u tha menjëherë Moisiut, Aaronit dhe
Miriamit: "Ju të tre dilni dhe shkoni në çadrën e mbledhjes". Kështu ata
të tre dolën.

<span id="an_12:5">12:5</span> Atëherë Zoti zbriti në një kolonë reje, u
ndal në hyrjen e çadrës dhe thirri Aaronin dhe Miriamin; që të dy i
erdhën përpara.

<span id="an_12:6">12:6</span> Pastaj Zoti tha: "Dëgjoni tani fjalët e
mia! Në se ka një profet midis jush, unë, Zoti i bëhem i njohur atij në
vegim, flas me të në ëndërr.

<span id="an_12:7">12:7</span> Por nuk veproj kështu me shërbëtorin tim
Moisi, që është besnik në tërë shtëpinë time.

<span id="an_12:8">12:8</span> Me të unë flas sy për sy, duke bërë që ai
të më shohë, dhe jo me shprehje të errëta; dhe ai sodit dukjen e Zotit.
Pse nuk keni pasur frikë të flisni kundër shërbëtorit tim, kundër
Moisiut?".

<span id="an_12:9">12:9</span> Kështu zemërimi i Zotit u ndez kundër
tyre, pastaj ai u largua.

<span id="an_12:10">12:10</span> Kur reja u tërhoq nga pjesa e sipërme e
çadrës, Miriami ishte bërë lebroze e bardhë si bora; Aaroni e shikoi
Miriamin, dhe ja, ajo ishte lebroze.

<span id="an_12:11">12:11</span> Aaroni i tha Moisiut: "O zoti im, mos
na ngarko me fajin që kemi kryer nga budallallëku dhe mëkatin që kemi
bërë.

<span id="an_12:12">12:12</span> Mos lejo që ajo të jetë si një e
vdekur, mishi i së cilës është gjysmë i konsumuar kur del nga barku i
nënës së saj!".

<span id="an_12:13">12:13</span> Kështu Moisiu i thirri Zotit, duke i
thënë: "Shëroje, o Perëndi, të lutem!".

<span id="an_12:14">12:14</span> Atëherë Zoti iu përgjegj Moisiut: "Po
ta kishte pështyrë i ati në fytyrë, nuk do të ishte ndofta e turpëruar
shtatë ditë? Izolojeni, pra, jashtë kampit shtatë ditë; pastaj pranojeni
përsëri".

<span id="an_12:15">12:15</span> Miriamin e izoluan jashtë kampit për
shtatë ditë; dhe populli nuk e filloi marshimin e tij deri sa Miriami të
ripranohej në kamp.

<span id="an_12:16">12:16</span> Pastaj populli u nis nga Hatserothi dhe
ngriti kampin e tij në Paran.

<span id="an_13:1">13:1</span> Zoti i foli Moisiut, duke i thënë:

<span id="an_13:2">13:2</span> "Dërgo njerëz të kqyrin vendin e Kanaanit
që unë po u jap bijve të Izraelit. Do të dërgoni një nga çdo fis i
etërve të tyre; të gjithë të jenë nga princat e tyre".

<span id="an_13:3">13:3</span> Kështu Moisiu i nisi nga shkretëtira e
Paranit, simbas urdhrit të Zotit; të gjithë këta ishin krerë të bijve të
Izraelit.

<span id="an_13:4">13:4</span> Këta ishin emrat e tyre: Shamua, bir i
Zakurit, për fisin e Rubenit;

<span id="an_13:5">13:5</span> Shafati, bir i Horit, për fisin e
Simeonit;

<span id="an_13:6">13:6</span> Kalebi, bir i Jefunehut, për fisin e
Judës;

<span id="an_13:7">13:7</span> Igali, bir i Jozefit, për fisin e
Isakarit;

<span id="an_13:8">13:8</span> Hoshea, bir i Nunit, për fisin e
Efraimit;

<span id="an_13:9">13:9</span> Palti, bir i Rafut, për fisin e
Beniaminit;

<span id="an_13:10">13:10</span> Gadieli, bir i Sodit, për fisin e
Zabulonit;

<span id="an_13:11">13:11</span> Gadi, bir i Susit, për fisin e Jozefit,
domethënë për fisin e Manasit;

<span id="an_13:12">13:12</span> Amieli, bir i Gemalit, për fisin e
Danit;

<span id="an_13:13">13:13</span> Seturi, bir i Mikaelit, për fisin e
Asherit;

<span id="an_13:14">13:14</span> Nahbi, bir i Vofsit, për fisin e
Neftalit;

<span id="an_13:15">13:15</span> Geueli, bir i Makit, për fisin e Gadit.

<span id="an_13:16">13:16</span> Këto janë emrat e personave që Moisiu
dërgoi për të vëzhguar vendin. Moisiu i vuri Hosheas, birit të Nunit,
emrin e Jozueut.

<span id="an_13:17">13:17</span> Moisiu, pra, i dërgoi për të vëzhguar
vendin e Kanaanit dhe u tha atyre: "Ngjituni që këtej në Negev dhe
pastaj në krahinën malore,

<span id="an_13:18">13:18</span> për të parë si është vendi, në qoftë se
populli që banon aty është i fortë apo i dobët, i pakët në numër apo i
shumtë;

<span id="an_13:19">13:19</span> si është vendi ku banon, i mirë apo i
keq, si janë qytetet në të cilat jeton, a ka kampe ose vende të
fortifikuara;

<span id="an_13:20">13:20</span> dhe si është toka, pjellore apo e
varfër, në rast se ka pemë ose jo. Bëhuni trima dhe sillni frytet nga ky
vend". Ishte koha kur kishte filluar të piqej rrushi.

<span id="an_13:21">13:21</span> Ata u ngjitën, pra, dhe vëzhguan vendin
e Tsinit deri në Rehob, duke hyrë në të nga ana e Hamathit.

<span id="an_13:22">13:22</span> U ngjitën përmes Negevit dhe shkuan
deri në Hebron, ku ishin Ahimani, Sheshai dhe Talmai, pasardhës të
Anakut. (Hebronin e kishin ndërtuar shtatë vjet para Tsoanit në Egjipt).

<span id="an_13:23">13:23</span> Arritën pastaj deri në luginën e
Eshkolit, ku prenë një degë me një vile rrushi, që e mbanin që të dy me
një purtekë; dhe morën gjithashtu shegë dhe fiq.

<span id="an_13:24">13:24</span> Ky vend u quajt lugina e Eshkolit, për
shkak të viles së rrushit që bijtë e Izraelit prenë aty.

<span id="an_13:25">13:25</span> Mbas dyzet ditësh ata u kthyen nga
vëzhgimi i vendit,

<span id="an_13:26">13:26</span> dhe shkuan të takojnë Moisiun, Aaronin
dhe tërë asamblenë e bijve të Izraelit në shkretëtirën e Paranit, në
Kadesh; para tyre dhe tërë asamblesë paraqitën një raport dhe u treguan
pemët e vendit.

<span id="an_13:27">13:27</span> Kështu para tij raportuan duke thënë:
"Ne arritëm në vendin ku na dërgove; aty rrjedh me të vërtetë qumësht
dhe mjaltë, dhe këto janë pemët e tij.

<span id="an_13:28">13:28</span> Por populli që banon në këtë vend është
i fortë, qytetet janë të fortifikuara dhe shumë të mëdha; dhe aty pamë
edhe pasardhësit e Anakut.

<span id="an_13:29">13:29</span> Amalekitët banojnë në krahinën e
Negevit; Hitejtë, Gebusejtë dhe Amorejtë banojnë përkundrazi në krahinën
malore, ndërsa Kananejtë banojnë pranë detit dhe gjatë Jordanit".

<span id="an_13:30">13:30</span> Atëherë Kalebi e qetësoi popullin që
murmuriste kundër Moisiut dhe tha: "Le të ngjitemi menjëherë dhe ta
pushtojmë vendin, sepse këtë mund ta bëjmë me siguri".

<span id="an_13:31">13:31</span> Por njerëzit që kishin shkuar me të
thanë: "Nuk mund të sulemi kundër këtij populli, sepse është më i fortë
se ne".

<span id="an_13:32">13:32</span> Kështu i paraqitën një informacion të
keq për vendin që kishin vëzhguar duke thënë: "Vendi që kemi përshkuar
për ta vëzhguar është një vend që i ha banorët e tij; dhe të gjithë
njerëzit që kemi parë në të janë njerëz me shtat të lartë.

<span id="an_13:33">13:33</span> Përveç kësaj aty pamë gjigantë
(pasardhësit e Anakut rrjedhin nga gjigantët), përballë të cilëve na
dukej se ishim karkaleca, dhe kështu duhet t'u dukeshim atyre".

<span id="an_14:1">14:1</span> Atëherë tërë asambleja ngriti zërin dhe
filloi të bërtasë; dhe atë natë populli qau.

<span id="an_14:2">14:2</span> Dhe të gjithë bijtë e Izraelit
murmurisnin kundër Moisiut dhe kundër Aaronit dhe tërë asambleja u tha
atyre: "Sikur të kishim vdekur në vendin e Egjiptit ose të kishim vdekur
në këtë shkretëtirë!

<span id="an_14:3">14:3</span> Pse Zoti na çon në këtë vend që të biem
nga goditja e shpatave? Gratë dhe fëmijët tanë do të bëhen pre e
armikut. A nuk do të ishte më mirë për ne të kthehemi në Egjipt?".

<span id="an_14:4">14:4</span> Dhe i thanë njëri tjetrit: "Të zgjedhim
një kryetar dhe të kthehemi në Egjipt!".

<span id="an_14:5">14:5</span> Atëherë Moisiu dhe Aaroni ranë përmbys
përpara tërë asamblesë së mbledhur të bijve të Izraelit.

<span id="an_14:6">14:6</span> Jozueu, bir i Nunit, dhe Kalebi, bir i
Jenufehut, që ishin ndër ata që kishin vëzhguar vendin, grisën rrobat e
tyre,

<span id="an_14:7">14:7</span> dhe i folën kështu asamblesë së bijve të
Izraelit: "Vendi që kemi përshkuar për ta vëzhguar është një vend i
mirë, shumë i mirë.

<span id="an_14:8">14:8</span> Në rast se Zoti kënaqet me ne, do të na
çojë në këtë vend dhe do të na japë neve, "një vend ku rrjedh qumësht
dhe mjaltë".

<span id="an_14:9">14:9</span> Vetëm mos ngrini krye kundër Zotit dhe
mos kini frikë nga populli i vendit, sepse ai do të jetë ushqimi ynë;
mbrojtja e tyre është larguar nga ata dhe Zoti është me ne; mos kini
frikë nga ata".

<span id="an_14:10">14:10</span> Atëherë tërë asambleja foli për t'i
vrarë me gurë; por lavdia e Zotit iu shfaq në çadrën e mbledhjes tërë
bijve të Izraelit.

<span id="an_14:11">14:11</span> Pastaj Zoti i tha Moisiut: "Deri kur do
të më përçmojë ky popull? Dhe deri kur do të refuzojnë të besojnë pas
gjithë atyre mrekullive që kam bërë në mes të tyre?

<span id="an_14:12">14:12</span> Unë do ta godas me murtajë dhe do ta
shkatërroj, por do të bëj prej teje një komb më të madh dhe më të
fuqishëm se ai".

<span id="an_14:13">14:13</span> Moisiu i tha Zotit: "Por do ta dëgjojnë
Egjiptasit, nga mesi i të cilëve e ke ngritur këtë popull për fuqinë
tënde,

<span id="an_14:14">14:14</span> dhe do t'ia bëjnë të ditur banorëve të
këtij vendi. Ata kanë dëgjuar që ti, o Zot, je në mes të këtij populli,
i shfaqesh atij sy për sy, që reja jote qëndron mbi ta dhe që ecën para
tyre ditën në një kolonë reje dhe natën në një kolonë të zjarrtë.

<span id="an_14:15">14:15</span> Tani në se e bën këtë popull të vdesë
si një njeri të vetëm, kombet që kanë dëgjuar namin tënd do të flasin,
duke thënë:

<span id="an_14:16">14:16</span> "Me qenë se Zoti nuk ka qenë i zoti ta
futë këtë popull në vendin që ishte betuar t'i jepte, e vrau në
shkretëtirë".

<span id="an_14:17">14:17</span> Por tani, të lutem, le të shfaqet fuqia
e Zotit tim në madhështinë e saj, ashtu si fole duke thënë:

<span id="an_14:18">14:18</span> "Zoti është i ngadaltë në zemërim dhe i
madh në mëshirë; ai fal padrejtësinë dhe mëkatin, por nuk lë pa
ndëshkuar fajtorin, duke dënuar paudhësinë e etërve te bijtë, deri në
brezin e tretë ose të katërt".

<span id="an_14:19">14:19</span> Fale paudhësinë e këtij populli, me
madhështinë e mëshirës sate, ashtu siç e ke falur këtë popull nga
Egjipti deri këtu".

<span id="an_14:20">14:20</span> Atëherë Zoti tha: "Unë fal, ashtu si
kërkove ti;

<span id="an_14:21">14:21</span> por, ashtu siç është e vërtetë që unë
jetoj, e gjithë toka do të jetë plot me lavdinë e Zotit,

<span id="an_14:22">14:22</span> dhe tërë këta njerëz që kanë parë
lavdinë time dhe mrekullitë që kam bërë në Egjipt e në shkretëtirë, dhe
më kanë tunduar dhjetë herë dhe nuk e kanë dëgjuar zërin tim,

<span id="an_14:23">14:23</span> me siguri nuk kanë për ta parë vendin
që u betova t'u jap etërve të tyre. Askush nga ata që më kanë përçmuar
nuk ka për ta parë;

<span id="an_14:24">14:24</span> por shërbëtorin tim Kaleb, duke qenë se
veproi i shtyrë nga një frymë tjetër e më ka ndjekur plotësisht, unë do
ta fus në vendin ku ka shkuar; dhe pasardhësit e tij do ta zotërojnë.

<span id="an_14:25">14:25</span> Amalekitët dhe Kananejtë banojnë në
luginë, nesër kthehuni prapa dhe nisuni drejt shkretëtirës, në drejtim
të Detit të Kuq".

<span id="an_14:26">14:26</span> Zoti u foli akoma Moisiut dhe Aaronit,
duke u thënë:

<span id="an_14:27">14:27</span> "Deri kur do të duroj këtë asamble të
keqe që murmurit kundër meje? Unë dëgjova murmuritjet që bëjnë bijtë e
Izraelit kundër meje.

<span id="an_14:28">14:28</span> U thuaj atyre: Ashtu siç është e
vërtetë që unë jetoj, thotë Zoti, unë do t'ju bëj atë që kam dëgjuar
prej jush.

<span id="an_14:29">14:29</span> Kufomat tuaja do të bien në këtë
shkretëtirë; ju të gjithë që jeni regjistruar, nga mosha njëzet vjeç e
lart, dhe që keni murmuritur kundër meje,

<span id="an_14:30">14:30</span> nuk do të hyni me siguri në vendin ku u
betova se do të banoni, me përjashtim të Kalebit, birit të Jefunehut,
dhe të Jozueut, birit të Nunit.

<span id="an_14:31">14:31</span> Të vegjlit tuaj përkundrazi, që ju
thatë se do të ishin viktima të armiqve, do t'i fus; dhe ata do të
njohin vendin që ju keni përçmuar.

<span id="an_14:32">14:32</span> Por sa për ju, kufomat tuaja do të bien
në këtë shkretëtirë.

<span id="an_14:33">14:33</span> Dhe bijtë tuaj do të kullosin kopetë në
shkretëtirë dyzet vjet me radhë dhe do të mbajnë ndëshkimin për pabesitë
tuaja, deri sa të treten kufomat tuaja në shkretëtirë.

<span id="an_14:34">14:34</span> Në bazë të numrit të ditëve që keni
përdorur për të vëzhguar vendin, domethënë dyzet ditë, për çdo ditë do
të mbani fajin tuaj një vit, gjithsej, pra, dyzet vjet; dhe kështu do të
kuptoni se ç'do të thotë që unë jam tërhequr nga ju.

<span id="an_14:35">14:35</span> Unë, Zoti, fola; me siguri, kështu do
të veproj kundër gjithë kësaj asambleje të keqe që u mblodh kundër meje;
në këtë shkretëtirë do të treten dhe këtu do të vdesin".

<span id="an_14:36">14:36</span> Njerëzit që Moisiu kishte dërguar për
të vëzhguar vendin, mbas kthimit të tyre e kishin shtyrë tërë asamblenë
të murmuriste kundër tij, duke paraqitur një raport të keq për vendin,

<span id="an_14:37">14:37</span> ata njerëz, që kishin përpiluar
raportin e keq për vendin, vdiqën nga një plagë përpara Zotit.

<span id="an_14:38">14:38</span> Por Jozueu, bir i Nunit, dhe Kalebi,
bir i Jefunehut, mbetën të gjallë midis gjithë atyre që kishin shkuar të
vëzhgonin vendin.

<span id="an_14:39">14:39</span> Atëherë Moisiu u njoftoi këto fjalë
tërë bijve të Izraelit, dhe populli ndjeu një dhimbje të thellë.

<span id="an_14:40">14:40</span> U ngritën herët në mëngjes dhe u
ngjitën në majë të malit, duke thënë: "Ja ku jemi; ne do të ngjitemi në
vendin për të cilin na foli Zoti, sepse kemi mëkatuar".

<span id="an_14:41">14:41</span> Por Moisiu tha: "Pse e shkelni urdhrin
e Zotit? Nuk ka për t'ju dalë mbarë.

<span id="an_14:42">14:42</span> Mos u ngjitni, sepse do t'ju mundin
armiqtë tuaj, Zoti nuk është në mes jush.

<span id="an_14:43">14:43</span> Para jush në fakt ndodhen Amalekitët
dhe Kananejtë, dhe ju do të rrëzoheni nga shpatat e tyre; sepse jeni
larguar nga rruga e Zotit, Zoti nuk do të jetë me ju".

<span id="an_14:44">14:44</span> Me gjithë atë ata patën guximin të
ngjiten në majë të malit; por arka e besëlidhjes së Zotit dhe Moisiu nuk
lëvizën nga mesi i kampit.

<span id="an_14:45">14:45</span> Atëherë Amalekitët dhe Kananejtë, që
banonin mbi këtë mal, zbritën poshtë, i thyen dhe i vunë përpara deri në
Hormah.

<span id="an_15:1">15:1</span> Pastaj Zoti i foli Moisiut, duke i thënë:

<span id="an_15:2">15:2</span> "Folu bijve të Izraelit dhe u thuaj: Kur
do të hyni në vendin ku duhet të banoni dhe që unë ju jap,

<span id="an_15:3">15:3</span> do t'i ofroni Zotit një flijim të bërë me
zjarr, një olokaust apo një flijim për kryerjen e një kushti apo si
ofertë vullnetare ose në festat tuaja të caktuara, për t'i bërë një erë
të këndshme Zotit me një kafshë, të marrë nga kopeja e kafshëve të
trasha a të imta,

<span id="an_15:4">15:4</span> ai që do të paraqesë ofertën e tij Zotit,
do të ofrojë si blatim ushqimor një të dhjetën e efas majë mielli të
përzier me një çerek hini vaji;

<span id="an_15:5">15:5</span> gjithashtu do t'i çosh një libacion prej
një çerek hini verë së bashku me olokaustin ose flijimin, për çdo qengj.

<span id="an_15:6">15:6</span> Në qoftë se bëhet fjalë për një dash, do
të çosh si blatim ushqimi dy të dhjeta efe majë mielli të përzier me një
të tretë hini vaji,

<span id="an_15:7">15:7</span> dhe do të bësh një libacion vere prej një
të trete hini si një ofertë me erë të këndshme për Zotin.

<span id="an_15:8">15:8</span> Por në rast se në vend të olokaustit ose
të flijimit çon një dem të vogël, për kryerjen e një kushti apo të një
flijimi falënderimi për Zotin,

<span id="an_15:9">15:9</span> së bashku me demin e vogël do të ofrohet,
si blatim i ushqimit, majë mielli në një sasi tre të dhjeta të efas i
përzier me gjysmë hini vaji;

<span id="an_15:10">15:10</span> dhe do të çosh si libacion gjysmë hini
verë; është një flijim që bëhet me zjarr, me një erë të këndshme për
Zotin.

<span id="an_15:11">15:11</span> Kështu do të veprohet për çdo dem të
vogël, për çdo dash, për çdo qengj ose kec, simbas numrit që përgatitni.

<span id="an_15:12">15:12</span> Do të veproni kështu për çdo kafshë që
do të sillni.

<span id="an_15:13">15:13</span> Të gjithë ata që kanë lindur në vend do
veprojnë kështu, kur do t'i ofrojnë një flijim me zjarr, me erë të
këndshme Zotit.

<span id="an_15:14">15:14</span> Dhe në se një i huaj që banon me ju ose
kushdo tjetër që të ndodhet me ju në brezat e ardhshëm, dëshiron të
ofrojë një flijim të bërë me zjarr, me erë të këndshme për Zotin, do të
veprojë si ju.

<span id="an_15:15">15:15</span> Do të ketë një statut të vetëm për
gjithë asamblenë, për ju dhe për të huajin që banon midis jush; do të
jetë një statut i përjetshëm për të gjithë brezat tuaj; ashtu siç jeni
ju, ashtu do të jetë edhe i huaji përpara Zotit.

<span id="an_15:16">15:16</span> Do të jetë po ai ligj dhe po ai dekret
për ju dhe për të huajin që banon me ju".

<span id="an_15:17">15:17</span> Zoti i foli akoma Moisiut, duke i
thënë:

<span id="an_15:18">15:18</span> "Folu bijve të Izraelit dhe u thuaj
atyre: Kur do të arrini në vendin ku po ju çoj unë,

<span id="an_15:19">15:19</span> dhe do të hani bukën e vendit, do t'i
paraqisni Zotit një ofertë të lartë.

<span id="an_15:20">15:20</span> Nga prodhimi i parë i brumit tuaj do të
paraqisni një kulaç si ofertë e lartë; do ta paraqisni si një ofertë e
lartë e lëmit.

<span id="an_15:21">15:21</span> Nga prodhimi i parë i brumit tuaj do
t'i jepni Zotit një ofertë të lartë për gjithë brezat tuaj.

<span id="an_15:22">15:22</span> Në qoftë se keni kryer një mëkat nga
padituria dhe nuk keni respektuar të gjitha këto urdhërime që Zoti i ka
dhënë Moisiut,

<span id="an_15:23">15:23</span> të gjitha ato që Zoti ka urdhëruar me
anë të Moisiut, nga dita që Zoti ju ka dhënë urdhra dhe më vonë për të
gjitha brezat tuaj,

<span id="an_15:24">15:24</span> në qoftë se mëkati është kryer nga
padituria, pa u marrë vesh nga asambleja, gjithë asambleja do të ofrojë
një dem të vogël si olokaust me erë të këndshme për Zotin së bashku me
blatimin e tij të ushqimit dhe libacionin e tij simbas asaj që është
dekretuar, si dhe një kec si flijim për mëkatin.

<span id="an_15:25">15:25</span> Kështu prifti do të bëjë shlyerjen për
të gjithë asamblenë e bijve të Izraelit dhe ky mëkat do t'u falet, sepse
është një mëkat i kryer nga padituria, dhe ata kanë sjellë ofertën e
tyre, një flijim i bërë me zjarr për Zotin, dhe flijimi i tyre për
mëkatin, për mëkatin e tyre nga padituria përpara Zotit.

<span id="an_15:26">15:26</span> Do t'i falet tërë asamblesë së bijve të
Izraelit dhe të huajit që banon midis tyre, sepse tërë populli e kreu
këtë mëkat nga padituria.

<span id="an_15:27">15:27</span> Në qoftë se është një person i vetëm që
kryen mëkatin nga padituria, ai të ofrojë një dhi motake si flijim për
mëkatin.

<span id="an_15:28">15:28</span> Dhe prifti do të bëjë shlyerjen përpara
Zotit për personin që ka mëkatuar nga padituria, kur e ka bërë pa
njohjen e duhur; prifti do të bëjë shlyerjen për të dhe mëkati do t'i
falet.

<span id="an_15:29">15:29</span> Si për ata që kanë lindur në vend midis
bijve të Izraelit ose për një të huaj që banon midis jush, do të keni
një ligj të vetëm për atë që mëkaton nga padituria.

<span id="an_15:30">15:30</span> Por ai që kryen një mëkat me qëllim,
qoftë i lindur në vend apo i huaj, fyen Zotin; ky njeri do të shfaroset
në mes të popullit të tij.

<span id="an_15:31">15:31</span> Sepse ka përçmuar fjalën e Zotit dhe ka
dhunuar urdhërimet e tij; ky njeri duhet të shfaroset, do të mbajë
barrën e paudhësisë së tij".

<span id="an_15:32">15:32</span> Ndërsa bijtë e Izraelit ishin në
shkretëtirë, gjetën një njeri që mblidhte dru ditën e shtunë.

<span id="an_15:33">15:33</span> Ata që e gjetën duke mbledhur dru, e
çuan te Moisiu, tek Aaroni dhe para tërë asamblesë.

<span id="an_15:34">15:34</span> Dhe e futën në burg, sepse nuk ishte
përcaktuar akoma se ç'duhet t'i bënin.

<span id="an_15:35">15:35</span> Pastaj Zoti i tha Moisiut: "Ky njeri
duhet të vritet; e tërë asambleja do ta vrasë me gurë jashtë kampit".

<span id="an_15:36">15:36</span> Kështu tërë asambleja e çoi jashtë
kampit dhe e vrau me gurë; dhe ai vdiq, ashtu si e kishte urdhëruar Zoti
Moisiun. Qëllimi i thekëve në rrobat

<span id="an_15:37">15:37</span> Zoti i foli akoma Moisiut, duke i
thënë:

<span id="an_15:38">15:38</span> "Folu bijve të Izraelit dhe u thuaj
atyre që të bëjnë brez pas brezi thekë në cepat e rrobave të tyre dhe të
vënë në çdo cep një kordon në ngjyrë manushaqeje.

<span id="an_15:39">15:39</span> Do të jetë një thek të cilin do ta
shikoni për të kujtuar të gjitha urdhërimet e Zotit dhe për t'i zbatuar,
dhe jo për të ndjekur zemrën tuaj dhe sytë tuaja që ju çojnë në
kurvërim.

<span id="an_15:40">15:40</span> Kështu do të kujtoni të gjitha
urdhërimet e mia dhe do t'i zbatoni në praktikë, dhe do të jeni të
shenjtë për Perëndinë tuaj.

<span id="an_15:41">15:41</span> Unë jam Zoti, Perëndia juaj që ju nxori
nga vendi i Egjiptit për të qenë Perëndia juaj. Unë jam Zoti, Perëndia
juaj".

<span id="an_16:1">16:1</span> Koreu, bir i Itsharit, bir i Kehathit,
bir i Levit, tok me Dathanin dhe Abiramin, birin e Eliabit, dhe me Onin,
birin e Pelethit, bij të Rubenit,

<span id="an_16:2">16:2</span> u ngritën para Moisiut, së bashku me disa
bij të tjerë të Izraelit, dyqind e pesëdhjetë prijës të asamblesë,
anëtarë të emëruar të këshillit, njerëz që u shkonte fjala.

<span id="an_16:3">16:3</span> Ata u mblodhën kundër Moisiut dhe
Aaronit, dhe u thanë: "Mjaft më me ju, sepse tërë asambleja është e
shenjtë, secili nga anëtarët e tij, dhe Zoti është në mes tyre; pse,
pra, ngriheni mbi asamblenë e Zotit?".

<span id="an_16:4">16:4</span> Me të dëgjuar këto fjalë, Moisiu ra
përmbys me fytyrën për tokë;

<span id="an_16:5">16:5</span> pastaj i foli Koreut dhe gjithë njerëzve
të tij, duke u thënë: "Nesër në mëngjes Zoti do të tregojë kush është i
tij dhe kush është i shenjtë, dhe ai do ta afrojë pranë vetes; do të
afrojë pranë vetes atë që ai ka zgjedhur.

<span id="an_16:6">16:6</span> Bëni kështu: merrni temjanica, ti Kore,
dhe gjithë njerëzit e tu;

<span id="an_16:7">16:7</span> nesër i mbushni me zjarr dhe u hidhni
sipër temjan para Zotit; dhe ai që Zoti do të ketë zgjedhur do të jetë i
shenjtë. E kaluat masën, o bij të Levit!".

<span id="an_16:8">16:8</span> Pastaj Moisiu i tha Koreut: "Tani
dëgjoni, o bij të Levit!

<span id="an_16:9">16:9</span> A është gjë e vogël për ju që Perëndia i
Izraelit ju ka ndarë nga asambleja e Izraelit dhe ju ka afruar ndaj
vetes që të kryeni shërbimin e tabernakullit të Zotit dhe që të rrini
përpara asamblesë dhe t'u shërbeni atyre?

<span id="an_16:10">16:10</span> Ai ju ka afruar ndaj vetes ty dhe të
gjithë vëllezërit e tu, bij të Levit bashkë me ty. Po tani kërkon të
kesh edhe priftërinë?

<span id="an_16:11">16:11</span> Për këtë arsye ti edhe tërë njerëzit e
tu jeni mbledhur kundër Zotit. Dhe kush është Aaroni që të murmurisni
kundër tij?".

<span id="an_16:12">16:12</span> Atëherë Moisiu dërgoi të thërrasin
Datanin dhe Abiramin, bij të Eliabit; por ata thanë: "Ne nuk do të
ngjitemi.

<span id="an_16:13">16:13</span> A është vallë gjë e vogël që na nxore
nga një vend ku rrjedh qumësht dhe mjaltë, për të na lënë të vdesim në
shkretëtirë, me qëllim që ti të sundosh mbi ne?

<span id="an_16:14">16:14</span> Përveç kësaj nuk na çove në një vend ku
rrjedh qumësht dhe mjaltë dhe nuk na ke lënë si trashëgim fusha dhe
vreshta! Dëshiron ti t'u nxjerrësh sytë këtyre njerëzve? Nuk do të
ngjitemi".

<span id="an_16:15">16:15</span> Atëherë Moisiu u zemërua shumë dhe i
tha Zotit: "Mos prano blatimin e tyre; unë nuk kam marrë prej tyre as
edhe një gomar dhe nuk u kam bërë atyre asnjë padrejtësi".

<span id="an_16:16">16:16</span> Pastaj Moisiu i tha Koreut: "Ti dhe
gjithë njerëzit e tu paraqituni nesër para Zotit, ti dhe ata bashkë me
Aaronin;

<span id="an_16:17">16:17</span> dhe secili prej jush të marrë
temjanicën e tij, t'i shtjerë temjan dhe secili të sjellë temjanicën e
tij para Zotit; do të jenë dyqind e pesëdhjetë temjanica. Edhe ti dhe
Aaroni do të merrni secili temjanicën e tij".

<span id="an_16:18">16:18</span> Dhe kështu secili mori temjanicën e
tij, e mbushi me zjarr, vuri përsipër temjan dhe qëndroi në hyrjen e
çadrës së mbledhjes bashkë me Moisiun dhe Aaronin.

<span id="an_16:19">16:19</span> Koreu thirri tërë asamblenë kundër tyre
në hyrje të çadrës së mbledhjes; dhe lavdia e Zotit u shfaq para tërë
asamblesë.

<span id="an_16:20">16:20</span> Atëherë Zoti u foli Moisiut dhe
Aaronit, duke u thënë:

<span id="an_16:21">16:21</span> "Ndahuni nga kjo asamble dhe unë do t'i
zhduk në një çast".

<span id="an_16:22">16:22</span> Por ata ranë përmbys me fytyrën për
tokë dhe thanë: "O Perëndi, Perëndia i frymëve të çdo mishi! Sepse një
njeri i vetëm ka mëkatuar, a duhet të zemërohesh ti me të gjithë
asamblenë?".

<span id="an_16:23">16:23</span> Atëherë Zoti i foli Moisiut, duke i
thënë:

<span id="an_16:24">16:24</span> "Foli asamblesë dhe u thuaj: "Largohuni
nga afërsia e banesës së Koreut, të Dathanit dhe të Abiramit"".

<span id="an_16:25">16:25</span> Pastaj Moisiu u ngrit dhe shkoi te
Datani dhe Abirami; atë e ndoqën pleqtë e Izraelit.

<span id="an_16:26">16:26</span> Pas kësaj i foli asamblesë duke thënë:
"Largohuni nga çadrat e këtyre njerëzve të këqij, dhe mos prekni asgjë
që u përket atyre që të mos treteni në të gjitha mëkatet e tyre".

<span id="an_16:27">16:27</span> Kështu ata u larguan nga afërsia e
banesës së Koreut, të Datanit dhe të Abiramit. Datani dhe Abirami dolën
dhe u ndalën në hyrje të çadrave të tyre bashkë me gratë e tyre, me
bijtë e tyre dhe me të vegjëlit e tyre.

<span id="an_16:28">16:28</span> Atëherë Moisiu tha: "Nga kjo do të
mësoni që Zoti më ka dërguar për të bërë tërë këto vepra dhe se nuk kam
vepruar me kokën time.

<span id="an_16:29">16:29</span> Në qoftë se këta njerëz vdesin si
vdesin gjithë njerëzit, në qoftë se fati i tyre është fati i përbashkët
i të gjithë njerëzve, Zoti nuk më ka dërguar;

<span id="an_16:30">16:30</span> por në qoftë se Zoti bën diçka të re,
në qoftë se toka hap gojën e saj dhe gëlltit ata dhe çdo gjë që ata
kanë, dhe ata zbresin të gjallë në Sheol, atëherë do të pranoni që këta
njerëz kanë përçmuar Zotin.

<span id="an_16:31">16:31</span> Por ndodhi që, posa mbaroi shqiptimi i
këtyre fjalëve, dheu u ça poshtë tyre,

<span id="an_16:32">16:32</span> toka hapi gojën e saj dhe i gëlltiti me
gjithë familjet e tyre, me të gjithë njerëzit që mbanin anën e Koreut,
me të gjitha pasuritë e tyre.

<span id="an_16:33">16:33</span> Kështu zbritën të gjallë në Sheol; toka
u mbyll mbi ta dhe ata u zhdukën nga asambleja.

<span id="an_16:34">16:34</span> Tërë Izraeli që ndodhej rreth tyre,
duke dëgjuar britmat e tyre ua mbathi këmbëve, sepse thoshte: "Të mos na
gëlltisë toka edhe ne!".

<span id="an_16:35">16:35</span> Dhe një zjarr doli nga prania e Zotit
dhe gëlltiti dyqind e pesëdhjetë veta që ofronin temjanin.

<span id="an_16:36">16:36</span> Pastaj Zoti i foli Moisiut, duke i
thënë:

<span id="an_16:37">16:37</span> "I thuaj Eleazarit, birit të priftit
Aaron, të nxjerrë jashtë temjanicat nga zjarri, sepse ato janë të
shenjta dhe ta hedhë zjarrin larg;

<span id="an_16:38">16:38</span> dhe nga temjanicat e atyre që kanë
kryer mëkate duke vënë në rrezik jetën e tyre, të bëhen aq petëza të
rrahura për të veshur altarin, sepse i kanë paraqitur para Zotit dhe për
këtë arësye janë të shenjta; dhe do të shërbejnë si një qortim për bijtë
e Izraelit".

<span id="an_16:39">16:39</span> Kështu prifti Eleazar mori temjanicat
prej bronzi të paraqitura prej atyre që ishin djegur, dhe bëri petëza
për të veshur altarin,

<span id="an_16:40">16:40</span> me qëllim që t'u shërbenin si kujtim
bijve të Izraelit, dhe asnjë i huaj që nuk ishte nga fisi i Aaronit të
afrohej për të ofruar temjan para Zotit dhe të mos pësonte fatin e
Koreut dhe të njerëzve të tij, ashtu si Zoti i kishte thënë me anë të
Moisiut.

<span id="an_16:41">16:41</span> Të nesërmen gjithë asambleja e bijve të
Izraelit murmuriti kundër Moisiut dhe Aaronit, duke thënë: "Ju keni bërë
të vdesë populli i Zotit".

<span id="an_16:42">16:42</span> Por ndodhi që, ndërsa asambleja po
mblidhej kundër Moisiut dhe Aaronit, ata u kthyen nga çadra e mbledhjes;
dhe ja, reja e mbulonte atë dhe u shfaq lavdia e Zotit.

<span id="an_16:43">16:43</span> Atëherë Moisiu dhe Aaroni shkuan
përpara çadrës së mbledhjes.

<span id="an_16:44">16:44</span> Dhe Zoti i foli Moisiut, duke i thënë:

<span id="an_16:45">16:45</span> "Largohuni nga kjo asamble dhe unë do
t'i zhduk në një çast". Dhe ata ranë përmbys me fytyrën për tokë.

<span id="an_16:46">16:46</span> Kështu Moisiu i tha Aaronit: "Merr
temjanicën, vër brenda saj zjarr të marrë nga altari, vendos mbi të
temjan dhe çoje shpejt në mes të asamblesë, dhe bëj shlyerjen e fajit
për ta, sepse ka shpërthyer zemërimi i Zotit, dhe plaga ka filluar".

<span id="an_16:47">16:47</span> Atëherë Aaroni mori temjanicën, ashtu
siç kishte thënë Moisiu, dhe vrapoi në mes të asamblesë; dhe ja,
fatkeqësia kishte filluar në mes të popullit; kështu ai vuri temjanin në
temjanicën dhe bëri shlyerjen për popullin.

<span id="an_16:48">16:48</span> Dhe u ndal midis të gjallëve dhe të
vdekurve, dhe fatkeqësia u ndal.

<span id="an_16:49">16:49</span> Ata që vdiqën nga fatkeqësia ishin
katërmbëdhjetë mijë e shtatëqind veta, përveç atyre që kishin vdekur për
ngjarjet e Koreut.

<span id="an_16:50">16:50</span> Kështu Aaroni u kthye te Moisiu në
hyrje të çadrës së mbledhjes, sepse fatkeqësia ishte ndalur.

<span id="an_17:1">17:1</span> Pastaj Zoti i foli akoma Moisiut, duke i
thënë:

<span id="an_17:2">17:2</span> "Folu bijve të Izraelit dhe bëj që të të
japin shufra, një për çdo shtëpi të etërve të tyre, domethënë
dymbëdhjetë shufra nga të gjithë prijësit e tyre simbas shtëpive të
etërve të tyre; do të shkruash emrin e secilit mbi shufrën e tij;

<span id="an_17:3">17:3</span> dhe do të shkruash emrin e Aaronit mbi
shufrën e Levit, sepse do të ketë një shufër për çdo kryetar të shtëpive
të etërve të tyre.

<span id="an_17:4">17:4</span> Pastaj do t'i vësh në çadrën e mbledhjes,
përpara dëshmisë, ku unë takohem me ju.

<span id="an_17:5">17:5</span> Dhe do të ndodhë që shufra e njeriut që
unë zgjedh, do të lulëzojë dhe unë do të bëj që të pushojnë murmuritjet
e bijve të Izraelit kundër jush".

<span id="an_17:6">17:6</span> Kështu Moisiu u foli bijve të Izraelit
dhe të gjithë prijësit e tyre i dhanë secili një shufër, simbas shtëpive
të etërve të tyre, domethënë dymbëdhjetë shufra; dhe shufra e Aaronit
ishte midis shufrave të tyre.

<span id="an_17:7">17:7</span> Pastaj Moisiu i vuri këto shufra përpara
Zotit në çadrën e dëshmisë.

<span id="an_17:8">17:8</span> Të nesërmen Moisiu hyri në çadrën e
dëshmisë; dhe ja, shufra e Aaronit për shtëpinë e Levit kishte lulëzuar;
kishte nxjerrë lastarë, kishte çelur lule dhe kishte prodhuar bajame.

<span id="an_17:9">17:9</span> Atëherë nxori tërë shufrat jashtë pranisë
së Zotit, përpara të gjithë bijve të Izraelit; dhe ata i panë dhe secili
mori shufrën e vet.

<span id="an_17:10">17:10</span> Pastaj Zoti i tha Moisiut: "Ktheja
shufrën Aaronit përpara çadrës së dëshmisë, me qëllim që të ruhet si një
shenjë qortimi për rebelët, me qëllim që të marrin fund murmuritjet e
tyre kundër meje dhe ata të mos vdesin".

<span id="an_17:11">17:11</span> Moisiu veproi ashtu siç e kishte
urdhëruar Zoti.

<span id="an_17:12">17:12</span> Bijtë e Izraelit i folën pastaj
Moisiut, duke i thënë: "Ja, po vdesim, kemi marrë fund, të gjithë kemi
marrë fund!

<span id="an_17:13">17:13</span> Kushdo që i afrohet tabernakullit të
Zotit, vdes; duhet të vdesim të gjithë?".

<span id="an_18:1">18:1</span> Pastaj Zoti i tha Aaronit: "Ti, bijtë e
tu, dhe shtëpia e atit tënd bashkë me ty, do të mbani barrën e
paudhësive të kryera kundër shenjtërores, dhe ti e bijtë e tu do të
mbani barrën e paudhësive të kryera gjatë ushtrimit të priftërisë suaj.

<span id="an_18:2">18:2</span> Do të afrosh gjithashtu vëllezërit e tu,
fisin e Levit, fisin e atit tënd, me qëllim që të bashkohen me ty dhe të
të shërbejnë, kur ti dhe bijtë e tu do të jeni para çadrës së dëshmisë.

<span id="an_18:3">18:3</span> Ata do të të shërbejnë ty dhe do të
kryejnë tërë detyrat e çadrës; por nuk do t'u afrohen orendive të
shenjtërores dhe altarit, përndryshe do të vdisni së bashku, ti dhe ata.

<span id="an_18:4">18:4</span> Ata do të bashkohen me ty dhe do të
kryejnë të gjitha detyrat e çadrës së mbledhjes që lidhen me punën në
çadër, por asnjë i huaj nuk do t'ju afrohet juve.

<span id="an_18:5">18:5</span> Ju do të kryeni, pra, shërbimin e
shenjtërores dhe të altarit, që të mos ketë më zemërim kundër bijve të
Izraelit.

<span id="an_18:6">18:6</span> Ja, unë vetë mora vëllezërit tuaj,
Levitët, nga mesi i bijve të Izraelit; ata ju janë dhënë dhuratë nga
Zoti për të kryer shërbimet e çadrës së mbledhjes.

<span id="an_18:7">18:7</span> Por ti dhe bijtë e tu do të ushtroni
priftërinë tuaj për të gjitha gjërat që kanë të bëjnë me altarin dhe që
ndodhen matanë velit; dhe do të kryeni shërbimin tuaj. Unë ju jap
priftërinë tuaj si një dhuratë për shërbimin, por i huaji që do të
afrohet do të vritet".

<span id="an_18:8">18:8</span> Zoti i foli akoma Aaronit, duke i thënë:
"Ja, unë të besoj kujdesin e ofertave të mia të larta, të të gjitha
gjërave të shenjtëruara të bijve të Izraelit; t'i jap ty dhe bijve të tu
si një statut të përjetshëm për shkak të vajosjes suaj.

<span id="an_18:9">18:9</span> Kjo do të të takojë nga gjërat shumë të
shenjta të pakonsumuara në zjarr: të gjitha ofertat e tyre, domethënë
çdo blatim ushqimor, çdo flijim për mëkatin dhe çdo flijim për shkeljen
e bërë që do të më paraqesin, janë gjëra shumë të shenjta që të përkasin
ty dhe bijve të tu.

<span id="an_18:10">18:10</span> Do t'i hash në vend shumë të shenjtë;
do t'i hajë çdo mashkull; do të jenë për ty gjëra të shenjta.

<span id="an_18:11">18:11</span> Do të të përkasin ty edhe këto:
dhuratat që bijtë e Izraelit do të paraqesin për ngritje dhe të gjitha
ofertat e tyre të tundura; unë t'i jap ty, bijve të tu dhe bijave të
tua, si një statut i përjetshëm. Kushdo që është i pastër në shtëpinë
tënde mund t'i hajë.

<span id="an_18:12">18:12</span> Pjesa më e mirë e vajit, e mushtit dhe
e grurit, prodhimet e para që i japin Zotit, unë t'i jap ty.

<span id="an_18:13">18:13</span> Prodhimet e para të të gjitha gjërave
që prodhon toka dhe që ata i paraqesin Zotit, do të jenë tuajat. Kushdo
që është i pastër në shtëpinë tënde mund t'i hajë.

<span id="an_18:14">18:14</span> Çdo gjë e shenjtëruar në Izrael do të
jetë jotja.

<span id="an_18:15">18:15</span> Çdo pjellje e parë e çdo mishi që ata
do t'i ofrojnë Zotit, qoftë të njerëzve ashtu dhe të kafshëve, do të
jetë jotja; por me siguri do të shpengosh të parëlindurin e njeriut dhe
do të shpengosh pjelljen e parë të kafshëve të papastra.

<span id="an_18:16">18:16</span> Dhe ata që duhet të shpengosh, do t'i
shpengosh në moshën një muajsh, simbas vlerësimit tënd, për pesë sikla
argjendi, simbas siklit të shenjtërores, që është njëzet gere.

<span id="an_18:17">18:17</span> Por nuk do të shpengosh pjelljen e parë
të lopës, të deles dhe të dhisë; janë gjëra të shenjta; do të spërkatësh
gjakun e tyre mbi altarin dhe do të tymosësh dhjamin e tyre si flijim i
bërë me zjarr, me erë të këndshme për Zotin.

<span id="an_18:18">18:18</span> Mishi i tyre do të jetë yti; do të jetë
yti si gjoksi i ofertës së tundur ashtu dhe kofsha e djathtë.

<span id="an_18:19">18:19</span> Unë të jap ty, bijve dhe bijave të tua
bashkë me ty, si statut të përjetshëm, të gjitha ofertat e larta të
gjërave të shenjta që bijtë e Izraelit i paraqesin Zotit. Éshtë një
besëlidhje e kripës dhe e përjetshme përpara Zotit, për ty dhe për
pasardhësit e tu".

<span id="an_18:20">18:20</span> Zoti i tha akoma Aaronit: "Ti nuk do të
kesh asnjë trashëgimi në vendin e tyre dhe nuk do të kesh pjesë në mes
tyre; unë jam pjesa jote dhe trashëgimia jote në mes të bijve të
Izraelit.

<span id="an_18:21">18:21</span> Ja, bijve të Levit unë u lë si
trashëgim të gjitha të dhjetat në Izrael në këmbim të shërbimit që
kryejnë, shërbimin e çadrës së mbledhjes.

<span id="an_18:22">18:22</span> Dhe bijtë e Izraelit nuk do t'i afrohen
më çadrës së mbledhjes, përndryshe do të ngarkoheshin me një mëkat dhe
do të vdisnin.

<span id="an_18:23">18:23</span> Shërbimin në çadrën e mbledhjes do ta
bëjnë vetëm Levitët; dhe këta do të mbajnë barrën e paudhësive të tyre;
do të jetë një statut i përjetshëm për gjithë brezat tuaj; dhe nuk do të
kenë asnjë trashëgimi midis bijve të Izraelit;

<span id="an_18:24">18:24</span> sepse unë u jap si trashëgimi Levitëve
të dhjetat që bijtë e Izraelit do t'i paraqesin Zotit si një ofertë të
lartë; prandaj u thashë atyre: "Nuk do të kenë asnjë trashëgimi midis
bijve të Izraelit"".

<span id="an_18:25">18:25</span> Zoti i foli akoma Moisiut, duke i
thënë:

<span id="an_18:26">18:26</span> "Folu Levitëve dhe u thuaj atyre: Kur
do të merrni nga bijtë e Izraelit të dhjetat që unë ju jap nga ana e
tyre si trashëgiminë tuaj, do t'i bëni një ofertë të lartë Zotit, një të
dhjetën e së dhjetës;

<span id="an_18:27">18:27</span> dhe oferta juaj e lartë do t'ju
llogaritet si gruri që vjen nga lëmi dhe si bollëku i mushtit të butit.

<span id="an_18:28">18:28</span> Kështu edhe ju do t'i bëni një ofertë
të lartë Zotit nga të gjitha të dhjetat që do të merrni nga bijtë e
Izraelit, dhe nga ato do të jepni ofertën e lartë të Zotit priftit
Aaron.

<span id="an_18:29">18:29</span> Nga të gjitha gjërat që ju kanë
dhuruar, do t'i ofroni ofertën e lartë Zotit, nga pjesa më e mirë,
pjesën e shenjtëruar.

<span id="an_18:30">18:30</span> Prandaj do t'u thuash atyre: "Kur të
keni ofruar më të mirën, ajo që mbetet do t'u llogaritet Levitëve si
prodhim i lëmit dhe si prodhim i mushtit të butit.

<span id="an_18:31">18:31</span> Mund ta hani në çfarëdo vend, ju dhe
familja juaj, sepse është shpërblimi juaj për shërbimin tuaj në çadrën e
mbledhjes.

<span id="an_18:32">18:32</span> Kështu nuk do të jeni fajtorë të asnjë
mëkati, sepse keni ofruar gjërat më të mira; por nuk do të përdhosni
gjërat e shenjta të bijve të Izraelit, përndryshe do të vdisni"".

<span id="an_19:1">19:1</span> Zoti u foli akoma Moisiut dhe Aaronit,
duke u thënë:

<span id="an_19:2">19:2</span> "Ky është statuti i ligjit që Zoti ka
urdhëruar, duke thënë: "U thuaj bijve të Izraelit që të sjellin një
mëshqerrë të kuqe, pa të meta dhe mbi të cilën nuk është vënë asnjë
zgjedhë.

<span id="an_19:3">19:3</span> Do t'ia jepni priftit Eleazar, që do ta
çojë jashtë kampit dhe do ta therë në praninë tuaj.

<span id="an_19:4">19:4</span> Prifti Eleazar do të marrë me gisht pak
gjak të saj dhe do ta spërkasë shtatë herë përpara çadrës së mbledhjes;

<span id="an_19:5">19:5</span> pastaj do t'i vihet zjarri mëshqerrës
para syve të tij; lëkura e saj, mishi i saj, gjaku i saj dhe ndyrësirat
e saj do të digjen.

<span id="an_19:6">19:6</span> Pastaj prifti do të marrë dru kedri,
hisopi dhe copë të kuqërremtë dhe do t'i hedhë në mes të zjarrit që po
djeg mëshqerrën.

<span id="an_19:7">19:7</span> Pastaj prifti do të lajë rrobat e tij dhe
trupin me ujë dhe do të kthehet në kamp; prifti do të jetë i papastër
deri në mbrëmje.

<span id="an_19:8">19:8</span> Edhe ai që ka djegur mëshqerrën do të
lajë rrobat e tij dhe trupin me ujë, dhe do të jetë i papastër deri në
mbrëmje.

<span id="an_19:9">19:9</span> Një njeri i pastër do të mbledhë hirin e
mëshqerrës dhe do ta depozitojë jashtë kampit në një vend të pastër, ku
do të ruhet për asamblenë e bijve të Izraelit si një pastrim: shërben
për t'u pastruar nga mëkati.

<span id="an_19:10">19:10</span> Dhe ai që ka grumbulluar hirin e
mëshqerrës, duhet të lajë rrobat e tij dhe do të jetë i papastër deri në
mbrëmje. Ky do të jetë një statut i përjetshëm për bijtë e Izraelit dhe
për të huajin që banon midis tyre.

<span id="an_19:11">19:11</span> Kush prek një trup të vdekur të çfarëdo
personi do të jetë i papastër shtatë ditë.

<span id="an_19:12">19:12</span> Ai do të pastrohet me atë ujë ditën e
tretë dhe të shtatë, dhe do të jetë i pastër; por në rast se nuk
pastrohet ditën e tretë dhe të shtatë, nuk do të jetë i pastër.

<span id="an_19:13">19:13</span> Kushdo që prek trupin e një personi të
vdekur dhe nuk pastrohet, ndot banesën e Zotit, ky person do të
shfaroset nga gjiri i Izraelit. Me qenë se uji i pastrimit nuk u spërkat
mbi të, ai është i papastër; papastërtia e tij është akoma mbi të.

<span id="an_19:14">19:14</span> Ky është një ligj për atë që vdes në
një çadër: kushdo që hyn në çadër dhe kushdo që është në çadër do të
jenë të papastër për shtatë ditë.

<span id="an_19:15">19:15</span> Dhe çdo enë e hapur, mbi të cilën nuk
është vënë kapaku, do të jetë e papastër.

<span id="an_19:16">19:16</span> Kushdo që në fushë prek një person të
vrarë me shpatë ose që ka pësuar vdekje të natyrshme, ose prek një kockë
njeriu ose një varr, do të jetë i papastër për shtatë ditë.

<span id="an_19:17">19:17</span> Dhe për një person të papastër do të
merret hiri i viktimës së djegur për ta pastruar nga mëkati dhe nga një
enë do të derdhet mbi të ujë i rrjedhshëm;

<span id="an_19:18">19:18</span> pastaj një njeri i pastër do të marrë
hisop, do ta fusë në ujë dhe do të spërkatë çadrën, të gjitha veglat,
tërë personat që ndodhen aty dhe atë që ka prekur një kockë, ose të
vrarin ose të vdekurin nga vdekja e natyrshme ose varrin.

<span id="an_19:19">19:19</span> Njeriu i pastër do të spërkatë të
papastrin ditën e tretë dhe ditën e shtatë; ditën e shtatë njeriu i
papastër do të pastrohet; do të lajë rrobat dhe veten e tij me ujë, dhe
në mbrëmje do të jetë i pastër.

<span id="an_19:20">19:20</span> Por ai që është i papastër dhe nuk
pastrohet, do të shfaroset në mes të asamblesë, sepse ka ndotur
shenjtëroren e Zotit; uji i pastrimit nuk është spërkatur mbi të; ai
është i papastër.

<span id="an_19:21">19:21</span> Ky do të jetë një statut i përjetshëm.
Ai që spërkat ujin e pastrimit do të lajë rrobat e tij, dhe ai që prek
ujin e pastrimit do të jetë i papastër deri në mbrëmje.

<span id="an_19:22">19:22</span> Çdo gjë që prek personi i papastër do
të jetë e papastër; dhe personi që prek atë do të jetë i pastër deri në
mbrëmje"".

<span id="an_20:1">20:1</span> Pastaj tërë asambleja e bijve të Izraelit
arriti në shkretëtirën e Sinit në muajin e parë dhe populli qëndroi në
Kadesh. Këtu vdiq dhe u varros Miriami.

<span id="an_20:2">20:2</span> Por mungonte uji për asamblenë, prandaj u
mblodhën kundër Moisiut dhe Aaronit.

<span id="an_20:3">20:3</span> Kështu populli u grind me Moisiun dhe i
foli, duke i thënë: "Të kishim vdekur kur vdiqën vëllezërit tanë para
Zotit!

<span id="an_20:4">20:4</span> Pse e çuat asamblenë e Zotit në këtë
shkretëtirë që të vdesim, ne dhe bagëtia jonë?

<span id="an_20:5">20:5</span> Dhe pse na bëtë të dalim nga Egjipti për
të na sjellë në këtë vend të keq? Nuk është një vend që prodhon grurë,
fiq, rrush ose shegë dhe mungon uji për të pirë".

<span id="an_20:6">20:6</span> Atëherë Moisiu dhe Aaroni u larguan nga
asambleja për të vajtur në hyrje të çadrës së mbledhjes dhe ranë përmbys
me fytyrën për tokë; dhe lavdia e Zotit iu shfaq atyre.

<span id="an_20:7">20:7</span> Pastaj Zoti i foli Moisiut, duke i thënë:

<span id="an_20:8">20:8</span> "Merr bastunin; ti dhe vëllai yt Aaron
thirrni asamblenë dhe para syve të tyre i flisni shkëmbit, dhe ai do të
japë ujin e tij; kështu do të nxjerrësh për ta ujë nga shkëmbi dhe do
t'u japësh të pinë njerëzve dhe bagëtisë së tyre".

<span id="an_20:9">20:9</span> Moisiu mori, pra, bastunin që ishte
përpara Zotit, ashtu si e kishte urdhëruar Zoti.

<span id="an_20:10">20:10</span> Kështu Moisiu dhe Aaroni thirrën
asamblenë përpara shkëmbit dhe Moisiu u tha atyre: "Tani dëgjoni, o
rebelë; a duhet të nxjerrim ujë për ju nga ky shkëmb?".

<span id="an_20:11">20:11</span> Pastaj Moisiu ngriti dorën, goditi
shkëmbin me bastunin e tij dy herë dhe prej tij doli ujë me bollëk;
kështu asambleja dhe bagëtia pinë ujë.

<span id="an_20:12">20:12</span> Atëherë Zoti u tha Moisiut dhe Aaronit:
"Me qenë se nuk më besuat për të më mbuluar me lavdi para syve të bijve
të Izraelit, ju nuk do ta futni këtë asamble në vendin që unë u dhashë
atyre".

<span id="an_20:13">20:13</span> Këto janë ujërat e Meribës ku bijtë e
Izraelit u grindën me Zotin, dhe ky u tregua i Shenjtë në mes tyre.

<span id="an_20:14">20:14</span> Pastaj Moisiu dërgoi lajmëtarë në
Kadesh te mbreti i Edomit për t'i thënë: "Kështu thotë Izraeli, vëllai
yt: Ti i njeh të gjitha fatkeqësitë që kemi pësuar,

<span id="an_20:15">20:15</span> si zbritën etërit tanë në Egjipt dhe ne
qëndruam një kohë të gjatë në atë vend, dhe Egjiptasit na keqtrajtuan ne
dhe etërit tanë.

<span id="an_20:16">20:16</span> Por, kur i thirrëm Zotit, ai e dëgjoi
zërin tonë dhe dërgoi një Engjëll dhe na nxori nga Egjipti; dhe tani
jemi në Kadesh, një qytet në afërsi të kufijve tuaj.

<span id="an_20:17">20:17</span> Po na lejo të kalojmë nëpër vendin
tënd; ne nuk do të shkelim as arat as vreshtat tuaja, nuk do të pijmë
ujin e puseve; do të ndjekim rrugën mbretërore, pa u kthyer as djathtas
as majtas, deri sa të kalojmë kufijtë e tu".

<span id="an_20:18">20:18</span> Por Edomi iu përgjigj: "Ti nuk do të
kalosh nëpër territorin tim, përndryshe do të të kundërvihem me shpatë".

<span id="an_20:19">20:19</span> Bijtë e Izraelit i thanë: "Ne do të
ngjitemi nga rruga kryesore; dhe në rast se ne dhe bagëtia jonë do të
pimë nga uji yt, do të ta paguajmë; na lejo vetëm të kalojmë më këmbë
dhe asgjë më tepër".

<span id="an_20:20">20:20</span> Por ai u përgjigj: "Nuk do të kaloni!".

<span id="an_20:21">20:21</span> aaa part missing Dhe Edomi refuzoi të
lejojë kalimin e Izraelit nëpër territorin e tij; kështu Izraeli u
largua prej tij.

<span id="an_20:22">20:22</span> Atëherë bijtë e Izraelit, tërë
asambleja u nisën nga Kadeshi dhe arritën në malin Hor.

<span id="an_20:23">20:23</span> Dhe Zoti i foli Moisiut dhe Aaronit në
malin Hor, në kufijtë e vendit të Edomit, duke thënë:

<span id="an_20:24">20:24</span> "Aaroni po bashkohet me popullin e tij,
dhe nuk ka për të hyrë në vendin që u kam dhënë bijve të Izraelit, sepse
keni ngritur krye kundër urdhrit tim në ujërat e Meribës.

<span id="an_20:25">20:25</span> Merr Aaronin dhe Eleazarin, birin e
tij, dhe çoji lart, në malin e Horit.

<span id="an_20:26">20:26</span> Zhvishe Aaronin nga rrobat e tij dhe
vishja të birit, Eleazarit; dhe aty Aaroni do të bashkohet me popullin e
tij dhe do të vdesë".

<span id="an_20:27">20:27</span> Moisiu bëri ashtu siç e kishte
urdhëruar Zoti; dhe ata hipën mbi malin e Horit para syve të të gjithë
asamblesë.

<span id="an_20:28">20:28</span> Moisiu ia zhveshi rrobat Aaronit dhe ia
veshi Eleazarit, birit të tij; dhe Aaroni vdiq aty, në majë të malit.
Pastaj Moisiu dhe Eleazari zbritën nga mali.

<span id="an_20:29">20:29</span> Kur tërë asambleja pa që Aaroni kishte
vdekur, e tërë shtëpia e Izraelit e qau Aaronin për tridhjetë ditë.

<span id="an_21:1">21:1</span> Kur mbreti Kananeas i Aradit, që banonte
në Negev, dëgjoi që Izraeli po vinte nga rruga e Atharimit, luftoi
kundër Izraelit dhe zuri disa robër.

<span id="an_21:2">21:2</span> Atëherë Izraeli i lidhi një kusht Zotit
dhe tha: "Në rast se ti ma shtie në dorë këtë popull, unë do të
shkatërroj tërësisht qytetet e tyre".

<span id="an_21:3">21:3</span> Zoti e dëgjoi zërin e Izraelit dhe ia
shtiu në dorë Kananejtë; dhe ai i shkatërroi plotësisht ata bashkë me
qytetet e tyre, dhe ky vend u quajt Hormah.

<span id="an_21:4">21:4</span> Pastaj bijtë e Izraelit u nisën nga mali
i Horit, dhe u drejtuan nga Deti i Kuq, për t'i ardhur qark vendit të
Edomit; dhe populli u dëshpërua për shkak të rrugës.

<span id="an_21:5">21:5</span> Populli, pra, foli kundër Perëndisë
kundër Moisiut, duke thënë: "Pse na nxorët nga Egjipti që të vdesim në
këtë shkretëtirë? Sepse këtu nuk ka as bukë as ujë, na vjen neveri për
këtë ushqim të keq".

<span id="an_21:6">21:6</span> Atëherë Zoti dërgoi midis popullit
gjarpërinj flakërues, të cilët kafshonin njerëzit, dhe shumë Izraelitë
vdiqën.

<span id="an_21:7">21:7</span> Dhe kështu populli shkoi te Moisiu dhe i
tha: "Kemi mëkatuar, sepse kemi folur kundër Zotit dhe kundër teje;
lutju Zotit që të largojë nga ne këta gjarpërinj" Dhe Moisiu u lut për
popullin.

<span id="an_21:8">21:8</span> Pastaj Zoti i tha Moisiut: "Bëj një
gjarpër flakërues dhe vëre mbi një shtizë; kështu çdo njeri që do të
kafshohet prej tij dhe do ta shikojë, ka për të jetuar".

<span id="an_21:9">21:9</span> Moisiu bëri atëherë një gjarpër prej
bronzi dhe e vuri mbi një shtizë, dhe ndodhte që, kur një gjarpër
kafshonte dikë, në rast se ky shikonte gjarprin prej bronzi, ai
vazhdonte të jetonte.

<span id="an_21:10">21:10</span> Pastaj bijtë e Izraelit u nisën dhe u
vendosën në Oboth.

<span id="an_21:11">21:11</span> Pasi u nisën nga Obothi, u strehuan në
Ije-Abarim, në shkretëtirën përballë Moabit, nga ana ku lind dielli.

<span id="an_21:12">21:12</span> U nisën që këtej dhe u vendosën në
luginën e Zeredit.

<span id="an_21:13">21:13</span> Pastaj u nisën që këtej dhe u vendosën
në krahun tjetër të Arnonit, që rrjedh në shkretëtirë dhe vjen nga
kufijtë e Amorejve; sepse Arnoni është kufiri i Moabit, midis Moabit dhe
Amorejve.

<span id="an_21:14">21:14</span> Për këtë në Librin e Luftrave të Zotit
thuhet: "Vaheb në Sufah, luginat e Arnonit

<span id="an_21:15">21:15</span> dhe tatëpjeta e luginave që shkon deri
në banesat e Arit dhe që mbështetet në kufirin e Moabit".

<span id="an_21:16">21:16</span> Dhe që këtej shkuan në Beer, që është
pusi për të cilin Zoti i pat thënë Moisiut: "Mblidhe popullin dhe unë do
t'i jap ujë".

<span id="an_21:17">21:17</span> Atëherë Izraeli këndoi këtë himn: "Buro
o pus! I këndoni atij!

<span id="an_21:18">21:18</span> Pusit, ujin e të cilit princët e kanë
kërkuar dhe fisnikët e popullit e kanë gërmuar, duke u mbështetur në
fjalën e ligjvënësve, me bastunët e tyre". Pastaj nga shkretëtira shkuan
në Matanah;

<span id="an_21:19">21:19</span> nga Matanahu në Nahaniel; dhe nga
Nahanieli në Bamoth,

<span id="an_21:20">21:20</span> dhe nga Bamothi në luginën që ndodhet
në fushën e Moabit, në drejtim të lartësisë së Pisgahut që sundon
shkretëtirën.

<span id="an_21:21">21:21</span> Pastaj Izraeli dërgoi lajmëtarë të tij
te Sihoni, mbret i Amorejve, për t'i thënë:

<span id="an_21:22">21:22</span> "Na lejoni të kalojmë nëpër vendin
tënd; ne nuk do të hyjmë nëpër arat ose nëpër vreshtat, nuk do pimë ujin
e puseve; do të ndjekim rrugën Mbretërore deri sa t'i kalojmë kufijtë e
tu".

<span id="an_21:23">21:23</span> Por Sihoni nuk e lejoi Izraelin të
kalonte nëpër territorin e tij; për më tepër Sihoni mblodhi njerëzit e
tij dhe doli kundër Izraelit në shkretëtirë; arriti në Jahats dhe luftoi
kundër Izraelit.

<span id="an_21:24">21:24</span> Izraeli e mundi, duke e kaluar në majën
e shpatës, dhe pushtoi vendin e tij nga Arnoni deri në Jakob, deri në
kufijtë e bijve të Amonit, sepse kufiri i bijve të Amonit ishte i fortë.

<span id="an_21:25">21:25</span> Kështu Izraeli pushtoi tërë ato qytete
dhe banoi në të gjitha qytetet e Amorejve, në Heshbon dhe në të gjitha
qytetet e territorit të tyre,

<span id="an_21:26">21:26</span> sepse Heshboni ishte qyteti i Sihonit,
mbretit të Amorejve, i cili i kishte bërë luftë mbretit të mëparshëm të
Moabit dhe i kishte hequr nga dora tërë vendin e tij deri në Arnon.

<span id="an_21:27">21:27</span> Prandaj poetët thonë: "Ejani në
Heshbon! Qyteti i Sihonit duhet të rindërtohet dhe të fortifikohet!

<span id="an_21:28">21:28</span> Sepse një zjarr ka dalë nga Heshboni,
një flakë nga qyteti i Sihonit; kjo ka përpirë Arin e Moabit, zotërit e
lartësive të Arnonit.

<span id="an_21:29">21:29</span> Mjerë ti, o Moab! Je i humbur, o popull
i Kemoshit! Bijtë e tij kanë marrë arratinë dhe bijat e tij i janë dhënë
si skllave Sihonit, mbretit të Amorejve.

<span id="an_21:30">21:30</span> Por ne i qëlluam me shigjeta; Heshboni
është shkatërruar deri në Dibon. Kemi shkretuar gjithshka deri në Nofah,
që ndodhet pranë Medebas".

<span id="an_21:31">21:31</span> Kështu Izraeli u vendos në vendin e
Amorejve.

<span id="an_21:32">21:32</span> Pastaj Moisiu dërgoi njerëz për të
vëzhguar Jaazerin, dhe kështu Izraelitët pushtuan qytetet e territorit
të tij dhe përzunë Amorejtë që ndodheshin aty.

<span id="an_21:33">21:33</span> Pastaj ndryshuan drejtim dhe u ngjitën
në rrugën e Bashanit; dhe Ogu, mbreti i Bashanit, doli kundër tyre me
gjithë njerëzit e tij për t'u ndeshur në Edrej.

<span id="an_21:34">21:34</span> Por Zoti i tha Moisiut: "Mos ki frikë
nga ai, sepse unë e lë në duart e tua me gjithë njerëzit e tij dhe
vendin e tij; trajtoje ashtu siç ke trajtuar Sihonin, mbretin e Amorejve
që banonte në Heshbon.

<span id="an_21:35">21:35</span> Kështu Izraelitët e mundën atë, bijtë e
tij dhe tërë popullin e tij, deri sa nuk mbeti asnjë i gjallë, dhe
pushtuan vendin e tij.

<span id="an_22:1">22:1</span> Pastaj bijtë e Izraelit u nisën dhe
ngritën kampin e tyre në fushat e Moabit, matanë Jordanit, në bregun e
kundërt të Jerikos.

<span id="an_22:2">22:2</span> Por Balaku, bir i Tsiporit, pa të gjitha
ato që Izraeli u kishte bërë Amorejve;

<span id="an_22:3">22:3</span> dhe Moabi pati një frikë të madhe nga ky
popull, që ishte kaq i madh; Moabin e zuri një frikë e madhe për shkak
të bijve të Izraelit.

<span id="an_22:4">22:4</span> Kështu Moabi u tha pleqve të Madianit:
"Tani kjo turmë do të gllabërojë gjithçka që kemi rreth nesh, ashtu si
kau përlan barin e fushave". Balaku, bir i Tsiporit, ishte në atë kohë
mbreti i Moabit.

<span id="an_22:5">22:5</span> Ai i dërgoi lajmëtarë Balaamit, birit të
Beorit, në Pethori që është pranë Lumit, në vendin e bijve të popullit
të tij, për ta thirrur dhe për t'i thënë: "Ja, një popull ka dalë nga
Egjipti; ai mbulon faqen e dheut dhe është vendosur përballë meje.

<span id="an_22:6">22:6</span> Eja, pra, të lutem, dhe mallkoje për mua
këtë popull, sepse është tepër i fuqishëm për mua; ndofta do t'ia dal ta
mund dhe ta dëboj nga vendi im; sepse unë e di mirë që ai që ti bekon
është i bekuar dhe ai që ti mallkon është i mallkuar".

<span id="an_22:7">22:7</span> Atëherë pleqtë e Moabit dhe pleqtë e
Madianit u nisën duke mbajtur në dorë shpërblimin e shortarit dhe, kur
arritën te Balaami, i treguan fjalët e Balakut.

<span id="an_22:8">22:8</span> Por Balaami u tha atyre: "Kalojeni natën
këtu dhe do t'ju njoftoj përgjigjen që Zoti do të më japë". Kështu
princët e Moabit mbetën me Balaamin.

<span id="an_22:9">22:9</span> Atëherë Perëndia i shkoi Balaamit dhe i
tha: "Ç'janë këta njerëz që janë me ty?".

<span id="an_22:10">22:10</span> Dhe Balaami iu përgjegj Perëndisë:
"Balaku, bir i Tsiporit, mbret i Moabit, më ka çuar fjalë:

<span id="an_22:11">22:11</span> "Ja, populli që ka dalë nga Egjipti
mbulon faqen e dheut; prandaj eja dhe mallkoje për mua; ndofta do t'ia
dal ta mund dhe ta dëboj"".

<span id="an_22:12">22:12</span> Dhe Perëndia i tha Balaamit: "Ti nuk do
të shkosh me ta, nuk do ta mallkosh atë popull, se është një popull i
bekuar".

<span id="an_22:13">22:13</span> Kështu Balaami u ngrit në mëngjes dhe u
tha princërve të Balakut: "Kthehuni në vendin tuaj, sepse Zoti nuk më
dha leje të vij me ju".

<span id="an_22:14">22:14</span> Pas kësaj princët e Moabit u ngritën, u
kthyen te Balaku dhe thanë: "Balaami nuk pranoi të vijë me ne".

<span id="an_22:15">22:15</span> Atëherë Balaku dërgoi përsëri disa
princa, në një numër më të madh dhe më të rëndësishëm në krahasim me të
parët.

<span id="an_22:16">22:16</span> Ata erdhën te Balaami dhe i thanë:
"Kështu thotë Balaku, bir i Tsiporit: "Asgjë nuk duhet të të ndalë të
vish tek unë,

<span id="an_22:17">22:17</span> sepse unë do të të mbush me nderime dhe
do të bëj të gjitha ato që do të më thuash ti; eja, pra, të lutem, dhe
mallkoje këtë popull për mua"".

<span id="an_22:18">22:18</span> Por Balaami u përgjegj dhe u tha
shërbëtorëve të Balakut: "Edhe sikur Balaku të më jepte shtëpinë e tij
të mbushur me argjend dhe me ar, nuk mund të shkel urdhrin e Zotit,
Perëndisë tim, për të kryer veprime të vogla apo të mëdha.

<span id="an_22:19">22:19</span> Prandaj, ju lutem, rrini këtu këtë
natë, në mënyrë që të mësoj çfarë do të më thotë tjetër Zoti".

<span id="an_22:20">22:20</span> Dhe Perëndia i shkoi atë natë Balaamit
dhe i tha: "Në rast se këta njerëz kanë ardhur të të thërresin, çohu dhe
shko me ta; por do të bësh vetëm ato gjëra që unë do të të them".

<span id="an_22:21">22:21</span> Kështu Balaami u çua në mëngjes, shaloi
gomaricën e tij dhe shkoi bashkë me princat e Moabit.

<span id="an_22:22">22:22</span> Por zemërimi i Perëndisë u ndez sepse
ai ishte nisur; dhe Engjëlli i Zotit i doli rrugës si armik kundër tij.
Ai i kishte hipur gomaricës së tij dhe kishte me vete dy shërbëtorë.

<span id="an_22:23">22:23</span> Gomarica pa Engjëllin e Zotit që rrinte
në rrugë me shpatën e tij të zhveshur në dorë, doli nga rruga dhe hyri
nëpër ara. Atëherë Balaami e rrahu gomaricën për ta kthyer përsëri në
rrugë.

<span id="an_22:24">22:24</span> Por Engjëlli i Zotit u ndal në një
shteg të ngushtë midis vreshtave, ku kishte një mur nga një anë dhe një
mur nga ana tjetër.

<span id="an_22:25">22:25</span> Kur gomarica pa Engjëllin e Zotit, u
shtrëngua pas murit dhe e shtypi këmbën e Balaamit pas murit; kështu
Balaami e rrahu përsëri.

<span id="an_22:26">22:26</span> Atëherë Engjëlli i Zotit shkoi tutje
dhe u ndal në një vend të ngushtë, ku nuk mund të lëvizje as djathtas as
majtas.

<span id="an_22:27">22:27</span> Gomarica pa Engjëllin e Zotit dhe u
shtri nën Balaamin; zemërimi i Balaamit u shtua dhe ai rrahu gomaricën
me bastunin e tij.

<span id="an_22:28">22:28</span> Atëherë Zoti ia çeli gojën gomaricës që
i tha Balaamit: "Çfarë të kam bërë që më rreh në këtë mënyrë tri herë me
radhë?".

<span id="an_22:29">22:29</span> Dhe Balaami iu përgjegj gomaricës: "Pse
je tallur me mua; sikur të kisha një shpatë në dorë, tani do të të
vrisja".

<span id="an_22:30">22:30</span> Gomarica i tha Balaamit: "A nuk jam
vallë gomarica me të cilën ke udhëtuar gjithnjë deri më sot? Mos vallë
jam mësuar të sillem kështu me ty?". Ai u përgjegj: "Jo".

<span id="an_22:31">22:31</span> Atëherë Zoti ia hapi sytë Balaamit dhe
ai pa Engjëllin e Zotit që rrinte në rrugë me shpatën e tij të zhveshur
në dorë. Dhe Balaami u përkul dhe ra përmbys me fytyrën për tokë.

<span id="an_22:32">22:32</span> Engjëlli i Zotit i tha: "Pse e rrahe
plot tri herë gomaricën tënde? Ja, unë kam dalë si armiku yt, sepse
rruga që ndjek ti nuk pajtohet me vullnetin tim;

<span id="an_22:33">22:33</span> gomarica më pa dhe më ka evituar plot
tri herë; në rast se nuk do të më kishte evituar, me siguri do të të
kisha vrarë duke e lënë atë të gjallë".

<span id="an_22:34">22:34</span> Atëherë Balaami i tha Engjëllit të
Zotit: "Unë kam bërë mëkat, sepse nuk e dija që ti rrije në rrugë kundër
meje; prandaj tani, në se ajo që po bëj nuk të pëlqen, atëherë unë do të
kthehem prapa".

<span id="an_22:35">22:35</span> Por Engjëlli i Zotit i tha Balaamit:
"Shko, pra, me këta njerëz; por do të thuash vetëm ato gjëra që do të të
them unë". Kështu Balaami shkoi me princat e Balakut.

<span id="an_22:36">22:36</span> Kur Balaku dëgjoi që Balaami po vinte,
shkoi ta takojë në qytetin e Moabit që ndodhet në kufirin e shënuar nga
Arnoni, në skajin e fundit të territorit të tij.

<span id="an_22:37">22:37</span> Kështu Balaku i tha Balaamit: "A nuk të
kisha dërguar të të thërrisja me urgjencë? Pse nuk erdhe tek unë? A nuk
jam vallë në gjendje të të nderoj?".

<span id="an_22:38">22:38</span> Balaami iu përgjegj Balakut: "Ja, erdha
te ti; por tani a mund të them diçka? Fjalën që Perëndia do të më vërë
në gojën time, atë do të them unë".

<span id="an_22:39">22:39</span> Balaami shkoi bashkë me Balakun dhe
arritën në Kirjath-Hutsoth.

<span id="an_22:40">22:40</span> Pastaj Balaku flijoi qe dhe dele dhe u
dërgoi disa prej tyre Balaamit dhe prijësve që ishin me të.

<span id="an_22:41">22:41</span> Në mëngjes Balaku mori Balaamin dhe u
ngjit në Bamoth Baal, dhe këtej ai pa pjesën skajore të popullit.

<span id="an_23:1">23:1</span> Pastaj Balaami i tha Balakut: "Më ndërto
këtu shtatë altarë dhe më përgatit këtu shtatë dema dhe shtatë desh".

<span id="an_23:2">23:2</span> Balaku bëri ashtu siç i kishte thënë
Balaami, pastaj Balaku dhe Balaami ofruan një dem të vogël dhe një dash
mbi secilin altar.

<span id="an_23:3">23:3</span> Pastaj Balaami i tha Balakut: "Qëndro
pranë olokaustit tënd dhe unë do të shkoj; ndofta Zoti do të vijë të
takohet me mua; dhe atë që ka për të më treguar do të ta njoftoj".
Kështu ai shkoi në një bregore të zhveshur.

<span id="an_23:4">23:4</span> Dhe Perëndia i doli përpara Balaamit, dhe
Balaami i tha: "Unë kam përgatitur shtatë altarë dhe kam ofruar nga një
dem të vogël dhe nga një dash për çdo altar".

<span id="an_23:5">23:5</span> Atëherë Zoti i vuri një mesazh në gojë
Balaamit dhe i tha: "Kthehu te Balaku dhe foli kështu".

<span id="an_23:6">23:6</span> U kthye tek ai, dhe ja, ai qëndronte
pranë olokaustit, ai dhe të gjithë prijësit e Moabit.

<span id="an_23:7">23:7</span> Atëherë Balaami shqiptoi orakullin e tij
dhe tha: "Balaku, mbret i Moabit, më ka sjellë nga Arami, nga malet e
Lindjes: "Eja, mallko për mua Jakobin, eja dhe padit Izraelin!".

<span id="an_23:8">23:8</span> Si mund të mallkoj atë që Zoti nuk e ka
mallkuar? Si mund të padis atë që Zoti nuk e ka paditur?

<span id="an_23:9">23:9</span> Unë e shoh nga maja e shkëmbinjve dhe e
sodis nga lartësitë; ja, është një popull që qëndron vetëm dhe nuk është
përfshirë në gjirin e kombeve.

<span id="an_23:10">23:10</span> Kush mund të llogarisë pluhurin e
Jakobit apo të numërojë çerekun e Izraelit? Vdeksha unë si njerëzit e
drejtë dhe qoftë fundi im i njëllojtë me atë të tyren!".

<span id="an_23:11">23:11</span> Atëherë Balaku i tha Balaamit: "Ç'më
bëre? Të mora që të mallkosh armiqtë e mi, kurse ti i bekove me të
madhe".

<span id="an_23:12">23:12</span> Por ai u përgjigj dhe tha: "A nuk duhet
të kujdesem unë të them me të shpejtë atë që Zoti më vë në gojë?".

<span id="an_23:13">23:13</span> Pastaj Balaku i tha: "Eja, pra, me mua
në një vend tjetër, prej ku mund ta shikosh, megjithëse ke për të parë
vetëm skajin e tij dhe nuk e ke për ta parë të tërë, dhe që andej do ta
mallkosh për mua".

<span id="an_23:14">23:14</span> Kështu e çoi në kampin e Tsofimit, në
majë të Pisgahut; aty ndërtoi shtatë altarë dhe ofroi një dem të vogël
dhe një dash mbi çdo altar.

<span id="an_23:15">23:15</span> Balaami i tha pastaj Balakut: "Qëndro
këtu pranë olokaustit tënd dhe unë do të shkoj të takohem me Zotin atje
lart".

<span id="an_23:16">23:16</span> Dhe Zoti i doli përpara Balaamit, i
vuri një mesazh në gojë dhe i tha: "Kthehu te Balaku dhe foli kështu".

<span id="an_23:17">23:17</span> Kështu u kthye tek ai, dhe ja, që ai
rrinte pranë olokaustit të tij me prijësit e Moabit. Balaku i tha:
"Çfarë ka thënë Zoti?".

<span id="an_23:18">23:18</span> Atëherë Balaami shqiptoi orakullin e
tij dhe tha: "Çohu, Balak, dhe dëgjo! Rri veshngrehur, bir i Tsiporit!

<span id="an_23:19">23:19</span> Perëndia nuk është një njeri, që mund
të gënjejë, as edhe bir njeriu që mund të pendohet. Kur ka thënë një
gjë, nuk do ta bëjë? Ose kur ka shpallur një gjë, nuk do ta kryejë?

<span id="an_23:20">23:20</span> Ja, unë mora urdhrin që të bekoj; po,
ai ka bekuar dhe unë nuk do ta heq bekimin e tij.

<span id="an_23:21">23:21</span> Ai nuk ka vërejtur paudhësi te Jakobi
dhe nuk ka parë përdhosje tek Izraeli. Zoti, Perëndia i tij, është me
të, dhe klithma e një mbreti është midis tyre.

<span id="an_23:22">23:22</span> Perëndia, që e nxori nga Egjipti, është
për të si brirët e fuqishëm të buallit.

<span id="an_23:23">23:23</span> Nuk ka magji kundër Jakobit, nuk ka
shortari kundër Izraelit. Tani duhet të themi ç'ka bërë Perëndia me
Jakobin dhe Izraelin.

<span id="an_23:24">23:24</span> Ja, një popull do të ngrihet si një
luaneshë dhe si një luan; dhe nuk do të mblidhet para se të ketë
gëlltitur prenë dhe të ketë pirë gjakun e atyre që ka vrarë".

<span id="an_23:25">23:25</span> Atëherë Balaku i tha Balaamit: "Mos e
mallko aspak, por as mos e beko".

<span id="an_23:26">23:26</span> Por Balaami iu përgjigj dhe i tha
Balakut: "A nuk të kam thënë vallë që unë do të bëj tërë ato që do të
thoshte Zoti?".

<span id="an_23:27">23:27</span> Pastaj Balaku i tha Balaamit: "Eja me
mua, unë do të të çoj në një vend tjetër; ndofta do t'i pëlqejë
Perëndisë që ti ta mallkosh për mua që andej".

<span id="an_23:28">23:28</span> Kështu Balaku e çoi Balaamin në majë të
Peorit, që sundon shkretëtirën.

<span id="an_23:29">23:29</span> Dhe Balaami i tha Balakut: "Më ndërto
këtu shtatë altarë dhe më përgatit këtu shtatë dema të vegjël dhe shtatë
desh".

<span id="an_23:30">23:30</span> Dhe Balaku bëri ashtu siç i kishte
thënë Balaami, dhe ofroi një dem të vogël dhe një dash mbi çdo altar.

<span id="an_24:1">24:1</span> Kur Balaami u bind se në sytë e Zotit
ishte një gjë e mirë të bekoje Izraelin, nuk përdori si herët e tjera
magjinë, por ktheu fytyrën nga shkretëtira.

<span id="an_24:2">24:2</span> Dhe, me sytë e ngritur, Balaami pa
Izraelin që kishte fushuar sipas fiseve, dhe Fryma e Perëndisë e mbuloi
atë.

<span id="an_24:3">24:3</span> Atëherë shqiptoi orakullin e tij dhe tha:
"Kështu thotë Balaami, bir i Beorit, kështu thotë njeriu, sytë e të
cilit janë hapur,

<span id="an_24:4">24:4</span> kështu thotë ai që dëgjon fjalët e
Perëndisë, ai që kundron vizionin e të Plotfuqishmit, ai që rrëzohet,
por syçelë:

<span id="an_24:5">24:5</span> "Sa të bukura janë çadrat e tua, o Jakob,
banesat e tua o Izrael!

<span id="an_24:6">24:6</span> Ato shtrihen si lugina, si kopshte gjatë
një lumi, si aloe që Zoti ka mbjellë, si kedra pranë ujërave.

<span id="an_24:7">24:7</span> Do të derdhë ujë nga kovat e tij,
pasardhësit e tij do të banojnë pranë ujërave të shumta, mbreti i tij do
të ngrihet më lart se Agagu dhe mbretëria e tij do të lartësohet.

<span id="an_24:8">24:8</span> Perëndia, që e nxori nga Egjipti, është
për të si brirët e fuqishëm të buallit. Ai do të gëlltisë kombet armike
për të, do të coptojë kockat e tyre dhe do t'i shpojë tej për tej me
shigjetat e tij.

<span id="an_24:9">24:9</span> Ai përkulet, mblidhet kruspull si një
luan dhe si një luaneshë; kush do të guxojë ta çojë? Qoftë i bekuar ai
që të bekon dhe qoftë i mallkuar ai që të mallkon!"".

<span id="an_24:10">24:10</span> Atëherë zemërimi i Balakut u ndez
kundër Balaamit; kështu ai rrahu duart dhe Balaku i tha Balaamit: "Unë
të thirra për të mallkuar armiqtë e mi, kurse ti i bekove tri herë me
radhë.

<span id="an_24:11">24:11</span> Tani ik në shtëpinë tënde! Kisha thënë
se do të të mbushja me nderime; por ja, Zoti nuk ka lejuar t'i marrësh".

<span id="an_24:12">24:12</span> Balaami iu përgjigj kështu Balakut: "A
nuk u kisha folur lajmëtarëve që më kishe dërguar, duke u thënë:

<span id="an_24:13">24:13</span> "Edhe sikur Balaku të më jepte shtëpinë
e tij plot me argjend dhe me ar, nuk mund të shkel urdhrat e Zotit për
të bërë të mirë ose të keq me nismën time, por duhet të them atë që Zoti
do të thotë"?.

<span id="an_24:14">24:14</span> Dhe ja, tani do të kthehem te populli
im; eja, unë do të njoftoj atë që ky popull do t'i bëjë popullit tënd në
ditët e fundit".

<span id="an_24:15">24:15</span> Atëherë ai shqiptoi orakullin e tij dhe
tha: "Kështu thotë Balaami, bir i Beorit; kështu thotë njeriu sytë e të
cilit janë hapur,

<span id="an_24:16">24:16</span> kështu thotë ai që dëgjon fjalët e
Zotit, që njeh shkencën e të Lartit, që sodit vizionin e të
Plotfuqishmit, ai që bie por syçelë:

<span id="an_24:17">24:17</span> E shoh, por jo tani; e sodis, por jo
afër: një yll do të dalë nga Jakobi dhe një skeptër do të ngrihet nga
Izraeli, i cili do ta shtypë Moabin fund e krye dhe do të rrëzojë tërë
bijtë e Shethit.

<span id="an_24:18">24:18</span> Edomi do të bëhet pronë e tij, po ashtu
edhe Seiri, armiku i tij, do të bëhet pronë e tij; Izraeli do të kryejë
trimërira.

<span id="an_24:19">24:19</span> Nga Jakobi do të dalë një sundues që do
të shfarosë ata qytetarë që kanë mbijetuar.

<span id="an_24:20">24:20</span> Pastaj shikoi nga ana e Amalekut dhe
shqiptoi orakullin e tij, duke thënë: "Amaleku ishte i pari i kombeve,
por fundi i tij do të kulmojë në shkatërrim".

<span id="an_24:21">24:21</span> Shikoi edhe nga Kenejtë dhe shqiptoi
orakullin e tij, duke thënë: "Banesa jote është e fortë dhe foleja jote
është vendosur në shkëmb;

<span id="an_24:22">24:22</span> megjithatë Keneu do të shkretohet, për
deri sa Asiri do të të çojë në robëri".

<span id="an_24:23">24:23</span> Pastaj shqiptoi orakullin e tij dhe
tha: "Medet! Kush do të mbetet gjallë kur Zoti ta ketë kryer këtë?

<span id="an_24:24">24:24</span> Por anije do të vinë nga Kitimi, do të
poshtërojnë Asurin dhe Eberin, dhe ai do të shkatërrohet gjithashtu".

<span id="an_24:25">24:25</span> Pastaj Balaami u ngrit, u nis dhe u
kthye në shtëpinë e tij; edhe Balaku iku në rrugën e tij. e Moabit

<span id="an_25:1">25:1</span> Ndërsa Izraeli ndodhej në Shitim, populli
filloi të shthurret me bijat e Moabit.

<span id="an_25:2">25:2</span> Ato e ftuan popullin të kryejë flijime
për perënditë e tyre dhe populli hëngri dhe ra përmbys përpara perëndive
të tyre.

<span id="an_25:3">25:3</span> Kështu Izraeli u bashkua me Baal-Peorin,
dhe zemërimi i Zotit u ndez kundër Izraelit.

<span id="an_25:4">25:4</span> Pastaj Zoti i tha Moisiut: "Merr të
gjithë krerët e popullit, vriti e vari para Zotit përjashta, në diell me
qëllim që zemërimi i zjarrtë i Zotit të largohet nga Izraeli".

<span id="an_25:5">25:5</span> Kështu u foli Moisiu gjykatësve të
Izraelit: "Secili nga ju të vrasë ata njerëz të tij që janë bashkuar me
Baal-Peorin".

<span id="an_25:6">25:6</span> Dhe ja, që një nga bijtë e Izraelit erdhi
dhe u paraqiti vëllezërve të tij një grua madianite, para syve të
Moisiut dhe tërë asamblesë së bijve të Izraelit, ndërsa këta po qanin në
hyrjen e çadrës së mbledhjes.

<span id="an_25:7">25:7</span> Duke parë këtë skenë, Finehasi, bir i
Eleazarit, që ishte bir i priftit Aaron, u ngrit në mes të asamblesë dhe
mori në dorë një shtizë,

<span id="an_25:8">25:8</span> ndoqi pastaj burrin e Izraelit në alkovën
e tij dhe i shpoi që të dy, burrin e Izraelit dhe gruan, në pjesën e
poshtme të barkut. Kështu u ndal fatkeqësia në mes të bijve të Izraelit.

<span id="an_25:9">25:9</span> Nga kjo fatkeqësi vdiqën njëzet e katër
mijë veta.

<span id="an_25:10">25:10</span> Atëherë Zoti i foli Moisiut, duke i
thënë:

<span id="an_25:11">25:11</span> "Finehasi, bir i Eleazarit, që ishte
bir i priftit Aaron, e largoi zemërimin tim nga bijtë e Izraelit, sepse
ai ishte i frymëzuar nga po ajo xhelozia ime; kështu në xhelozinë time
nuk i kam shfarosur bijtë e Izraelit.

<span id="an_25:12">25:12</span> Prandaj i thuaj: "Ja, unë po lidh një
aleancë paqeje me të,

<span id="an_25:13">25:13</span> që do të jetë për të dhe për
pasardhësit pas tij besëlidhja e një priftërie të përjetshme, sepse
është treguar i zellshëm për Perëndinë e tij dhe ka kryer shlyerjen e
fajit për bijtë e Izraelit".

<span id="an_25:14">25:14</span> Burri i Izraelit, që u vra bashkë me
gruan madianite, quhej Zimri, bir i Salut, i pari i një shtëpie
patriarkale të Simeonitëve.

<span id="an_25:15">25:15</span> Dhe gruaja që u vra, Madianitja, quhej
Kozbi, bijë e Tsurit, që ishte i pari i një shtëpie patriarkale në
Madian.

<span id="an_25:16">25:16</span> Pastaj Zoti i foli Moisiut duke i
thënë:

<span id="an_25:17">25:17</span> "Bjeruni Madianitëve dhe i sulmoni,

<span id="an_25:18">25:18</span> sepse ju kanë rënë më qafë me dredhitë
e tyre dhe ju kanë mashtruar në rastin e Peorit dhe në atë të Kozbit,
bijë e një princi të Madianit, motër e tyre, që u vra ditën e
fatkeqësisë për çështjen e Peorit".

<span id="an_26:1">26:1</span> Pas fatkeqësisë, ndodhi që Zoti u foli
Moisiut dhe Eleazarit, birit të priftit Aaron, duke u thënë:

<span id="an_26:2">26:2</span> "Bëni regjistrimin e tërë popullsisë së
bijve të Izraelit, nga mosha njëzet e një vjeç e lart, në bazë të
shtëpive të etërve të tyre, të të gjithë atyre që në Izrael mund të
shkojnë në luftë".

<span id="an_26:3">26:3</span> Kështu Moisiu dhe prifti Eleazar u folën
atyre në fushat e Moabit, pranë Jordanit, në bregun e kundërt të
Jerikos, duke u thënë:

<span id="an_26:4">26:4</span> "Të bëhet regjistrimi i njerëzve nga
mosha njëzet e një vjeç e lart ashtu si e ka urdhëruar Zoti Moisiun dhe
bijtë e Izraelit, kur dolën nga vendi i Egjiptit".

<span id="an_26:5">26:5</span> Rubeni ishte i parëlinduri i Izraelit.
Bijtë e tij qenë: Hanoku, prej të cilit rrjedh familja e Hanokitëve;
Palu, prej të cilit rrjedh familja e Paluitëve;

<span id="an_26:6">26:6</span> Hetsroni, prej të cilit rrjedh familja e
Hetsronitëve; Karmi, prej të cilit rrjedh familja e Karmitëve.

<span id="an_26:7">26:7</span> Këto janë familjet e Rubenitëve; ata që u
regjistruan në radhët e tyre qenë dyzet e tre mijë e shtatëqind e
tridhjetë veta.

<span id="an_26:8">26:8</span> I biri i Palus ishte Eliabi.

<span id="an_26:9">26:9</span> Djemtë e Eliabit qenë Nemueli, Dathani
dhe Abirami. Këta janë po ai Datham dhe ai Abiram, anëtarë të këshillit,
që ngritën krye kundër Moisiut dhe Aaronit së bashku me njerëzit e
Koreut, kur ngritën krye kundër Zotit;

<span id="an_26:10">26:10</span> dhe toka hapi gojën e saj dhe i
gëlltiti bashkë me Koreun, kur këta njerëz vdiqën dhe zjarri përpiu
dyqind e pesëdhjetë njerëz në shenjë qortimi.

<span id="an_26:11">26:11</span> Por bijtë e Koreut nuk vdiqën.

<span id="an_26:12">26:12</span> Bijtë e Simeonit simbas familjeve të
tyre qenë: nga Nemueli, familja e Nemuelitëve; nga Jamini, familja e
Jaminitëve; nga Jakini, familja e Jakinitëve;

<span id="an_26:13">26:13</span> nga Zerahu, familja e Zerahitëve; nga
Sauli, familja e Saulitëve.

<span id="an_26:14">26:14</span> Këto janë familjet e Simeonitëve:
njëzet e dy mijë e dyqind veta.

<span id="an_26:15">26:15</span> Bijtë e Gadit simbas familjeve të tyre
qenë: nga Tsefoni, familja e Tsefonitëve; nga Hagi, familja e Hagitëve;
nga Shuni, familja e Shunitëve;

<span id="an_26:16">26:16</span> nga Ozni, familja e Oznitëve; nga Eri,
familja e Eritëve;

<span id="an_26:17">26:17</span> nga Arodi, familja e Aroditëve; nga
Areli, familja e Arelitëve.

<span id="an_26:18">26:18</span> Këto janë familjet e bijve të Gadit, në
bazë të regjistrimit: dyzet mijë e pesëqind veta.

<span id="an_26:19">26:19</span> Bijtë e Judës ishin: Eri dhe Onani; por
Eri dhe Onani vdiqën në vendin e Kanaanit.

<span id="an_26:20">26:20</span> Bijtë e Judës simbas familjeve të tyre
qenë: nga Shelahu, familja e Shelanitëve; nga Peretsi, familja e
Peretsitëve; nga Zerahu, familja e Zerahitëve.

<span id="an_26:21">26:21</span> Bijtë e Peretsit qenë: nga Hetsroni,
familja e Hetsronitëve; nga Hamuli, familja e Hamulitëve.

<span id="an_26:22">26:22</span> Këto janë familjet e Judës në bazë të
regjistrimit: shtatëdhjetë e gjashtë mijë e pesëqind veta.

<span id="an_26:23">26:23</span> Bijtë e Isakarit simbas familjeve të
tyre ishin: nga Tola, familja e Tolaitëve; nga Puvahu, familja e
Puvitëve;

<span id="an_26:24">26:24</span> nga Jashubi, familja e Jashubitëve; nga
Shimroni, familja e Shimronitëve.

<span id="an_26:25">26:25</span> Këto janë familjet e Isakarit në bazë
të regjistrimit: gjithsej gjashtëdhjetë e katër mijë e treqind.

<span id="an_26:26">26:26</span> Bijtë e Zabulonit simbas familjeve të
tyre qenë: nga Seredi, familja e Sarditëve; nga Eloni, familja e
Elonitëve; nga Jahleeli, familja e Jahleelitëve.

<span id="an_26:27">26:27</span> Këto janë familjet e Zabulonitëve në
bazë të regjistrimit: gjithsej gjashtëdhjetë mijë e pesëqind.

<span id="an_26:28">26:28</span> Bijtë e Jozefit simbas familjeve të
tyre qenë: Manasi dhe Efraimi.

<span id="an_26:29">26:29</span> Bijtë e Manasit qenë: nga Makiri,
familja e Makiritëve. Makirit i lindi Galaadi; nga Galaadi rrodhi
familja e Galaaditëve.

<span id="an_26:30">26:30</span> Këta janë bijtë e Galaadit: nga Jezeri,
familja e Jezeritëve; nga Heleku, familja e Helekitëve;

<span id="an_26:31">26:31</span> nga Asrieli, familja e Asrielitëve; nga
Shekemi, familja e Shekemitëve;

<span id="an_26:32">26:32</span> nga Shemida, familja e Shemidaitëve;
nga Heferi, familja e Heferitëve.

<span id="an_26:33">26:33</span> Por Tselofehadi, bir i Heferit, nuk
pati meshkuj, por vetëm vajza; dhe emrat e vajzave të Tselihadit qenë:
Mahlah, Noah, Hoglah, Milkah dhe Thirtsah.

<span id="an_26:34">26:34</span> Këto janë familjet e Manasit; ata që u
regjistruan qenë pesëdhjetë e dy mijë e shtatëqind.

<span id="an_26:35">26:35</span> Këto janë bijtë e Efraimit simbas
familjeve të tyre; nga Shuthelahu, familja e Shuthelahitëve; nga Bekeri,
familja e Bekeritëve; nga Tahani, familja e Tahanitëve.

<span id="an_26:36">26:36</span> Këto janë bijtë e Shuthelahut: nga
Efrani, familja e Efranitëve.

<span id="an_26:37">26:37</span> Këto janë familjet e bijve të Efraimit
në bazë të regjistrimit: gjithsej tridhjetë e dy mijë e pesëqind. Këta
janë bijtë e Jozefit simbas familjeve të tyre.

<span id="an_26:38">26:38</span> Bijtë e Beniaminit simbas familjeve të
tyre qenë: nga Bela, familja e Belaitëve; nga Ashbeli, familja e
Ashbelitëve; nga Ahirami, familja e Ahiramitëve;

<span id="an_26:39">26:39</span> nga Shufami, familja e Shufamitëve; nga
Hufami, familja e Hufamitëve.

<span id="an_26:40">26:40</span> Bijtë e Belas qenë: Ardi dhe Naamani;
nga Ardi rrjedh familja e Arditëve; nga Naamani, familja e Naamitëve.

<span id="an_26:41">26:41</span> Këta janë bijtë e Beniaminit simbas
familjeve të tyre. Ata që u regjistruan ishin dyzet e pesë mijë e
gjashtëqind.

<span id="an_26:42">26:42</span> Këta janë bijtë e Danit simbas
familjeve të tyre: nga Shuhami, familja e Shuhamitëve. Këta janë bijtë e
Danit simbas familjeve të tyre.

<span id="an_26:43">26:43</span> Shuma e familjeve të Shuhamitëve në
bazë të regjistrimit ishte gjashtëdhjetë e katër mijë e katërqind.

<span id="an_26:44">26:44</span> Bijtë e Asherit simbas familjeve të
tyre qenë: nga Jimna, familja e Jimnitëve; nga Jishvi, familja e
Jishvitëve; nga Beriahu, familja e Beriahitëve.

<span id="an_26:45">26:45</span> Nga bijtë e Beriahut: nga Heberi,
familja e Heberitëve; nga Malkieli, familja e Malkialitëve.

<span id="an_26:46">26:46</span> Bija e Asherit quhej Serah.

<span id="an_26:47">26:47</span> Këto janë familjet e bijve të Asherit
në bazë të regjistrimit: pesëdhjetë e tre mijë e katërqind.

<span id="an_26:48">26:48</span> Bijtë e Neftalit simbas familjeve të
tyre qenë: nga Jahtseeli, familja e Jahtseelitëve; nga Guni, familja e
Gunitëve;

<span id="an_26:49">26:49</span> nga Jetseri, familja e Jetseritëve; nga
Shilemi, familja e Shilemitëve.

<span id="an_26:50">26:50</span> Këto janë familjet e Neftalit simbas
familjeve të tyre. Ata që u regjistruan qenë dyzet e pesë mijë e
katërqind.

<span id="an_26:51">26:51</span> Ata që u regjistruan nga bijtë e
Izraelit qenë: gjashtëqind e një mijë e shtatëqind e tridhjetë veta.

<span id="an_26:52">26:52</span> Atëherë Zoti i foli Moisiut, duke i
thënë:

<span id="an_26:53">26:53</span> "Vendi do të ndahet midis tyre si
trashëgimi, simbas numrit të personave.

<span id="an_26:54">26:54</span> Atyre që janë më të shumtë do t'u
japësh në trashëgimi një pjesë më të madhe; atyre që janë në numër më të
vogël do t'u japësh një pjesë më të vogël; secili do të marrë pjesën e
tij në bazë të regjistrimit.

<span id="an_26:55">26:55</span> Por ndarja e vendit do të bëhet me
short; ata do të marrin trashëgiminë e tyre në bazë të emrave të fiseve
atërore.

<span id="an_26:56">26:56</span> Ndarja e trashëgimisë do të bëhet me
short midis të gjitha fiseve të mëdha ose të vogla.

<span id="an_26:57">26:57</span> Dhe këta qenë ata që u regjistruan nga
Levitët, simbas familjeve të tyre: nga Gershoni, familja e Gershonitëve;
nga Kohathi, familja e Kohathitëve; nga Merari, familja e Meraritëve.

<span id="an_26:58">26:58</span> Këto janë familjet e Levit: familja e
Libnitëve, familja e Hebronitëve, familja e Mahlitëve, familja e
Mushitëve, familja e Korahitëve. Dhe Kohathit i lindi Amrami.

<span id="an_26:59">26:59</span> Gruaja e Amramit quhej Jokebed; ishte
bijë e Levit dhe i kishte lindur Levit në Egjipt; në Amram ajo lindi
Aaronin, Moisiun dhe Miriamin, motrën e tyre.

<span id="an_26:60">26:60</span> Aaronit i lindën Nadabi dhe Abihuri,
Eleazari dhe Ithamari.

<span id="an_26:61">26:61</span> Por Nadabi dhe Abihu vdiqën kur i
paraqitën Zotit një zjarr të palejueshëm.

<span id="an_26:62">26:62</span> Ata që u regjistruan në radhët e tyre
qenë njëzet e tre mijë veta; të gjithë ishin meshkuj me moshë një muajsh
e lart. Ata nuk u regjistruan bashkë me bijtë e tjerë të Izraelit, sepse
atyre nuk iu dha asnjë trashëgimi midis bijve të Izraelit.

<span id="an_26:63">26:63</span> Këta janë ata që u regjistruan nga
Moisiu dhe nga prifti Eleazar, që regjistruan bijtë e Izraelit në fushat
e Moabit, pranë Jordanit, në bregun përballë Jerikos.

<span id="an_26:64">26:64</span> Midis tyre nuk kishte asnjë nga ata që
u regjistruan nga Moisiu dhe nga prifti Aaron, kur ata regjistruan bijtë
e Izaelit në shkretëtirën e Sinait,

<span id="an_26:65">26:65</span> sepse Zoti pat thënë për ata: "Ata do
të vdesin, do të vdesin në shkretëtirë". Dhe prej tyre nuk mbeti as edhe
një, me përjashtim të Kalebit, birit të Jenufehut, dhe të Jozueut, birit
të Nunit.

<span id="an_27:1">27:1</span> Pastaj u afruan bijat e Tselofehadit,
birit të Heferit, bir i Galaadit, bir i Makirit, bir i Manasit, i
familjeve të Manasit, birit të Jozefit; dhe këto janë emrat e bijave:
Mahlah, Noah, Hoglah, Milkah dhe Thirtsah,

<span id="an_27:2">27:2</span> dhe ato u paraqitën para Moisiut, para
priftit Eleazar, prijësve dhe tërë asamblesë në hyrje të çadrës së
mbledhjes dhe thanë:

<span id="an_27:3">27:3</span> "Ati ynë vdiq në shkretëtirë, por nuk
bënte pjesë në grupin e atyre që u mblodhën kundër Zotit, në grupin e
Koreut, por vdiq për shkak të mëkatit të tij pa patur bij.

<span id="an_27:4">27:4</span> Pse duhet të humbasë emri i atit tonë në
mes të familjes së tij nga që nuk pati bij? Na jep, pra, një pronë në
mes të vëllezërve të atit tonë".

<span id="an_27:5">27:5</span> Atëherë Moisiu e shtroi rastin e tyre
para Zotit.

<span id="an_27:6">27:6</span> Dhe Zoti i foli Moisiut duke i thënë:

<span id="an_27:7">27:7</span> "Bijat e Tselofehadit kanë hak. Po, do
t'u japësh atyre si trashëgimi një pronë midis vëllezërve të atit të
tyre dhe do t'u kalosh atyre trashëgiminë e atit të tyre.

<span id="an_27:8">27:8</span> Do t'u flasësh gjithashtu bijve të
Izraelit dhe do t'u thuash: "Kur një njeri vdes pa lënë ndonjë bir,
trashëgiminë e tij do t'ia kaloni bijës së tij.

<span id="an_27:9">27:9</span> Në qoftë se nuk ka asnjë bijë,
trashëgiminë e tij do t'ua jepni vëllezërve të tij.

<span id="an_27:10">27:10</span> Në rast se nuk ka vëllezër,
trashëgiminë e tij do t'ua jepni vëllezërve të atit të tij.

<span id="an_27:11">27:11</span> Dhe në rast se ai nuk ka asnjë vëlla,
trashëgiminë e tij do t'ia jepni fisit më të afërt të familjes së tij;
dhe ai do ta zotërojë". Kjo do të jetë për bijtë e Izraelit një formë e
së drejtës, ashtu si e ka urdhëruar Zoti Moisiun.

<span id="an_27:12">27:12</span> Pastaj Zoti i tha Moisiut: "Ngjitu mbi
malin e Abarimit dhe sodit vendin që unë po ju jap bijve të Izraelit.

<span id="an_27:13">27:13</span> Mbasi ta kesh parë, edhe ti do të
bashkohesh me popullin tënd, ashtu siç u bashkua Aaroni, vëllai yt,

<span id="an_27:14">27:14</span> sepse ngritët krye kundër urdhrit tim
në shkretëtirën e Tsinit kur asambleja kundërshtoi, dhe nuk më
shenjtëruat në ujërat para syve të tyre". (Këto janë ujërat e Meribës në
Kadesh, në shkretëtirën e Sinit).

<span id="an_27:15">27:15</span> Pastaj Moisiu i foli Zotit, duke i
thënë:

<span id="an_27:16">27:16</span> "Zoti, Perëndia i frymëve të çdo mishi,
le të caktojë mbi këtë asamble një njeri

<span id="an_27:17">27:17</span> që të hyjë dhe të dalë para tyre, dhe
t'i bëjë të hyjnë e të dalin, në mënyrë që asambleja e Zotit të mos jetë
si një kope pa bari".

<span id="an_27:18">27:18</span> Atëherë Zoti i tha Moisiut: "Merr
Jozueun, djalin e Nunit, njeriun brenda të cilit është Fryma, dhe vërë
dorën tënde mbi të;

<span id="an_27:19">27:19</span> pastaj do ta paraqitësh para priftit
Eleazar dhe para tërë asamblesë dhe do t'i japësh disa urdhra në prani
të tyre,

<span id="an_27:20">27:20</span> dhe do ta bësh pjesëmarrës të
autoritetit tënd me qëllim që tërë asambleja e bijve të Izraelit t'i
bindet.

<span id="an_27:21">27:21</span> Ai do të paraqitet përpara priftit
Eleazar, i cili do të kërkojë për të mendimin e shprehur nga Urimi
përpara Zotit; me urdhër të tij do të hyjnë dhe do të dalin, ai dhe tërë
bijtë e Izraelit, tërë asambleja".

<span id="an_27:22">27:22</span> Moisiu, pra, bëri ashtu si e kishte
urdhëruar Zoti; mori Jozueun dhe e paraqiti përpara priftit Eleazar dhe
tërë asamblesë;

<span id="an_27:23">27:23</span> pastaj vuri duart e tij mbi të dhe i
dha urdhra ashtu si kishte urdhëruar Zoti me anë të Moisiut.

<span id="an_28:1">28:1</span> Zoti i foli akoma Moisiut, duke i thënë:

<span id="an_28:2">28:2</span> "Jepu këtë urdhër bijve të Izraelit dhe u
thuaj atyre: Do të kujdeseni të më paraqisni në kohën e caktuar ofertën
time, me ushqimin e flijimeve të mia të përgatitura me zjarr, me erë të
këndshme për mua.

<span id="an_28:3">28:3</span> Dhe do t'u thuash atyre: Ky është flijimi
i bërë me zjarr, që do t'i ofroni Zotit: dy qengja motakë pa të meta, si
olokaust i përjetshëm.

<span id="an_28:4">28:4</span> Një qengj do ta ofrosh në mëngjes, ndërsa
qengjin tjetër në të ngrysur;

<span id="an_28:5">28:5</span> dhe, si blatim i ushqimit, një të dhjetë
efe majë mielli të përzier me një çerek hini vaji të papërzier.

<span id="an_28:6">28:6</span> Éshtë një olokaust i përjetshëm, i
vendosur në malin Sinai, një flijim i bërë me zjarr dhe me erë të
këndshme për Zotin.

<span id="an_28:7">28:7</span> Libacioni i tij do të jetë një çerek hini
për çdo qengj; do t'ia derdhësh libacionin e pijeve dehëse Zotit në
vendin e shenjtë.

<span id="an_28:8">28:8</span> Qengjin tjetër do ta ofrosh në të
ngrysur; do ta ofrosh si blatimin e ushqimit të mëngjesit dhe
libacionin; është një flijim i bërë me zjarr, me erë të këndshme për
Zotin.

<span id="an_28:9">28:9</span> Ditën e shtunë do të ofroni dy qengja
motakë, pa të meta dhe, si blatim i ushqimit, dy të dhjeta majë mielli
të përziera me vaj bashkë me libacionin.

<span id="an_28:10">28:10</span> Éshtë olokausti i së shtunës, për çdo
të shtunë, përveç olokaustit të përjetshëm dhe libacionit.

<span id="an_28:11">28:11</span> Në fillim të muajve tuaj do t'i ofroni
si olokaust Zotit dy dema të vegjël, një dash, shtatë qengja motakë pa
të meta

<span id="an_28:12">28:12</span> dhe tre të dhjeta majë mielli të
përzier me vaj, si blatim i ushqimit për çdo dem të vogël, dy të dhjeta
lule mielli të përzier me vaj, si blatim i ushqimit për dashin,

<span id="an_28:13">28:13</span> dhe një të dhjetë majë mielli të
përzier me vaj si blatim i ushqimit për çdo qengj. Éshtë një olokaust me
erë të këndshme, një flijim i bërë me zjarr për Zotin.

<span id="an_28:14">28:14</span> Libacionet do të jenë gjysmë hin vere
për çdo dem të vogël, një e treta e hinit për çdo dash dhe një e katërta
e hinit për çdo qengj. Ky është olokausti i çdo muaji, për të gjithë
muajt e vitit.

<span id="an_28:15">28:15</span> Dhe do t'i ofrohet Zotit një kec si
flijim për mëkatin, përveç olokaustit të përjetshëm dhe libacionit.

<span id="an_28:16">28:16</span> Ditën e katërmbëdhjetë të muajit të
parë do të jetë Pashka për nder të Zotit.

<span id="an_28:17">28:17</span> Dhe ditën e pesëmbëdhjetë të atij muaji
do të jetë festë. Shtatë ditë me radhë do të hahet bukë e ndorme.

<span id="an_28:18">28:18</span> Ditën e parë do të mbahet një mbledhje
e shenjtë; nuk do të bëni asnjë punë të rëndë;

<span id="an_28:19">28:19</span> por do t'i ofroni si flijim të bërë me
zjarr një olokaust Zotit: dy dema të vegjël, një dash dhe shtatë qengja
motakë, të cilët nuk duhet të kenë të meta,

<span id="an_28:20">28:20</span> së bashku me blatimin e ushqimit me
majë mielli të përzier me vaj; do të ofroni tre të dhjeta për çdo dem të
vogël dhe dy të dhjeta për një dash;

<span id="an_28:21">28:21</span> Do të ofroni një të dhjetë për secilin
nga shtatë qengjat,

<span id="an_28:22">28:22</span> dhe do të ofroni një cjap si flijim për
mëkatin, për të bërë shlyerjen për ju.

<span id="an_28:23">28:23</span> Do të ofroni këto flijime përveç
olokaustit të mëngjesit, që është një olokaust i përjetshëm.

<span id="an_28:24">28:24</span> Kështu do të ofroni çdo ditë, për
shtatë ditë me radhë, ushqimin e flijimit të përgatitur me zjarr, me një
erë të këndshme për Zotin. Do të ofrohet, përveç olokaustit të
përjetshëm, bashkë me blatimin e tij.

<span id="an_28:25">28:25</span> Ditën e shtatë do të keni një mbledhje
të shenjtë; nuk do të bëni asnjë punë të rëndë.

<span id="an_28:26">28:26</span> Ditën e marrjes së prodhimit të parë,
kur do t'i paraqisni Zotit një blatim të ri ushqimor, në festën tuaj të
javëve, do bëni një mbledhje të shenjtë; nuk do të kryeni asnjë punë të
rëndë.

<span id="an_28:27">28:27</span> Atëherë do të ofroni si olokaust me erë
të këndshme për Zotin dy dema të vegjël, një dash dhe shtatë qengja
motakë,

<span id="an_28:28">28:28</span> me blatimin e tyre ushqimor të përbërë
nga majë mielli të përzier me vaj; tre të dhjeta për çdo dem të vogël,
dy të dhjeta për dashin,

<span id="an_28:29">28:29</span> dhe një të dhjetë për secilin nga
shtatë qengjat;

<span id="an_28:30">28:30</span> do të ofroni edhe një kec për të kryer
shlyerjen për ju.

<span id="an_28:31">28:31</span> Do të ofroni këto flijime, veç
olokaustit të përjetshëm me blatimin e tyre të ushqimit dhe libacionet e
tyre. Duhet të jenë kafshë pa të meta.

<span id="an_29:1">29:1</span> Në muajin e shtatë, ditën e parë të
muajit do të keni një mbledhje të shenjtë; nuk do të bëni asnjë punë të
rëndë; do të jetë për ju dita e rënies së borive.

<span id="an_29:2">29:2</span> Do të ofroni si olokaust, me erë të
këndshme për Zotin, një dem të vogël, një dash dhe shtatë qengja motakë
pa të meta,

<span id="an_29:3">29:3</span> bashkë me blatimin e tyre ushqimor prej
majë mielli të përzier me vaj; tri të dhjeta për demin e vogël, dy të
dhjeta për dashin,

<span id="an_29:4">29:4</span> dhe një të dhjetë për secilin nga shtatë
qengjat;

<span id="an_29:5">29:5</span> dhe një kec, si flijim për mëkatin, për
të bërë shlyerjen për ju,

<span id="an_29:6">29:6</span> përveç olokaustit mujor me blatimin e tij
ushqimor, olokaustit të përjetshëm me blatimin e tij ushqimor, simbas
normave të caktuara. Do të jetë një flijim i bërë me zjarr, me erë të
këndshme për Zotin.

<span id="an_29:7">29:7</span> Ditën e dhjetë të këtij muaji të shtatë
do të keni një mbledhje të shenjtë dhe do të përulni shpirtërat tuaja;
nuk do të bëni asnjë punë,

<span id="an_29:8">29:8</span> dhe do të ofroni si olokaust me erë të
këndshme për Zotin një dem të vogël, një dash dhe shtatë qengja motakë,
që duhet të jenë pa të meta,

<span id="an_29:9">29:9</span> me blatimin e tyre ushqimor prej majë
mielli të përzier me vaj: tre të dhjeta për demin e vogël, dy të dhjeta
për dashin,

<span id="an_29:10">29:10</span> një të dhjetë për secilin nga të shtatë
qengjat,

<span id="an_29:11">29:11</span> dhe një kec si flijim për mëkatin,
përveç flijimit për shlyerjen e fajit, olokaustit të përjetshëm me
blatimin e tij dhe libacionet e tyre.

<span id="an_29:12">29:12</span> Ditën e pesëmbëdhjetë të muajit të
shtatë do të keni një mbledhje të shenjtë; nuk do të bëni asnjë punë të
rëndë dhe do të kremtoni një festë për Zotin shtatë ditë me radhë.

<span id="an_29:13">29:13</span> Do të ofroni si olokaust, me erë të
këndshme për Zotin, një dem të vogël, një dash dhe shtatë qengja motakë,
që nuk duhet të kenë të meta;

<span id="an_29:14">29:14</span> me blatimin e tyre ushqimor prej maje
mielli të përzier me vaj: tre të dhjeta për secilin nga trembëdhjetë
demat e vegjël, dy të dhjeta për secilin nga dy deshtë,

<span id="an_29:15">29:15</span> një të dhjetë për secilin nga
katërmbëdhjetë qengjat,

<span id="an_29:16">29:16</span> dhe një kec si flijim për mëkatin,
përveç olokaustit të përjetshëm, blatimit të tij dhe libacionit.

<span id="an_29:17">29:17</span> Ditën e dytë do të ofroni dymbëdhjetë
dema të vegjël, dy desh dhe katërmbëdhjetë qengja motakë pa të meta,

<span id="an_29:18">29:18</span> me blatimin e tyre ushqimor dhe
libacionet e tyre për demat e vegjël, për deshtë dhe për qengjat në bazë
të numrit të tyre, simbas normave të caktuara,

<span id="an_29:19">29:19</span> dhe një kec si flijim për mëkatin,
përveç olokaustit të përjetshëm, blatimit të tij ushqimor dhe
libacioneve të tyre.

<span id="an_29:20">29:20</span> Ditën e tretë do të ofroni njëmbëdhjetë
dema të vegjël, dy desh dhe katërmbëdhjetë qengja motakë, pa të meta,

<span id="an_29:21">29:21</span> bashkë me blatimet e tyre ushqimore dhe
libacionet për demat e vegjël, për deshtë dhe për qengjat, në bazë të
numrit të tyre, simbas normave të caktuara,

<span id="an_29:22">29:22</span> dhe një cjap si flijim për mëkatin,
përveç olokausti të përjetshëm, blatimit të tij të ushqimit dhe
libacionit të tij.

<span id="an_29:23">29:23</span> Ditën e katërt do të ofroni dhjetë dema
të vegjël, dy desh dhe katërmbëdhjetë qengja motakë, pa të meta,

<span id="an_29:24">29:24</span> bashkë me blatimin e tyre të ushqimit
dhe të libacioneve për demat e vegjël, për deshtë dhe për qengjat, në
bazë të numrit të tyre simbas normave të caktuara,

<span id="an_29:25">29:25</span> dhe një kec, si flijim për mëkatin,
përveç olokaustit të përjetshëm, blatimit të tij ushqimor dhe libacionit
të tij.

<span id="an_29:26">29:26</span> Ditën e pestë do të ofroni nëntë dema
të vegjël, dy desh dhe katërmbëdhjetë qengja motakë, pa të meta,

<span id="an_29:27">29:27</span> me blatimin e tyre ushqimor dhe
libacionet e tyre për demat e vegjël, për deshtë dhe për qengjat, në
bazë të numrit të tyre, simbas normave të caktuara,

<span id="an_29:28">29:28</span> dhe një cjap, si flijim për mëkatin,
përveç olokaustit të përjetshëm, blatimit të ushqimit dhe të libacionit
të tij.

<span id="an_29:29">29:29</span> Ditën e gjashtë do të ofroni tetë dema
të vegjël, dy desh dhe katërmbëdhjetë qengja pa të meta,

<span id="an_29:30">29:30</span> me blatimet e tyre të ushqimit dhe me
libacionet e tyre për demat e vegjël, për deshtë dhe për qengjat, në
bazë të numrit të tyre, simbas normave të caktuara,

<span id="an_29:31">29:31</span> dhe një cjap, si flijim për mëkatin,
përveç olokaustit të përjetshëm, blatimit të tij ushqimor dhe libacionit
të tij.

<span id="an_29:32">29:32</span> Ditën e shtatë do të ofroni shtatë dema
të vegjël, dy desh dhe katërmbëdhjetë qengja motakë, pa të meta,

<span id="an_29:33">29:33</span> bashkë me blatimin e ushqimit dhe të
libacioneve të tyre për demat e vegjël, për deshtë dhe për qengjat, në
bazë të numrit të tyre, simbas normave të caktuara,

<span id="an_29:34">29:34</span> dhe një cjap, si flijim për mëkatin,
përveç olokaustit të përjetshëm, blatimit të tij të ushqimit dhe
libacionit të tij.

<span id="an_29:35">29:35</span> Ditën e tetë do të keni një asamble
solemne; nuk do të kryeni atë ditë asnjë punë të rëndë,

<span id="an_29:36">29:36</span> dhe do të ofroni si olokaust, si flijim
të përjetshëm të bërë me zjarr me erë të këndshme për Zotin, një dem të
vogël, një dash dhe shtatë qengja motakë, pa të meta,

<span id="an_29:37">29:37</span> me blatimin e tyre të ushqimit dhe me
libacionet e tyre për demin e vogël, për dashin dhe për qengjat, në bazë
të numrit të tyre, simbas normave të caktuara,

<span id="an_29:38">29:38</span> dhe një cjap, si flijim për mëkatin,
përveç olokaustit të përjetshëm, blatimit ushqimor të tij dhe libacionit
të tij.

<span id="an_29:39">29:39</span> Këto janë flijimet që do t'i ofroni
Zotit në festat tuaja të caktuara (përveç ofertave për kushtet tuaja dhe
ofertave tuaja vullnetare), si olokaustet dhe blatimet tuaja dhe si
libacione dhe flijime tuaja të falënderimit".

<span id="an_29:40">29:40</span> Dhe Moisiu u referoi bijve të Izraelit
të gjitha ato që Zoti i kishte urdhëruar.

<span id="an_30:1">30:1</span> Pastaj Moisiu u foli prijësve të fiseve
të bijve të Izraelit, duke u thënë: "Kjo është ajo që Zoti ka urdhëruar:

<span id="an_30:2">30:2</span> "Kur dikush lidh një kusht me Zotin ose
lidh një detyrim duke u betuar, nuk do ta shkelë fjalën e tij, por do të
bëjë gjithçka ka dalë nga goja e tij.

<span id="an_30:3">30:3</span> Kur një femër lidh një kusht me Zotin dhe
lidh një detyrim ndërsa është ende në shtëpinë e të atit, gjatë rinisë
së saj,

<span id="an_30:4">30:4</span> në qoftë se i ati, duke mësuar kushtin e
saj dhe detyrimin me të cilën është lidhur, nuk thotë asgjë lidhur me
këtë, tërë kushtet e saj do të jenë të vlefshme dhe do të mbeten të
vlefshme tërë detyrimet me të cilat është lidhur.

<span id="an_30:5">30:5</span> Por në qoftë se i ati, ditën që e mëson,
i kundërvihet asaj, të gjitha kushtet e saj dhe të gjitha detyrimet me
të cilat është lidhur, nuk do të jenë të vlefshme; dhe Zoti do ta falë,
sepse i ati iu kundërvu.

<span id="an_30:6">30:6</span> Por në qoftë se ajo martohet ndërsa është
e lidhur me kushte ose ka një detyrim të lidhur në mënyrë të paarsyeshme
me buzët e saja,

<span id="an_30:7">30:7</span> dhe në qoftë se bashkëshorti i saj e di
dhe ditën që e merr vesh nuk thotë asgjë lidhur me të, kushtet e saj do
të mbeten të vlefshme njëlloj si detyrimet me të cilat ajo është lidhur.

<span id="an_30:8">30:8</span> Por në qoftë se bashkëshorti i saj, ditën
që e mëson, i kundërvihet, ai do të anulojë kushtin që ajo ka lidhur dhe
detyrimin që ka marrë në mënyrë të paarsyeshme me buzët e saj; dhe Zoti
do ta falë.

<span id="an_30:9">30:9</span> Por kushti i një gruaje të ve ose e një
gruaje të ndarë, cilido qoftë detyrimi me të cilin është lidhur, do të
mbetet i vlefshëm

<span id="an_30:10">30:10</span> Në qoftë se ajo lidh një kusht në
shtëpinë e bashkëshortit të saj, ose merr përsipër një detyrim me betim,

<span id="an_30:11">30:11</span> dhe i shoqi e ka marrë vesh, në qoftë
se i shoqi nuk thotë asgjë lidhur me këtë dhe nuk i kundërvihet, të
gjitha kushtet e saj do të mbeten të vlefshme ashtu si edhe detyrimet që
ka marrë përsipër.

<span id="an_30:12">30:12</span> Por në qoftë se i shoqi i anulon ditën
që i ka marrë vesh të gjitha ato që kanë dalë nga buzët e saj, qofshin
kushte apo detyrime me të cilat është lidhur; këto nuk do të jenë të
vlefshme, bashkëshorti i saj i ka anuluar dhe Zoti do ta falë.

<span id="an_30:13">30:13</span> Bashkëshorti mund të konfirmojë dhe të
anulojë çfarëdo kushti dhe çfarëdo betimi që lidh gruan e tij, që synon
ta mundojë personin e saj.

<span id="an_30:14">30:14</span> Por në qoftë se bashkëshorti, çdo ditë
që kalon, nuk thotë asgjë lidhur me këtë, ai konfirmon në këtë mënyrë
tërë kushtet dhe detyrimet me të cilat ajo është lidhur; i konfirmon
sepse nuk ka thënë asgjë lidhur me to ditën që i ka marrë vesh.

<span id="an_30:15">30:15</span> Por në qoftë se i anulon mbasi i ka
marrë vesh, do të mbajë peshën e mëkatit të bashkëshortes së tij"".

<span id="an_30:16">30:16</span> Këto janë statutet që Zoti i ka dhënë
me porosi Moisiut lidhur me marrëdhëniet, midis bashkëshortit dhe
bashkëshortes, midis atit dhe bijës, kur ajo është akoma vajzë në
shtëpinë e atit të saj.

<span id="an_31:1">31:1</span> Pastaj Zoti i foli akoma Moisiut, duke i
thënë: "Merrua hakun bijve të Izraelit kundër Madianitëve;

<span id="an_31:2">31:2</span> pas kësaj do të bashkohesh me popullin
tënd".

<span id="an_31:3">31:3</span> Atëherë Moisiu i foli popullit, duke
thënë; "Disa njerëz ndër ju të armatosen për luftë dhe të marshojnë
kundër Madianit për të kryer hakmarrjen e Zotit mbi Madianin.

<span id="an_31:4">31:4</span> Do të dërgoni në luftë një mijë burra nga
çdo fis, nga të gjitha fiset e Izraelit".

<span id="an_31:5">31:5</span> Kështu u rekrutuan ndër divizionet e
Izraelit një mijë burra nga çdo fis, domethënë dymbëdhjetë mijë burra,
të armatosur për luftë.

<span id="an_31:6">31:6</span> Pastaj Moisiu i nisi për luftë, njëmijë
njerëz nga çdo fis, së bashku me Finehasin, birin e priftit Eleazar, që
kishte në dorë veglat e shenjta dhe boritë e alarmit.

<span id="an_31:7">31:7</span> Dhe luftuan kundër Madianit, ashtu si e
kishte urdhëruar Zoti Moisiun, dhe vranë tërë meshkujt.

<span id="an_31:8">31:8</span> Bashkë me viktimat që ata bënë, ata vranë
edhe mbretërit e Madianit: Evin, Rekemin, Tsurin, Hurin dhe Reban, pesë
mbretërit e Madianit; vranë gjithashtu me shpatë Balaamin, birin e
Beorit.

<span id="an_31:9">31:9</span> Bijtë e Izraelit zunë robinja edhe të
gjitha gratë e Madianit dhe fëmijët e tyre, rrëmbyen tërë bagëtinë e
tyre, tërë kopetë e tyre dhe tërë pasuritë e tyre;

<span id="an_31:10">31:10</span> pastaj u vunë zjarrin të gjitha
qyteteve ku ata banonin dhe të gjitha kalave të tyre,

<span id="an_31:11">31:11</span> dhe morën gjithë plaçkën e luftës dhe
tërë prenë, njerëz dhe kafshë:

<span id="an_31:12">31:12</span> pastaj i çuan të burgosurit, prenë dhe
plaçkën e luftës Moisiut, priftit Eleazar dhe asamblesë së bijve të
Izraelit, që ishin vendosur në fushat e Moabit, pranë Jordanit, në
bregun përballë Jerikos.

<span id="an_31:13">31:13</span> Moisiu, prifti Eleazar dhe të gjithë
prijësit e asamblesë dolën për t'i takuar jashtë kampit.

<span id="an_31:14">31:14</span> Por Moisiu u zemërua me komandantët e
ushtrisë, me krerët e mijësheve dhe të qindësheve, që po ktheheshin nga
kjo fushatë lufte.

<span id="an_31:15">31:15</span> Moisiu u tha atyre: "Keni lënë gjallë
të gjitha gratë?

<span id="an_31:16">31:16</span> Të nxitura nga Balaami, ato i shtynë
bijtë e Izraelit të mëkatojnë kundër Zotit, në ngjarjen e Peorit, kur
shpërtheu fatkeqësia në asamblenë e Zotit.

<span id="an_31:17">31:17</span> Prandaj vrisni çdo mashkull nga fëmijët
dhe vrisni çdo grua që ka marrëdhënie seksuale me një burrë,

<span id="an_31:18">31:18</span> por ruajini të gjalla për vete të
gjitha vajzat që nuk kanë pasur marrëdhënie seksuale me burra.

<span id="an_31:19">31:19</span> Ju do të qëndroni jashtë kampit shtatë
ditë; kushdo që ka vrarë dikë dhe kushdo që ka prekur një person të
vrarë, do të pastrohet ditën e tretë dhe ditën e shtatë; ky rregull vlen
si për ju ashtu dhe për robërit tuaj.

<span id="an_31:20">31:20</span> Do të pastroni gjithashtu çdo rrobë,
çdo send prej lëkure, çdo punë të bërë me leshin e dhisë dhe çdo vegël
prej druri".

<span id="an_31:21">31:21</span> Pastaj prifti Eleazar u tha ushtarëve
që kishin shkuar në luftë: "Kjo është rregulla e ligjit që Zoti i ka
përcaktuar Moisiut:

<span id="an_31:22">31:22</span> vetëm arin, argjendin, bronzin,
hekurin, kallajin dhe plumbin,

<span id="an_31:23">31:23</span> çdo gjë që i reziston zjarrit, do ta
kaloni nëpër zjarr dhe do të bëhet i pastër; por do të pastrohen edhe me
ujin e pastrimit kundër papastërtisë; ndërsa tërë gjërat që nuk mund t'i
rezistojnë zjarrit, do t'i trajtoni me ujë.

<span id="an_31:24">31:24</span> Dhe ditën e shtatë do të lani rrobat
tuaja dhe do të jeni të pastër; pas kësaj mund të hyni në kamp".

<span id="an_31:25">31:25</span> Zoti i foli akoma Moisiut, duke i
thënë:

<span id="an_31:26">31:26</span> "Ti, me gjithë priftin Eleazar dhe me
kryefamiljarët e asamblesë, llogarite tërë plaçkën e zënë, njerëzit dhe
bagëtinë;

<span id="an_31:27">31:27</span> dhe ndaje plaçkën midis atyre që kanë
marrë pjesë në luftë dhe që kanë vajtur të luftojnë dhe gjithë
asamblesë.

<span id="an_31:28">31:28</span> Do të marrësh nga luftëtarët që kanë
vajtur të luftojnë një haraç për Zotin; domethënë një të pesëqindtën e
personave, të bagëtive të imta dhe të trasha dhe të gomarëve.

<span id="an_31:29">31:29</span> Do të marrësh nga gjysma e tyre dhe do
t'ia japësh priftit Eleazar si një ofertë për Zotin.

<span id="an_31:30">31:30</span> Dhe nga gjysma që u takon bijve të
Izraelit do të marrësh një të pesëdhjetën e personave, të bagëtisë së
imët dhe të trashë dhe nga gomarët do t'u japësh Levitëve, që kanë
përgjegjësinë e tabernakullit të Zotit".

<span id="an_31:31">31:31</span> Dhe Moisiu e prifti Eleazar vepruan
ashtu si e kishte urdhëruar Zoti Moisiun.

<span id="an_31:32">31:32</span> Dhe plaçka që mbetej nga plaçkitja e
kryer nga luftëtarët përbëhej nga gjashtëqind e shtatëdhjetë e pesë mijë
dele,

<span id="an_31:33">31:33</span> shtatëdhjetë e dy mijë lopë,

<span id="an_31:34">31:34</span> gjashtëdhjetë e një mijë gomarë,

<span id="an_31:35">31:35</span> dhe tridhjetë e dy mijë persona
gjithsej, domethënë gra që nuk kishin pasur marrëdhënie seksuale me
burra.

<span id="an_31:36">31:36</span> Gjysma, domethënë pjesa për ata që
kishin shkuar në luftë, ishte treqind e tridhjetë e shtatë mijë e
pesëqind dele,

<span id="an_31:37">31:37</span> nga të cilat gjashtëqind e shtatëdhjetë
e pesë për haraçin e Zotit;

<span id="an_31:38">31:38</span> tridhjetë e gjashtë mijë lopë, nga të
cilat shtatëdhjetë e dy për haraçin e Zotit;

<span id="an_31:39">31:39</span> tridhjetë mijë e pesëqind gomarë, nga
të cilët gjashtëdhjetë e një për haraçin e Zotit;

<span id="an_31:40">31:40</span> dhe gjashtëmbëdhjetë mijë persona, nga
të cilët tridhjetë e dy për haraçin e Zotit.

<span id="an_31:41">31:41</span> Kështu Moisiu i dha haraçin, që ishte
oferta e ngritur e Zotit, priftit Eleazar, ashtu si e kishte urdhëruar
Zoti.

<span id="an_31:42">31:42</span> Gjysma që u përkiste bijve të Izraelit,
që Moisiu kishte ndarë nga pjesa që u takonte njerëzve që kishin shkuar
në luftë,

<span id="an_31:43">31:43</span> gjysma që i përkiste asamblesë, ishte
treqind e tridhjetë e shtatë mijë e pesëqind dele,

<span id="an_31:44">31:44</span> tridhjetë e gjashtë mijë lopë,

<span id="an_31:45">31:45</span> tridhjetë mijë e pesëqind gomarë,

<span id="an_31:46">31:46</span> dhe gjashtëmbëdhjetë mijë persona.

<span id="an_31:47">31:47</span> Nga gjysma që u përkiste bijve të
Izraelit, Moisiu mori një të pesëdhjetën e njerëzve dhe të kafshëve, dhe
ua dha Levitëve të cilët kanë përgjegjësinë e tabernakullit të Zotit,
ashtu si e kishte urdhëruar Zoti Moisiun.

<span id="an_31:48">31:48</span> Komandantët e mijësheve të ushtrisë,
krerët e mijësheve dhe të qindësheve, iu afruan Moisiut;

<span id="an_31:49">31:49</span> dhe ata i thanë Moisiut: "Shërbëtorët e
tu kanë bërë llogarinë e luftëtarëve që ishin nën urdhrat tona, dhe nuk
mungonte asnjëri prej tyre.

<span id="an_31:50">31:50</span> Prandaj ne po sjellim, si ofertë për
Zotin, sendet e arit që secili ka gjetur: zinxhirë, byzylykë, unaza,
vathë dhe gjerdanë për të bërë shlyerjen për ne përpara Zotit.

<span id="an_31:51">31:51</span> Kështu Moisiu dhe prifti Eleazar morën
nga duart e tyre tërë objektet e punuara.

<span id="an_31:52">31:52</span> Tërë ari i ofertës që ata i paraqitën
Zotit nga ana e krerëve të mijësheve dhe nga ana e krerëve të
qindëshëve, peshonte gjashtëmbëdhjetë mijë e shtatëqind e pesëdhjetë
sikla.

<span id="an_31:53">31:53</span> (Njerëzit e ushtrisë mbajtën për vete
plaçkën që kishin siguruar).

<span id="an_31:54">31:54</span> Moisiu dhe prifti Eleazar morën pastaj
arin nga krerët e mijëshëve dhe të qindësheve dhe e çuan në çadrën e
mbledhjes, si kujtim i bijve të Izraelit përpara Zotit.

<span id="an_32:1">32:1</span> Bijtë e Rubenit dhe bijtë e Gadit kishin
një sasi jashtëzakonisht të madhe bagëtish; dhe kur panë që vendi i
Jazerit dhe vendi i Galaadit ishin një tokë e përshtatshme për të rritur
bagëti,

<span id="an_32:2">32:2</span> bijtë e Gadit dhe bijtë e Rubenit erdhën
për të folur me Moisiun, me priftin Eleazar dhe me prijësit e asamblesë,
dhe thanë:

<span id="an_32:3">32:3</span> "Atarothi, Diboni, Jaazeri, Nimrahu,
Heshboni, Elealehu, Sebami, Nebo dhe Beoni,

<span id="an_32:4">32:4</span> vendi që Zoti ka goditur para asamblesë
së Izraelit, është një vend i përshtatshëm për të rritur bagëti, dhe
shërbëtorët e tu kanë bagëti".

<span id="an_32:5">32:5</span> Ata thanë akoma: "Në rast se kemi gjetur
hirin tënd, jepua këtë vend shërbëtorëve të tu në pronësi dhe mos na bëj
të kalojmë Jordanin".

<span id="an_32:6">32:6</span> Por Moisiu iu përgjegj bijve të Gadit dhe
bijve të Rubenit: "A duhet të shkojnë në luftë vëllezërit tuaj, ndërsa
ju po rrini këtu?

<span id="an_32:7">32:7</span> Pse duhet të demoralizoni zemrat e bijve
të Izraelit që të hyjnë në vendin që u ka dhënë Zoti?

<span id="an_32:8">32:8</span> Kështu vepruan etërit tuaj kur i nisa nga
Kadesh-Barneu për ta vëzhguar vendin.

<span id="an_32:9">32:9</span> U ngjitën deri në luginën e Eshkolit;
dhe, pasi e panë vendin, i demoralizuan zemrat e bijve të Izraelit, dhe
kështu këta nuk hynë në vendin që Zoti u kishte dhënë.

<span id="an_32:10">32:10</span> Kështu zemërimi i Zotit u ndez atë ditë
dhe ai u betua, duke thënë:

<span id="an_32:11">32:11</span> "Me siguri asnjë nga njerëzit, që kanë
ardhur nga vendi i Egjiptit në moshën njëzet e një vjeç e lart nuk do ta
shohë kurrë vendin që jam betuar t'u jap Abrahamit, Isaut dhe Jakobit,
sepse ata nuk më kanë ndjekur plotësisht,

<span id="an_32:12">32:12</span> me përjashtim të Kalebit, birit të
Jenufeut, i quajtur Kenizeu, dhe të Jozueut, birit të Nunit, sepse këta
e kanë ndjekur plotësisht Zotin".

<span id="an_32:13">32:13</span> Kështu zemërimi i Zotit u ndez kundër
Izraelit; dhe ai bëri të enden dyzet vjet në shkretëtirë, deri sa mbaroi
gjithë brezi që kishte bërë të këqia para Zotit.

<span id="an_32:14">32:14</span> Dhe ja, ju po zini vendin e etërve
tuaj, një farë mëkatarësh, për të rritur edhe më zemërimin e zjarrtë të
Zotit kundër Izraelit.

<span id="an_32:15">32:15</span> Sepse, po të refuzoni të shkoni pas
tij, ai do të vazhdojë ta lërë Izraelin në shkretëtirë, dhe ju do të
shkaktoni humbjen e tërë këtij populli".

<span id="an_32:16">32:16</span> Atëherë ata iu afruan Moisiut dhe i
thanë: "Ne do të ndërtojmë këtu vathë për bagëtinë tonë dhe qytete për
të vegjlit tanë;

<span id="an_32:17">32:17</span> por ne jemi gati të marshojmë me armë
në krye të bijve të Izraelit, deri sa t'i çojmë në vendin e tyre;
ndërkaq të vegjlit tanë do të banojnë në qytetet e fortifikuara për
shkak të banorëve të vendit.

<span id="an_32:18">32:18</span> Nuk do të kthehemi në shtëpitë tona
derisa secili nga bijtë e Izraelit të ketë shtënë në dorë trashëgiminë e
tij,

<span id="an_32:19">32:19</span> sepse nuk do të pranojë asnjë
trashëgimi bashkë me ta matanë Jordanit dhe më tutje, sepse trashëgimia
jonë na ra nga kjo anë e Jordanit, në drejtim të lindjes".

<span id="an_32:20">32:20</span> Atëherë Moisiu u tha atyre: "Në rast se
bëni këtë, në rast se armatoseni për luftë para Zotit,

<span id="an_32:21">32:21</span> dhe tërë njerëzit e armatosur kalojnë
Jordanin para Zotit, deri sa ai t'i ketë dëbuar armiqtë e tij nga prania
e tij

<span id="an_32:22">32:22</span> dhe toka të jetë nënshtruar para Zotit
dhe mbas kësaj ju ktheheni prapa, atëherë nuk do të jeni fajtorë para
Zotit dhe para Izraelit, dhe ky vend do të jetë prona juaj para Zotit.

<span id="an_32:23">32:23</span> Dhe në qoftë se nuk veproni kështu,
atëherë do të mëkatoni kundër Zotit; dhe të jeni të sigurtë që mëkati
juaj do t'ju gjejë.

<span id="an_32:24">32:24</span> Ndërtoni qytete për të vegjlit tuaj dhe
vathë për kopetë tuaja, dhe bëni atë që goja juaj ka thënë".

<span id="an_32:25">32:25</span> Dhe bijtë e Gadit dhe bijtë e Rubenit i
folën Moisiut duke i thënë: "Shërbëtorët e tu do të bëjnë ashtu si
urdhëron zotëria im.

<span id="an_32:26">32:26</span> Të vegjlit tanë, bashkëshortet tona,
kopetë tona dhe tërë bagëtia jonë do të mbeten këtu në qytetet e
Galaadit;

<span id="an_32:27">32:27</span> por shërbëtorët e tu, tërë njerëzit e
armatosur për luftë, do ta kalojnë Jordanin për të luftuar para Zotit
ashtu siç thotë zotëria ime".

<span id="an_32:28">32:28</span> Atëherë Moisiu u dha porosi për ta
priftit Eleazar, Jozueut, birit të Nunit, dhe kryefamiljarëve të fiseve
të bijve të Izraelit.

<span id="an_32:29">32:29</span> Moisiu u tha atyre: "Në rast se bijtë e
Gadit dhe bijtë e Rubenit e kalojnë Jordanin bashkë me ju, tërë njerëzit
e armatosur për të luftuar para Zotit, dhe vendi do të nënshtrohet para
jush, do t'u jepni atyre si pronë vendin e Galaadit.

<span id="an_32:30">32:30</span> Por në rast se nuk e kalojnë Jordanin
të armatosur bashkë me ju, do të kenë prona në mes jush në vendin e
Kanaanit".

<span id="an_32:31">32:31</span> Atëherë bijtë e Gadit dhe bijtë e
Rubenit u përgjigjën duke thënë: "Do të veprojmë ashtu si u ka thënë
Zoti shërbëtorëve të tu.

<span id="an_32:32">32:32</span> Do ta kalojmë Jordanin të armatosur
para Zotit në vendin e Kanaanit, me qëllim që zotërimi i trashëgimisë
sonë të mbetet nga kjo anë e Jordanit".

<span id="an_32:33">32:33</span> Moisiu u dha kështu bijve të Gadit,
bijve të Rubenit dhe gjysmës së fisit të Manasit, birit të Jozefit,
mbretërinë e Sihonit, mbretit të Amorejve, dhe mbretërinë e Ogut,
mbretit të Bashabit, vendin me qytetet përreth.

<span id="an_32:34">32:34</span> Kështu bijtë e Gadit ndërtuan Dibonin,
Atarothin, Aroerin,

<span id="an_32:35">32:35</span> Atroth-Shofanin, Jaazerin, Jogbehahun,

<span id="an_32:36">32:36</span> Beth-Nimrahun dhe Beth-Aranin, qytete
të fortifikuara, dhe vathë për kopetë e bagëtive.

<span id="an_32:37">32:37</span> Bijtë e Rubenit ndërtuan Heshbonin,
Elealehun, Kirjathaimin,

<span id="an_32:38">32:38</span> Neboh dhe Baal-Meonin (emrat e tyre
janë ndryshuar) dhe Sibmahun; dhe u vunë emra të tjerë qyteteve që
ndërtuan.

<span id="an_32:39">32:39</span> Dhe bijtë e Makirit, birit të Manasit,
shkuan në vendin e Galaadit, e pushtuan dhe shpronësuan Amorejtë që
banonin aty.

<span id="an_32:40">32:40</span> Kështu Moisiu i dha Galaadin Makirit,
birit të Manasit, i cili u vendos aty.

<span id="an_32:41">32:41</span> Jairi, bir i Manasit, shkoi dhepushtoi
fshatrat e tyre dhe i quajti Havoth-Jair.

<span id="an_32:42">32:42</span> Nobahu përkundrazi shkoi dhe pushtoi
Kenathin me lagjet e tij të jashtme; dhe e quajti Nobah simbas emrit të
tij.

<span id="an_33:1">33:1</span> Këto janë etapat e bijve të Izraelit që
dolën nga vendi i Egjiptit, simbas formacioneve të tyre, nën udhëheqjen
e Moisiut dhe të Aaronit.

<span id="an_33:2">33:2</span> Moisiu shënoi me shkrim vendet e tyre të
nisjes, për çdo etapë, sipas urdhrave të Zotit; dhe këto janë etapat e
tyre, në bazë të vendnisjeve të tyre.

<span id="an_33:3">33:3</span> U nisën nga Ramesesi në muajin e parë,
ditën e pesëmbëdhjetë të muajit të parë. Një ditë pas Pashkës bijtë e
Izraelit u nisën me plot vetëbesim, para syve të të gjithë Egjiptasve,

<span id="an_33:4">33:4</span> ndërsa Egjiptasit varrosnin tërë të
parëlindurit e tyre që Zoti kishte goditur midis tyre. Zoti kishte
zbatuar gjykimin e tij edhe mbi perënditë e tyre.

<span id="an_33:5">33:5</span> Kështu, pra, bijtë e Izraelit u nisën nga
Ramesesi dhe e ngritën kampin e tyre në Sukoth.

<span id="an_33:6">33:6</span> U nisën nga Sukothi dhe fushuan në Etham,
që ndodhet në skaj të shkretëtirës.

<span id="an_33:7">33:7</span> U nisën nga Ethami dhe u kthyen në
drejtim të Pi-Hahirothit që ndodhet përballë Baal-Tsefonit, dhe e
ngritën kampin përpara Migdolit.

<span id="an_33:8">33:8</span> U nisën nga Hahirothi, kaluan detin në
drejtim të shkretëtirës, ecën tri ditë në shkretëtirën e Ethamit dhe e
ngritën kampin e tyre në Mara.

<span id="an_33:9">33:9</span> U nisën nga Mara dhe arritën në Elim; në
Elim kishte dymbëdhjetë burime uji dhe shtatëdhjetë palma; dhe fushuan
aty.

<span id="an_33:10">33:10</span> U nisën nga Elimi dhe fushuan pranë
Detit të Kuq.

<span id="an_33:11">33:11</span> U nisën nga Deti i Kuq dhe fushuan në
shkretëtirën e Sinit.

<span id="an_33:12">33:12</span> U nisën nga shkretëtira e Sinit dhe
ngritën kampin e tyre në Dofkah.

<span id="an_33:13">33:13</span> U nisën nga Dofkahu dhe fushuan në
Alush.

<span id="an_33:14">33:14</span> U nisën nga Alushi dhe e ngritën kampin
e tyre në Refidim, ku nuk kishte ujë për të pirë për popullin.

<span id="an_33:15">33:15</span> U nisën nga Refidimi dhe fushuan në
shkretëtirën e Sinait.

<span id="an_33:16">33:16</span> U nisën nga shkretëtira e Sinait dhe u
vendosën në Kibroth-Hataavah.

<span id="an_33:17">33:17</span> U nisën nga Kibroth-Hataavahu dhe
fushuan në Hatseroth.

<span id="an_33:18">33:18</span> U nisën nga Hatserothi dhe fushuan në
Rithmah.

<span id="an_33:19">33:19</span> U nisën nga Rithmahu dhe fushuan në
Rimon-Perets.

<span id="an_33:20">33:20</span> U nisën nga Rimon-Peretsi dhe fushuan
në Libnah.

<span id="an_33:21">33:21</span> U nisën nga Libnahu dhe fushuan në
Risah.

<span id="an_33:22">33:22</span> U nisën nga Risahu dhe fushuan në
Kehelathah.

<span id="an_33:23">33:23</span> U nisën nga Kehelathahu dhe fushuan në
malin Shefer.

<span id="an_33:24">33:24</span> U nisën nga mali Shefer dhe fushuan në
Haradah.

<span id="an_33:25">33:25</span> U nisën nga mali i Haradahut dhe
fushuan në Makeloth.

<span id="an_33:26">33:26</span> U nisën nga Makelothi dhe fushuan në
Tahath.

<span id="an_33:27">33:27</span> U nisën nga Tahahu dhe fushuan në
Terah.

<span id="an_33:28">33:28</span> U nisën nga Terahu dhe fushuan në
Mithkah.

<span id="an_33:29">33:29</span> U nisën nga Mithkahu dhe fushuan në
Hashmonah.

<span id="an_33:30">33:30</span> U nisën nga Hashmonahu dhe fushuan në
Mozeroth.

<span id="an_33:31">33:31</span> U nisën nga Mozerothi dhe fushuan nga
Bene-Jaakan.

<span id="an_33:32">33:32</span> U nisën nga Bene-Jaakani dhe fushuan në
Hor-Hagidgad.

<span id="an_33:33">33:33</span> U nisën nga Hor-Hagidgadi dhe fushuan
në Jotbathah.

<span id="an_33:34">33:34</span> U nisën nga Jotbathahu dhe fushuan në
Abronah.

<span id="an_33:35">33:35</span> U nisën nga Abronahu dhe fushuan në
Etsion-Geber.

<span id="an_33:36">33:36</span> U nisën nga Etsion-Geberi dhe fushuan
në shkretëtirën e Sinit, domethënë në Kadesh.

<span id="an_33:37">33:37</span> Pastaj u nisën nga Kadeshi dhe fushuan
në malin Hor, në kufi të vendit të Edomit.

<span id="an_33:38">33:38</span> Pastaj prifti Aaron u ngjit në malin
Hor me urdhër të Zotit dhe vdiq aty në vitin e dyzetë prej kohës kur
bijtë e Izraelit kishin dalë nga vendi i Egjiptit, ditën e parë të
muajit të pestë.

<span id="an_33:39">33:39</span> Aaroni ishte njëqind e njëzet e tre
vjeç kur vdiq në malin Hor.

<span id="an_33:40">33:40</span> Mbreti i Aradit, Kananeu, që banonte në
Negev, në vendin e Kanaanit, dëgjoi se arritën bijtë e Izraelit.

<span id="an_33:41">33:41</span> Kështu ata u nisën nga mali Hor dhe
fushuan në Tsalmonah.

<span id="an_33:42">33:42</span> U nisën nga Tsalmonahu dhe fushuan në
Punon.

<span id="an_33:43">33:43</span> U nisën nga Punoni dhe fushuan në
Oboth.

<span id="an_33:44">33:44</span> U nisën nga Obothi dhe fushuan në
Ije-Abarim, në kufi me Moabin.

<span id="an_33:45">33:45</span> U nisën nga Ije-Abarimi dhe fushuan në
Dibon-Gad.

<span id="an_33:46">33:46</span> U nisën nga Dibon-Gadi dhe fushuan në
Almon-Diblathaim.

<span id="an_33:47">33:47</span> U nisën nga Almon-Diblathaimi dhe
fushuan në malet e Abarimit, përballë Nebit.

<span id="an_33:48">33:48</span> U nisën nga malet e Abarimit dhe
fushuan në fushat e Moabit, pranë Jordanit, mbi bregun përballë Jerikos.

<span id="an_33:49">33:49</span> Fushuan pranë Jordanit, nga
Beth-Jeshimoth deri në Abel-Shitim, në fushat e Moabit.

<span id="an_33:50">33:50</span> Pastaj Zoti i foli Moisiut, në fushat e
Moabit, pranë Jordanit mbi bregun përballë Jerikos, dhe i tha:

<span id="an_33:51">33:51</span> "Folu bijve të Izraelit dhe u thuaj
atyre: Kur të kaloni Jordanin, për të hyrë në vendin e Kanaanit,

<span id="an_33:52">33:52</span> do të dëboni të gjithë banorët e
vendit, do të shkatërroni të gjitha figurat e tyre dhe të tëra statujat
e tyre prej metali të shkrirë, do të rrënoni të gjitha vendet e larta të
tyre.

<span id="an_33:53">33:53</span> Do ta shtini në dorë vendin dhe do të
vendoseni në të, sepse jua kam dhënë në pronësi.

<span id="an_33:54">33:54</span> Do ta ndani me short vendin, simbas
familjeve tuaja. Familjeve më të mëdha do t'u jepni një pjesë më të
madhe, dhe më të voglave një pjesë më të vogël. Secili do të marrë atë
që do t'i bjerë me short; ndarjet do të bëhen në bazë të fiseve të
etërve tuaj.

<span id="an_33:55">33:55</span> Por në rast se nuk i dëboni banorët e
vendit, ata që do të lini do të jenë si hala në sy dhe do t'ju
shqetësojnë në vendin që do të banoni.

<span id="an_33:56">33:56</span> Dhe do të ndodhë që unë t'ju trajtoj
ashtu siç kisha menduar t'i trajtoj ata".

<span id="an_34:1">34:1</span> Zoti i foli akoma Moisiut, duke i thënë:

<span id="an_34:2">34:2</span> "Urdhëro bijtë e Izraelit dhe u thuaj
atyre: Kur do të hyni në vendin e Kanaanit, ky është vendi që ju takon
si trashëgimi, vendi i Kanaanit me këta kufij të veçantë:

<span id="an_34:3">34:3</span> Kufiri juaj jugor do të fillojë në
shkretëtirën e Tsinit, gjatë kufirit të Edomit; kështu kufiri juaj do të
shtrihet nga skaji i Detit të Kripur në drejtim të lindjes;

<span id="an_34:4">34:4</span> kufiri juaj do të shkojë pastaj nga e
përpjeta e Akrabimit, do të kalojë nëpër Tsin dhe do të shtrihet në jug
të Kadesh-Barneas; do të vazhdojë pastaj në drejtim të Hatsar-Adarit dhe
do të kalojë nëpër Atsmoni.

<span id="an_34:5">34:5</span> Nga Atsmoni kufiri do të kthejë deri në
përroin e Egjiptit dhe do të përfundojë në det.

<span id="an_34:6">34:6</span> Kufiri juaj në perëndim do të jetë Deti i
Madh; ky do të jetë kufiri juaj perëndimor.

<span id="an_34:7">34:7</span> Ky do të jetë kufiri juaj verior: duke u
nisur nga Deti i Madh do të caktoni kufirin tuaj deri në malin Hor;

<span id="an_34:8">34:8</span> nga mali Hor do të caktoni kufirin tuaj
deri në hyrje të Hamathit, dhe skaji i kufirit do të jetë në Tsedad;

<span id="an_34:9">34:9</span> kufiri do të vazhdojë pastaj deri në
Zifron dhe do të mbarojë në Hatsar-Enan; ky do të jetë kufiri juaj
verior.

<span id="an_34:10">34:10</span> Do ta vijëzoni kufirin tuaj lindor nga
Hatsar-Enani deri në Shefam;

<span id="an_34:11">34:11</span> kufiri do të zbresë nga Shefami në
drejtim të Riblahut, në lindje të Ainit; pastaj kufiri do të zbresë dhe
do të shtrihet deri sa të arrijë bregun lindor të detit të Kinerethit;

<span id="an_34:12">34:12</span> pastaj kufiri do të zbresë në drejtim
të Jordanit, për të arritur deri në Detin e Kripur. Ky do të jetë vendi
juaj me kufijtë e tij rreth e qark".

<span id="an_34:13">34:13</span> Kështu Moisiu u njoftoi këtë urdhër
bijve të Izraelit dhe u tha atyre: "Ky është vendi që do të merrni si
trashëgimi duke hedhur short, dhe që Zoti ka urdhëruar t'u jepet nëntë
fiseve e gjysmë,

<span id="an_34:14">34:14</span> sepse fisi i bijve të Rubenit, në bazë
të shtëpive të etërve të tyre, dhe fisi i bijve të Gadit, në bazë të
shtëpive të etërve të tyre, dhe gjysma e fisit të Manasit e kanë marrë
trashëgiminë e tyre.

<span id="an_34:15">34:15</span> Këto dy fise e gjysmë e kanë marrë
trashëgiminë e tyre në lindje të Jordanit, mbi bregun përballë Jerikos,
në drejtim të lindjes".

<span id="an_34:16">34:16</span> Zoti i foli akoma Moisiut, duke i
thënë:

<span id="an_34:17">34:17</span> "Këta janë emrat e burrave që do të
kryejnë ndarjen e vendit midis jush: prifti Eleazar dhe Jozueu, bir i
Nunit.

<span id="an_34:18">34:18</span> Do të merrni edhe një prijës nga çdo
fis, për të bërë ndarjen e vendit.

<span id="an_34:19">34:19</span> Këta janë emrat e burrave: Kalebi, bir
i Jefunehut, nga fisi i Judës;

<span id="an_34:20">34:20</span> Shemueli, bir i Amihudit, nga fisi i
bijve të Simeonit;

<span id="an_34:21">34:21</span> Elidadi, bir i Kislonit, nga fisi i
Beniaminit;

<span id="an_34:22">34:22</span> prijësi Buki, bir i Joglit, nga fisi i
bijve të Danit;

<span id="an_34:23">34:23</span> prijësi Haniel, bir i Efodit, për bijtë
e Jozefit, nga fisi i bijve të Manasit;

<span id="an_34:24">34:24</span> prijësi Kemuel, bir i Shiftanit, për
fisin e bijve të Efraimit;

<span id="an_34:25">34:25</span> prijësi Elitsafan, bir i Parnakut, për
fisin e bijve të Zabulonit;

<span id="an_34:26">34:26</span> prijësi Paltiel, bir i Azanit, për
fisin e bijve të Isakarit;

<span id="an_34:27">34:27</span> prijësi Ahihud, bir i Shelomit, për
fisin e bijve të Asherit;

<span id="an_34:28">34:28</span> dhe prijësi Pedahel, bir i Amihudit,
për fisin e bijve të Neftalit".

<span id="an_34:29">34:29</span> Këta janë burrat të cilët Zoti i
urdhëroi t'u jepnin trashëgiminë bijve të Izraelit në vendin e Kananit.

<span id="an_35:1">35:1</span> Zoti i foli akoma Moisiut në fushat e
Moabit pranë Jordanit, në bregun përballë Jerikos, dhe i tha:

<span id="an_35:2">35:2</span> "Urdhëro bijtë e Izraelit që, nga
trashëgimia që do të zotërojnë, t'u japin Levitëve disa qytete për të
banuar, do t'u jepni gjithashtu kullota rreth qyteteve.

<span id="an_35:3">35:3</span> Dhe ata do të kenë qytete për të banuar,
ndërsa kullotat do t'u shërbejnë për bagëtinë e tyre dhe për të gjitha
kafshët e tyre.

<span id="an_35:4">35:4</span> Kullotat e qyteteve që do t'u jepni
Levitëve do të shtrihen nga muret e qyteteve e tutje, një mijë kubitë,
rreth e qark.

<span id="an_35:5">35:5</span> Do të masni, pra, jashtë qytetit dy mijë
kubitë nga ana e lindjes, dy mijë kubitë nga ana e jugut, dy mijë kubitë
nga ana perëndimore dhe dy mijë kubitë nga ana veriore; qyteti do të
ndodhet në mes. Këto janë tokat për kullotë rreth qyteteve që do t'u
përkasin Levitëve.

<span id="an_35:6">35:6</span> Ndër qyetet që do t'u jepni Levitëve do
të caktoni qytete strehimi, në të cilat mund të gjejë strehim ai që ka
vrarë dikë; dhe këtyre qyteteve do t'u shtoni dyzet e dy qytete të
tjera.

<span id="an_35:7">35:7</span> Gjithsej qytetet që do t'u jepni Levitëve
do të jenë, pra, dyzet e tetë bashkë me tokat për kullotë.

<span id="an_35:8">35:8</span> Qytetet që do t'u jepni Levitëve do të
rrjedhin nga pronësia e bijve të Izraelit; nga fiset më të mëdha do të
merrni më shumë, nga fiset më të vogla do të merrni më pak; çdo fis do
t'u japë Levitëve ndonjë nga qytetet e tij, në përpjestim me
trashëgiminë që do t'i takojë".

<span id="an_35:9">35:9</span> Pastaj Zoti i foli Moisiut, duke i thënë:

<span id="an_35:10">35:10</span> "Folu bijve të Izraelit dhe u thuaj
atyre: Kur të kaloni Jordanin për të hyrë në vendin e Kanaanit,

<span id="an_35:11">35:11</span> do të caktoni disa qytete që do të jenë
për ju qytete strehimi, ku mund të ikë vrasësi që ka vrarë dikë pa
dashje.

<span id="an_35:12">35:12</span> Këto qytete do t'ju shërbejnë si vende
strehimi kundër hakmarrësve, që vrasësi të mos vritet para se të ketë
dalë në gjyq përpara asamblesë.

<span id="an_35:13">35:13</span> Nga qytetet që do të jepni, gjashtë do
të jenë, pra, qytete strehimi.

<span id="an_35:14">35:14</span> Do të jepni trie qytete në pjesën në
lindje të Jordanit dhe trie qytete në vendin e Kanaanit; këto do të jenë
qytete strehimi.

<span id="an_35:15">35:15</span> Këto gjashtë qytete do të shërbejnë si
vende strehimi për bijtë e Izraelit, për të huajin dhe për atë që banon
midis jush, me qëllim që ai që ka vrarë dikë pa dashje të mund të
strehohet.

<span id="an_35:16">35:16</span> Por në rast se dikush godet një tjetër
me një vegël hekuri dhe ky vdes, ai person është vrasës dhe si i tillë
do të vritet.

<span id="an_35:17">35:17</span> Dhe në rast se e godet me një gur që
kishte në dorë, që mund të shkaktojë vdekjen, dhe i godituri vdes, ai
person është vrasës; vrasësi do të vritet.

<span id="an_35:18">35:18</span> Ose në rast se godet me një vegël druri
që kishte në dorë, dhe që mund të shkaktojë vdekjen, dhe i godituri
vdes, ky person është vrasës; vrasësi do të vritet.

<span id="an_35:19">35:19</span> Do të jetë vetë hakmarrësi i gjakut ai
që do ta vrasë vrasësin; kur do ta takojë, do ta vrasë.

<span id="an_35:20">35:20</span> Në rast se dikush i jep një të shtyrë
një personi tjetër sepse e urren apo e qëllon me diçka me dashje, dhe ai
vdes,

<span id="an_35:21">35:21</span> ose e godet për armiqësi me dorën e vet
dhe ai vdes, ai që ka goditur do të vritet; ai është vrasës; hakmarrësi
i gjakut do ta vrasë vrasësin kur do ta takojë.

<span id="an_35:22">35:22</span> Por në rast se në një moment i jep një
të shtyrë pa armiqësi, ose e qëllon me diçka, por pa dashje,

<span id="an_35:23">35:23</span> ose, pa e parë, shkakton që t'i bjerë
mbi trup një gur që mund të shkaktojë vdekjen, dhe ai vdes, pa qenë ai
armiku i tij ose që kërkon të keqen e tij,

<span id="an_35:24">35:24</span> atëherë asambleja do të gjykojë midis
atij që ka goditur dhe hakmarrësit të gjakut në bazë të këtyre
rregullave.

<span id="an_35:25">35:25</span> Asambleja do ta lirojë vrasësin nga
dora e hakmarrësit të gjakut dhe do ta lejojë të shkojë në qytetin e
strehimit ku kishte ikur, dhe ai do të banojë atje deri sa të vdesë
kryeprifti që është vajosur me vaj të shenjtëruar.

<span id="an_35:26">35:26</span> Por në rast se vrasësi në çfarëdo kohe
del jashtë kufijve të qytetit të strehimit ku kishte ikur,

<span id="an_35:27">35:27</span> dhe hakmarrësi i gjakut e gjen vrasësin
jashtë kufijve të qytetit të strehimit dhe e vret, hakmarrësi i gjakut
nuk do të jetë fajtor për gjakun e derdhur,

<span id="an_35:28">35:28</span> sepse vrasësi duhet të kishte mbetur në
qytetin e tij të strehimit deri sa të vdiste kryeprifti; mbas vdekjes së
kryepriftit, vrasësi mund të kthehet në tokën që është pronë e tij.

<span id="an_35:29">35:29</span> Këto le t'ju shërbejnë si rregulla të
së drejtës për të gjithë brezat tuaja, kudo që të banoni.

<span id="an_35:30">35:30</span> Në qoftë se dikush vret një person,
vrasësi do të vritet në bazë të deponimit të dëshmitarëve; por nuk do të
dënohet askush në bazë të deponimit të një dëshmitari të vetëm.

<span id="an_35:31">35:31</span> Nuk do të pranoni asnjë çmim për
shpengimin e jetës së një vrasësi që është dënuar me vdekje, sepse ai
duhet të vritet.

<span id="an_35:32">35:32</span> Nuk do të pranoni asnjë çmim për
shpengimin e një vrasësi që ka ikur në qytetin e tij të strehimit, me
qëllim që të kthehet të banojë në tokën e tij para vdekjes së
kryepriftit.

<span id="an_35:33">35:33</span> Nuk do të ndotni vendin ku jetoni,
sepse gjaku ndot vendin; nuk mund të bëhet asnjë shlyerje për vendin,
për gjakun që është derdhur në të veçse me anë të gjakut të atij që e ka
derdhur.

<span id="an_35:34">35:34</span> Nuk do të ndotni, pra, vendin ku
banoni, dhe në mes të të cilit banoj edhe unë, sepse unë jam Zoti që
banon midis bijve të Izraelit.

<span id="an_36:1">36:1</span> Kryefamiljarët e bijve të Galaadit, birit
të Makielit, bir i Manasit, të familjeve të bijve të Jozefit, u ngritën
më këmbë dhe i dolën përpara Moisiut dhe prijësve, kryefamiljarëve të
bijve të Izraelit,

<span id="an_36:2">36:2</span> dhe thanë: "Zoti ka urdhëruar zotërinë
time t'u japë në trashëgimi me short vendin e bijve të Izraelit; zotëria
ime ka marrë gjithashtu urdhërin e Zotit t'u japë trashëgiminë e vëllait
tonë Tselofehad bijave të tij.

<span id="an_36:3">36:3</span> Në qoftë se ato martohen me një nga bijtë
e fiseve të tjera të Izraelit, trashëgimia e tyre do të hiqet nga
trashëgimia e etërve tanë dhe do t'i shtohet trashëgimisë së fisit në të
cilin do të hyjnë; kështu do të hiqet nga trashëgimia që na ra në short.

<span id="an_36:4">36:4</span> Kur të vijë jubileu i bijve të Izraelit,
trashëgimia e tyre do t'i shtohet trashëgimisë së fisit të cilit i
përkasin tani; kështu trashëgimia e tyre do të hiqet nga trashëgimia e
fisit të etërve tanë".

<span id="an_36:5">36:5</span> Atëherë Moisiu urdhëroi bijtë e Izraelit
simbas porosisë që kishte nga Zoti, duke thënë: "Fisi i bijve të Jozefit
e ka mirë.

<span id="an_36:6">36:6</span> Kjo është ajo që Zoti urdhëron lidhur me
bijat e Tselofehadit: "Ato mund të martohen me cilindo që u duket i
përshtatshëm, mjafton që të martohen në një familje që bën pjesë në
fisin e etërve të tyre".

<span id="an_36:7">36:7</span> Kështu trashëgimia e bijve të Izraelit
nuk do të kalojë nga një fis në tjetrin, sepse çdo bir i Izraelit do të
mbetet i lidhur me trashëgiminë e fisit të etërve të tij.

<span id="an_36:8">36:8</span> Dhe çdo vajzë që zotëron një trashëgimi
në një nga fiset e bijve të Izraelit, do të martohet me një burrë që i
përket një familjeje të fisit të atit të saj; kështu çdo bir i Izraelit
do të ruajë trashëgiminë e etërve të tij.

<span id="an_36:9">36:9</span> Në këtë mënyrë asnjë trashëgimi nuk do të
kalojë nga një fis në tjetrin, por secili fis i bijve të Izraelit do të
mbetet i lidhur me trashëgiminë e tij".

<span id="an_36:10">36:10</span> Bijat e Tselofehadit vepruan ashtu si e
kishte urdhëruar Zoti Moisiun.

<span id="an_36:11">36:11</span> Mahlah, Thirtsah, Hoglah, Milkah dhe
Noah, bija të Tselofehadit, u martuan me bijtë e ungjërve të tyre;

<span id="an_36:12">36:12</span> u martuan në familjet e bijve të
Manasit, birit të Jozefit, dhe trashëgimia e tyre mbeti në fisin e
familjes së tyre.

<span id="an_36:13">36:13</span> Këto janë urdhërimet dhe dekretet që
Zoti u dha bijve të Izraelit me anë të Moisiut në fushat e Moabit pranë
Jordanit, në bregun përballë Jerikos.

------------------------------------------------------------------------

[Next: Deuteronomy](deu.md)
