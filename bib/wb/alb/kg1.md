[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](sa2)  [Next](kg2.md) 

------------------------------------------------------------------------

### Albanian Bible: 1 Kings

<span id="an_1:1">1:1</span> Tani mbreti David ishte plak dhe i shtyrë
në moshë dhe, megjithëse e mbulonin me rroba, nuk ngrohej dot.

<span id="an_1:2">1:2</span> Prandaj shërbëtorët e tij thanë: "Të
kërkohet për mbretin, zotërinë tonë, një vajzë e virgjër që ta ndihmojë
atë, të kujdeset për të dhe të flerë mbi gjirin e tij; kështu mbreti,
zotëria jonë, do të mund të ngrohet.

<span id="an_1:3">1:3</span> Atëherë kërkuan në të gjithë territorin e
Izraelit një vajzë të bukur dhe gjetën Abishagin, Shunamiten, dhe e çuan
te mbreti.

<span id="an_1:4">1:4</span> Vajza ishte shumë e bukur, kujdesej për
mbretin dhe i shërbente; por mbreti nuk e njohu.

<span id="an_1:5">1:5</span> Adonijahut, birit të Hagithit, i qe rritur
mendja, dhe thoshte: "Do të jem unë mbret!". Dhe gjeti qerre, kalorës
dhe pesëdhjetë njerëz që të vraponin para tij.

<span id="an_1:6">1:6</span> (I ati i tij nuk e kishte qortuar kurrë në
jetën e tij, duke i thënë: "Pse bën kështu?". Edhe Adonijahu ishte shumë
i bukur dhe kishte lindur mbas Absalomit).

<span id="an_1:7">1:7</span> Ai u mor vesh me Joabin, birin e
Tserujahut, dhe me priftin Abiathar, të cilët i vajtën pas Adonijahut
dhe e ndihmuan.

<span id="an_1:8">1:8</span> Por prifti Tsadok, Benajathi, bir i
Jehojadit, profeti Nathan, Shimei, Rei dhe trimat e Davidit nuk ishin me
Adonijahun.

<span id="an_1:9">1:9</span> Adonijahu flijoi dele, qe dhe viça të majmë
pranë shkëmbit të Zoheletit, që ndodhet afër kroit të Rogelit dhe ftoi
të gjithë vëllezërit e tij, bij të mbretit, dhe të gjithë njerëzit e
Judës që ishin në shërbim të mbretit.

<span id="an_1:10">1:10</span> Por nuk ftoi profetin Nathan, as
Banajahun, as trimat, as Salomonin, vëllanë e tij.

<span id="an_1:11">1:11</span> Atëherë Nathani i foli Bath-Shebës, nënës
së Salomonit, dhe i tha: "Nuk ke dëgjuar që Adonijahu, bir i Hagithit,
është bërë mbret, dhe Davidi, zotëria ynë, nuk e di aspak?

<span id="an_1:12">1:12</span> Prandaj më lejo të të jap një këshillë,
që të shpëtosh jetën tënde dhe atë të birit tënd, Salomonit.

<span id="an_1:13">1:13</span> Shko, hyr te mbreti David dhe i thuaj: "O
mbret, o imzot, a nuk i je betuar vallë shërbëtores sate duke thënë:
Biri yt Salomoni ka për të mbretëruar pas meje dhe do të ulet mbi fronin
tim? Pse, pra, u bë mbret Adonijahu?".

<span id="an_1:14">1:14</span> Pastaj, ndërsa ti do të jesh akoma duke
folur me mbretin, unë do të hyj pas teje dhe do të mbështes fjalët e
tua".

<span id="an_1:15">1:15</span> Kështu Bath-Sheba hyri në dhomën e
mbretit. (Mbreti ishte shumë plak dhe shërbehej nga Shunamitja,
Abishagai).

<span id="an_1:16">1:16</span> Bath-Sheba u përul dhe ra përmbys përpara
mbretit. Mbreti i tha: "Çfarë do?".

<span id="an_1:17">1:17</span> Ajo iu përgjigj: "O imzot, ti i je betuar
shërbëtores sate në emër të Zotit, Perëndisë tënd, duke thënë: "Biri yt
Salomoni ka për të mbretëruar pas meje dhe do të ulet mbi fronin tim".

<span id="an_1:18">1:18</span> Tani përkundrazi Adonijahu është bërë
mbret dhe ti, o mbret, o imzot as nuk e di fare.

<span id="an_1:19">1:19</span> Ai ka flijuar një numër të madh qesh,
viçash të majmë dhe delesh; ka ftuar tërë bijat e mbretit, priftin
Abiathar dhe Joabin, komandantin e ushtrisë, por nuk ka ftuar Salomonin,
shërbëtorin tënd.

<span id="an_1:20">1:20</span> Tani sytë e tërë Izraelit janë kthyer nga
ti o mbret, o imzot, që ti t'u tregosh atyre kush do të ulet në fronin e
mbretit, zotit tim, mbas tij.

<span id="an_1:21">1:21</span> Përndryshe ka për të ndodhur që kur
mbreti, zotëria ime, do të flerë me gjithë etërit e tij, unë dhe biri im
Salomon do të trajtohemi si fajtorë".

<span id="an_1:22">1:22</span> Ndërsa ajo fliste akoma me mbretin,
arriti profeti Nathan.

<span id="an_1:23">1:23</span> Atëherë ia njoftuan mbretit ngjarjen,
duke thënë: "Ja profeti Nathan!". Ky hyri në prani të mbretit dhe u
shtri para tij me fytyrën për tokë.

<span id="an_1:24">1:24</span> Nathani tha: "O mbret, o imzot, ndofta ke
thënë: "Adonijahu do të mbretërojë pas meje dhe do të ulet mbi fronin
tim"?

<span id="an_1:25">1:25</span> Në fakt sot ai zbriti dhe flijoi një
numër të madh qesh, viçash të majmë dhe delesh, ftoi tërë bijtë e
mbretit, krerët e ushtrisë dhe priftin Abiathar; dhe ja tani ata po hanë
e pinë përpara tij dhe thonë: "Rroftë mbreti Adonijah".

<span id="an_1:26">1:26</span> Por ai nuk më ka ftuar mua, shërbëtorin
tënd, as priftin Tsadok, as Benajahun, birin e Jehojadit, as Salomonin,
shërbëtorin tënd.

<span id="an_1:27">1:27</span> Kjo, a u bë pikërisht nga mbreti, zoti
im, pa i njoftuar shërbëtorit tënd kush do të ulet në fronin e mbretit,
të zotit tim, mbas tij?".

<span id="an_1:28">1:28</span> Mbreti David, duke u përgjigjur, tha:
"Thirrmëni Bath-Shebën". Ajo hyri te mbreti dhe qëndroi më këmbë para
tij.

<span id="an_1:29">1:29</span> Mbreti u betua dhe tha: "Ashtu siç është
e vërtetë që rron Zoti, i cili ka liruar jetën time nga çdo fatkeqësi,

<span id="an_1:30">1:30</span> unë do të bëj sot pikërisht atë që të jam
betuar për Zotin, Perëndinë e Izraelit, duke thënë: "Biri yt Salomon ka
për të mbretëruar pas meje dhe do të ulet mbi fronin tim në vendin
tim"".

<span id="an_1:31">1:31</span> Bath-Sheba u përul me fytyrën për tokë,
ra përmbys para mbretit dhe tha: "O Zot, bëj që mbreti David të jetojë
përjetë!".

<span id="an_1:32">1:32</span> Pastaj mbreti David tha: "Thirrmëni
priftin Tsadok, profetin Nathan dhe Benajahun, birin e Jehojadit". Ata
erdhën në prani të mbretit.

<span id="an_1:33">1:33</span> Mbreti u tha atyre: "Merrni me vete
shërbëtorët e zotit tuaj, e hipeni birin tim Salomon mbi mushkën time
dhe e zbrisni në Gihon.

<span id="an_1:34">1:34</span> Atje prifti Tsadok dhe profeti Nathan ta
vajosin mbret të Izraelit. Pastaj i bini borisë dhe thoni: "Rroftë
mbreti Salomon!".

<span id="an_1:35">1:35</span> Do të shkoni, pra, pas tij dhe ai do të
vijë të ulet mbi fronin tim dhe do të mbretërojë në vendin tim, sepse e
kam bërë princ të Izraelit dhe të Judës".

<span id="an_1:36">1:36</span> Benajahu, bir i Jehojadit, iu përgjigj
mbretit duke thënë: "Amen! Kjo është edhe dëshira e Zotit, Perëndisë së
mbretit zotit tim!

<span id="an_1:37">1:37</span> Ashtu si ka qenë Zoti me mbretin, zotin
tim, kështu qoftë me Salomonin dhe e bëftë fronin tim më të madh se
froni i mbretit David, i zotit tim!".

<span id="an_1:38">1:38</span> Atëherë prifti Tsadok, profeti Nathan,
Benajahu, bir i Jehojadit, Kerethejtë dhe Pelethejtë, dolën e hipën
Salomonin mbi mushkën e mbretit David dhe e çuan në Gihon.

<span id="an_1:39">1:39</span> Prifti Tsadok mori bririn e vajit nga
tabernakulli dhe vajosi Salomonin. Pastaj i ranë borisë dhe tërë populli
tha: "Rroftë mbreti Salomon!".

<span id="an_1:40">1:40</span> Pastaj tërë populli shkoi pas tij, duke u
rënë fyejve dhe duke ndjerë një gëzim të madh aq sa toka dukej se po
çohej nga brohoritjet e tyre.

<span id="an_1:41">1:41</span> Adonijahu dhe tërë të ftuarit e tij,
ndërsa po mbaronin së ngrëni, dëgjuan zhurmë; dhe kur Joabi dëgjoi zërin
e borisë, ai tha: "Ç'është kjo zhurmë e madhe që vjen nga qyteti?".

<span id="an_1:42">1:42</span> Ndërsa vazhdonte të fliste, ja që arriti
Jonathani, bir i priftit Abiathar. Adonijahu i tha: "Hyr, ti je një trim
dhe me siguri sjell lajme të mira".

<span id="an_1:43">1:43</span> Jonathani iu përgjigj Adonijahut dhe tha:
"Aspak! Mbret Davidi, zoti ynë, bëri mbret Salomonin.

<span id="an_1:44">1:44</span> Ai nisi me të priftin Tsadok, profetin
Nathan, Benajahun, birin e Jehojadës, Kerethejtë dhe Pelethejtë, që e
hipën mbi mushkën e mbretit.

<span id="an_1:45">1:45</span> Kështu prifti Tsadok dhe profeti Nathan e
vajosën mbret në Gibon, dhe që andej janë nisur të gjithë tërë gëzim dhe
tërë qyteti po zien. Kjo është zhurma që keni dëgjuar.

<span id="an_1:46">1:46</span> Përveç kësaj Salomoni është ulur në
fronin e mbetërisë.

<span id="an_1:47">1:47</span> Dhe shërbëtorët e mbretit kanë vajtur të
urojnë mbretin David, zotërinë tonë, duke thënë: "Perëndia yt e bëftë
emrin e Salomonit më të lavdishëm se yti dhe e bëftë fronin e tij më të
madh se yti!". Pastaj mbreti ra përmbys mbi shtrat,

<span id="an_1:48">1:48</span> dhe tha gjithashtu: "Qoftë i bekuar Zoti,
Perëndia i Izraelit, që sot uli një njeri mbi fronin tim, duke u lejuar
syve të mi ta shikojnë"".

<span id="an_1:49">1:49</span> Atëherë tërë të ftuarve të Adonijahut u
hyri tmerri, ata u ngritën dhe ikën secili në rrugën e tij.

<span id="an_1:50">1:50</span> Adonijahu, duke pasur frikë nga Salomoni,
u ngrit dhe shkoi të kapet në brirët e altarit.

<span id="an_1:51">1:51</span> Këtë ia thanë Salomonit: "Ja, Adonijahu
ka frikë nga mbreti Salomon dhe është kapur te brirët e altarit, duke
thënë: "Mbreti Salomon të më betohet sot që nuk do ta bëjë të vdesë nga
shpata shërbëtorin e tij"".

<span id="an_1:52">1:52</span> Salomoni u përgjigj: "Në qoftë se
tregohet njeri i drejtë, nuk do t'i bjerë në tokë as edhe një fije
floku, por në rast se tek ai gjendet ndonjë ligësi, ai ka për të
vdekur".

<span id="an_1:53">1:53</span> Kështu mbreti Salomon dërgoi njerëz ta
zbrisnin nga altari. Ai erdhi pastaj të bjerë përmbys përpara mbretit
Salomon dhe ky i tha: "Shko në shtëpinë tënde".

<span id="an_2:1">2:1</span> Duke iu afruar Davidit dita e vdekjes, ai
urdhëroi të birin Salomon, duke i thënë:

<span id="an_2:2">2:2</span> "Unë jam duke shkuar atje ku shkojnë tërë
banorët e tokës; prandaj tregohu i fortë dhe sillu si burrë!

<span id="an_2:3">2:3</span> Respekto urdhrat e Zotit, Perëndisë tënd,
duke ecur në rrugët e tij, duke zbatuar në praktikë statutet e tij,
urdhërimet e tij, dekretet e tij dhe porositë e tij, ashtu siç është
shkruar në ligjin e Moisiut, me qëllim që ti t'ia dalësh mbanë në të
gjitha gjërat që do të bësh dhe nga çdo anë që të kthehesh,

<span id="an_2:4">2:4</span> dhe me qëllim që Zoti ta plotësojë
premtimin që më ka bërë kur tha: "Në qoftë se bijtë e tu do të kujdesen
për të ecur para meje me të vërtetë me gjithë zemër e me gjithë shpirt,
nuk do të mungojë kurrë dikush mbi fronin e Izraelit".

<span id="an_2:5">2:5</span> Edhe ti e di ç'më ka bërë mua Joabi, bir i
Tserujahut, dhe ç'u ka bërë dy krerëve të ushtrive të Izraelit, Abnerit,
birit të Nerit, dhe Amas, birit të Jetherit, që ai i vrau; në kohë
paqeje ka derdhur gjak lufte dhe ka njollosur me gjak lufte brezin që
mbante në mes dhe sandalet që mbante në këmbë.

<span id="an_2:6">2:6</span> Vepro, pra me urti dhe mos lejo që flokët e
tij të bardha të zbresin në paqe në Sheol.

<span id="an_2:7">2:7</span> Por trego mirësi me bijtë e Galaaditit
Barzilai dhe ata të jenë ndër ata që hanë në tryezën tënde, sepse me një
mirësi të njëllojtë ata erdhën tek unë kur po ikja me vrap para
Absalomit, vëllait tënd.

<span id="an_2:8">2:8</span> Ja, pranë teje është edhe Shimei, bir i
Beniaminitit Gera, nga Bahurimi. Ai shqiptoi një mallkim të tmerrshëm
ditën që shkoja në Mahanaim, por pastaj zbriti të më takojë në Jordan
dhe unë iu betova në emër të Zotit: "Nuk do të bëj të vdesësh nga
shpata".

<span id="an_2:9">2:9</span> Tani, pra, mos e lër të pandëshkuar, sepse
ti je njeri i urtë dhe di atë që duhet të bësh. Bëj që flokët e tij të
bardha të zbresin të lyera me gjak në Sheol".

<span id="an_2:10">2:10</span> Kështu Davidin e zuri gjumi me etërit e
tij dhe u varros në qytetin e Davidit.

<span id="an_2:11">2:11</span> Davidi mbretëroi mbi Izrael dyzet vjet,
shtatë vjet në Hebron dhe tridhjetë e tre vjet në Jeruzalem.

<span id="an_2:12">2:12</span> Pastaj Salomoni u ul mbi fronin e
Davidit, atit të tij, dhe mbretëria e tij u vendos në mënyrë të
qëndrueshme.

<span id="an_2:13">2:13</span> Adonijahu, bir i Hagithit, shkoi te
Bath-Sheba, nëna e Salomonit. Kjo i tha: "A vjen me qëllime paqësore?".
Ai u përgjigj: "Po, paqësore".

<span id="an_2:14">2:14</span> Pastaj shtoi: "Kam diçka për të të
thënë". Ajo u përgjigj: "Thuaje, pra".

<span id="an_2:15">2:15</span> Kështu ai tha: "Ti e di që mbretëria më
takonte mua dhe që tërë Izraeli priste që unë të mbretëroja. Por
mbretëria m'u hoq dhe kaloi në duart e vëllait tim, sepse atij ia dha
Zoti.

<span id="an_2:16">2:16</span> Tani do të të bëj një kërkesë, mos ma
hidh poshtë". Ajo u përgjigj: "Thuaje, pra".

<span id="an_2:17">2:17</span> Atëherë ai tha: "Të lutem, thuaji mbretit
Salomon, i cili nuk të refuzon asgjë, që të më japë për grua Shunamiten
Abishaga".

<span id="an_2:18">2:18</span> Bath-Sheba iu përgjigj: "Mirë! Do t'i
flas mbretit në favorin tënd".

<span id="an_2:19">2:19</span> Bath-Sheba shkoi, pra, te mbreti Salomon
për t'i folur në favor të Adonijahut. Mbreti u ngrit për t'i dalë
përpara, u përul përpara saj, pastaj u ul në fronin e tij dhe urdhëroi
që të vinin një fron tjetër për nënën e mbretit, dhe ajo u ul në të
djathtë të tij.

<span id="an_2:20">2:20</span> Ajo tha: "Kam një kërkesë të vogël, mos
ma refuzo". Mbreti iu përgjigj: "Bëje, pra, kërkesën tënde, o nëna ime;
unë nuk do ta refuzoj".

<span id="an_2:21">2:21</span> Atëherë ajo i tha: "Shunamitja Abishag
t'i jepet si grua vëllait tënd Adonijah".

<span id="an_2:22">2:22</span> Mbreti Salomon iu përgjigj nënës së tij,
duke i thënë: "Pse kërkon Shunamiten Abishag për Adonijahun? Kërko për
të edhe mbretërinë, sepse ai është vëllai im madhor; kërkoje për të, për
priftin Abiathar dhe për Joabin, birin e Tserujahut!".

<span id="an_2:23">2:23</span> Atëherë mbreti Salomon u betua në emër të
Zotit, duke thënë: "Perëndia ma bëftë këtë edhe më keq në rast se
Adonijahu nuk e ka thënë këtë fjalë duke vënë në rrezik jetën e tij!

<span id="an_2:24">2:24</span> Prandaj, tani, ashtu siç është e vërtetë
që rron Zoti, i cili më ka caktuar, ka vendosur të ulem në fronin e atit
tim David dhe më ka themeluar një shtëpi ashtu siç kishte premtuar, sot
Adonijahu do të ekzekutohet!".

<span id="an_2:25">2:25</span> Kështu mbreti Salomon dërgoi Benajahun,
birin e Jehojadit, që u hodh mbi Adonijahun dhe ky vdiq.

<span id="an_2:26">2:26</span> Pastaj mbreti i tha priftit Abiathar:
"Shko në Anathoth në arat e tua, sepse ti meriton vdekjen; por unë nuk
do të të bëj që të vdesësh sot, sepse ke i çuar arkën e Perëndisë,
Zotit, përpara atit

<span id="an_2:27">2:27</span> Kështu Salomoni largoi Abiatharin nga
funksioni i priftit të Zotit me qëllim që të shkonte në vend fjala që
Zoti kishte shqiptuar lidhur me shtëpinë e Elit në Shiloh.

<span id="an_2:28">2:28</span> Ndërkaq lajmi i kishte vajtur Joabit,
sepse Joabi kishte ndjekur Adonijahun por nuk kishte ndjekur Absalomin.
Prandaj ai u strehua në tabernakullin e Zotit dhe u kap pas brirëve të
altarit.

<span id="an_2:29">2:29</span> Pastaj i thanë mbretit Salomon: "Joabi
është strehuar në tabernakullin e Zotit dhe ndodhet pranë altarit".
Atëherë Salomoni dërgoi Benajahun, birin e Jehojadit, duke i thënë:
"Shko, godite!".

<span id="an_2:30">2:30</span> Kështu Benajahu hyri në tabernakullin e
Zotit dhe i tha Joabit: "Dil jashtë!". Ai u përgjigj: "Jo, dua të vdes
këtu!". Benajahu ia njoftoi ngjarjen mbretit, duke thënë: "Kështu foli
Joabi dhe kështu m'u përgjigj".

<span id="an_2:31">2:31</span> Atëherë mbreti tha: "Bëj ashtu si të ka
thënë ai: godite dhe varrose; kështu do të largosh prej meje dhe prej
shtëpisë së atit tim gjakun që Joabi derdhi pa shkak.

<span id="an_2:32">2:32</span> Kështu Zoti do të hedhë mbi kokën e tij
gjakun që ka derdhur, duke goditur dy njerëzit më të mirë dhe më të
drejtë se ai dhe që i vrau me shpatë, pa dijeninë e atit tim David;
është fjala për Abnerin, birin e Nerit, komandant i ushtrisë së
Izraelit, dhe për Amasan, birin e Jetherit, komandant i ushtrisë së
Judës.

<span id="an_2:33">2:33</span> Gjaku i tyre do të bjerë mbi kokën e
Joabit dhe mbi kokën e pasardhësve të tij përjetë, por do të ketë paqe
për gjithmonë nga ana e Zotit për Davidin, për pasardhësit e tij, për
shtëpinë e tij dhe për fronin e tij".

<span id="an_2:34">2:34</span> Atëherë Benajahu, bir i Jehojadit, shkoi,
e goditi dhe e vrau: dhe Joabi u varros në shtëpinë e tij, në
shkretëtirë.

<span id="an_2:35">2:35</span> Në vend të tij mbreti caktoi si komandant
të ushtrisë Benajahun, birin e Jehojadit, dhe vuri priftin Tsadok në
vend të Abiatharit.

<span id="an_2:36">2:36</span> Pastaj mbreti dërgoi të thërrasin Shimein
dhe i tha: "Ndërto një shtëpi në Jeruzalem dhe atje do të banosh, nuk do
të dalësh më për të shkuar andej e këtej.

<span id="an_2:37">2:37</span> Ditën që ke për të dalë dhe ke për të
kaluar përruan Kidron, dije me siguri që ke për të vdekur; gjaku yt do
të bjerë mbi kokën tënde".

<span id="an_2:38">2:38</span> Shimei iu përgjigj kështu mbretit: "Mirë;
shërbëtori yt do të bëjë ashtu si ka thënë mbreti, zotëria ime. Kështu
Shimei qëndroi në Jeruzalem për një kohë të gjatë.

<span id="an_2:39">2:39</span> Por pas tre vjetëve ndodhi që dy
shërbëtorë të Shimeit ikën pranë Akishit, birit të Makaahut, mbretit të
Gathit. Këtë gjë ia njoftuan Shimeit dhe i thanë: "Ja, shërbëtorët e tu
janë në Gath".

<span id="an_2:40">2:40</span> Atëherë Shimei u ngrit, shaloi gomarin e
tij dhe shkoi në Gath për të kërkuar shërbëtorët e tij; Shimei shkoi
atje dhe i ktheu shërbëtorët e tij nga Gathi.

<span id="an_2:41">2:41</span> Salamonit i thanë që Shimei kishte vajtur
nga Jeruzalemi në Gath dhe se qe kthyer.

<span id="an_2:42">2:42</span> Atëherë mbreti dërgoi e thirri Shimein
dhe i tha: "A nuk të vura të betoheshe në emër të Zotit dhe të kisha
paralajmëruar solemnisht, duke të thënë: "Dije me siguri që ditën që do
të dalësh andej këtej, ke për të vdekur". Dhe ti m'u përgjigje: "Fjala
që dëgjova më shkon mbarë".

<span id="an_2:43">2:43</span> Pse, pra, nuk e respektove betimin që i
bëre Zotit dhe urdhrin që të kishte dhënë?".

<span id="an_2:44">2:44</span> Mbreti i tha gjithashtu Shimeit: "Ti e di
gjithë të keqen që i ke bërë Davidit, atit tim, dhe zemra jote është e
ndërgjegjshme për këtë, prandaj Zoti do të bëjë që të bjerë mbi kokën
tënde ligësia jote,

<span id="an_2:45">2:45</span> por mbreti Salomon ka për të qënë i
bekuar dhe froni i Davidit do të jetë i qëndrueshëm përpara Zotit
përjetë".

<span id="an_2:46">2:46</span> Pastraj mbreti i dha urdhër Benajahut,
birit të Jehojadit, që doli e goditi Shimen dhe ky vdiq. Kështu mbeti e
patundur mbretëria në duart e Salomonit.

<span id="an_3:1">3:1</span> Pastaj Salomoni bëri krushqi me Faraonin,
mbretin e Egjiptit. U martua me të bijën e Faraonit dhe e çoi në qytetin
e Davidit, deri sa të mbaronte së ndërtuari shtëpinë e tij, shtëpinë e
Zotit dhe muret rrethuese të Jeruzalemit.

<span id="an_3:2">3:2</span> Populli ofronte flijime në vendet e larta,
sepse deri në atë ditë nuk ishte ndërtuar akoma një tempull në emër të
Zotit.

<span id="an_3:3">3:3</span> Salomoni e donte Zotin dhe respektonte
statutet e Davidit, atit të tij; megjithatë ofronte flijime dhe digjte
temjan në vendet e larta.

<span id="an_3:4">3:4</span> Mbreti shkoi në Gabaon për të ofruar
flijime, sepse ky ishte vendi i lartë më i rëndësishëm; dhe mbi këtë
altar Salomoni ofroi një mijë olokauste.

<span id="an_3:5">3:5</span> Në Gabaon, Zoti i doli në ëndërr natën
Salamonit. Perëndia i tha: "Kërko ç'të duash dhe unë do ta jap".

<span id="an_3:6">3:6</span> Salamoni u përgjigj: "Ti ke treguar një
dashamirësi të madhe ndaj shërbëtorit tënd David, atit tim, sepse ai
ecte para teje me besnikëri, me drejtësi dhe me zemër të pastër ndaj
teje; ti ke vazhduar të shfaqësh ndaj tij këtë dashamirësi të madhe dhe
i ke dhënë një bir që të ulet mbi fronin e tij, siç po ndodh sot.

<span id="an_3:7">3:7</span> Tani, o Zot, Perëndia im, ti ke bërë të
mbretërojë shërbëtori yt në vend të Davidit, atit tim, por unë jam veçse
një fëmijë dhe nuk di si të sillem.

<span id="an_3:8">3:8</span> Përveç kësaj shërbëtori yt është në mes të
popullit që ti ke zgjedhur, një popull i madh, tepër i shumtë për t'u
numëruar dhe llogaritur.

<span id="an_3:9">3:9</span> Jepi, pra, shërbëtorit tënd një zemër të
zgjuar, në mënyrë që të administrojë drejtësinë për popullin tënd dhe të
dallojë të mirën nga e keqja. Kush në fakt mund të administrojë
drejtësinë për popullin tënd kaq të madh?".

<span id="an_3:10">3:10</span> I pëlqeu Perëndisë që Salomoni bëri këtë
kërkesë.

<span id="an_3:11">3:11</span> Atëherë Perëndia i tha: "Me qenë se
kërkove këtë dhe nuk kërkove për vete as jetë të gjatë, as pasuri, as
vdekjen e armiqve të tu, por ke kërkuar zgjuarsi për të kuptuar atë që
është e drejtë,

<span id="an_3:12">3:12</span> ja, unë po bëj atë që ti ke kërkuar: po
të jap një zemër të urtë dhe të zgjuar, sa nuk ka pasur asnjëri para
teje dhe nuk ka për të dalë askush si ti mbas teje.

<span id="an_3:13">3:13</span> Po të jap edhe atë që nuk ke kërkuar:
pasuri dhe lavdi, kështu që midis mbretërve nuk do të ketë asnjë si ti,
për të gjitha ditët e jetës sate.

<span id="an_3:14">3:14</span> Në rast se ti ecën në rrugët e mia duke
iu bindur statutet dhe urdhërimet e mia, ashtu si bëri Davidi, ati yt,
unë kam për t'i zgjatur ditët e tua".

<span id="an_3:15">3:15</span> Salomoni u zgjua, dhe ja, ishte në
ëndërr. Atëherë ai u kthye në Jeruzalem, u paraqit para arkës së
besëlidhjes të Zotit, ofroi olokauste dhe flijime falënderimi, dhe
shtroi një banket për të tërë shërbëtorët e tij.

<span id="an_3:16">3:16</span> Pastaj erdhën te mbreti dy prostituta dhe
u paraqitën para tij.

<span id="an_3:17">3:17</span> Një nga të dy gratë tha: "O imzot, kjo
grua dhe unë banojmë në të njëjtën shtëpi; unë linda kur ajo ishte akoma
në shtëpi.

<span id="an_3:18">3:18</span> Tri ditë pasi linda unë, lindi edhe kjo
grua; dhe nuk kishte njeri tjetër në shtëpi përveç ne të dyjave.

<span id="an_3:19">3:19</span> Djali i kësaj gruaje vdiq natën, sepse
ajo kishte rënë në shtrat sipër tij.

<span id="an_3:20">3:20</span> Atëherë ajo u ngrit në mes të natës, mori
djalin tim nga krahu im, ndërsa shërbëtorja jote po flinte, dhe e vuri
mbi gjirin e saj, dhe mbi gjirin tim vendosi djalin e saj të vdekur.

<span id="an_3:21">3:21</span> Kur në mëngjes u ngrita për t'i dhënë gji
djalit tim, pashë që kishte vdekur; por kur e kqyra me kujdes në
mëngjes, pashë që nuk ishte djali që kisha lindur".

<span id="an_3:22">3:22</span> Atëherë gruaja tjetër tha: "Nuk është e
vërtetë; djali im është ai që jeton, dhe yti është ai i vdekur". Por e
para nguli këmbë: "Nuk është e vërtetë; yt bir është ai vdekur dhe imi
është ai i gjallë". Kështu grindeshin përpara mbretit.

<span id="an_3:23">3:23</span> Atëherë mbreti tha: "Njëra thotë: "Ai i
gjallë është djali im dhe ai i vdekur është yti". Dhe tjetra thotë: "Nuk
është e vërtetë; ai i vdekur është djali yt dhe ai i gjallë është imi"".

<span id="an_3:24">3:24</span> Atëherë mbreti urdhëroi: "Më sillni një
shpatë!". Kështu sollën një shpatë para mbretit.

<span id="an_3:25">3:25</span> Pastaj mbreti urdhëroi: "Ndajeni fëmijën
e gjallë në dy pjesë dhe jepini gjysmën njërës dhe gjysmën tjetrës".

<span id="an_3:26">3:26</span> Atëherë gruaja e fëmijës së gjallë, që e
donte shumë fëmijën e vet, i tha mbretit: "Imzot, jepjani asaj fëmijën e
gjallë, por mos e vrisni". Tjetra përkundrazi thoshte: "Të mos jetë as
imi, as yti; por ndaheni!".

<span id="an_3:27">3:27</span> Atëherë mbreti u përgjigj duke thënë:
"Jepini së parës fëmijën e gjallë dhe mos e vrisni, sepse ajo është nëna
e fëmijës".

<span id="an_3:28">3:28</span> Tërë Izraeli e mësoi vendimin që u dha
nga mbreti dhe patën frikë nga mbreti sepse shihnin që dituria e
Perëndisë ishte tek ai për të ushtruar drejtësinë.

<span id="an_4:1">4:1</span> Mbreti Salomon mbretëronte mbi tërë
Izraelin.

<span id="an_4:2">4:2</span> Këta ishin funksionarët e tij të lartë:
Azariahu, bir i priftit Tsadok,

<span id="an_4:3">4:3</span> Elihorefi dhe Ahijahu, bij të Shishas,
ishin sekretarë; Jozafati, bir i Ahiludit, ishte kancelier;

<span id="an_4:4">4:4</span> Benajahu, bir i Jehojadit, ishte komandant
i ushtrisë; Tsadoku dhe Abiathari ishin priftërinjtë;

<span id="an_4:5">4:5</span> Azariahu, bir i Nathanit, ishte kryetar i
prefektëve; Zabudi, bir i Nathanit, ishte prift dhe këshilltar personal
i mbretit.

<span id="an_4:6">4:6</span> Ahishari ishte maxhordom dhe Adinorami, bir
i Abdas, ishte caktuar për haraçet.

<span id="an_4:7">4:7</span> Salomoni kishte dymbëdhjetë prefektë në të
gjithë Izraelin, të cilët kujdeseshin për mbajtjen e mbretit dhe të
shtëpisë së tij; secili prej tyre ishte ngarkuar për tu kujdesur për një
muaj në vit.

<span id="an_4:8">4:8</span> Këto janë emrat e tyre: Ben-Hur në krahinën
malore të Efraimit;

<span id="an_4:9">4:9</span> Ben-Dekjer në Makats, Shaalbim,
Beth-Shemesh dhe Elon të Beth-Hananit;

<span id="an_4:10">4:10</span> Ben-Hesed në Aruboth; Sokothi dhe tërë
vendi i Heferit ishin pronë e tij;

<span id="an_4:11">4:11</span> Ben-Abinabadi, në gjithë krahinën e
Dorit; Tafatha, bijë e Salomonit, ishte gruaja e tij;

<span id="an_4:12">4:12</span> Baana, bir i Ahiludit, kishte Taanakun,
Megidon dhe tërë Beth-Shenin, që është pranë Tsarethanit, poshtë
Jizreelit, dhe që shtrihet nga Beth-Sheani deri në Abel-Meholahu dhe
matanë Jokneamit.

<span id="an_4:13">4:13</span> Ben-Geber, në Ramoth të Galaadit, kishte
fshatrat e Jairit, birit të Manasit, në Galaad, si edhe Argobin në
Bashan, gjashtëdhjetë qytete të mëdha me mure dhe shule prej bronzi;

<span id="an_4:14">4:14</span> Ahinadabi, bir i Idos, në Mahanaim;

<span id="an_4:15">4:15</span> Ahimatsi, në Neftali; edhe ai kishte për
grua Basmethin, një nga bijat e Salomonit;

<span id="an_4:16">4:16</span> Banahun, bir i Hushait, në Asher dhe në
Aloth;

<span id="an_4:17">4:17</span> Jozafati, bir i Parnahut, në Isakar;

<span id="an_4:18">4:18</span> Shimei, bir i Elahut, në Beniamin;

<span id="an_4:19">4:19</span> Geberi, bir i Urit, në vendin e Galaadit,
në vendin e Sihonit, mbretit të Amorejve, dhe të Ogut, mbretit të
Bashanit; ai ishte i vetmi prefekt që ishte në vend.

<span id="an_4:20">4:20</span> Juda dhe Izraeli ishin të shumtë si rëra
që është në bregun e detit. Ata hanin dhe pinin me gaz.

<span id="an_4:21">4:21</span> Kështu Salomoni sundone mbi gjithë
mbretërinë nga Lumi deri në vendin e Filistejve dhe në kufijtë e
Egjiptit. Këta i sillnin haraçe dhe i shërbyen tërë ditët e jetës së
tij.

<span id="an_4:22">4:22</span> Furnizimi ditor i ushqimeve për Salomonin
përbëhej nga tridhjetë kore lule dielli dhe gjashtëdhjetë kore mielli të
zakonshëm,

<span id="an_4:23">4:23</span> dhjetë qe të majmë, njëzet qe të kullotës
dhe njëqind dele pa llogaritur drerët, gazelat, kapronjtë dhe shpendët e
majmë.

<span id="an_4:24">4:24</span> Ai sundonte gjithë vendin nga kjo anë e
Lumit, nga Tifsahu deri në Gaza, mbi tërë mbretërit nga kjo anë e Lumit,
dhe jetonte në paqe me të gjithë shtetet kufitare që ishin rreth e qark.

<span id="an_4:25">4:25</span> Juda dhe Izraeli, nga Dani deri në
Beer-Sheba, jetuan të sigurtë, secili nën pjergullën dhe fikun e tij,
tërë kohën që mbretëroi Salomoni.

<span id="an_4:26">4:26</span> Salomoni kishte gjithashtu dyzet mijë
stalla kuajsh për qerret e tij dhe dymbëdhjetë mijë kalorës.

<span id="an_4:27">4:27</span> Këta prefektë, secili në muajin e tij,
merreshin me mbajtjen e mbretit Salomon dhe të gjithë atyre që
pranoheshin në tryezën e tij; dhe nuk linin t'u mungonte asgjë.

<span id="an_4:28">4:28</span> Sillnin edhe elbin dhe kashtën për kuajt
dhe mushkat në vendin e duhur, secili sipas urdhrave që kishte marrë.

<span id="an_4:29">4:29</span> Perëndia i dha Salomonit dituri, zgjuarsi
të madhe dhe një mëndje të hollë si rëra që është në bregun e detit.

<span id="an_4:30">4:30</span> Dhe dituria e Salomonit ia kaloi diturisë
të të gjithë bijve të Lindjes dhe tërë diturisë të Egjiptasve.

<span id="an_4:31">4:31</span> Ai ishte më i ditur se çdo njeri tjetër:
më tepër se Ezrahiti Ethan; më tepër se Hemani, se Kakoli dhe se Darda,
bijtë e Maholit; dhe fama e tij u përhap në të gjitha kombet e afërta.

<span id="an_4:32">4:32</span> Shqiptoi tre mijë proverba dhe kantikët e
tij qenë një mijë e pesëqind.

<span id="an_4:33">4:33</span> Foli edhe për drurët, nga kedri i Libanit
deri në isopin që mbin nga muri; foli gjithashtu për kafshët, për
zogjtë, për rrëshqanorët dhe për peshqit.

<span id="an_4:34">4:34</span> Nga të gjithë popujt vinin njerëz për të
dëgjuar diturinë e Salomonit; ata ishin të dërguar nga tërë mbretërit e
dheut që kishin dëgjuar të flitej për diturinë e tij.

<span id="an_5:1">5:1</span> Kur Hirami, mbret i Tiros, mësoi që
Salomoni ishte vajosur mbret në vend të atit të tij, dërgoi shërbëtorët
e tij, sepse Hirami kishte qenë gjithnjë mik i Davidit.

<span id="an_5:2">5:2</span> Atëherë Salomoni dërgoi t'i thotë Hiramit:

<span id="an_5:3">5:3</span> "Ti e di që ati im David nuk ka mundur të
ndërtojë një tempull në emër të Zotit, Perëndisë të tij, për shkak të
luftrave të ndërmarra nga çdo anë kundër tij, deri sa Zoti i vuri
armiqtë e tij nën shputën e këmbëve të tij.

<span id="an_5:4">5:4</span> Por tani Zoti, Perëndia im, më ka dhënë
paqe rreth e qark; dhe nuk kam më kundërshtarë, as ndonjë fatkeqësi.

<span id="an_5:5">5:5</span> Prandaj tani kam ndërmend të ndërtoj një
tempull në emër të Zotit, Perëndisë tim, sipas premtimit që i bëri Zoti
atit tim David, kur i tha: "Yt bir, që unë do të vendos mbi fronin tënd,
ka për të qënë ai që do të ndërtojë një tempull në emrin tim".

<span id="an_5:6">5:6</span> Jep urdhër, pra, që të priten për mua
kedrat e Libanit. Shërbëtorët e mi do të punojnë me shërbëtorët e tu,
dhe si pagë unë do t'u jap shërbëtorëve të tu tërë ato që do të më
kërkosh ti. Ti e di mirë që ndër ne nuk ka njeri që di t'i presë drurët
si ata të Sidonit".

<span id="an_5:7">5:7</span> Kur Hirami i dëgjoi fjalët e Salomonit, u
gëzua së tepërmi dhe tha: "Qoftë i bekuar sot Zoti, që i ka dhënë
Davidit një bir të urtë për të mbretëruar mbi këtë popull të madh".

<span id="an_5:8">5:8</span> Pastaj Hirami dërgoi t'i thotë Salomonit:
"E shqyrtova me kujdes mesazhin që më çove. Unë do të bëj të gjitha ato
që dëshiron ti lidhur me lëndën e kedrit dhe të qiparisit.

<span id="an_5:9">5:9</span> Shërbëtorët e mi do t'i sjellin nga Libani
deri në det dhe do t'i transportojnë që andej me trap deri në vendin që
ti do të më tregosh; pastaj do t'i shkarkojnë atje dhe ti do t'i çosh
tutje. Si shpërblim, ti do të plotësosh dëshirën time, duke furnizuar me
ushqime shtëpinë time".

<span id="an_5:10">5:10</span> Kështu Hirami e furnizoi Salomonin me
tërë lëndën e kedrit dhe të qiparisit që ai kishte nevojë.

<span id="an_5:11">5:11</span> Salomoni nga ana e tij e furnizoi Hiramin
me njëzet mijë kore gruri për të mbajtur shtëpinë e tij dhe njëzet kore
vaj të pastër ulliri; Salomoni i jepte Hiramit çdo vit tërë këto gjëra.

<span id="an_5:12">5:12</span> Zoti i dha dituri Salomonit, ashtu siç ia
kishte premtuar; kështu mbretëroi paqja midis Hiramit dhe Salomonit, dhe
të dy bënë aleancë.

<span id="an_5:13">5:13</span> Mbreti Salomon rekrutoi njerëz për punë
të detyruar në tërë Izraelin, dhe ata që u caktuan për punë të detyruar
ishin tridhjetë mijë njerëz.

<span id="an_5:14">5:14</span> I dërgonte me turne në Liban nga
dhjetëmijë në muaj; kalonin një muaj në Liban dhe dy muaj në shtëpitë e
tyre; Adonirami ishte drejtuesi i punimeve të detyruara.

<span id="an_5:15">5:15</span> Salomoni kishte gjithashtu shtatëdhjetë
mijë njerëz që transportonin ngarkesa dhe tetëdhjetë mijë gurgdhëndës në
male,

<span id="an_5:16">5:16</span> pa llogaritur tremijë e treqind
përgjegjës të caktuar nga Salomoni për veprimtaritë e ndryshme dhe për
të mbikqyrur personat e caktuar në punimet.

<span id="an_5:17">5:17</span> Mbreti urdhëroi të nxirreshin gurë të
mëdhenj, gurë me vlerë dhe gurë katërkëndësh për të bërë themelet e
tempullit.

<span id="an_5:18">5:18</span> Kështu punëtorët e Salomonit dhe
punëtorët e Hiramit dhe Giblejtë nxorën gurët, dhe përgatitën lëndën e
drurit dhe gurët për ndërtimin e tempullit.

<span id="an_6:1">6:1</span> Në vitin katërqind e tetëdhjetë mbas daljes
së bijve të Izraelit nga vendi i Egjiptit, në vitin e katërt të
mbretërimit të tij mbi Izrael, në muajin e Zivit, që është muaji i dytë,
Salomoni filloi të ndërtojë shtëpinë e Zotit.

<span id="an_6:2">6:2</span> Tempulli që ndërtoi mbreti Salomon për
Zotin ishte gjashtëdhjetë kubitë i gjatë, njëzet i gjerë dhe tridhjetë i
lartë.

<span id="an_6:3">6:3</span> Portiku përpara tempullit ishte njëzet
kubitë i gjatë, i barabartë, pra, me gjerësinë e tempullit, dhe gjerësia
e tij shtrihej dhjetë kubitë nga fasada e tempullit.

<span id="an_6:4">6:4</span> Në tempull vuri dritare me hekura.

<span id="an_6:5">6:5</span> Pranë murit të tempullit ai ndërtoi dhoma
që rrethonin tërë murin e tempullit, si vendin e shenjtë ashtu dhe
vendin shumë të shenjtë; kështu ai bëri dhoma anësore rreth e qark.

<span id="an_6:6">6:6</span> Dhomat e katit të parë ishin të gjera pesë
kubitë, ato të katit të mesëm gjashtë kubitë dhe ato të katit të tretë
shtatë kubitë; në fakt ai kishte ndërtuar dalje rreth e rrotull mureve
të tempullit, në mënyrë që trarët e mbështetjes të mos futeshin në muret
e tempullit.

<span id="an_6:7">6:7</span> Për ndërtimin e tempulit u përdorën gurë që
ishin latuar në gurore; kështu gjatë ndërtimit të tempullit nuk u dëgjua
zhurma e çekiçit, e sëpatës ose e ndonjë vegle tjetër prej hekuri.

<span id="an_6:8">6:8</span> Hyrja e katit të parë gjendej në krahun e
djathtë të tempullit; kështu me anë të një shkalle në trajtë spirale
hipje në katin e mesëm, dhe nga kati i mesëm në të tretin.

<span id="an_6:9">6:9</span> Mbasi përfundoi ndërtimin e tempullit,
Salomoni e mbuloi me trarë dhe me dërrasa kedri.

<span id="an_6:10">6:10</span> Ndërtoi katet anësore me dhoma rreth e
qark tempullit, secili i lartë pesë kubitë, dhe i lidhi me tempullin me
trarë kedri.

<span id="an_6:11">6:11</span> Fjala e Zotit iu drejtua Salomonit, duke
i thënë:

<span id="an_6:12">6:12</span> "Për këtë tempull që po më ndërton, në
qoftë se ti u përmbahesh statuteve të mia, zbaton në praktikë dekretet e
mia dhe u bind të gjitha urdhërimeve të mia duke ecur në to unë do të
përmbush me ty premtimin që i dhashë Davidit, atit tënd:

<span id="an_6:13">6:13</span> do të banoj në mes të bijve të Izraelit
dhe nuk do ta braktis popullin tim të Izrarelit".

<span id="an_6:14">6:14</span> Kështu Salomoni ndërtoi tempullin dhe e
përfundoi.

<span id="an_6:15">6:15</span> Pastaj ndërtoi muret ndarës të tempullit
me dërrasa të kedrit; dhe nga dyshemeja e tempullit deri në tavan e
veshi nga brenda me dru; pastaj e mbuloi dyshemenë e tempullit me
dërrasa qiparisi.

<span id="an_6:16">6:16</span> Veshi gjithashtu me dërrasa kedri një
hapësirë prej njëzet kubitësh në fund të tempullit, nga dyshemeja deri
në tavan; dhe këtë hapësirë të brendshme e rezervoi si shenjtërore, si
një vend shumë të shenjtë.

<span id="an_6:17">6:17</span> Shtëpia, domethënë tempulli, përpara
vendit shumë të shenjtë ishte e gjatë dyzet kubitë.

<span id="an_6:18">6:18</span> Pjesa e brendshme e tempullit ishte prej
kedri të gdhendur me sfera dhe me lule të çelura; çdo gjë ishte prej
kedri dhe nuk dukej asnjë gur.

<span id="an_6:19">6:19</span> Salomoni e përgatiti vendin shumë të
shenjtë në pjesën e brendshme të tempullit, për të vënë aty arkën e
besëlidhjes të Zotit.

<span id="an_6:20">6:20</span> Vendi shumë i shenjtë ishte njëzet kubitë
i gjatë, njëzet kubitë i gjerë dhe njëzet kubitë i lartë. Salomoni e
veshi me ar të kulluar; dhe e veshi altarin me kedër.

<span id="an_6:21">6:21</span> Kështu Salomoni e veshi pjesën e
brendshme të tempullit me ar të kulluar, shtriu zinxhira ari përpara
vendit shumë të shenjtë dhe e veshi me ar.

<span id="an_6:22">6:22</span> Veshi me ar tërë tempullin deri sa mbaroi
së ndërtuari dhe veshi me ar gjithashtu tërë altarin që i takonte vendit
shumë të shenjtë.

<span id="an_6:23">6:23</span> Në pjesën e brendshme të vendit shumë të
shenjtë bëri dy kerubinë me dru ulliri, që ishin dhjetë kubitë të lartë.

<span id="an_6:24">6:24</span> Krahu i një kerubini ishte pesë kubitë
dhe tjetri ishte gjithashtu pesë kubitë; kishte, pra, dhjetë kubitë nga
maja e një krahu deri te maja e tjetrit.

<span id="an_6:25">6:25</span> Edhe kerubini tjetër ishte dhjetë
kubitësh; të dy kerubinët kishin po ato përmasa dhe po atë formë.

<span id="an_6:26">6:26</span> Lartësia e një kerubini ishte dhjetë
kubitë po kështu edhe ajo e kerubinit tjetër.

<span id="an_6:27">6:27</span> Salomoni i vendosi kerubinët në mes të
vendit shumë të shenjtë. kerubinët i kishin krahët të hapur; krahu i të
parit prekte njërin mur ndarës dhe krahu i të dytit prekte murin tjetër;
krahët e tyre të brendshme takoheshin në mes të shtëpisë.

<span id="an_6:28">6:28</span> Pastaj i veshi me ar kerubinët.

<span id="an_6:29">6:29</span> Pastaj riprodhoi mbi të gjitha muret
ndarës të trempullit, rreth e qark, figura në reliev kerubinësh, palma
dhe lule të çelura, si brenda ashtu dhe jashtë.

<span id="an_6:30">6:30</span> Pastaj veshi me ar dyshemenë e tempullit,
si nga brenda ashtu dhe nga jashtë.

<span id="an_6:31">6:31</span> Për të hyrë në vendin tepër të shenjtë
bëri një portë me dy kanate me dru ulliri; arkitravi dhe shtalkat zinin
një të katërtën e murit.

<span id="an_6:32">6:32</span> Të dy kanatet ishin me dru ulliri. Mbi to
gdhendi figura kerubinësh, palma dhe lulesh të çelura, i veshi me ar
duke e shtrirë arin mbi kerubinët dhe mbi palmash.

<span id="an_6:33">6:33</span> Për portën e tempullit bëri gjithashtu
shtalka me dru ulliri, që zinin një të katërtën e gjerësisë së murit,

<span id="an_6:34">6:34</span> dhe dy kanate me dru qiparisi; çdo kanat
përbëhej nga dy pjesë që hapeshin dhe mbylleshin.

<span id="an_6:35">6:35</span> Mbi to gdhendi kerubinë, palma dhe lule
të çelura dhe i veshi me ar, që e shtriu me saktësi mbi skulpturat.

<span id="an_6:36">6:36</span> Pastaj ndërtoi oborrin e brendshëm me tri
radhë gurësh katërkëndësh dhe një radhë trarësh kedri.

<span id="an_6:37">6:37</span> Vitin e katërt, në muajin e Zivit, u
hodhën themelet e shtëpisë të Zotit;

<span id="an_6:38">6:38</span> vitin e njëmbëdhjetë, në muajin e Bulit,
që është muaji i tetë, tempulli u mbarua në të gjitha pjesët e tij,
sipas vizatimeve të dhëna. Kështu Salomonit iu deshën shtatë vjet për ta
ndërtuar.

<span id="an_7:1">7:1</span> Por Salomonit iu deshën trembëdhjetë vjet
për të ndërtuar shtëpinë e tij; kështu ai përfundoi tërë shtëpinë e tij.

<span id="an_7:2">7:2</span> Ai ndërtoi shtëpinë e "Pyllit të Libanit",
e gjatë njëqind kubitë, e gjerë pesëdhjetë e lartë tridhjetë; ajo
mbështetej mbi katër radhë shtyllash kedri, mbi të cilat mbështeteshin
trarët e kedrit.

<span id="an_7:3">7:3</span> Një tavan prej kedri mbulonte dhomat që
mbështeteshin mbi shtyllat, dhe që ishin gjithashtu dyzet e pesë,
pesëmbëdhjetë për çdo radhë.

<span id="an_7:4">7:4</span> Kishte tri radhë dritaresh, të kundërvëna
njëra me tjetrën në tri plane të ndryshme.

<span id="an_7:5">7:5</span> Të gjitha portat me shtalkat e tyre dhe
arkitrarët e tyre ishin katërkëndëshe dhe dritaret i kundërviheshin
njëra tjetrës në tre plane të ndryshme.

<span id="an_7:6">7:6</span> Ai ndërtoi edhe portikun e shtyllave, i
gjatë pesëdhjetë kubitë dhe i gjerë tridhjetë; në pjesën e përparme
kishte një hajat, me shtylla dhe që ishte i mbuluar me çati.

<span id="an_7:7">7:7</span> Pastaj ndërtoi portikun e fronit ku
admnistronte drejtësia, i quajtur "Portiku i gjykimit"; dhe e mbuloi me
kedër nga dyshemeja në tavan.

<span id="an_7:8">7:8</span> Shtëpia ku ai banonte, e ndërtuar në të
njëjtën mënyrë, kishte përkundrazi një oborr tjetër në pjesën e
brendshme të portikut. Salomoni bëri gjithashtu një shtëpi me një portik
të ngjashëm me këtë për bijën e Faraonit, që kishte marrë për grua.

<span id="an_7:9">7:9</span> Të gjitha ndërtimet ishin me gurë të
zgjedhur, të prerë sipas masës me sharrë nga brenda dhe nga jashtë nga
themelet deri në kornizat, dhe nga jashtë deri në oborrin më të madh.

<span id="an_7:10">7:10</span> Edhe themelet ishin me gurë të zgjedhur,
me gurë të mëdhenj, disa dhjetë kubitësh dhe të tjerë tetë kubitësh.

<span id="an_7:11">7:11</span> Mbi to kishte gurë të zgjedhur, të prerë
me masë, dhe dru kedri.

<span id="an_7:12">7:12</span> Oborri i madh kishte rreth e qark tri
radhë gurësh të latuar dhe një radhë trarësh prej kedri, ashtu si oborri
i brendshëm i shtëpisë të Zotit dhe si portiku i tempullit.

<span id="an_7:13">7:13</span> Mbreti Salomon solli nga Tiro Hiramin,

<span id="an_7:14">7:14</span> birin e një të veje nga fisi i Neftalit;
i ati ishte nga Tiro dhe punonte bronzin; ishte tërë dituri, zgjuarsi
dhe shkathtësi për të kryer çdo punim bronzi. Ai vajti te mbreti Salomon
dhe kreu të gjitha punimet që i caktuan.

<span id="an_7:15">7:15</span> Derdhi dy shtylla prej bronzi. Secila
kishte një lartësi prej tetëmbëdhjetë kubitësh dhe një rreth prej
dymbëdhjetë kubitësh.

<span id="an_7:16">7:16</span> Bëri edhe dy kapitele prej bronzi të
derdhur për t'i vënë në majë të shtyllave; një kapitel ishte i lartë
pesë kubitë dhe pesë kubitë ishte gjithashtu lartësia e kapitelit të
dytë.

<span id="an_7:17">7:17</span> Pastaj bëri një rrjetëz me kurora në
formë të zinxhirësh për kapitelet që ishin në majë të shtyllave, shtatë
për një kapitel dhe shtatë për kapitelin tjetër.

<span id="an_7:18">7:18</span> Kështu bëri shtyllat e dy radhëve të
shegës rreth e qark rrjetëzës, për të mbuluar kapitelet që ishin në
majën e shtyllave; bëri të njëjtën gjë për secilin nga kapitelet.

<span id="an_7:19">7:19</span> Kapitelet që ishin në majë të shtyllave
në portik kishin formën e zambakut dhe qenë katër kubitësh.

<span id="an_7:20">7:20</span> Përveç kësaj mbi kapitelet në majë të të
dy kolonave, mbi pjesën e mysët afër rrjetëzës, kishte dyqind shegë të
vëna me radhë rreth e qark.

<span id="an_7:21">7:21</span> Pastaj vendosi shtyllat në portikun e
tempullit; vendosi shtyllën në të djathtë dhe e quajti Jakin, pastaj
vendosi shtyllën në të majtë dhe e quajti Boaz.

<span id="an_7:22">7:22</span> Në majë të shtyllave kishte një punim në
formë zambaku. Kështu mbaroi punimi i shtyllave.

<span id="an_7:23">7:23</span> Pastaj bëri detin me metal të shkrirë, në
formë rrethore, që nga një buzë në buzën tjetër kishte një gjatësi prej
dhjetë kubitësh; lartësia e tij ishte pesë kubitë dhe rrethi ishte
tridhjetë kubitë.

<span id="an_7:24">7:24</span> Nën buzë dhe rreth e qark detit kishte
kolokuintide zbukuruese, dhjetë në çdo kubit; kolokuintidet zbukuruese
ishin vendosur në dy radhë dhe ishin bërë me derdhje.

<span id="an_7:25">7:25</span> Deti mbështetej mbi dymbëdhjetë qe, prej
të cilëve tre shikonin nga veriu, tre nga perëndimi, tre nga jugu dhe
tre nga lindja; deti ishte vënë mbi ta dhe pjesët e tyre të prapme ishin
të kthyera nga brenda.

<span id="an_7:26">7:26</span> Ai kishte trashësinë e një pëllëmbe; buza
e tij ishte si buza e një kupe, si lulja e një zambaku: ai përmbante dy
mijë bate.

<span id="an_7:27">7:27</span> Bëri gjithashtu dhjetë qerrëza prej
bronzi, secila e gjatë katër kubitë, e gjerë katër kubitë dhe e lartë
tre kubitë,

<span id="an_7:28">7:28</span> qerrëzat ishin ndërtuar si vijon: kishin
panele anësore dhe këto mbylleshin me anë të kornizave.

<span id="an_7:29">7:29</span> Mbi panelet, që ishin midis kornizave,
ishin përfytyruar luanë, qe dhe kerubinë. Mbi kornizat mbështetej një
piedestal, ndërsa sipër dhe poshtë luanëve dhe qeve kishte kurora në
formë vargjesh zbukurues.

<span id="an_7:30">7:30</span> Çdo qerre e vogël kishte katër rrota prej
bronzi me boshtet gjithashtu prej bronzi; katër këmbët e tyre kishin
disa spaleta poshtë vazos, dhe spaletat ishin bërë me derdhje, me kurora
në anët e secilës prej tyre.

<span id="an_7:31">7:31</span> Hapja e saj, në pjesën e brendshme të
kurorës dhe në pjesën e saj të lartë, ishte e rrumbullakët; ishte e
thellë një kubit, kishte formën e një piedestali dhe një diametër prej
një kubit e gjysmë; edhe rreth hapjes kishte skulptura, por panelet
ishin katrorë dhe jo të rrumbullakët.

<span id="an_7:32">7:32</span> Katër rrotat ishin nën panelet dhe
boshtet e rrotave ishin fiksuar në bazë. Lartësia e çdo rrote ishte një
kubit e gjysmë.

<span id="an_7:33">7:33</span> Punimi i rrotave ishte si ai i një
qerreje. Boshtet, rrathët, rrezet dhe bucelat ishin të gjitha prej
bronzi të derdhur.

<span id="an_7:34">7:34</span> Në të katër qoshet e çdo qerreje kishte
katër spaleta, që përbënin një të tërë me vetë qerren.

<span id="an_7:35">7:35</span> Në majë të qerres kishte një mbajtëse të
rrumbullakët, e cila ishte gjysmë kubit e lartë; dhe në majë të qerres,
kornizat dhe panelet e saj përbënin një tërësi me të.

<span id="an_7:36">7:36</span> Mbi sipërfaqen e kornizave dhe të
paneleve të saj, Hirami gdhendi kerubinë, luanë dhe palma, sipas
hapësirave të lira, dhe kurora rreth e qark.

<span id="an_7:37">7:37</span> Kështu ai veproi me të dhjetë qerret, që
u derdhën të gjitha njëlloj me po ato madhësi dhe po atë formë.

<span id="an_7:38">7:38</span> Pastaj përgatiti dhjetë enë prej bronzi,
secila prej tyre përmbante dyzet bate dhe ishte katër kubitësh; dhe çdo
enë mbështetej mbi njërën nga dhjetë qerret.

<span id="an_7:39">7:39</span> Ai i vendosi qerret pesë nga ana e
djathtë e tempullit dhe pesë nga ana e majtë e tij, dhe e vuri detin në
krahun e djathtë të tempullit, nga ana jug-lindore.

<span id="an_7:40">7:40</span> Hirami bëri enët, lopatëzat dhe kupat.
Kështu Hirami përfundoi çdo punë që duhet të bënte për mbretin Salomon
në shtëpinë e Zotit:

<span id="an_7:41">7:41</span> dy shtylla, dy kapitele me vazo në majë
të shtyllave, dy rrjetëza për të mbuluar dy kapitele me vazo në majë të
shtyllave,

<span id="an_7:42">7:42</span> katërqind shegë për dy rrjetëzat (dy
radhë shegësh për çdo rrjetëz për të mbuluar dy kapitelet me vazo në
majë të shtyllave),

<span id="an_7:43">7:43</span> dhjetë qerrëza, dhjetë enë mbi qerret,

<span id="an_7:44">7:44</span> deti, një i vetëm, dhe dymbëdhjetë qe
poshtë detit,

<span id="an_7:45">7:45</span> vazot, lopatëzat, enët. Të gjitha këto
vegla, që Salomoni vuri Hiramin t'i bëjë për shtëpinë e Zotit, ishin
prej bronzi të lëmuar.

<span id="an_7:46">7:46</span> Mbreti i shkriu në fushën e Jordanit në
një tokë argjilore, midis Sukothit dhe Tsarethanit.

<span id="an_7:47">7:47</span> Salomoni nuk u kujdes t'i peshojë tërë
këto vegla, sepse ishin shumë; pesha e bronzit nuk u përcaktua.

<span id="an_7:48">7:48</span> Salomoni bëri që të prodhohen tërë
orenditë e shtëpisë të Zotit: altari prej ari, tryeza prej ari mbi të
cilën viheshin bukët e paraqitjes;

<span id="an_7:49">7:49</span> shandanët prej ari të kulluar, pesë në të
djathtë dhe pesë në të majtë përpara vendit shumë të shenjtë, me lulet,
me llambat dhe me gërshërët prej ari;

<span id="an_7:50">7:50</span> kupat, thikat, vazot e mëdha, lugët dhe
mangallët prej ari të kulluar; dhe menteshat prej ari të portave të
shtëpisë së brendshme (domethënë të vendit shumë të shenjtë) dhe portat
në hyrje të vetë tempullit.

<span id="an_7:51">7:51</span> Kështu përfundoi tërë puna që mbreti
Salomon kishte bërë për shtëpinë e Zotit. Pastaj Salomoni solli
argjendin, arin dhe veglat, të cilat i kishte shenjtëruar Davidi, ati i
tij, dhe i vendosi në thesaret e shtëpisë të Zotit.

<span id="an_8:1">8:1</span> Atëherë Salomoni mblodhi në prani të tij në
Jeruzalem pleqtë e Izraelit dhe tërë krerët e fiseve, prijësit e
familjeve të Izraelit, për të çuar arkën e besëlidhjes të Zotit në
qytetin e Davidit, domethënë në Sion.

<span id="an_8:2">8:2</span> Tërë burrat e Izraelit u mblodhën rreth e
qark mbretit Salomon për festën në muajin e Ethanimit, që është muaji i
shtatë.

<span id="an_8:3">8:3</span> Kështu tërë pleqtë e Izraelit erdhën dhe
priftërinjtë morën arkën;

<span id="an_8:4">8:4</span> dhe çuan lart arkën e Zotit, çadrën e
mbledhjeve dhe tërë orenditë e shenjta që ishin në çadër. Priftërinjtë
dhe Levitët i mbartën këto gjëra.

<span id="an_8:5">8:5</span> Mbreti Salomon dhe tërë asambleja e
Izraelit, e mbledhur rreth tij, u mblodhën bashkë me të përpara arkës
dhe flijuan një numër aq të madh delesh dhe qesh, që nuk mund të
numëroheshin as të llogariteshin.

<span id="an_8:6">8:6</span> Pastaj priftërinjtë e çuan arkën e
besëlidhjes të Zotit në vendin e saj, në shenjtëroren e tempullit, në
vendin shumë të shenjtë, nën krahët e kerubinëve.

<span id="an_8:7">8:7</span> Në fakt kerubinët i shtrinin krahët e tyre
mbi vendin e arkës dhe mbulonin nga lart arkën dhe shufrat e saj.

<span id="an_8:8">8:8</span> Shufrat ishin aq të gjata sa që skajet e
tyre dukeshin nga vendi i shenjtë, përpara shenjtërores, por nuk
dukeshin nga jashtë. Ato kanë mbetur atje deri në ditën e sotme.

<span id="an_8:9">8:9</span> Në arkë nuk kishte asgjë tjetër veç dy
pllakave prej guri që Moisiu kishte depozituar në malin Horeb, kur Zoti
bëri një besëlidhje me bijtë e Izraelit, pas daljes së tyre nga vendi i
Egjiptit.

<span id="an_8:10">8:10</span> Por ndodhi që, ndërsa priftërinjtë po
dilnin nga vendi i shenjtë, reja e mbushi shtëpinë e Zotit,

<span id="an_8:11">8:11</span> dhe priftërinjtë nuk mundën të qëndrojnë
për të shërbyer për shkak të resë, sepse ladvia e Zotit mbushte shtëpinë
e tij.

<span id="an_8:12">8:12</span> Atëherë Salomoni tha: "Zoti ka thënë se
do të banojë në një re të dendur.

<span id="an_8:13">8:13</span> Unë kam ndërtuar për ty një shtëpi
madhështore, një vend ku ti do të banosh për gjithnjë".

<span id="an_8:14">8:14</span> Pastaj mbreti u kthye dhe bekoi tërë
asamblenë e Izraelit, ndërsa tërë asambleja e Izraelit rrinte në këmbë.

<span id="an_8:15">8:15</span> Dhe tha: "I bekuar qoftë Zoti, Perëndia i
Izraelit, që i ka premtuar me gojën e tij atit tim David dhe që e ka
mbajtur premtimin e dhënë me anë të fuqisë së tij, duke thënë:

<span id="an_8:16">8:16</span> "Nga dita që nxora popullin tim të
Izraelit nga Egjipti, unë nuk kam zgjedhur asnjë qytet midis tërë fiseve
të Izraelit për të ndërtuar një shtëpi, ku emri im të qëndronte, por kam
zgjedhur Davidin që të mbretërojë mbi popullin tim të Izraelit".

<span id="an_8:17">8:17</span> Por Davidi, ati im, e kishte në zemër të
ndërtonte një shtëpi në emër të Zotit, Perëndisë të Izraelit;

<span id="an_8:18">8:18</span> por Zoti i tha Davidit, atit tim: "Ti ke
pasur në zemër të ndërtosh një shtëpi në emrin tim, dhe bëre mirë të
kesh një gjë të tillë në zemër;

<span id="an_8:19">8:19</span> por nuk do të jesh ti që do të ndërtosh
tempullin, do të jetë përkundrazi biri yt që do të dalë nga barku yt; do
të jetë ai që do të ndërtojë tempullin në emrin tim".

<span id="an_8:20">8:20</span> Kështu Zoti e mbajti fjalën që kishte
thënë; dhe unë zura vendin e Davidit, atit tim, u ula mbi fronin e
Izraelit, ashtu si kishte thënë Zoti, dhe ndërtova tempullin në emër të
Zotit, Perëndisë të Izraelit.

<span id="an_8:21">8:21</span> Atje kam përgatitur një vend për arkën,
në të cilën ndodhet besëlidhja e Zotit, që ai lidhi me etërit tanë kur i
nxori nga vendi i Egjiptit".

<span id="an_8:22">8:22</span> Pastaj Salomoni u vendos para altarit të
Zotit, përballë tërë asamblesë së Izraelit, shtriu duart në drejtim të
qiellit

<span id="an_8:23">8:23</span> dhe tha: "O Zot, Perëndia i Izraelit, nuk
ka asnjë Perëndi të ngjashëm me ty as atje lart në qiell, as këtu poshtë
në tokë! Ti e ruan besëlidhjen dhe tregohesh shpirtmadh me shërbëtorët e
tu që ecin para teje me gjithë zemër.

<span id="an_8:24">8:24</span> Ndaj shërbëtorit tënd David, atit tim, ti
mbajte atë që i kishe premtuar; po, sot ke kryer me dorën tënde atë që
kishe premtuar me gojën tënde.

<span id="an_8:25">8:25</span> Tani, pra, o Zot, Perëndi i Izraelit,
mbaje premtimin që i kishe bërë Davidit, atit tim, duke thënë: "Ty nuk
do të të mungojë asnjëri nga ata që ulen para teje mbi fronin e
Izraelit, nëqoftëse bijtë e tu të kenë kujdes sjelljen e tyre dhe të
ecin para meje si ke ecur ti".

<span id="an_8:26">8:26</span> Prandaj të lutem tani, o Perëndi i
Izraelit, të plotësosh fjalën që i ke thënë shërbëtorit tënd David, atit
tim!

<span id="an_8:27">8:27</span> Po a është e vërtetë që Perëndia banon
mbi tokë? Ja, qiejt dhe qiejt e qiejve nuk mund të të nxënë dhe aq më
pak ky tempull që kam ndërtuar!

<span id="an_8:28">8:28</span> Megjithatë o Zot, Perëndia im, dëgjo me
vëmendje lutjen e shërbëtorit tënde dhe kërkesën e tij, duke dëgjuar
thirrjen dhe lutjen që shërbëtori yt larton sot para teje.

<span id="an_8:29">8:29</span> Sytë e tu u drejtofshin natë e ditë në
këtë tempull, drejt vendit për të cilin ke thënë: "Aty do të jetë emri
im", për të dëgjuar lutjen që shërbëtori yt do të të bëjë duke t'u
drejtuar nga ky vend.

<span id="an_8:30">8:30</span> Dëgjo lutjen e shërbëtorit tënd dhe të
popullit tënd të Izraelit kur do të të luten duke t'u drejtuar nga ky
vend. Dëgjo nga vendi ku ti banon në qiejt; dëgjo dhe fal.

<span id="an_8:31">8:31</span> Në qoftë se dikush mëkaton kundër të
afërmit të tij dhe, duke qenë i detyruar të betohet, vjen të betohet
para altarit tënd në këtë tempull,

<span id="an_8:32">8:32</span> ti dëgjoje nga qielli, ndërhy dhe gjyko
shërbëtorët e tu; dëno fajtorin, duke bërë që të bjerë mbi kokën e tij
sjellja e tij dhe shpalle të drejtë të pafajshmin duke i dhënë atë që i
takon sipas së drejtës së tij.

<span id="an_8:33">8:33</span> Kur populli yt i Izraelit do të mundet
para armikut sepse ka mëkatuar kundër teje, në rast se kthehet te ti dhe
lavdëron emrin tënd, në rast se të lutet dhe të stërlutet në këtë
tempull,

<span id="an_8:34">8:34</span> ti dëgjoje nga qielli dhe fale mëkatin e
popullit tënd të Izraelit, dhe ktheje në vendin që u ke dhënë etërve të
tyre.

<span id="an_8:35">8:35</span> Kur qielli do të mbyllet dhe nuk do të
ketë më shi sepse kanë mëkatuar kundër teje, në qoftë se luten duke t'u
drejtuar nga ky vend, në qoftë se lavdërojnë emrin tënd dhe heqin dorë
nga mëkati i tyre sepse i ke dëshpëruar shumë,

<span id="an_8:36">8:36</span> ti dëgjoji nga qielli, fale mëkatin e
shërbëtorëve të tu dhe të popullit tënd të Izraelit, duke u treguar
rrugën e mirë nëpër të cilën duhet të ecin, dhe dërgo shiun mbi tokën që
i ke dhënë si trashëgimi popullit tënd.

<span id="an_8:37">8:37</span> Kur vendi të preket nga zia e bukës ose
murtaja, nga ndryshku apo nga bloza, nga një dyndje karkalecash dhe
krimbash, kur armiku ta rrethojë popullin tënd në vendin e qyteteve të
tua, kur të pëllcasë një fatkeqësi apo një epidemi çfarëdo,

<span id="an_8:38">8:38</span> çdo lutje, çdo kërkesë që do të të
drejtohet nga çfarëdo personi apo nga tërë populli yt i Izraelit, kur
secili të ketë pranuar plagën e zemrës së tij dhe të ketë shtrirë duart
në drejtim të këtij tempulli,

<span id="an_8:39">8:39</span> ti dëgjoje nga qielli, nga vendbanimi yt,
dhe fal, ndërhy dhe jepi secilit sipas sjelljes së tij, ti që njeh
zemrën e secilit; (në të vërtetë vetëm ti ua njeh zemrën gjithë bijve të
njerëzve),

<span id="an_8:40">8:40</span> me qëllim që ata të kenë frikë prej teje
tërë kohën që do të jetojnë në vendin që u ke dhënë etërve tanë.

<span id="an_8:41">8:41</span> Edhe i huaji, që nuk i përket popullit
tënd të Izraelit, kur të vijë nga një vend i largët për shkak të emrit
tënd,

<span id="an_8:42">8:42</span> (sepse do të dëgjohet të flitet për emrin
tënd të madh, për dorën tënde të fuqishme dhe për krahun tënd të
shtrirë) kur të vijë të të lutet duke t'u drejtuar nga ky tempull,

<span id="an_8:43">8:43</span> ti dëgjo nga qielli, nga vendbanimi yt,
dhe jepi të huajit tërë ato që kërkon, me qëllim që tërë popujt e dheut
të njohin emrin tënd dhe kështu të kenë frikë prej teje, ashtu siç bën
populli yt i Izraelit, dhe të dinë që emri yt përmëndet në këtë tempull
që kam ndërtuar.

<span id="an_8:44">8:44</span> Kur populli yt të dalë në luftë kundër
armikut të tij, duke ndjekur rrugën që i tregove, në rast se i luten
Zotit dhe duke iu drejtuar qytetit të zgjedhur prej teje dhe tempullit
që ndërtova në emrin tënd,

<span id="an_8:45">8:45</span> dëgjo nga qielli lutjen dhe kërkesën e
tyre dhe përkrahe çështjen e tyre.

<span id="an_8:46">8:46</span> Kur të mëkatojnë kundër teje (sepse nuk
ka njeri që nuk mëkaton) dhe ti, i zemëruar me ta, do t'i braktisësh në
dorë të armikut dhe ai do t'i shpërngulë në vendin e tij, afër apo larg,

<span id="an_8:47">8:47</span> në rast se në vendin ku janë shpërngulur
vijnë në vete, në rast se kthehen te ti dhe të luten nga vendi ku i kanë
prurë si robër dhe thonë: "Kemi mëkatuar, kemi vepruar në mënyrë të
padrejtë, kemi bërë të keqen",

<span id="an_8:48">8:48</span> në rast se kthehen nga ana jote me gjithë
zemër dhe me gjithë shpirt në vendin e armiqve që i kanë shpërngulur dhe
të luten duke u kthyer nga vendi që ti u ke dhënë etërve të tyre, nga
qyteti që ti ke zgjedhur dhe nga tempulli që unë kam ndërtuar në emrin
tënd,

<span id="an_8:49">8:49</span> ti dëgjo nga qielli, nga vendbanimi yt,
lutjen dhe kërkesën e tyre dhe përkrahe çështjen e tyre,

<span id="an_8:50">8:50</span> dhe fale popullin tënd që ka mëkatuar
kundër teje për të gjitha shkeljet që ka bërë kundër teje dhe bëj që të
gjejnë mëshirë pranë atyre që i kanë shpërngulur, me qëllim që këta të
fundit të tregohen të mëshirshëm me ta,

<span id="an_8:51">8:51</span> (sepse ata janë populli yt dhe
trashëgimia jote, ata që nxore nga Egjipti, nga një furrë hekuri).

<span id="an_8:52">8:52</span> Mbaji sytë e hapur ndaj lutjes së
shërbëtorit tënd dhe lutjes së popullit tënd të Izraelit, në mënyrë që
të plotësosh tërësisht gjithë ato që të kërkojnë,

<span id="an_8:53">8:53</span> sepse ti i ke veçuar nga të gjithë popujt
e tokës që të jenë trashëgimia jote, sipas atyre që ke shpallur me anë
të shërbëtorit tënd Moisi, ku nxore nga Egjipti etërit tanë, o Zot, o
Zot!".

<span id="an_8:54">8:54</span> Kur Salomoni mbaroi së drejtuari Zotit
tërë këtë lutje dhe kërkesë, ai u ngrit para altarit të Zotit ku ishte
gjunjëzuar me duart e shtrira në drejtim të qiellit.

<span id="an_8:55">8:55</span> Pastaj u ngrit dhe bekoi tërë asamblenë e
Izraelit me zë të lartë, duke thënë:

<span id="an_8:56">8:56</span> "I bekuar qoftë Zoti, që i dha paqe
popullit të Izraelit, sipas gjithë atyre premtimeve që kishte bërë; as
edhe një fjalë e vetme nuk mbeti pa u zbatuar nga të gjitha premtimet e
bëra prej tij me anë të shërbëtorit të tij Moisi.

<span id="an_8:57">8:57</span> Zoti, Perëndia ynë, qoftë me ne ashtu siç
ka qenë me etërit tanë; mos na lëntë dhe mos na braktistë,

<span id="an_8:58">8:58</span> por t'i kthejë zemrat tona nga ai, me
qëllim që ne të ecim në të gjitha rrugët e tij dhe t'u bindeni
urdhërimet e tij, statutet e tij dhe dekretet e tij që u ka parashtruar
etërve tanë.

<span id="an_8:59">8:59</span> Këto fjalë, që i kam drejtuar si lutje
Zotit, mbetshin pranë Zotit, Perëndisë tonë, ditë e natë, me qëllim që
Ai të përkrahë çështjen e shërbëtorit të tij dhe çështjen e popullit të
tij, sipas nevojës së përditshme,

<span id="an_8:60">8:60</span> me qëllim që tërë popujt e dheut të
pranojnë që Zoti është Perëndia dhe nuk ka asnjë tjetër veç tij.

<span id="an_8:61">8:61</span> Le të jetë, pra, zemra juaj e dhënë
plotësisht Zotit, Perëndisë tonë, për të ndjekur statutet e tij dhe për
të respektuar urdhërimet e tij, si po bëni sot!".

<span id="an_8:62">8:62</span> Pastaj mbreti dhe tërë Izraeli bashkë me
të ofruan flijime përpara Zotit.

<span id="an_8:63">8:63</span> Salomoni flijoi si flijim falënderimi, që
ai i ofroi Zotit, njëzet e dy mijë lopë dhe njëqind e njëzet mijë dele.
Kështu mbreti dhe tërë bijtë e Izraelit ia kushtuan shtëpinë e Zotit.

<span id="an_8:64">8:64</span> Po atë ditë mbreti shenjtëroi pjesën
qendrore të oborrit, që ndodhet përpara shtëpisë të Zotit; në fakt atje
ai ofroi olokauste, blatimet ushqimore dhe dhjamin e flijimeve të
falënderimit, sepse altari prej bronzi, që ndodhet përpara Zotit, ishte
tepër i vogël për të nxënë olokaustet, blatimet e ushqimit dhe dhjamin e
flijimeve të falënderimit.

<span id="an_8:65">8:65</span> Në atë kohë Salomoni kremtoi një festë
përpara Zotit, Perëndisë tonë, dhe tërë Izraeli qe bashkë me të. Me të u
bashkua një kuvend i madh njerëzish, të ardhur nga rrethet e Hamathit
deri në përruan e Egjiptit, për shtatë ditë dhe për shtatë ditë të
tjera, gjithsej për katërmbëdhjetë ditë.

<span id="an_8:66">8:66</span> Ditën e tetë ai e shpërndau popullin, dhe
ata që ishin mbledhur e bekuan mbretin dhe u kthyen në çadrat e tyre të
gëzuar dhe me zemër të kënaqur për tëtë të mirat që Zoti u kishte bërë
shërbëtorit të tij David dhe Izraelit, popullit të tij.

<span id="an_9:1">9:1</span> Mbas përfundimit nga ana e Salomonit të
ndërtimit të shtëpisë të Zotit, të pallatit mbretëror dhe të gjitha
gjërave që Salomoni dëshironte dhe kishte ndërmend të bënte,

<span id="an_9:2">9:2</span> Zoti iu shfaq një herë të dytë Salomonit,
ashtu siç i qe shfaqur në Gabaon,

<span id="an_9:3">9:3</span> dhe Zoti i tha: "Unë e përmbusha lutjen
tënde dhe kërkesën që bëre para meje; kam shenjtëruar këtë tempull që ti
ke ndërtuar për t'i vënë emrin tim për gjithnjë; aty do të jenë për
gjithnjë sytë dhe zemra ime.

<span id="an_9:4">9:4</span> Sa për ty, në qoftë se do të ecësh para
meje ashtu si ka ecur Davidi, ati yt, me ndershmëri zemre dhe me
drejtësi, duke bërë tërë gjërat që të kam urdhëruar, dhe në rast se do
të respektosh statutet dhe dekretet e mia,

<span id="an_9:5">9:5</span> unë do ta bëj të qëndrueshëm fronin e
mbretërisë sate mbi Izrael për gjithnjë, ashtu siç ia kisha premtuar
Davidit, atit tënd, duke thënë: "Nuk të ka për të munguar kurrë një
njeri për t'u ulur mbi fronin e Izraelit".

<span id="an_9:6">9:6</span> Por në rast se ju ose bijtë tuaj do të
largohen nga unë dhe nuk do të zbatoni urdhërimet dhe statutet e mia që
kam vënë para jush dhe do të shkoni t'u shërbeni perëndive të tjera dhe
të bini përmbys para tyre,

<span id="an_9:7">9:7</span> unë do ta zhduk Izraelin nga faqja e vendit
që i kam dhënë dhe nuk do të jem i pranishëm në tempullin që kam
shenjtëruar në emrin tim; kështu Izraeli do të bëhet gazi dhe tallja e
tërë popujve.

<span id="an_9:8">9:8</span> Dhe ky tempull, megjithëse kaq i
madhërishëm, do të jetë një vend i shkretë; kushdo që do t'i kalojë afër
do të mbetet i habitur dhe do të fërshëllejë, dhe ka për të thënë: "Pse
Zoti e ka trajtuar kështu këtë vend dhe këtë tempull?".

<span id="an_9:9">9:9</span> Atëherë do t'i përgjigjen: "Sepse kanë
braktisur Zotin, Perëndinë e tyre, që i nxori etërit e tyre nga vendi i
Egjiptit dhe janë dhënë pas perëndive të tjera, janë përkulur para tyre
dhe u kanë shërbyer; për këtë arsye Zoti ka sjellë mbi ta tërë këtë
fatkeqësi"".

<span id="an_9:10">9:10</span> Njëzet vjet pasi Salomoni kishte ndërtuar
dy ndërtesat, shtëpinë e Zotit dhe pallatin mbretëror,

<span id="an_9:11">9:11</span> (Hirami, mbret i Tiros, e kishte
furnizuar Salomonin me gjithë drurin e kedrit dhe të qiparisit dhe me
arin që dëshironte), mbreti Salomon i dha Hiramit njëzet qytete në
vendin e Galilesë.

<span id="an_9:12">9:12</span> Hirami erdhi nga Tiro për të parë qytetet
që i kishte dhënë Salomoni, por nuk i pëlqyen;

<span id="an_9:13">9:13</span> dhe tha: "Ç'qytete janë këto që më ke
dhënë, o vëllai im?". Dhe i quajti "vendi i Kabulit", emër që përdoret
edhe sot e kësaj dite.

<span id="an_9:14">9:14</span> Pastaj Hirami i dërgoi mbretit njëqind e
njëzet talente ari.

<span id="an_9:15">9:15</span> Ky është raporti i punës së detyruar që
mbreti Salomon rekrutoi për të ndërtuar shtëpinë e Zotit, shtëpinë e
tij, Milon, muret e Jeruzalemit, Hatsorin, Megidon dhe Gezerin.

<span id="an_9:16">9:16</span> (Faraoni, mbret i Egjiptit, kishte dalë
dhe kishte pushtuar Gezerin, i kishte vënë flakën dhe kishte vrarë
Kananejtë që banonin në qytete; pastaj ia kishte dhënë si prikë vajzës
së tij, bashkëshortes së Salomonit).

<span id="an_9:17">9:17</span> Pastaj Salomoni rindërtoi Gezerin,
Beth-Horonin e poshtëm,

<span id="an_9:18">9:18</span> Baalathin dhe Tadmorin në pjesën e
shkretë të vendit,

<span id="an_9:19">9:19</span> të gjitha qytetet e furnizimit që i
përkisin Salomonit, qytetet për qerret e tij, qytetet për kalorësit e
tij, të gjitha atë që i pëlqyen Salomonit të ndërtojë në Jeruzalem, në
Liban dhe në tërë vendin ku sundonte.

<span id="an_9:20">9:20</span> Tërë njerëzit që mbetën nga Amorejtë,
Hitejtë, Perezejtë, Hivejtë dhe Jebusejtë, që nuk ishin bij të Izraelit,

<span id="an_9:21">9:21</span> domethënë pasardhësit e tyre që kishin
mbetur pas tyre në vend dhe që Izraelitët nuk kishin arritur t'i
shfarosnin, Salomoni i rekrutoi për punë të detyruar deri në ditën e
sotme.

<span id="an_9:22">9:22</span> Por nga bijtë e Izraelit, Salomoni nuk
përdori asnjë për punë të detyruar; ata ishin përkundrazi luftëtarët e
tij, shërbëtorët e tij, ministrat e tij, princat e tij, kapedanët e tij,
komandantët e qerreve dhe e kalorësve të tij.

<span id="an_9:23">9:23</span> Shefat e nëpunësve që drejtonin punimet e
Salmonit ishin pesëqind e pesëdhjetë veta; ata mbikqyrnin njerëzit që
kryenin punimet.

<span id="an_9:24">9:24</span> Mbas kalimit të vajzës së Faraonit nga
qyteti i Davidit në shtëpinë që Salomoni i kishte ndërtuar, ky u mor me
ndërtimin e Milos.

<span id="an_9:25">9:25</span> Tri herë në vit Salomoni ofronte
olokauste dhe flijime falënderimi mbi altarin që kishte ndërtuar për
Zotin dhe digjte temjan mbi altarin që ndodhej para Zotit. Kështu e
mbaroi tempullin.

<span id="an_9:26">9:26</span> Mbreti Salomon ndërtoi edhe një flotë në
Etsion-Geber, në afërsi të Elathit, mbi bregun e Detit të Kuq, në vendin
e Edomit.

<span id="an_9:27">9:27</span> Hirami dërgoi mbi anijet e flotës
shërbëtorët e tij, marinarë që e njihnin detin, me qëllim që të punonin
me shërbëtorët e Salomonit.

<span id="an_9:28">9:28</span> Ata shkuan në Ofir, ku morën katërqind e
njëzet talente ari dhe ia sollën Salomonit.

<span id="an_10:1">10:1</span> Kur mbretëresha e Shebës dëgjoi të flitet
për diturinë e Salomonit për shkak të emrit të Zotit, erdhi ta vërë në
provë me anë pyetjesh të vështira.

<span id="an_10:2">10:2</span> Ajo arriti në Jeruzalem me një suitë
shumë të madhe, me deve të ngarkuara me aroma dhe me një sasi të madhe
ari dhe gurësh të çmuara; pastaj shkoi te Salomoni dhe i foli atij për
të gjitha gjërat që kishte në zemër.

<span id="an_10:3">10:3</span> Salomoni iu përgjigj të gjitha pyetjeve
të saj, dhe nuk pati asgjë që të ishte e fshehtë për mbretin dhe që ky
të mos ishte në gjendje ta shpjegonte.

<span id="an_10:4">10:4</span> Kur mbretëresha e Shebës pa gjithë
diturinë e Salomonit, shtëpinë që ai kishte ndërtuar,

<span id="an_10:5">10:5</span> gjellët e tryezës së tij, banesat e
shërbëtorëve të tij, shërbimin e kamarierëve të tij dhe rrobat e tyre,
kupëmbajtësit e tij dhe olokaustet që ai ofronte në shtëpinë e Zotit,
ajo mbeti pa fjalë.

<span id="an_10:6">10:6</span> Pastaj i tha mbretit: "Ishte e vërtetë,
pra, ajo që kisha dëgjuar në vendin tim për fjalët e tua dhe diturinë
tënde.

<span id="an_10:7">10:7</span> Por nuk u besova këtyre gjërave deri sa
nuk erdha vetë dhe nuk i pashë me sytë e mi; e mirë, pra, as gjysmën e
tyre nuk më kishin thënë. Dituria dhe begatia jote tejkalojnë famën për
të cilën me kishin folur.

<span id="an_10:8">10:8</span> Lum njerëzit e tu, lum shërbëtorët e tu
që rrinë gjithnjë përpara teje dhe dëgjojnë diturinë tënde!

<span id="an_10:9">10:9</span> Qoftë i bekuar Zoti, Perëndia yt, që pati
mirësinë të të vërë mbi fronin e Izraelit! Për shkak të dashurisë së tij
të përjetshme për Izraelin, Zoti të ka vënë mbret për të ushtruar arsyen
dhe drejtësinë".

<span id="an_10:10">10:10</span> Pastaj ajo i fali mbretit njëqind e
njëzet talente ari dhe një sasi të madhe aromash dhe gurësh të çmuar.
Nuk u çuan më aq aroma sa i dha mbretëresha Sheba mbretit Salomon.

<span id="an_10:11">10:11</span> (Flota e Hiramit që transporon flori
nga Ofiri, solli që andej një sasi të madhe dru santali dhe gurësh të
çmuar;

<span id="an_10:12">10:12</span> me durin e santalit mbreti bëri
mbështetëse për shtëpinë e Perëndisë dhe për pallatin mbretëror si edhe
qeste dhe harpa për këngëtarët. Dru santali nuk sollën më dhe nuk është
parë më deri më sot).

<span id="an_10:13">10:13</span> Mbreti Salomon i dha mbretëreshës Sheba
të gjitha gjërat që ajo i kërkoi; përveç këtyre, Salomoni i dhe asaj
shumë gjëra me bujarinë e tij të madhe mbretërore. Pastaj ajo mori
përsëri rrugën dhe u kthye në vendin e saj bashkë me shërbëtorët e vet.

<span id="an_10:14">10:14</span> Pesha e arit që Salomoni merrte çdo vit
ishte gjashtëqind e gjashtëdhjetë e gjashtë talent ari,

<span id="an_10:15">10:15</span> përveç atij që vinte nga tregtarët, nga
lëvizja e mallrave, nga gjithë mbretërit e Arabisë dhe nga qeveritarët e
vendit.

<span id="an_10:16">10:16</span> Mbreti Salomon dha urdhër të
përgatiteshin dyqind mburoja të mëdha me flori të rrahur, duke përdorur
për secilin prej tyre gjashtëqind sikla ari,

<span id="an_10:17">10:17</span> dhe treqind mburoja prej ari të rrahur,
duke përdorur për secilën prej tyre tri mina ari; mbreti i vendosi në
pallatin e "Pyllit të Libanit".

<span id="an_10:18">10:18</span> Gjithashtu mbreti bëri një fron të madh
prej fildishi të veshur me ar të kulluar.

<span id="an_10:19">10:19</span> Froni kishte shtatë shkallëza dhe maja
e tij ishte e rrumbullakët në pjesën e prapme; kishte dy krahë në anët e
karriges dhe pranë dy krahëve rrinin dy luanë.

<span id="an_10:20">10:20</span> Dymbëdhjetë luanë qëndronin në të dy
skajet e gjashtë shkallareve. Asnjë gjë e tillë nuk ishte bërë në ndonjë
mbretëri.

<span id="an_10:21">10:21</span> Të gjitha kupat e pijeve të mbretit
Salomon ishin prej ari, dhe të gjitha kupat e pallatit "Pylli i Libanit"
ishin prej ari të kulluar. Asnjëra nuk ishte prej argjendi, sepse në
kohën e Salomonit argjendi nuk vlente asgjë.

<span id="an_10:22">10:22</span> Në fakt mbreti kishte në det Flotën e
Tarshishit bashkë me flotën e Hiramit; çdo tre vjet flota e Tarshishit
sillte ar, argjend, fildish, majmunë dhe pallonj.

<span id="an_10:23">10:23</span> Kështu mbreti Salomon ua kaloi në
pasuri dhe dituri tërë mbretërve të tokës.

<span id="an_10:24">10:24</span> Dhe tëtë bota kërkonte praninë e
Salomonit për të dëgjuar diturinë që Perëndia kishte vënë në zemrën e
tij.

<span id="an_10:25">10:25</span> Dhe secili sillte dhuratën e tij: enë
argjendi, enë ari, veshje, armë, aroma, kuaj dhe mushka, një farë sasie
çdo vit.

<span id="an_10:26">10:26</span> Salomoni grumbulloi qerre dhe kalorës;
ai pati një mijë e katërqind qerre dhe dymbëdhjetë mijë kalorës, që i
ndau nëpër qytetet sipas qerreve dhe në Jeruzalem afër tij.

<span id="an_10:27">10:27</span> Përveç kësaj mbreti në Jeruzalem e bëri
argjendin të rëndonte si gurët dhe i bëri kedrat të shumtë si fiku
egjiptian i fushës.

<span id="an_10:28">10:28</span> Kuajt e Salomonit importoheshin nga
Egjipti dhe nga Kue; tregtarët e mbretit shkonin e i merrnin në Kue me
një çmim të caktuar.

<span id="an_10:29">10:29</span> Një qerre importohej nga Egjipti për
gjashtëqind sikla argjendi dhe një kalë njëqind e pesëdhjetë. Kështu, me
anë të këtyre tregtarëve, ua eksportonin gjithë mbretërve të Hitejve dhe
mbretërve të Sirisë.

<span id="an_11:1">11:1</span> Por mbreti Salomon, veç bijës së
Faraonit, dashuroi shumë gra të huaja, moabite, amonite, idumeje,
sidonie dhe hiteje,

<span id="an_11:2">11:2</span> që u përkisnin popujve për të cilët Zoti
u kishte thënë bijve të Izraelit: "Ju nuk do të lidhni martesë me ta, as
ata me ju, sepse ata do ta kthejnë me siguri zemrën tuaj nga perënditë e
tyre". Por Salamoni u bashkua me këto gra nga dashuria.

<span id="an_11:3">11:3</span> Ai pati si bashkëshorte shtatëqind
princesha dhe treqind konkubina; dhe bashkëshortet e tij ia çoroditën
zemrën.

<span id="an_11:4">11:4</span> Kështu, kur Salomoni u plak,
bashkëshortet e tij ia kthyen zemrën në drejtim të perëndive të tjera;
dhe zemra e tij nuk i përkiste plotësisht Zotit, Perëndisë të tij, ashtu
si zemra e Davidit, atit të tij.

<span id="an_11:5">11:5</span> Salomoni ndoqi, pra, Ashtorethin,
perëndeshën e Sidonëve, dhe Milkomin, të neveritshmin e Amonitëve.

<span id="an_11:6">11:6</span> Kështu Salomoni bëri atë që ishtë e keqe
në sytë e Zotit dhe nuk e ndoqi tërësisht Zotin, ashtu si kishte bërë i
ati David.

<span id="an_11:7">11:7</span> Atëherë Salomoni ndërtoi mbi malin
përballë Jeruzalemit një vend të lartë për Kemoshin, të neveritshmin e
Moabit, dhe për Molekun, të neveritshmin e bijve të Amonit.

<span id="an_11:8">11:8</span> Kështu bëri për të gjitha bashkëshortet e
huaja të tij që digjnin temjan dhe u ofronin flijime perëndive të tyre.

<span id="an_11:9">11:9</span> Prandaj Zoti u zemërua me Solomonin,
sepse zemra e tij qe larguar nga Zoti, Perëndia i Izraelit, që i ishte
shfaqur dy herë,

<span id="an_11:10">11:10</span> dhe lidhur me këtë e kishte urdhëruar
të mos shkonte pas perëndive të tjera; por ai nuk respektoi atë që Zoti
e kishte urdhëruar.

<span id="an_11:11">11:11</span> Prandaj Zoti i tha Salomonit: "Me qenë
se kë bërë këtë gjë dhe nuk ke respektuar besëlidhjen time dhe statutet
e mia që të kisha urdhëruar, unë do të ta heq mbretërinë nga dora dhe do
t'ja jap shërbëtorit tënd.

<span id="an_11:12">11:12</span> Megjithatë, për dashurinë që ndiej për
Davidin, atin tënd, këtë nuk do ta bëj gjatë jetës sate, por do ta heq
nga duart e birit tënd.

<span id="an_11:13">11:13</span> Por nuk do t'i marr tërë mbretërinë, do
t'i lë birit tënd një fis, për dashurinë që ndiej për Davidin,
shërbëtorin tim, dhe për hir të Jeruzalemit që kam zgjedhur".

<span id="an_11:14">11:14</span> Zoti ngriti kundër Salomonit një armik,
Hadadin, Idumeon, që ishte një pasardhës i mbretit të Edomit.

<span id="an_11:15">11:15</span> Kur Davidi kishte vajtur të luftonte në
Edom, dhe kur Joabi, komandant i ushtrisë, kishte dalë për të varrosur
të vdekurit, mbasi kishte vrarë tërë meshkujt që ishin në Edom,

<span id="an_11:16">11:16</span> (Joabi, pra, me të gjithë Izraelin
kishte mbetur atje gjashtë muaj deri sa i shfarosi gjithë meshkujt në
Edom),

<span id="an_11:17">11:17</span> ndodhi që Hadadi arriti të ikë bashkë
me disa Idumej në shërbim të atit të tij, për të vajtur në Egjipt.
Atëherë Hadadi ishte djalosh.

<span id="an_11:18">11:18</span> Ata u nisën nga Madiani dhe shkuan në
Paran; morën pastaj me vete njerëz nga Parani dhe arritën në Egjipt te
Faraoni, mbret i Egjiptit, i cili i dha Hadadit një shtëpi, i siguroi
ushqim dhe i dha madje edhe toka.

<span id="an_11:19">11:19</span> Hadadi ia fitoi zemrën Faraonit deri në
atë pikë sa ai i dha për grua motrën e bashkëshortes së tij, motrën e
mbretëreshës Tahpenes.

<span id="an_11:20">11:20</span> Motra e Tahpenes i lindi djalin
Genubath, që Tahpenes rriti në shtëpinë e Faraonit; dhe Genubathi mbeti
në shtëpinë e Faraonit midis bijve të Faraonit.

<span id="an_11:21">11:21</span> Kur Hadadi në Egjipt mësoi që Davidi
ishte shtrirë pranë etërve të tij në një gjumë të rëndë dhe që Joabi,
komandant i ushtrisë kishte vdekur, Hadadi i tha Faraonit: "Më ler të
iki, dhe të shkoj në vendin tim".

<span id="an_11:22">11:22</span> Faraoni iu përgjigj: "Çfarë të mungon
tek unë që kërkon të shkosh në vendin tënd?". Ai i tha: "Asgjë,
megjithatë më lër të shkoj".

<span id="an_11:23">11:23</span> Perëndia ngriti kundër Salomonit një
armik tjetër, Rezonin, birin e Eliadahut, që kishte ikur nga zotëria e
tij, Hadadezeri, mbret i Tsobahut.

<span id="an_11:24">11:24</span> Ai mblodhi rreth tij disa njerëz dhe u
bë kryetar i një bande grabitësish, kur Davidi kishte masakruar ata të
Tsobahut. Pastaj ata shkuan në Damask, u vendosën atje dhe mbretëruan në
Damask.

<span id="an_11:25">11:25</span> Rezoni qe armik i Izraelit gjatë gjithë
kohës së Salomonit (përveç së keqes që bëri Hadadi). Kishte neveri për
Izraelin dhe mbretëroi në Siri.

<span id="an_11:26">11:26</span> Edhe Jeroboami, shërbëtor i Salomonit,
ngriti krye kundër mbretit. Ai ishte bir i Nebatit, Efrateut të
Tseredës, dhe kishte nënë një të ve me emrin Tseruah.

<span id="an_11:27">11:27</span> Arsyeja pse ngriti krye kundër mbretit
ishte kjo: Salomoni, duke ndërtuar Milon, kishte mbyllur të çarën e
qytetit të Davidit, atit të tij.

<span id="an_11:28">11:28</span> Jeroboami ishte një njeri i fortë dhe
trim; dhe Salomoni, duke parë se si punonte ky i ri, i besoi mbikqyrjen
e të gjithë atyre që merreshin me punimet e shtëpisë së Jozefit.

<span id="an_11:29">11:29</span> Në atë kohë, ndërsa Jeroboami po dilte
nga Jeruzalemi, profeti Ahijah nga Shilohu, që kishte veshur një mantel
të ri, e takoi rrugës; dhe ishin ata të dy vetëm në fushë.

<span id="an_11:30">11:30</span> Ahijahu mori mantelin e ri që vishte
dhe e grisi në dymbëdhjetë pjesë;

<span id="an_11:31">11:31</span> pastaj i tha Jeroboamit: "Merr për vete
dhjetë pjesë, sepse kështu thotë Zoti, Perëndia i Izraelit: "Ja, unë do
ta heq mbretërinë nga duart e Salomonit dhe do të të jap ty dhjetë fise,

<span id="an_11:32">11:32</span> (por atij do t'i mbetet një fis për hir
të Davidit, shërbëtorit tim, dhe për hir të Jeruzalemit, për qytetin që
kam zgjedhur midis gjithë fiseve të Izraelit),

<span id="an_11:33">11:33</span> sepse ata më kanë braktisur dhe kanë
rënë përmbys përpara Ashtorethit, perëndeshës së Sidonitëve, përpara
Kemoshit, perëndisë së Moabit, dhe përpara Milkomit, perëndisë së bijve
të Amonit, dhe nuk kanë ecur në rrugët e mia për të bërë atë që është e
drejtë në sytë e mi dhe për të respektuar statutet dhe dekretet e mia,
ashtu si bëri ati i tij, Davidi.

<span id="an_11:34">11:34</span> Megjithatë nuk do të heq nga duart e
tij tërë mbretërinë, sepse e kam caktuar princ për të gjithë kohën e
jetës së tij, për dashurinë që ndjej për Davidin, shërbëtorin tim, që
unë kam zgjedhur dhe që ka respektuar urdhërimet dhe statutet e mia.

<span id="an_11:35">11:35</span> Por do të heq mbretërinë nga duart e të
birit, dhe do të të jap ty dhjetë fise;

<span id="an_11:36">11:36</span> birit të tij do t'i lë një fis, me
qëllim që Davidi, shërbëtori im, të ketë gjithmonë një llambë para meje
në Jeruzalem, qytet që kam zgjedhur për t'i vënë emrin tim.

<span id="an_11:37">11:37</span> Kështu do të të marr ty dhe ti do të
mbretërosh mbi gjithçka dëshiron zemra jote, dhe do të jesh mbret i
Izraelit.

<span id="an_11:38">11:38</span> Në rast se dëgjon me kujdes të gjitha
ato që po të urdhëroj dhe ecën në rrugët e mia, dhe bën atë që është e
drejtë në sytë e mi, duke respektuar statutet dhe urdhërimet e mia,
ashtu siç veproi Davidi, shërbëtori im, unë do të jem me ty dhe do të të
ndërtoj një shtëpi të qëndrueshme, ashtu si ja ndërtova Davidit, dhe do
të të jap Izraelin;

<span id="an_11:39">11:39</span> për këtë do të poshtëroj pasardhësit e
Davidit, por jo për gjithnjë"".

<span id="an_11:40">11:40</span> Prandaj Salomoni kërkoi të shkaktonte
vdekjen e Jeroboamit; por Jeroboami u ngrit dhe iku në Egjipt pranë
Shishakut, mbretit të Egjiptit, dhe qëndroi në Egjipt deri sa vdiq
Salomoni.

<span id="an_11:41">11:41</span> Pjesa tjetër e bëmave të Salomonit,
gjithë ato që bëri dhe dituria e tij a nuk janë vallë të shkruara në
librin e bëmave të Salomonit?

<span id="an_11:42">11:42</span> Salomoni mbretëroi në Jeruzalem mbi të
gjithë Izraelin dyzet vjet.

<span id="an_11:43">11:43</span> Pastaj Salomonin e zuri gjumi me etërit
e tij dhe u varros në qytetin e Davidit, atit të tij; në vend të tij
mbretëroi i biri, Roboami.

<span id="an_12:1">12:1</span> Roboami shkoi në Sikem, sepse tërë
Izraeli kishte ardhur aty për ta bërë mbret.

<span id="an_12:2">12:2</span> Kur Jeroboami, bir i Nebatit, e mësoi
këtë (ai ishte në Egjipt, ku kishte ikur larg pranisë së mbretit
Salomon), dhe Jeroboami jetonte në Egjipt.

<span id="an_12:3">12:3</span> Atëherë dërguan ta thërrasin. Kështu
Jeroboami dhe tërë asambleja e Izraelit erdhën t'i flasin Roboamit dhe i
thanë:

<span id="an_12:4">12:4</span> "Yt atë e ka bërë zgjedhën tonë të rënde;
tani ti lehtëso skllavërinë e ashpër të atit tënd dhe zgjedhën e rëndë
që na ka imponuar dhe ne do të të shërbejmë".

<span id="an_12:5">12:5</span> Ai iu përgjigj atyre: "Shkoni dhe
kthehuni tek unë pas tri ditëve". Dhe populli iku.

<span id="an_12:6">12:6</span> Atëherë mbreti Roboam u këshillua me
pleqtë që kishin qenë në shërbim të atit të tij, Salomonit, kur ishte i
gjallë, dhe u tha: "Çfarë më këshilloni t'i përgjigjem këtij populli?".

<span id="an_12:7">12:7</span> Ata iu përgjigjën, duke thënë: "Në rast
se sot ti do të bëhesh shërbëtor i këtij populli dhe do t'i shërbesh, në
rast se do të tregohesh mirëdashës me ta dhe do t'u thuash fjalë të
mira, ata do të jenë shërbëtorë të tu përjetë".

<span id="an_12:8">12:8</span> Por Roboami hodhi poshtë këshillën që i
dhanë pleqtë dhe u këshillua me të rinjtë që ishin rritur me të dhe
ishin në shërbim të tij,

<span id="an_12:9">12:9</span> dhe u tha atyre: "Çfarë më këshilloni t'i
përgjigjem këtij populli që më foli, duke më thënë: "Lehtëso zgjedhën që
na ka vënë yt atë"?".

<span id="an_12:10">12:10</span> Atëherë të rinjtë që ishin rritur me të
iu përgjigjën, duke thënë: "Kështu do t'i përgjigjesh këtij populli që
të është drejtuar ty duke të thënë: "Yt atë e ka bërë të rëndë zgjedhën
tonë; tani ti lehtësoje atë". Kështu do t'u thuash atyre: "Gishti im i
vogël është më i trashë nga brinjët e atit tim;

<span id="an_12:11">12:11</span> prandaj, në qoftë se im atë ju ka
ngarkuar me një zgjedhë të rëndë, unë do ta bëj atë edhe më të rëndë; në
qoftë se im atë ju ka dënuar me fshikull, unë do t'ju dënoj me
kamxhik"".

<span id="an_12:12">12:12</span> Tri ditë më vonë Jeroboami dhe tërë
populli erdhën te Roboami, ashtu si kishte urdhëruar mbreti, duke thënë:
"Kthehuni tek unë pas tri ditëve".

<span id="an_12:13">12:13</span> Mbreti iu përgjigj ashpër popullit,
duke mos pranuar këshillën që i kishin dhënë pleqtë;

<span id="an_12:14">12:14</span> përkundrazi i foli popullit sipas
këshillës së të rinjve, duke thënë: "Im atë e ka bërë të rëndë zgjedhën
tuaj; por unë do ta bëj edhe më të rëndë; im atë ju ka dënuar me
fshikull, kurse unë do t'ju dënoj me kamxhik".

<span id="an_12:15">12:15</span> Kështu mbreti nuk mori parasysh
kërkesën e popullit, sepse rrjedha e ngjarjeve varej nga Zoti, në mënyrë
që të përmbushej fjala që Zoti i kishte drejtuar Jeroboamit, birit të
Nebatit, me anë të Ahijahut nga Shiloh.

<span id="an_12:16">12:16</span> Kur tërë Izraeli pa që mbreti nuk e
dëgjonte, iu përgjigj atij duke i thënë: "Çfarë pjese kemi ne me
Davidin? Nuk kemi asnjë trashëgimi me të birin e Isait! Në çadrat e tua,
o Izrael! Tani kujdesohu

<span id="an_12:17">12:17</span> Por mbi bijtë e Izraelit që banonin në
qytetet e Judës mbretëronte Roboami.

<span id="an_12:18">12:18</span> Mbreti Roboam dërgoi Adoramin, të
ngarkuarin me haraçet, por tërë Izraeli e qëlloi me gurë dhe ai vdiq.
Atëherë mbreti Roboam shpejtoi të hipë mbi një qerre për të ikur në
Jeruzalem.

<span id="an_12:19">12:19</span> Kështu Izraeli ngriti krye kundër
shtëpisë së Davidit deri në ditën e sotme.

<span id="an_12:20">12:20</span> Kur tërë Izraeli dëgjoi që Jeroboami
ishte kthyer, dërgoi ta thërrasë dhe të paraqitej përpara asamblesë dhe,
e bëri mbret mbi tërë Izraelin. Asnjeri nuk e ndoqi shtëpinë e Davidit,
me përjashtim të të vetmit fis të Judës.

<span id="an_12:21">12:21</span> Roboami, me të arritur në Jeruzalem,
mblodhi tërë shtëpinë e Judës dhe fisin e Beniaminit, njëqind e
tetëdhjetë mijë luftëtarë të zgjedhur për të luftuar kundër shtëpisë së
Izraelit dhe për t'i kthyer kështu mbretërinë Roboamit, birit të
Salomonit.

<span id="an_12:22">12:22</span> Por fjala e Perëndisë iu drejtua
Shemajahut, njeriut të Perëndisë, duke i thënë:

<span id="an_12:23">12:23</span> "Folë me Roboamin, birin e Salomonit,
mbret të Judës, me tërë shtëpinë e Judës dhe të Beniaminit dhe pjesës
tjetër të popullit, dhe u thuaj atyre:

<span id="an_12:24">12:24</span> Kështu flet Zoti: "Mos dilni të luftoni
kundër vëllezërve tuaj, bijve të Izraelit! Secili të kthehet në shtëpinë
e tij, sepse kjo gjë vjen nga unë". Ata iu bindën fjalës të Zotit dhe u
kthyen prapa, sipas fjalës të Zotit.

<span id="an_12:25">12:25</span> Pastaj Jeroboami ndërtoi Sikemin në
zonën malore të Efraimit dhe u vendos aty; pastaj doli që andej dhe
ndërtoi Penuelin.

<span id="an_12:26">12:26</span> Jeroboami tha në zemër të vet: "Tani
mbretëria do t'i kthehet me sa duket shtëpisë së Davidit.

<span id="an_12:27">12:27</span> Në rast se ky popull shkon në Jeruzalem
për t'ë ofruar flijime në shtëpinë e Zotit, zemra e këtij populli do të
kthehet përsëri nga zotëria e tij, nga Roboami, mbret i Judës; kështu do
të më vrasin dhe do të kthehen nga Roboami, mbret i Judës".

<span id="an_12:28">12:28</span> Mbasi u këshillua, mbreti bëri dy viça
prej ari dhe i tha popullit: "Éshtë shumë për ju të shkoni deri në
Jeruzalem! O Izrael, ja ku janë perënditë e tua që të kanë nxjerrë nga
vendi i Egjiptit!".

<span id="an_12:29">12:29</span> Pastaj vendosi njerin prej tyre në
Bethel dhe tjetrin në Dan.

<span id="an_12:30">12:30</span> Ky ishte shkaku i mëkatit, sepse
populli shkonte deri në Dan për të rënë përmbys përpara një viçi.

<span id="an_12:31">12:31</span> Ai ndërtoi edhe tempuj mbi vendet e
larta dhe bëri priftërinj duke i marrë nga të gjitha shtresat, por që
nuk ishin bij të Levit.

<span id="an_12:32">12:32</span> Jeroboami caktoi një festë në muajin e
tetë, ditën e pesëmbëdhjetë të muajit, të njëllojtë me festën që
kremtohej në Judë dhe ofroi flijime mbi altarin. Kështu veproi në Bethel
për të flijuar viçat që ai kishte bërë; dhe në Bethel vendosi
priftërinjtë e vendeve të larta që kishte ngritur.

<span id="an_12:33">12:33</span> Ditën e pesëmbëdhjetë të muajit të
tetë, muaj i zgjedhur nga ai vetë, Jeroboami u ngjit në altarin që
kishte ndërtuar në Bethel; caktoi një festë për bijtë e Izraelit dhe u
ngjit në altar për të djegur temjan.

<span id="an_13:1">13:1</span> Dhe ja, një njeri i Perëndisë arriti nga
Juda në Bethel me urdhër të Zotit, ndërsa Jeroboami qëndronte pranë
altarit për të djegur temjan.

<span id="an_13:2">13:2</span> Me urdhër të Zotit klithi kundër altarit
dhe tha: "Altar, altar, kështu thotë Zoti: "Ja, në shtëpinë e Davidit do
të lindë një djalë, i quajtur Jozia, i cili ka për të flijuar mbi ty
priftërinjtë e vendeve të larta dhe do të djegë mbi ty kocka
njerëzore"".

<span id="an_13:3">13:3</span> Po atë ditë dha një shenjë të
mrekullueshme, duke thënë: "Kjo është shenja për të cilën foli Zoti; ja,
altari do të çahet dhe hiri që është mbi të do të shpërndahet".

<span id="an_13:4">13:4</span> Kur mbreti Jeroboam dëgjoi fjalët që
njeriu i Perëndisë kishte shqiptuar kundër altarit në Bethel, shtriu
dorën nga altari dhe tha: "Kapeni!". Por dora që Jeroboami kishte
shtrirë kundër tij u tha dhe nuk mundi më ta tërheqë.

<span id="an_13:5">13:5</span> Përveç kësaj, altari u ça dhe hiri i tij
u shpërnda, sipas shenjës që njeriu i Perëndisë kishte dhënë me urdhër
të Zotit.

<span id="an_13:6">13:6</span> Atëherë mbreti iu drejtua njeriut të
Zotit dhe i tha: Oh, lutju shumë Zotit, Perëndisë tënd, dhe lutu për
mua, deri sa të më ripërtërihet dora". Njeriu i Perëndisë iu lut shumë
Zotit dhe mbretit iu ripërtëri dora, ashtu siç ishte më parë.

<span id="an_13:7">13:7</span> Atëherë mbreti i tha njeriut të
Perëndisë: "Eja në shtëpi bashkë me mua që ta marrësh veten; do të të
bëj edhe një dhuratë".

<span id="an_13:8">13:8</span> Por njeriu i Perëndisë iu përgjigj
mbretit: "Edhe sikur të më jepje gjysmën e shtëpisë sate, unë nuk do të
vija me ty dhe as do të haja bukë e as do të pija ujë në këtë vend,

<span id="an_13:9">13:9</span> sepse kështu më ka urdhëruar Zoti: "Ti
nuk do të hash bukë as do të pish ujë dhe nuk do të kthehesh nga rruga
që ke përshkuar kur shkove".

<span id="an_13:10">13:10</span> Kështu ai shkoi nëpër një rrugë tjetër
dhe nuk u kthye nëpër rrugën që kishte përshkuar kur vajti në Bethel.

<span id="an_13:11">13:11</span> Në Bethel banonte një profet plak;
bijtë e tij shkuan e treguan tërë atë që njeriu i Perëndisë kishte bërë
atë ditë në Bethel dhe i treguan atit të tyre fjalët që ai i kishte
thënë mbretit.

<span id="an_13:12">13:12</span> I ati i pyeti ata: "Nëpër çfarë rruge
iku?". Ç'është e vërteta, bijtë e tij e kishin parë nëpër çfarë rruge
kishte shkuar njeriu i Perëndisë i ardhur nga Juda.

<span id="an_13:13">13:13</span> Atëherë ai u tha bijve të tij: "Më
shaloni gomarin". I shaluan gomarin dhe ai hipi mbi të;

<span id="an_13:14">13:14</span> e ndoqi njeriun e Perëndisë dhe e gjeti
ulur nën një lis dhe i tha: "A je ti njeriu i Perëndisë që ka ardhur nga
Juda?". Ai iu përgjigj: "Jam unë".

<span id="an_13:15">13:15</span> Atëherë profeti plak i tha: "Eja në
shtëpinë time për të ngrënë diçka".

<span id="an_13:16">13:16</span> Por ai u përgjigj: "Nuk mund të kthehem
prapa as të vij me ty, nuk mund të ha bukë dhe të pi ujë me ty në këtë
vend,

<span id="an_13:17">13:17</span> sepse Zoti më ka thënë: "Ti atje nuk do
të hash bukë as do të pish ujë, dhe nuk do të kthehesh nëpër rrugën e
përshkuar kur shkove".

<span id="an_13:18">13:18</span> Tjetri i tha: "Edhe unë jam profet si
ti; dhe një engjëll më ka folur nga ana e Zotit, duke thënë: "Merre me
vete në shtëpinë tënde që të hajë bukë dhe të pijë ujë"". Por ai
gënjente.

<span id="an_13:19">13:19</span> Kështu njeriu i Perëndisë u kthye prapa
bashkë me të dhe hëngri bukë në shtëpinë e atij dhe piu ujë.

<span id="an_13:20">13:20</span> Ndërsa ishin ulur në tryezë, fjala e
Zotit iu drejtua profetit që e kishte kthyer prapa;

<span id="an_13:21">13:21</span> dhe ai i thirri njeriut të Perëndisë të
ardhur nga Juda, duke thënë: "Kështu flet Zoti: "Me qenë se nuk iu binde
urdhërit të Zotit dhe nuk respektove porosinë e Zotit, Perëndisë tënd,
që të kishte dhënë,

<span id="an_13:22">13:22</span> por u ktheve prapa dhe hëngre bukë e
pive ujë në vendin që Zoti të pati thënë: "Mos ha bukë e mos pi ujë",
kufoma jote nuk ka për të hyrë në varret e prindërve të tu".

<span id="an_13:23">13:23</span> Kur mbaroi së ngrëni dhe së piri,
profeti që e kishte kthyer prapa i shaloi gomarin.

<span id="an_13:24">13:24</span> Kështu ai u nis, por një luan i doli
rrugës dhe e vrau. Kufoma e tij u hodh në mes të rrugës, ndërsa gomari i
qëndronte afër dhe vetë luani mbeti pranë kufomës.

<span id="an_13:25">13:25</span> Disa njerëz kaluan andej dhe panë
kufomën të hedhur në rrugë dhe luanin që rrinte afër kufomës; ata shkuan
dhe e treguan këtë gjë në qytetin ku banonte profeti plak.

<span id="an_13:26">13:26</span> Sa e dëgjoi profeti që e kishte kthyer
prapa, ai tha: "Éshtë njeriu i Perëndisë, që nuk iu bind urdhërit të
Zotit; për këtë arësye Zoti e ka lënë në kthetrat e një luani, që e ka
shqyer dhe vrarë, sipas fjalës që kishte thënë Zoti".

<span id="an_13:27">13:27</span> Pastaj iu drejtua bijve të tij dhe u
tha: "Më shaloni gomarin". Ata ia shaluan.

<span id="an_13:28">13:28</span> Kështu ai u nis dhe e gjeti kufomën të
hedhur në mes të rrugës, ndërsa gomari dhe luani rrinin afër kufomës;
luani nuk e kishte ngrënë kufomën as kishte shqyer gomarin.

<span id="an_13:29">13:29</span> Profeti mori kufomën e njeriut të
Perëndisë, e ngarkoi mbi gomarin dhe u kthye; kështu profeti plak u
kthye në qytet për ta vajtuar dhe për ta varrosur.

<span id="an_13:30">13:30</span> E vendosi kufomën në varrin e tij; dhe
filluan ta qajnë, duke thënë: "Oh, vëllai im!".

<span id="an_13:31">13:31</span> Mbas varrimit, profeti plak u tha bijve
të tij: "Kur të vdes unë, më varrosni në varrin e njeriut të Perëndisë;
m'i vini kockat pranë kockave të tij.

<span id="an_13:32">13:32</span> Sepse me siguri do të vërtetohet fjala
e thënë prej tij me urdhër të Zotit kundër altarit të Bethelit dhe
kundër tërë shenjtërorëve të vendeve të larta në qytetet e Samarisë".

<span id="an_13:33">13:33</span> Mbas kësaj ngjarjeje, Jeroboami nuk u
tërhoq nga rruga e tij e keqe, por bëri priftërinj të tjerë për vendet e
larta, duke i marrë nga çdo shtresë personash; kushdo që e dëshironte,
shenjtërohej prej tij dhe bëhej prift i vendeve të larta.

<span id="an_13:34">13:34</span> Ky qe mëkati i shtëpisë së Jeroboamit,
që shkaktoi shkatërrimin e saj dhe shfarosjen e saj nga faqja e dheut.

<span id="an_14:1">14:1</span> Në atë kohë Abijahu, bir i Jeroboamit, u
sëmur.

<span id="an_14:2">14:2</span> Jeroboami i tha bashkëshortes së vet:
"Çohu, të lutem, ndërro petkat që të mos dihet se je gruaja e
Jeroboamit, dhe shko në Shiloh. Atje është profeti Ahijah, që ka
parashikuar se unë do të bëhesha mbret e këtij populli.

<span id="an_14:3">14:3</span> Merr me vete dhjetë bukë, disa kuleç dhe
një enë me mjaltë dhe shko tek ai; ai do të të thotë se ç'ka për të
ndodhur me fëmijën".

<span id="an_14:4">14:4</span> Gruaja e Jeroboamit veproi në këtë
mënyrë: u ngrit, shkoi në Shiloh dhe arriti në shtëpinë e Ahijahut.
Ahijahu nuk shikonte dot sepse sytë i qenë errur nga pleqëria.

<span id="an_14:5">14:5</span> Zoti i kishte thënë Abijahut: "Ja, gruaja
e Jeroboamit është duke ardhur për t'u këshilluar me ty për të birin që
është i sëmurë. Ti do t'i thuash kështu e kështu. Kur do të hyjë, ajo do
të shtihet se është një grua tjetër".

<span id="an_14:6">14:6</span> Sapo Ahijahu dëgjoi zhurmën e hapave të
saj kur po hynte nga porta, ai tha: "Hyr, o bashkëshorte e Jeroboamit.
Pse bën sikur je një person tjetër? Unë duhet të të jap lajme të këqija.

<span id="an_14:7">14:7</span> Shko dhe i thuaj Jeroboamit: "Kështu flet
Zoti, Perëndia i Izraelit: Unë të kam ngritur nga gjiri i popullit dhe
të kam bërë princ të popullit tim të Izraelit,

<span id="an_14:8">14:8</span> e rrëmbeva mbretërinë nga duart e
shtëpisë së Davidit dhe ta dhashë ty, por ti nuk ke qenë si shërbëtori
im Davidi që ka respektuar urdhërimet e mia dhe më ka ndjekur me gjithë
zemër, duke bërë ato që ishin të drejta në sytë e mia;

<span id="an_14:9">14:9</span> ti ke vepruar më keq nga të gjithë ata që
qenë para teje, sepse ke arritur të sajosh perëndi të tjera dhe
shëmbëlltyra me derdhje për të provokuar zemërimin tim, dhe më ke hedhur
prapa krahëve.

<span id="an_14:10">14:10</span> Prandaj, ja, unë do të dërgoj
fatkeqësinë mbi shtëpinë e Jeroboamit dhe do të shfaros nga shtëpia e
tij çdo mashkull në Izrael, qoftë skllav apo i lirë, dhe do ta fshij
plotësisht shtëpinë e Jeroboamit, ashtu si fshihen plehrat deri sa të
zhduken tërësisht.

<span id="an_14:11">14:11</span> Ata të shtëpisë së Jeroboamit që do të
vdesin në qytet do t'i hanë qentë; dhe ata që do të vdesin nëpër ara, do
t'i hanë shpendët e qiellit; sepse kështu ka folur Zoti.

<span id="an_14:12">14:12</span> Prandaj çohu dhe shko në shtëpinë
tënde; sa të hysh në qytet, fëmija ka për të vdekur.

<span id="an_14:13">14:13</span> Tërë Izraeli do ta vajtojë dhe do ta
varrosë. Ai do të jetë i vetmi nga shtëpia e Jeroboamit që do të
varroset, sepse është i vetmi nga shtëpia e Jeroboamit tek i cili u gjet
diçka e mirë dhe që i pëlqen Zotit, Perëndisë të Izraelit.

<span id="an_14:14">14:14</span> Zoti do të vendosë mbi Izraelin mbretin
e tij, që po atë ditë do të shfarosë shtëpinë e Jeroboamit. Ç'po them
kështu. Kjo po ndodh që tani.

<span id="an_14:15">14:15</span> Zoti do të shfryjë mbi Izraelin si mbi
kallamishtet e ujit, do ta shrrënjosë Izraelin nga kjo tokë e mirë që u
kishte dhënë etërve të tij dhe do t'i shkoqë ata matanë Lumit, sepse
kanë bërë Asherimët e tyre, duke shkaktuar zemërimin e Zotit.

<span id="an_14:16">14:16</span> Ai do ta braktisë Izraelin për shkak të
mëkateve të Jeroboamit, sepse ai ka kryer mëkate dhe ka bërë që të
mëkatojë edhe Izraeli"".

<span id="an_14:17">14:17</span> Pastaj gruaja e Jeroboamit u ngrit dhe
u nis, arriti në Tirtsah; me të arritur në pragun e shtëpisë, fëmija i
vdiq.

<span id="an_14:18">14:18</span> E varrosën dhe tërë Izraeli e qau,
sipas fjalës që Zoti kishte thënë me anë të profetit Ahijah, shërbëtorit
të tij.

<span id="an_14:19">14:19</span> Bëmat e tjera të Jeroboamit, si luftoi
dhe si mbretëroi, janë shkruar në librin e Kronikave të mbretërve të
Izraelit.

<span id="an_14:20">14:20</span> Kohëvazhdimi i mbretërisë së Jeroboamit
qe njëzet e dy vjet; pastaj atë e zuri gjumi bashkë me etërit e tij dhe
në vend të tij mbretëroi i biri, Nadabi.

<span id="an_14:21">14:21</span> Roboami, bir i Salomonit, mbretëroi në
Judë. Ai ishte dyzet e një vjeç kur u bë mbret dhe mbretëroi
shtatëmbëdhjetë vjet në Jeruzalem, në qytetin që Zoti kishte zgjedhur
nga tërë fiset e Izraelit

<span id="an_14:22">14:22</span> Ata të Judës bënë atë që është e keqe
në sytë e Zotit; dhe me mëkatet që bënë shkaktuan xhelozinë e Zotit më
tepër nga ç'kishin bërë etërit e tyre.

<span id="an_14:23">14:23</span> Edhe ata ndërtuan vende të larta,
shtylla dhe Asherime në të gjitha kodrat e larta dhe poshtë çdo druri të
gjelbër.

<span id="an_14:24">14:24</span> Përveç kësaj, kishte në vend njerëz që
jepeshin mbas kurvërisë së shenjtë. Ata merreshin me të gjitha gjërat e
neveritshme të kombeve që Zoti kishte dëbuar përpara bijve të Izraelit.

<span id="an_14:25">14:25</span> Në vitin e pestë të mbretit Roboam,
mbreti i Egjiptit Sishak doli kundër Jeruzalemit,

<span id="an_14:26">14:26</span> dhe mori me vete thesaret e shtëpisë të
Zotit dhe thesaret e pallatit mbretëror; mori me vete çdo gjë, duke
përfshirë shqytat e arta që Salomoni kishte bërë.

<span id="an_14:27">14:27</span> Në vend të tyre mbreti Roboam dha
urdhër të bëheshin shqyta prej bronzi dhe ua dorëzoi komandantëve të
rojeve që ruanin hyrjen e pallatit mbretëror.

<span id="an_14:28">14:28</span> Sa herë që mbreti hynte në shtëpinë e
Zotit, rojet i çonin në sallën e rojeve.

<span id="an_14:29">14:29</span> Pjesa tjetër e bëmave të Roboamit dhe
të gjitha ato që ai bëri a nuk janë të shkruara vallë në Kronikat e
mbretërve të Judës?

<span id="an_14:30">14:30</span> U bë një luftë e pandërprerë midis
Roboamit dhe Jeroboamit.

<span id="an_14:31">14:31</span> Pastaj Roboamin e zuri gjumi me etërit
e tij dhe u varros me ta në qytetin e Davidit. E ëma quhej Naamaha,
ishte Amonite. Në vend të tij mbretëroi i biri, Abijami.

<span id="an_15:1">15:1</span> Në vitin e tetëmbëdhjetë të mbretërisë së
Jeroboamit, birit të Nebatit, Abijami filloi të mbretërojë mbi Judën.

<span id="an_15:2">15:2</span> Ai mbretëroi tre vjet në Jeruzalem. E ëma
quhej Maakah dhe ishte bijë e Abishalomit.

<span id="an_15:3">15:3</span> Ai kreu mëkatet që i ati kishte bërë para
tij dhe zemra e tij nuk iu shenjtërua plotësisht Zotit, Perëndisë të
tij, ashtu si zemra e Davidit, atit të tij.

<span id="an_15:4">15:4</span> Megjithatë për dashurinë që ushqente për
Davidin, Zoti, Perëndia i tij, i la një llambë në Jeruzalem, dhe e
ngriti të birin mbas tij dhe e bëri të qendrueshëm Jeruzalemin,

<span id="an_15:5">15:5</span> sepse Davidi kishte bërë atë që është e
drejtë në sytë e Zotit dhe nuk ishte larguar nga ajo që Zoti i kishte
urdhëruar të bënte gjatë gjithë kohës së jetës së tij, me përjashtim të
rastit të Uriahut, Hiteut.

<span id="an_15:6">15:6</span> Midis Roboamit dhe Jeroboamit pati luftë
sa qe gjallë Roboami.

<span id="an_15:7">15:7</span> Pjesa tjetër e bëmave të Abijamit dhe të
gjitha ato që ai bëri a nuk janë të shkruara vallë në librin e Kronikave
të mbretërve të Judës? Pati luftë midis Abijamit dhe Jeroboamit.

<span id="an_15:8">15:8</span> Pastaj Abijamin e zuri gjumi bashkë me
etërit e tij dhe e varrosën në qytetin e Davidit. Në vend të tij
mbretëroi i biri, Asa.

<span id="an_15:9">15:9</span> Në vitin e njëzet të mbretërisë së
Jeroboamit, mbretit të Izraelit, Asa filloi të mbretërojë në Judë.

<span id="an_15:10">15:10</span> Ai mbretëroi dyzet e një vjet në
Jeruzalem. E ëma quhej Maakah dhe ishte bijë e Abishalomit.

<span id="an_15:11">15:11</span> Asa bëri atë që është e drejtë në sytë
e Zotit, ashtu si i ati Davidi.

<span id="an_15:12">15:12</span> Eliminoi nga vendi ata që merreshin me
kurvëri të shenjtë dhe tërë idhujtë e krijuar nga etërit e tij.

<span id="an_15:13">15:13</span> Hoqi nga posti i mbretëreshës nënën e
tij Maakah, sepse ajo kishte bërë një idhull të neveritshëm të
Asherahut; Asa e rrëzoi atë idhull të neveritshëm dhe e dogji pranë
përroit Kidron.

<span id="an_15:14">15:14</span> Por vendet e larta nuk u eliminuan;
megjithatë zemra e Asas mbeti plotësisht e shenjtëruar Zotit gjatë
gjithë jetës së tij.

<span id="an_15:15">15:15</span> Ai solli në shtëpinë e Zotit gjërat e
shenjtëruara nga i ati dhe gjërat që ai vetë i kishte shenjtëruar:
argjendin, arin dhe enët.

<span id="an_15:16">15:16</span> Pati luftë midis Asas dhe Baashas,
mbretit të Izraelit, gjatë gjithë jetës së tyre.

<span id="an_15:17">15:17</span> Baasha, mbret i Izraelit, doli kundër
Judës dhe ndërtoi Ramahun, me qëllim që të pengonte këdo që të shkonte
ose të vinte nga Asa, mbret i Judës.

<span id="an_15:18">15:18</span> Atëherë Asa mori tërë argjendin dhe
arin që kishte mbetur në thesaret e shtëpisë të Zotit dhe thesaret e
pallatit mbretëror dhe ua dorëzoi shërbëtorëve të tij; mbreti Asa i
dërgoi pastaj te Ben-Hadadi, bir i Tabrimonit, që ishte bir i Hezionit,
mbretit të Sirisë, që banonte në Damask, për t'i thënë:

<span id="an_15:19">15:19</span> "Le të ketë aleancë midis teje dhe meje
ashtu si ka pasur midis atit tim dhe atit tënd. Ja, unë po të dërgoj një
dhuratë ari dhe argjendi; shko dhe prishe aleancën tënde me Baasham,
mbretin e Izraelit, me qëllim që ai të tërhiqet nga unë".

<span id="an_15:20">15:20</span> Ben-Hadadi dëgjoi këshillat e mbretit
Asa dhe dërgoi komandantët e ushtrisë së tij kundër qytetit të Izraelit;
pushtoi Ijoin, Danin, Abel-Beth-Maakahun dhe tërë krahinën e Kinerothit
me gjithë vendin e Neftalit.

<span id="an_15:21">15:21</span> Sapo Baasha e mësoi këtë lajm, ndërpreu
ndërtimin e Ramahut dhe qëndroi në Tirtsah.

<span id="an_15:22">15:22</span> Atëherë mbreti Asa thirri tërë ata të
Judës, pa përjashtuar asnjë; ata morën nga Ramahu gurët dhe lëndën që
Baasha kishte përdorur për të ndërtuar, dhe me këto materiale mbreti Asa
ndërtoi Geban e Beniaminit dhe Mitspahun.

<span id="an_15:23">15:23</span> Pjesën tjetër të bëmave të Asas, të
gjitha trimëritë e tij, të gjitha ato që bëri dhe qytetet që ndërtoi a
nuk janë vallë të shkruara në librin e Kronikave të mbretërve të Judës?
Por në pleqëri ai vuante nga një dhimbje te këmbët.

<span id="an_15:24">15:24</span> Pastaj e zuri gjumi me etërit e tij dhe
e varrosën bashkë me ta në qytetin e Davidit, atit të tij. Në vendin e
tij mbretëroi i biri, Jozafati.

<span id="an_15:25">15:25</span> Nadabi, bir i Jeroboamit, filloi të
mbretërojë mbi Izrael vitin e dytë të Asas, mbretit të Judës, dhe
mbretëroi në Izrael dy vjet.

<span id="an_15:26">15:26</span> Ai bëri atë që është e keqe në sytë e
Zotit dhe ndoqi rrugët e atit të tij dhe mëkatin në të cilin e kishte
futur Izraelin.

<span id="an_15:27">15:27</span> Pastaj Baasha, bir i Ahijahut, nga
shtëpia e Isakarit, komplotoi kundër tij dhe e vrau në Gibethon që u
përkiste Filistejve, ndërsa Nadabi dhe tërë Izraeli kishin rrethuar
Gibethonin.

<span id="an_15:28">15:28</span> Baasha e vrau në vitin e tretë të Asas,
mbretit të Judës, dhe mbretëroi në vend të tij.

<span id="an_15:29">15:29</span> Me t'u bërë mbret, ai shfarosi tërë
shtëpinë e Jeroboamit; nga Jeroboami s'la të gjallë asnjë, për e
shfarosi krejt shtëpinë e tij, sipas fjalës që kishte thënë Zoit me anë
të shërbëtorit të tij Ahijah, Shilonitit,

<span id="an_15:30">15:30</span> për shkak të mëkateve të Jeroboamit, të
kryera nga ai dhe që Izraeli i kreu me nxitjen e tij, duke shkaktuar
zemërimin e Zotit, Perëndisë të Izraelit.

<span id="an_15:31">15:31</span> Pjesa tjetër e bëmave të Nadabit dhe të
gjitha atë që ai bëri a nuk janë vallë të shkruara në librin e Kronikave
të mbretërve të Izraelit?

<span id="an_15:32">15:32</span> Pati luftë midis Asas dhe Baashas,
mbretit të Izraelit, gjatë gjithë kohës së jetës së tyre.

<span id="an_15:33">15:33</span> Vitin e tretë të sundimit të Asas,
mbretit të Judës, Baasha, bir i Ahijahut, filloi të mbretërojë mbi tërë
Izraelin në Tirtsah; dhe mbretëroi njëzet e katër vjet.

<span id="an_15:34">15:34</span> Ai bëri atë që është e keqe në sytë e
Zotit dhe vazhdoi rrugët e Jeroboamit dhe mëkatin që ky e kishte shtyrë
Izraelin të kryente.

<span id="an_16:1">16:1</span> Pastaj fjala e Zotit iu drejtua Jehuhit,
birit të Hananit, kundër Baashas, duke thënë:

<span id="an_16:2">16:2</span> "Të kam ngritur nga pluhuri dhe të kam
bërë princ të popullit tim Izraelit, por ti ke ndjekur rrugën e
Jeroboamit dhe ke bërë të mëkatojë popullin tim të Izraelit, duke
provokuar zemërimin tim me mëkatet e tij;

<span id="an_16:3">16:3</span> prandaj do të zhduk Baashan dhe shtëpinë
e tij dhe do ta bëj me shtëpinë tënde atë që kam bërë me shtëpinë e
Jeroboamit, birit të Nebatit.

<span id="an_16:4">16:4</span> Ata të Baashas që do të vdesin në qytet
do t'i hanë qentë, dhe ata që do të vdesin në ara do t'i hanë shpendët e
qiellit".

<span id="an_16:5">16:5</span> Pjesa tjetër e bëmave dhe të trimërive a
nuk janë vallë të shkruara në librin e Kronikave të mbretërve të
Izraelit?

<span id="an_16:6">16:6</span> Pastaj Baashan e zuri gjumi me etërit e
tij dhe e varrosën në Tirtsah. Në vend të tij mbretëroi i biri, Elahu.

<span id="an_16:7">16:7</span> Përveç kësaj fjala e Zotit iu drejtua me
anë të profetit Jehu, birit të Hananit, kundër Baashas dhe kundër
shtëpisë së tij për gjithë të këqijat që Baasha kishte bërë në sytë e
Zotit, duke shkaktuar zemërimin e tij me veprat e kryera nga dora e tij,
duke u bërë si shtëpia e Jeroboamit, edhe sepse e kishte vrarë atë.

<span id="an_16:8">16:8</span> Në vitin e njëzet e gjashtë të Asas,
mbretit të Judës, Elahu, bir i Baashas, filloi të mbretëroj mbi Izraelin
në Tirtsah dhe qëndroi në fron dy vjet.

<span id="an_16:9">16:9</span> Zimri, shërbëtori i tij, komandant i
gjysmës së qerreve të tij, komplotoi kundër tij. Ndërsa ai ndodhej në
Tirtsah, duke pirë dhe duke u dehur në shtëpinë e Artsas, prefektit të
pallatit të Tirtsahut,

<span id="an_16:10">16:10</span> Zimri hyri, e goditi dhe e vrau në
vitin e njëzet e shtatë të Asas, mbretit të Judës, dhe mbretëroi në vend
të tij.

<span id="an_16:11">16:11</span> Kur filloi të mbretërojë, sapo u ul në
fron, shkatërroi tërë shtëpinë e Baashas; nuk la të gjallë as edhe një
mashkull midis kushërinjve të afërt të tij dhe miqve.

<span id="an_16:12">16:12</span> Kështu Zimri shfarosi tërë shtëpinë e
Baashas, sipas fjalës së Zotit të drejtuar kundër Baashas me anë të
profetit Jehu,

<span id="an_16:13">16:13</span> për shkak të mëkateve të Baashas dhe të
mëkateve të birit të tij Elah, që ata vetë kishin kryer dhe që kishin
bërë t'i kryente Izraeli, duke nxitur zemërmin e Zotit, Perëndisë të
Izraelit, me idhujt e tyre.

<span id="an_16:14">16:14</span> Pjesa tjetër e bëmave të Elahut dhe
tërë atë që ai bëri a nuk janë vallë të shkruara në librin e Kronikave
të mbretërve të Izraelit?

<span id="an_16:15">16:15</span> Në vitin e njëzet e shtatë të Asas,
mbretit të Judës, Zimri mbretëroi shtatë ditë në Tirtsah. Populli kishte
fushuar kundër Gibethonit, që u përkiste Filistejve.

<span id="an_16:16">16:16</span> Kështu populli që kishte ngritur kampin
dëgjoi të thuhet: "Zimri ka komplotuar, madje ka vrarë mbretin!". Po atë
ditë në kamp tërë Izraeli bëri mbret të Izraelit, Omrin, komandantin e
ushtrisë.

<span id="an_16:17">16:17</span> Pastaj Omri u nis nga Gibethoni dhe
rrethoi Tirtsahun.

<span id="an_16:18">16:18</span> Kur Zimri pa që qyteti ishte pushtuar,
u tërhoq në kullën e pallatit mbretëror, i vuri zjarrin pallatit
mbretëror që ndodhej mbi të dhe kështu vdiq,

<span id="an_16:19">16:19</span> për shkak të mëkateve që kishte kryer,
duke bërë aë që është e keqe në sytë e Zotit, duke ndjekur rrugën e
Jeroboamit dhe duke kryer mëkatin që ky kishte bërë duke e nxitur
Izraelin të mëkatojë.

<span id="an_16:20">16:20</span> Pjesa tjetër e bëmave të Zimrit dhe
komploti që ai thuri a nuk janë vallë të shkruara në librin e Kronikave
të mbretërve të Izraelit?

<span id="an_16:21">16:21</span> Atëherë populli i Izraelit u nda në dy
pjesë: gjysma e popullit shkonte pas Tibnit, birit të Ginathit, për ta
bërë mbret; gjysma tjetër shkonte pas Omrit.

<span id="an_16:22">16:22</span> Por populli që shkonte pas Omrit pati
epërsi mbi popullin që ndiqte Tibnin, birin e Ginathit. Tibni vdiq dhe
mbretëroi Omri.

<span id="an_16:23">16:23</span> Në vitin e tridhjetë e njëtë të Asas,
mbretit të Judës, Omri filloi të mbretërojë mbi Izraelin dhe mbretëroi
dymbëdhjetë vjet. Gjashtë vjet mbretëroi në Tirtsah,

<span id="an_16:24">16:24</span> pastaj bleu nga Shemeri malin e
Samarisë për dy talentë argjendi; ndërtoi në mal një qyetet të cilin e
quajti Samaria, nga emri i Shemerit, zotëria i malit.

<span id="an_16:25">16:25</span> Omri bëri atë që është e keqe për sytë
e Zotit dhe u suall më keq se të gjithë paraardhësit e tij;

<span id="an_16:26">16:26</span> ndoqi tërësisht rrugën e Jeroboamit,
birit të Nebatit, dhe mëkatet që ky kishte detyruar Izraelin t'i kryejë,
duke shkaktuar zemërimin e Zotit, Perëndisë të Izraelit, me idhujt e
tij.

<span id="an_16:27">16:27</span> Pjesa tjetër e bëmave të kryera nga
Omri dhe trimëritë e tij a nuk janë vallë të shkruara në librin e
Kronikave të mbretërve të Izraelit?

<span id="an_16:28">16:28</span> Pastaj Omrin e zuri gjumi me etërit e
tij dhe e varrosën në Samari. Në vend të tij mbretëroi i biri, Ashabi.

<span id="an_16:29">16:29</span> Ashabi, bir i Omrit, filloi të
mbretërojë mbi Izraelin në vitin e tridhjetë e tetë të Asas, mbretit të
Judës; dhe Ashabi, bir i Omrit, mbretëroi në Samari mbi Izraelin njëzet
e dy vjet.

<span id="an_16:30">16:30</span> Ashabi, bir i Omrit bëri ato gjëra që
shihen me sy të keq nga Zoti më tepër se ata që e kishin paraprirë.

<span id="an_16:31">16:31</span> Përveç kësaj, sikur të ishte për të një
gjë e vogël ndjekja e mëkateve të Jeroboamit; birit të Nebatit mori për
grua Jezebelën, bijën e Ethbaalit, mbretit të Sidonitëve, dhe shkoi t'i
shërbejë Baalit dhe të bjerë përmbys para tij.

<span id="an_16:32">16:32</span> I ngriti pastaj një altar Baalit, në
tempullin e Baalit, që kishte ndërtuar në Samari.

<span id="an_16:33">16:33</span> Ashabi bëri edhe një Asherah; Ashabi
provokoi zemërimin e Zotit, Perëndisë të Izraelit, më tepër se gjithë
etërit e Izraelit që e kishin paraprirë.

<span id="an_16:34">16:34</span> Gjatë ditëve të sundimit të tij, Hieli
nga Betheli rindërtoi Jerikon; hodhi themelet e tij mbi Abiramin, të
parëlindurin e tij, dhe ngriti portat mbi Segubin, më të riun nga bijtë
e tij, sipas fjalës që Zoti kishte thënë me anë të Jozueut, birit të
Nunit.

<span id="an_17:1">17:1</span> Elia, Tishbiti, një nga banorët e
Galaadit i tha Ashabit: "Ashtu siç është e vërtetë që rron Zoti,
Perëndia i Izraelit, në prani të të cilit unë ndodhem, nuk do të ketë as
vesë as shi gjatë këtyre viteve, veçse me fjalën time".

<span id="an_17:2">17:2</span> Pastaj fjala e Zotit iu drejtua atij,
duke thënë:

<span id="an_17:3">17:3</span> "Largohu që këtej, ktheu nga lindja dhe
fshihu pranë përroit Kerith, që ndodhet në lindje të Jordanit.

<span id="an_17:4">17:4</span> Do të pish ujë në përrua dhe unë i kam
urdhëruar korbat që të të japin të hash atje".

<span id="an_17:5">17:5</span> Kështu ai u nis dhe veproi sipas fjalës
të Zotit; shkoi dhe u vendos pranë përroit Kerith, që ndodhet në lindje
të Jordanit.

<span id="an_17:6">17:6</span> Korbat i sillnin bukë e mish në mëngjes
dhe bukë e mish në mbrëmje, dhe pinte ujë në përrua.

<span id="an_17:7">17:7</span> Mbas një farë kohe përroi shteroi, sepse
nuk binte shi mbi vendin.

<span id="an_17:8">17:8</span> Atëherë Zoti i foli, duke thënë:

<span id="an_17:9">17:9</span> "Çohu dhe shko të vendosësh në Sarepta të
Sidonëve, sepse atje kam urdhëruar një grua të ve të të sigurojë
ushqimin".

<span id="an_17:10">17:10</span> Ai u ngrit, pra, dhe shkoi në Sarepta;
sapo arriti në portën e qytetit, ai pa një të ve që mblidhte dru. Ai e
thirri dhe i tha: "Shko dhe më merr pak ujë në një enë që të mund të
pi".

<span id="an_17:11">17:11</span> Ndërsa ajo po shkonte për të marrë
ujin, ai e thirri dhe i tha: "Më sill edhe një copë bukë".

<span id="an_17:12">17:12</span> Ajo u përgjigj: "Ashtu siç është e
vërtetë që rron Zoti, Perëndia yt, bukë nuk kam, por kam vetëm një dorë
miell në një enë dhe pak vaj në një qyp; dhe tani po mbledh dy copa dru
për t'i përgatitur për vete dhe për djalin tim; do t'i hamë dhe pastaj
kemi për të vdekur".

<span id="an_17:13">17:13</span> Elia i tha: "Mos ki frikë; shko dhe bëj
si the; por më parë bëj një kulaç të vogël për mua dhe sillma; pastaj ta
bësh për vete dhe për djalin tënd.

<span id="an_17:14">17:14</span> Sepse kështu thotë Zoti, Perëndia i
Izraelit: "Ena e miellit nuk do të mbarojë dhe qypi i vajit nuk do të
pakësohet deri ditën, që Zoti të dërgojë shiun mbi tokë"".

<span id="an_17:15">17:15</span> Kështu ajo shkoi dhe veproi sipas
fjalës së Elias; dhe kështu hëngrën ajo, Elia dhe gjithë familja e saj
për një kohë të gjatë.

<span id="an_17:16">17:16</span> Ena e miellit nuk mbaroi dhe qypi i
vajit nuk u pakësua, sipas fjalës që Zoti kishte shqiptuar me anë të
Elias.

<span id="an_17:17">17:17</span> Mbas këtyre ngjarjeve, biri i gruas, që
ishte e zonja e shtëpisë, u sëmur; sëmundja e tij qe aq e rëndë, sa nuk
i mbeti më frymë jete.

<span id="an_17:18">17:18</span> Atëherë ajo i tha Elias: "Çfarë lidhje
kam me ty, o njeri i Perëndisë? Ndofta ke ardhur tek unë për të më
kujtuar mëkatin që kam bërë dhe për të vrarë djalin tim?".

<span id="an_17:19">17:19</span> Ai iu përgjigj: "Më jep djalin tënd".
Kështu ia mori nga gjiri i saj, e çoi në dhomën lart dhe e shtriu në
shtratin e tij.

<span id="an_17:20">17:20</span> Pastaj i kërkoi ndihmë Zotit dhe tha:
"O Zot, Perëndia im, mos ke goditur me fatkeqësi edhe këtë grua të ve,
që më strehon, duke bërë t'i vdesë i biri?".

<span id="an_17:21">17:21</span> U shtri pastaj tri herë mbi fëmijën dhe
kërkoi ndihmën e Zotit, duke thënë: "O Zot, Perëndia im, të lutem bëj që
t'i kthehet shpirti kësaj fëmije".

<span id="an_17:22">17:22</span> Zoti e plotësoi dëshirën e shprehur në
zërin e Elias; shpirti i fëmijës u kthye tek ai dhe ai mori jetë
përsëri.

<span id="an_17:23">17:23</span> Atëherë Elia mori fëmijën, e zbriti nga
dhoma e sipërme e shtëpisë dhe ia dha nënës së tij, duke i thënë:
"Shiko, fëmija jote është gjallë!".

<span id="an_17:24">17:24</span> Atëherë gruaja i tha Elias: "Tani
pranoj që ti je një njeri i Perëndisë dhe që fjala e Zotit në gojën
tënde është e vërtetë".

<span id="an_18:1">18:1</span> Shumë kohë më vonë, gjatë vitit të tretë,
fjala e Zotit iu drejtua Elias, duke i thënë: "Shko dhe paraqitu te
Ashabi dhe unë do të dërgoj shiun mbi vendin".

<span id="an_18:2">18:2</span> Elia shkoi të paraqitet te Ashabi.
Atëherë në Samari kishte pllakosur një zi e madhe e bukës.

<span id="an_18:3">18:3</span> Ashabi dërgoi të thërrasë Abdian, që
ishte mexhordomi i tij. (Abdia kishte frikë të madhe nga Zoti;

<span id="an_18:4">18:4</span> kështu, kur Jezebeli shfaroste profetët e
Zotit, Abdia mori njëqind profetë dhe fshehu pesëdhjetë prej tyre në një
shpellë, duke i furnizuar me bukë dhe ujë).

<span id="an_18:5">18:5</span> Ashabi i tha Abdias: "Shko nëpër vendin
në drejtim të të gjitha burimeve dhe rrjedhave ujore; ndofta do të
gjejmë bar të mjaftueshëm për të mbajtur gjallë kuajt dhe mushkat dhe
nuk do të detyrohemi të vrasim asnjë nga kafshët tona".

<span id="an_18:6">18:6</span> Kështu e ndanë vendin që do të
përshkohej; Ashabi shkoi vetëm nga një anë dhe Abdia vetëm nga ana
tjetër.

<span id="an_18:7">18:7</span> Ndërsa Abdia po udhëtonte, ja ku doli
përpara Elia; Abdiu e njohu dhe u shtri me fytyrë për tokë përpara tij,
duke thënë: "Ti je zotëria im Elia?".

<span id="an_18:8">18:8</span> Ai u përgjigj: "Jam unë; shko e i thuaj
zotërisë sate: Elia është këtu".

<span id="an_18:9">18:9</span> Por Abdia u përgjigj: Çfarë mëkati kam
kryer që ti dorëzon shërbëtorin tënd në duart e Ashabit që ai të
shkaktojë vdekjen time?

<span id="an_18:10">18:10</span> Ashtu siç është e vërtetë që Zoti,
Perëndia yt, rron, nuk ka komb dhe mbretëri në të cilin zoti im nuk ka
dërguar njerëz të të kërkojnë; dhe kur thonin: "Nuk është këtu", ai i
vinte të betoheshin mbretërinë dhe kombin që nuk kishin mundur të të
gjenin.

<span id="an_18:11">18:11</span> Dhe tani ti thua: "Shko t'i thuash
zotërisë sate: Elia është këtu!".

<span id="an_18:12">18:12</span> Por do të ndodh që sapo të largohem
prej teje, Fryma e Zotit do të të çojë në një vend të panjohur nga unë;
kështu unë do të shkoj t'ia njoftoj Ashabit, dhe ky, duke mos të gjetur,
do të më vrasë. Dhe shërbëtori yt i druhet Zotit që i ri!

<span id="an_18:13">18:13</span> A nuk i kanë njoftuar zotërisë sime atë
që unë kam bërë kur Jezebeli vriste profetët e Zotit? Si fsheha njëqind
nga këta profetë të Zotit, pesëdhjetë në një shpellë dhe pesëdhjetë në
një tjetër, duke i furnizuar me bukë dhe me ujë?

<span id="an_18:14">18:14</span> Dhe tani ti thua: "Shko t'i thuash
zotërisë sate: Elia është këtu!". Por ai do të më vrasë".

<span id="an_18:15">18:15</span> Atëherë Elia u përgjigj: "Ashtu siç
është e vërtetë që rron Zoti i ushtrive në prani të të cilit ndodhem,
sot do të paraqitem te Ashabi".

<span id="an_18:16">18:16</span> Abdia, pra, shkoi të kërkojë Ashabin
dhe i njoftoi çështjen, dhe Ashabi i doli përpara Elias.

<span id="an_18:17">18:17</span> Me ta parë Elian i tha: "Ti je
pikërisht ai që e bën rrëmujë Izraelin?".

<span id="an_18:18">18:18</span> Elia u përgjigj: "Nuk jam unë që e bëj
rrëmujë Izraelin, por ti dhe shtëpia e atit tënd, sepse keni braktisur
urdhërimet e Zotit dhe ti ke shkuar pas Baalëve.

<span id="an_18:19">18:19</span> Prandaj dërgo tani të thërrasin tërë
Izraelin pranë meje në malin Karmel, bashkë me katërqind e pesëdhjetë
profetët e Baalit dhe katërqind profetët e Asherahut që hanë në tryezën
e Jezebelit".

<span id="an_18:20">18:20</span> Kështu Ashabi dërgoi e thirri tërë
bijtë e Izraelit dhe i mblodhi profetët në malin Karmel.

<span id="an_18:21">18:21</span> Atëherë Elia iu afrua tërë popullit dhe
tha: "Deri kur do të lëkundeni midis dy mendimeve? Në qoftë se Zoti
është Perëndia, shkoni pas tij; por në qoftë se përkundrazi është Baali,
atëherë ndiqni atë". Populli nuk tha asnjë fjalë.

<span id="an_18:22">18:22</span> Atëherë Elia i tha popullit: "Kam
mbetur vetëm unë nga profetët e Zotit, ndërsa profetët e Baalit janë
katërqind e pesëdhjetë.

<span id="an_18:23">18:23</span> Le të na jepen dy dema të rinj; ata të
zgjedhin një dem për veten e tyre, le ta copëtojnë dhe ta vënë mbi drutë
pa i ndezur ato; unë do të përgatis demin tjetër dhe do ta vendos mbi
drutë pa i ndezur ato.

<span id="an_18:24">18:24</span> Ju do t'i bëni thirrje perëndisë suaj
dhe unë do të thërres Zotin; perëndia që do të përgjigjet me anë të
zjarrit është Perëndia". Tërë populli u përgjigj dhe tha: "E the
bukur!".

<span id="an_18:25">18:25</span> Atëherë Elia u tha profetëve të Baalit:
"Zgjidhni një dem të ri dhe përgatiteni të parët sepse jeni më shumë;
pastaj kërkoni ndihmën e perëndisë suaj, pa e ndezur zjarrin".

<span id="an_18:26">18:26</span> Kështu ata morën demin që u dhanë dhe e
përgatitën; pastaj përmendën emrin e Baalit nga mëngjesi deri në drekë,
duke thënë: "O Baal, na u përgjigj!". Por nuk u dëgjua asnjë zë dhe
asnjeri nuk u përgjigj; ndërkaq ata kërcenin rreth altarit që kishin
ndërtuar.

<span id="an_18:27">18:27</span> Në mesditë Elia filloi të tallet me ta
dhe tha: "Ulërini më fort sepse ai është zoti; ndofta është duke menduar
thellë, ose është i zënë me punë ose udhëton, ose ka rënë në gjumë e
duhet zgjuar".

<span id="an_18:28">18:28</span> Dhe kështu ata filluan të ulërijnë më
fort dhe të priten me shpata dhe shtiza sipas zakoneve që kishin, deri
sa të kullonin gjak.

<span id="an_18:29">18:29</span> Me të kaluar mesdita, ata bënë profeci
deri në kohën që ofrohej blatimi; por nuk u dëgjua asnjë zë, asnjeri nuk
u përgjigj dhe askush nuk ua vuri veshin.

<span id="an_18:30">18:30</span> Atëherë Elia i tha tërë popullit:
"Afrohuni pranë meje!". Kështu tërë populli iu afrau dhe ai ndreqi
altarin e Zotit që e kishin prishur.

<span id="an_18:31">18:31</span> Pastaj Elia mori dymbëdhjetë gurë,
sipas numrit të fiseve të bijve të Jakobit, të cilit Zoti i kishte
thënë: "Emri yt do të jetë Izrael".

<span id="an_18:32">18:32</span> Me gurët ndërtoi një altar në emër të
Zotit dhe hapi një gropë rreth tij me një kapacitet prej dy masash
gruri.

<span id="an_18:33">18:33</span> Pastaj rregulloi drutë, copëtoi demin
dhe e vuri mbi drutë. Dhe tha: "Mbushni katër enë me ujë dhe i derdhni
mbi olokaustin dhe mbi drutë".

<span id="an_18:34">18:34</span> Përsëri tha: "Bëjeni një herë të dytë".
Dhe ata e bënë një herë të dytë. Ai tha akoma: "Bëjeni për të tretën
herë". Dhe ata e bënë për të tretën herë.

<span id="an_18:35">18:35</span> Uji rridhte rreth altarit dhe ai mbushi
me ujë edhe gropën.

<span id="an_18:36">18:36</span> Në orën që ofrohej blatimi, profeti
Elia u afrua dhe tha: "O Zot, Perëndia i Abrahamit, i Isakut dhe i
Izraelit, vepro në mënyrë të tillë që të dihet që ti je Perëndi në
Izrael, që unë jam shërbëtori yt që i bëra tërë këto gjëra me urdhrin
tënd.

<span id="an_18:37">18:37</span> Përgjigjmu, o Zot, përgjigjmu, që ky
popull të pranojë që ti, o Zot, je Perëndia, dhe ke bërë të kthehen te
ti zemrat e tyre".

<span id="an_18:38">18:38</span> Atëherë ra zjarri i Tzotit dhe konsumoi
olokaustin, drutë, gurët dhe pluhurin, si dhe thau ujin që ishte në
gropë.

<span id="an_18:39">18:39</span> Para kësaj pamjeje tërë populli u shtri
me fytyrën për tokë dhe tha: "Zoti është Perëndia!.

<span id="an_18:40">18:40</span> Pastaj Elia u tha atyre: "Zini Profetët
e Baalit; mos lini t'ju ikë as edhe një!". Kështu ata i kapën dhe Elia i
zbriti në përruan Kishon, ku i theri.

<span id="an_18:41">18:41</span> Pastaj Elia i tha Ashabit: "Ngjitu, ha
dhe pi, sepse dëgjohet që tani zhurma e një shiu të madh".

<span id="an_18:42">18:42</span> Kështu Ashabi u ngjit për të ngrënë dhe
për të pirë; por Elia u ngjit në majë të Karmelt, u përkul deri në tokë
dhe vuri fytyrën midis gjunjëve,

<span id="an_18:43">18:43</span> dhe i tha shërbëtorit të tij: "Tani
ngjitu dhe shiko nga ana e detit!". Ai u ngjit, shikoi dhe tha: Nuk ka
asgjë". Elia i tha: "Kthehu të shikosh, shtatë herë".

<span id="an_18:44">18:44</span> Herën e shtatë shërbëtori tha: "Éshtë
një re e vogël, e madhe si pëllëmba e një dore që ngjitet nga deti".
Atëherë Elia tha: "Shko dhe i thuaj Ashabit: "Lidhi kuajt në qerre dhe
zbrit para se të të zërë shiu"".

<span id="an_18:45">18:45</span> Brenda një kohe të shkurtër qielli u
errësua për shkak të reve e të erës, dhe ra një shi i madh. Kështu
Ashabi hipi mbi qerre dhe shkoi në Jezreel.

<span id="an_18:46">18:46</span> Dora e Zotit ishte mbi Elian, që
shtrëngoi ijet dhe vrapoi para Ashabit deri në hyrje të Jezreelit.

<span id="an_19:1">19:1</span> Ashabi i njoftoi Jezebelit tërë ato gjëra
që Elia kishte bërë dhe si kisht vrarë me shpatë tërë profetët.

<span id="an_19:2">19:2</span> Atëherë Jezebeli i dërgoi një lajmëtar
Elias për t'i thënë: "Perënditë të më bëjnë kështu dhe më keq, në rast
se nesër në këtë orë nuk do të të kem bërë ty si një nga ata".

<span id="an_19:3">19:3</span> Kur dëgjoi këto fjalë, Elia u ngrit dhe
iku për të shpëtuar. Arriti në Beer-Sheba, që i përket Judës, dhe la aty
shërbëtorin e tij.

<span id="an_19:4">19:4</span> Përkundrazi u fut në shkretëtirë një ditë
rrugë, shkoi të ulet poshtë një gjinestre dhe kërkoi të vdesë, duke
thënë: "Tani mjaft, o Zot! Merr jetën time, se unë nuk jam më i mirë se
etërit e mi".

<span id="an_19:5">19:5</span> Pastaj u shtri dhe e zuri gjumi poshtë
gjinestrës, por ja që një engjëll e preku dhe i tha: "Çohu dhe ha".

<span id="an_19:6">19:6</span> Ai shikoi dhe pa pranë kokës së tij një
kulaç të pjekur mbi gurë të nxehtë dhe një enë me ujë. Ai hëngri dhe
piu, pastaj përsëri u shtri.

<span id="an_19:7">19:7</span> Engjëlli i Zotit u kthye për herë të
dytë, e preku dhe i tha: "Çohu dhe ha, sepse rruga është tepër e gjatë
për ty".

<span id="an_19:8">19:8</span> Ai u ngrit, hëngri dhe piu; pastaj me
forcën që i dha ai ushqim eci dyzet ditë dhe dyzet netë deri sa arriti
në malin e Perëndisë, në Horeb.

<span id="an_19:9">19:9</span> Atje hyri në një shpellë dhe aty kaloi
natën. Dhe ja, fjala e Zotit iu drejtua dhe i tha: "Ç'bën këtu Elia?".

<span id="an_19:10">19:10</span> Ai u përgjigj: "Më nxiti një zili e
madhe për Zotin, Perëndinë e ushtrive, sepse bijtë e Izraelit e kanë
braktisur besëlidhjen tënde, kanë prishur altarët e tu dhe kanë vrarë me
shpatë profetët e tu. Kam mbetur vetëm unë dhe ata kërkojnë të më
vrasin".

<span id="an_19:11">19:11</span> Perëndia i tha: "Dil dhe ndalu mbi
malin përpara Zotit". Dhe ja, po kalonte Zoti. Një erë e fortë dhe e
furishme çante malet dhe thyente shkëmbinjtë përpara Zotit, por Zoti nuk
ishte në erë. Mbas erës ra një tërmet, por Zoti nuk ishte në tërmet.

<span id="an_19:12">19:12</span> Mbas tërmetit ra një zjarr, por Zoti
nuk ishte në zjarr. Mbas zjarrit u dëgjua një zë, si një shushuritje e
ëmbël.

<span id="an_19:13">19:13</span> Sa e dëgjoi këtë, Elia e mbuloi fytyrën
me mantelin, doli dhe u ndal në hyrje të shpellës; dhe ja, një zë i tha:
Ç'bën aty Elia?".

<span id="an_19:14">19:14</span> Ai u përgjigj: "U nxita nga një zili e
madhe për Zotin, për Perëndinë e ushtrive, sepse bijtë e Izraelit kanë
braktisur besëlidhjen tënde, kanë prishur altarët dhe kanë vrarë me
shpatë profetët e tu. Kam mbetur vetëm unë dhe ata përpiqen të më
vrasin".

<span id="an_19:15">19:15</span> Zoti i tha: "Shko, merr përsëri rrugën
e kthimit deri në shkretëtirën e Damaskut; kur të arrish aty, do ta
vajosësh Hazaelin mbret të Sirisë.

<span id="an_19:16">19:16</span> Do të vajosësh gjithashtu Jehun, birin
e Nimshit, mbret të Izraelit; do të vajosësh pastaj Eliseun, birin e
Shafatit nga Abel-Melohahu, si profet në vendin tënd.

<span id="an_19:17">19:17</span> Kështu që ai që do të shpëtojë nga
shpata e Hazaelit, do të vritet nga Jehu; dhe ai që do të shpëtojë nga
shpata e Jehut, do të vritet nga Eliseu.

<span id="an_19:18">19:18</span> Por kam lënë në Izrael një tepricë prej
shtatë mijë njerëzish; të gjithë nuk janë gjunjëzuar përpara Baalit dhe
nuk e kanë puthur me buzët e tyre".

<span id="an_19:19">19:19</span> Elia u nis që andej dhe gjeti Eliseun,
birin e Shafatit, ndërsa lëronte me dymbëdhjetë pendë qe para tij, dhe
ai vetë gjendej me pendën e dymbëdhjetë. Elia i kaloi afër dhe i hodhi
sipër mantelin e tij.

<span id="an_19:20">19:20</span> Atëherë Eliseu la qetë dhe vrapoi pas
Elias, duke thënë: "Të lutem, më lër të shkoj të puth atin tim dhe nënen
time, pastaj do të të ndjek". Elia iu përgjigj: "Shko dhe kthehu, sepse
ç'të kam bërë?".

<span id="an_19:21">19:21</span> Me t'u larguar nga ai, Eliseu mori një
pendë qe dhe i ofroi si flijim; me veglat e qeve poqi mishin dhe ua dhe
njerëzve, që e hëngrën. Pastaj u ngrit, shkoi pas Elias dhe u vu në
shërbim të tij.

<span id="an_20:1">20:1</span> Ben-Hadadi, mbret i Sirisë, mblodhi tërë
ushtrinë e tij; me të ishin tridhjetë e dy mbretër me kuaj dhe qerre;
pastaj u nis, rrethoi Samarinë dhe e sulmoi.

<span id="an_20:2">20:2</span> Pastaj i dërgoi lajmëtarë në qytet
Ashabit, mbretit të Izraelit, për t'i thënë:

<span id="an_20:3">20:3</span> "Kështu thotë Ben-Hadadi: "Argjendi dhe
ari yt janë të mitë, po kështu bashkëshortet e tua dhe bijtë e tu më të
mirë janë të mitë"".

<span id="an_20:4">20:4</span> Mbreti i Izraelit u përgjigj: "Éshtë
ashtu si thua ti, o mbret, o imzot; unë dhe tërë ato që kam jemi të
tutë".

<span id="an_20:5">20:5</span> Lajmëtarët e kthyen përsëri dhe thanë:
"Kështu flet Ben-Hadadi: "Unë të çova fjalë se duhet të më japësh
argjendin dhe arin tënd, gratë e tua dhe bijtë e tu;

<span id="an_20:6">20:6</span> por nesër, në këtë orë, do të dërgoj te
ti shërbëtorët e mi, të cilët do të bastisin shtëpinë tënde dhe shtëpinë
e shërbëtorëve të tu; ata do të marrin të gjitha gjërat që janë me të
shtrenjta për ty"".

<span id="an_20:7">20:7</span> Atëherë mbreti i Izraelit thirri tërë
pleqtë e vendit dhe u tha: "Shikoni, ju lutem, se si ky njeri kërkon
shkatërrimin tonë, sepse më ka dërguar të kërkojë gratë e mia dhe bijtë
e mi, argjendin dhe arin tim, dhe unë nuk i kam refuzuar asgjë".

<span id="an_20:8">20:8</span> Tërë pleqtë dhe tërë populli thanë: "Mos
e dëgjo dhe mos prano".

<span id="an_20:9">20:9</span> Ashabi iu përgjigj pastaj lajmëtarëve të
Ben-Hadadit: "I thoni mbretit, zotit time: "Të gjitha gjërat që i
kërkove shërbëtorit tënd herën e parë do t'i bëj, por këtë nuk mund ta
bëj"". Kështu lajmëtarët shkuan t'i njoftojnë përgjigjen Ben-Hadadit.

<span id="an_20:10">20:10</span> Atëherë Ben-Hadadi i çoi fjalë Ashabit:
"Perënditë të më bëjnë kështu dhe më keq në rast se pluhuri i Samarisë
do të mjaftojë që të mbushin grushtat tërë njerëzit që më pasojnë!".

<span id="an_20:11">20:11</span> Mbreti i Izraelit u përgjigj: "I thoni:
"Ai që ka armaturën në trup të mos lavdërohet si ai që e heq"".

<span id="an_20:12">20:12</span> Kur Ben-Hadadi mori këtë përgjigje, ai
ndodhej bashkë me mbretërit duke pirë në çadrat, dhe u tha shërbëtorëve
të tij: "Bëhuni gati për mësymje!". Kështu ata u përgatitën për të
sulmuar qytetin.

<span id="an_20:13">20:13</span> Por ja që një profet iu afrua Ashabit,
mbretit të Izraelit, dhe i tha: "Kështu thotë Zoti: "E shikon këtë turmë
të madhe? Ja, që sot unë do ta lë në dorën tënde dhe kështu do të mësosh
që unë jam Zoti"".

<span id="an_20:14">20:14</span> Ashabi i tha: "Me anë të kujt?". Ai u
përgjigj: "Kështu thotë Zoti: "Me anë të të rinjve në shërbim të krerëve
të krahinave"". Ashabi tha: Kush do ta fillojë betejën?". Profeti u
përgjigj: "Ti".

<span id="an_20:15">20:15</span> Atëherë Ashabi kaloi në revistë të
rinjtë që ishin në shërbim të krerëve të krahinave; ata ishin dyqind e
tridhjetë e dy veta. Pastaj kaloi në revistë tërë popullin, tërë bijtë e
Izraelit; ishin shtatë mijë veta.

<span id="an_20:16">20:16</span> Në mesditë bënë një dalje, ndërsa
Ben-Hadadi ishte duke pirë dhe duke u dehur bashkë me tridhjetë e dy
mbretërit që i kishin ardhur në ndihmë.

<span id="an_20:17">20:17</span> Të rinjtë në shërbim të krerëve të
krahinave dolën të parët. Ben-Hadadi dërgoi njerëz për të parë dhe ata i
njoftuan: "Nga Samaria kanë dalë disa njerëz".

<span id="an_20:18">20:18</span> Mbreti tha: "Në rast se kanë dalë me
qëllime paqësore, i zini të gjallë; në qoftë se kanë dalë për të
luftuar, i zini gjithashtu të gjallë".

<span id="an_20:19">20:19</span> Kështu të rinjtë në shërbim të krerëve
të krahinave dolën nga qyteti bashkë me ushtrinë që i pasonte,

<span id="an_20:20">20:20</span> dhe secili prej tyre vrau nga një
njeri. Kështu Sirët ua mbathën këmbëve dhe Izraelitët i ndoqën; dhe
Ben-Hadadi, mbret i Sirisë, iku me kalë bashkë me disa kalorës.

<span id="an_20:21">20:21</span> Edhe mbreti i Izraelit mori pjesë në
luftimet, shkatërroi kuaj dhe qerre dhe u shkaktoi Sirëve një disfatë të
madhe.

<span id="an_20:22">20:22</span> Atëherë profeti iu afrua mbretit të
Izraelit dhe i tha: "Shko, përforcohu dhe mendo mirë atë që duhet të
bësh, sepse mbas një viti mbreti i Sirisë do të të sulmojë".

<span id="an_20:23">20:23</span> Shërbëtorët e mbretit të Sirisë i
thanë: "Perëndia i tyre është Perëndia i maleve; prandaj ata qenë më të
fortë se ne; por në rast se ndeshemi në fushë, ne do të jemi me siguri
më të fortë.

<span id="an_20:24">20:24</span> Prandaj vepro kështu: tërë mbretërve
hiqua komandën që kanë dhe në vend të tyre cakto kapedanë.

<span id="an_20:25">20:25</span> Mblidh një ushtri baras me atë që ke
humbur, me po aq kuaj dhe qerre; pastaj do të ndeshemi në fushë dhe me
siguri do të jemi më të fortë se ata". Ai pranoi këshillën e tyre dhe
veproi ashtu siç i thanë.

<span id="an_20:26">20:26</span> Pas një viti Ben-Hadadi kaloi në
revistë Sirët dhe doli në drejtim të Afekut për të luftuar Izraelin.

<span id="an_20:27">20:27</span> Edhe bijtë e Izraelit u thirrën për t'u
mbledhur dhe u furnizuan me ushqime; pastaj u nisën kundër Sirëve dhe
ngritën kampin e tyre përballë tyre; dukeshin si dy kope të vogla dhish,
ndërsa Sirët e kishin mbushur vendin.

<span id="an_20:28">20:28</span> Atëherë një njeri i Perëndisë iu afrua
mbretit të Izraelit dhe i tha: "Kështu thotë Zoti: "Me qenë se Sirët
kanë thënë: Zoti është Perëndia i maleve dhe nuk është Perëndia i
luginave unë do të jap në duart e tua tërë këtë mizëri të madhe; dhe ju
do të mësoni që unë jam Zoti"".

<span id="an_20:29">20:29</span> Shtatë ditë me radhë qëndruan në kampet
e tyre njeri përballë tjetrit, por ditën e shtatë filloi beteja dhe
bijtë e Izraelit vranë brenda një dite të vetme njëqind mijë këmbësorë
sirë.

<span id="an_20:30">20:30</span> Ata që shpëtuan ikën në qytetin e
Afekut, ku muret ranë mbi njëzet e shtatë mijë prej tyre. Edhe
Ben-Hadadi iku dhe shkoi në qytet përt'u fshehur në një dhomë të
brendshme.

<span id="an_20:31">20:31</span> Shërbëtorët e tij i thanë: "Ja, kemi
dëgjuar të thuhet që mbretërit e shtëpisë së Izraelit janë zemërbutë;
prandaj të veshim thasë dhe të vëmë litarë në qafë dhe të dalim të
presim mbretin e Izraelit; ndofta ai ka për të na lënë të gjallë".

<span id="an_20:32">20:32</span> Kështu ata u veshën me thasë dhe vunë
litarë në qafë, shkuan te mbreti i Izraelit dhe i thanë: "Shërbëtori yt
Ben-Hadadi thotë: "Të lutem, lërmë të gjallë"". Ashabi u përgjigj:
"Éshtë ende gjallë? Ai është vëllai im".

<span id="an_20:33">20:33</span> Këta njerëz e muarrën këtë si shenjë të
mbarë dhe nxituan të kërkonin vërtetimin e kësaj thënie, duke thënë:
"Ben-Hadadi është, pra, vëllai yt!". Ai u përgjigj: "Shkoni ta merrni".
Kështu Ben-Hadadi shkoi te Ashabi, që e hipi në qerren e tij.

<span id="an_20:34">20:34</span> Atëherë Ben-Hadadi i tha: "Unë do të të
kthej qytetet që ati im i hoqi atit tënd; dhe kështu ti do të vendosësh
tregje në Damask, ashtu si kishte bërë im atë në Samari". Ashabi i tha:
"Me këtë kusht do të të lë të ikësh"; kështu Ashabi lidhi një besëlidhje
me të dhe e la të ikë.

<span id="an_20:35">20:35</span> Atëherë një nga bijtë e profetëve i tha
shokut të tij me urdhër të Zotit: "Më godit!". Por ky nuk pranoi ta
godasë.

<span id="an_20:36">20:36</span> Atëherë i pari i tha: "Me qenë se nuk
iu binde zërit të Zotit, sapo të largohesh nga unë një luan do të të
vrasë". Kështu, me t'u larguar nga ai, doli një luan dhe e vrau.

<span id="an_20:37">20:37</span> Pastaj profeti gjeti një njeri dhe i
tha: "Më godit!". Ky e rrahu dhe e plagosi.

<span id="an_20:38">20:38</span> Atëherë profeti shkoi ta presë mbretin
në rrugë, duke u maskuar me një rryp pëlhure mbi sytë.

<span id="an_20:39">20:39</span> Kur po kalonte mbreti, i thirri dhe i
tha: "Shërbëtori yt u fut në mes të betejës, kur dikush u tërhoq mënjanë
dhe më solli një njeri, duke më thënë: "Ruaje këtë njeri; në rast se
vritet, do ta paguash me jetën tënde ose do të paguash një talent
argjendi".

<span id="an_20:40">20:40</span> Ndërsa shërbëtori yt ishte i zënë sa
andej e këtej, ai person u zhduk". Mbreti i Izraelit i tha: "Ja vendimi
yt; e ke shqiptuar ti vetë".

<span id="an_20:41">20:41</span> Atëherë ai hoqi me nxitim nga sytë
rripin e përlhurës dhe mbreti i Izraelit e pa që ishte një nga profetët.

<span id="an_20:42">20:42</span> Pastaj profeti i tha mbretit: "Kështu
thotë Zoti: "Me qenë se e le të të shpëtojë nga dora njeriun që kisha
caktuar të shfarosej, jeta jote ka për tu paguar për të tijën dhe
populli yt për popullin e tij".

<span id="an_20:43">20:43</span> Kështu mbreti i Izraelit u kthye në
shtëpinë e tij i hidhëruar dhe i zemëruar, dhe shkoi në Samari.

<span id="an_21:1">21:1</span> Mbas këtyre ngjarjeve, ndodhi që Nabothi
i Jezreelit kishte një vresht në Jezreel, afër pallatit të Ashabit,
mbretit të Samarisë.

<span id="an_21:2">21:2</span> Kështu Ashabi i foli Nabothit dhe i tha:
"Më jep vreshtin që ta bëj kopsht perimesh, sepse ndodhet afër shtëpisë
sime. Në këmbim do të jap një vresht më të mirë ose, po të të pëlqejë më
tepër, barasvlerën në të holla".

<span id="an_21:3">21:3</span> Por Nabothi iu përgjigj Ashabit: "Të më
ruajë Zoti të të lë trashëgiminë e etërve të mi!".

<span id="an_21:4">21:4</span> Prandaj Ashabi u kthye në shtëpi i
trishtuar dhe i zemëruar për përgjigjen që Nabothi i Jezreelit i kishte
dhënë: "Nuk do të jap trashëgiminë e etërve të mi!". Ra mbi shtratin e
tij, ktheu kokën mënjanë dhe nuk deshi të hante.

<span id="an_21:5">21:5</span> Atëherë Jezebeli, bashkëshortja e tij, iu
afrua dhe i tha: "Pse e ke frymën kaq të trishtuar dhe nuk ha?".

<span id="an_21:6">21:6</span> Ai iu përgjigj: "Sepse fola me Nabothin e
Jezreelit dhe i thashë: "Më jep me para vreshtin tënd ose, po të të
pëlqejë më shumë, të të jap një vresht tjetër si këmbim". Por ai m'u
përgjigj: "Nuk do të të jap vreshtin tim!"".

<span id="an_21:7">21:7</span> Atëherë gruaja e tij Jezebel i tha: "A
nuk je ti që mbretëron tani mbi Izrael? Çohu, ha dhe zemra jote të
gëzohet; vreshtin e Nabothit në Jezreel do të ta jap unë".

<span id="an_21:8">21:8</span> Kështu ajo shkroi disa letra në emër të
Ashabit, i vulosi me vulën e këtij dhe ua dërgoi pleqve dhe parisë që
banonin në po atë qytet me Nabothin.

<span id="an_21:9">21:9</span> Në letrat ajo shkruante kështu: "Shpallni
agjërimin dhe e ulni Nabothin në rreshtin e parë përpara popullit;

<span id="an_21:10">21:10</span> i vini përballë dy njerëez të poshtër
që të deponojnë kundër tij, duke thënë: "Ti ke blasfemuar Perëndinë dhe
mbretin"; pastaj çojeni jashtë, goditeni me gurë dhe kështu të vdesë".

<span id="an_21:11">21:11</span> Njerëzit e qytetit të Nabothit, pleqtë
dhe paria që banonin në qytetin e tij vepruan ashtu si Jezebeli kishte
dërguar t'u thoshte, siç ishte shkruar në letrat që u kishte drejtuar.

<span id="an_21:12">21:12</span> Shpallën agjerimin dhe e ulën Nabothin
përpara popullit.

<span id="an_21:13">21:13</span> Pastaj erdhën dy njerëz të poshtër që u
ulën përballë tij; dhe këta dy të poshtër deponuan kundër Nabothit
përpara popullit, duke thënë: "Nabothi ka mallkuar Perëndinë dhe
mbretin". Pastaj e çuan jashtë qytetit dhe e vranë me gurë; kështu ai
vdiq.

<span id="an_21:14">21:14</span> Pas kësaj i çuan fjalë Jezebelit:
"Nabothi u vra me gurë dhe vdiq".

<span id="an_21:15">21:15</span> Kur Jezebeli mësoi që Nabothi ishte
vrarë me gurë dhe kishte vdekur, i tha Ashabit: "Çohu dhe shtjere në
dorë vreshtin e Nabothit në Jezreel, që ai nuk pranoi të të japë me
para, sepse Nabothi nuk jeton më, por ka vdekur".

<span id="an_21:16">21:16</span> Me të dëgjuar Ashabi që Nabothi kishte
vdekur, u ngrit dhe u nis për të shtënë në dorë vreshtin e Nabothit në
Jezreel.

<span id="an_21:17">21:17</span> Atëherë fjala e Zotit iu drejtua Elias,
Tishbitit, me këto fjalë, duke i thënë:

<span id="an_21:18">21:18</span> "Çohu dhe dil para Ashabit, mbretit të
Izraelit, që banon në Samari; Ja, ai është në vreshtin e Nabothit, ku ka
shkuar për ta shtënë në dorë.

<span id="an_21:19">21:19</span> Do t'i flasësh kështu: Kështu thotë
Zoti: "Në fillim vrave një njeri dhe pastaj i rrëmbeve pronën". Pastaj
t'i thuash: Kështu thotë Zoti: "Po në atë vend ku qentë kanë lëpirë
gjakun e Nabothit, ata kanë për të lëpirë edhe gjakun tënd"".

<span id="an_21:20">21:20</span> Ashabi i tha Elias: "Më gjete pra, o
armiku im?". Elia u përgjigj: "Po, të gjeta, sepse je shitur për të bërë
atë që është e keqe në sytë e Zotit.

<span id="an_21:21">21:21</span> Ja, unë do të sjell mbi ty fatkeqësinë,
do t'i zhduk tërë pasardhësit e tu dhe do të shfaros nga shtëpia e
Ashabit çdo mashkull, skllav apo i lirë në Izrael.

<span id="an_21:22">21:22</span> Do ta bëj shtëpinë tënde si shtëpinë e
Jeroboamit, birit të Nabatit, dhe si shtëpinë e Baashas, birit të
Ahijahut, sepse ti ke nxitur zemërimin tim dhe e ke bërë Izraelin të
mëkatojë.

<span id="an_21:23">21:23</span> Edhe për sa i përket Jezebelit, Zoti
flet dhe thotë: "Qentë do ta hanë Jezebelin poshtë mureve të Jezreelit".

<span id="an_21:24">21:24</span> Ata të Ashabit që do të vdesin në qytet
do t'i hanë qentë, ata që do të vdesin përkundrazi në ara do t'i hanë
shpendët e qiellit".

<span id="an_21:25">21:25</span> Në të vërtetë nuk pati kurrë ndonjë
njeri që u shit për të bërë atë që është e keqe në sytë e Zotit si
Ashabi, sepse ishte i shtyrë nga gruaja e tij Jezebeli.

<span id="an_21:26">21:26</span> Ai u suall në mënyrë të neveritshme
duke u dhënë pas idhujve, ashtu si kishin bërë Amorejtë që Zoti i kishte
dëbuar përpara bijve të Izraelit.

<span id="an_21:27">21:27</span> Kur Ashabi dëgjoi këto fjalë, grisi
rrobat e tij, e mbuloi trupin me një thes dhe agjeroi; binte në shtrat i
mbështjellë me thesin dhe ecte si i përvuajtur.

<span id="an_21:28">21:28</span> Atëherë fjala e Zotit iu drejtua Elias,
Tishbitit, duke i thënë:

<span id="an_21:29">21:29</span> "A e pe si u poshtërua Ashabi para
meje? Duke qenë se u poshtërua para meje, unë nuk do ta godas me
fatkeqësinë sa është i gjallë, por do të dërgoj fatkeqësinë mbi shtëpinë
e tij gjatë jetës së birit të tij".

<span id="an_22:1">22:1</span> Kaluan tre vjet pa luftë midis Sirisë dhe
Izraelit.

<span id="an_22:2">22:2</span> Por në vitin e tretë Jozafati, mbreti i
Judës, zbriti të takohet me mbretin e Izraelit.

<span id="an_22:3">22:3</span> Mbreti i Izraelit u kishte thënë
shërbëtorëve të tij: "Ju nuk e dini që Ramothi i Galaadit është yni dhe
ne po rrimë të qetë pa e rimarrë nga duart e mbretit të Sirisë?".

<span id="an_22:4">22:4</span> Pastaj i tha Jozafatit: "A nuk do të vije
të luftoje me mua në Ramoth të Galaadit?". Jozafati iu përgjigj mbretit
të Izraelit me këto fjalë: "Ki besim tek unë ashtu si te vetja jote, te
njerëzit e mi si te njerëzit e tu, mbi kuajt e mi ashtu si ke besim te
kuajt e tu".

<span id="an_22:5">22:5</span> Jozafati i tha gjithashtu mbretit të
Izraelit: "Të lutem këshillohu po sot me Zotin".

<span id="an_22:6">22:6</span> Atëherë mbreti i Izraelit thirri profetët
që ishin rreth katërqind, dhe iu tha: "A duhet të shkoj të luftoj kundër
Ramothit të Galaadit, apo të heq dorë nga kjo?". Ata iu përgjigjën:
"Shko, sepse Perëndia do ta japë në duart e mbretit".

<span id="an_22:7">22:7</span> Por Jozafati tha: "A nuk ka këtu ndonjë
profet tjetër të Zotit, me të cilin mund të këshillohemi?".

<span id="an_22:8">22:8</span> Mbreti i Izraelit iu përgjigj Jozafatit:
"Ka akoma një njeri, Mikajahu, bir i Imlahut, me anë të të cilit mund të
këshillohesh me Zotin; por unë e urrej sepse nuk profetizon kurrë asgjë
të mirë lidhur me mua, por vetëm të keqen". Jozafati u përgjigj: "Mbreti
nuk duhet të flasë kështu!".

<span id="an_22:9">22:9</span> Atëherë mbreti i Izraelit thirri një
eunuk dhe i tha: "Sill menjëherë Mikajahun, birin e Imlahut".

<span id="an_22:10">22:10</span> Mbreti i Izraelit dhe Jozafati, mbret i
Judës, ishin ulur secili në fronin e tij, të veshur me rrobat e tyre
mbretërore, në lëmin që ndodhet në hyrje të portës së Samarisë; dhe tërë
profetët profetizonin para tyre.

<span id="an_22:11">22:11</span> Sedekia, bir i Kenaanahut, që i kishte
bërë vetes brirë prej hekuri, tha: "Kështu thotë Zoti: "Me këta brirë do
të shposh tejpërtej Sirët deri sa t'i shkatërrosh plotësisht"".

<span id="an_22:12">22:12</span> Tërë profetët bënin profeci të
njollojtë dhe thonin: "Shko kundër Ramothit të Galaadit dhe do t'ia
dalësh, sepse Zoti do ta japë në duart e mbretit".

<span id="an_22:13">22:13</span> Lajmëtari që kishte shkuar të thërriste
Mikajahun i foli kështu dhe tha: "Ja, fjalët e profetëve përputhen duke
shpallur gjëra të mira për mbretin; të lutem, fjala jote të jetë si ajo
e secilit prej tyre, dhe shpall edhe ti gjëra të mira".

<span id="an_22:14">22:14</span> Por Mikajahu u përgjigj: "Ashtu siç
është e vërtetë që Zoti rron, unë do them ato që do të më thotë Zoti".

<span id="an_22:15">22:15</span> Si ariti para mbretit, mbreti i tha:
"Mikajah, a duhet të shkojmë të luftojmë kundër Ramothit të Galaadit,
apo duhet të heqim dorë?". Ai u përgjigj: "Shko, ti do t'ia dalësh,
sepse Zoti do ta japë në duart e mbretit".

<span id="an_22:16">22:16</span> Atëherë mbreti i tha: "Sa herë jam
përgjëruar të më thuash vetëm të vërtetën në emër të Zotit?".

<span id="an_22:17">22:17</span> Mikajahu u përgjigj: "Pashë tërë
Izraelin të shpërndarë nëpër male, sikur të ishin dhen pa bari; dhe Zoti
ka thënë: "Ata nuk kanë më zot; secili të kthehet në paqe në shtëpinë e
vet"".

<span id="an_22:18">22:18</span> Mbreti i Izraelit i tha Jozafatit: "A
nuk të kisha thënë unë që në lidhje me mua, ai nuk do të profetizonte
asgjë të mirë, por vetëm të keqe?".

<span id="an_22:19">22:19</span> Atëherë Mikajahu tha: "Prandaj dëgjo
fjalën e Zoti. Unë e kam parë Zotin të ulur mbi fronin e tij, ndërsa
tërë ushtria e qiellit i rrinte përqark në të djathtë dhe në të majtë.

<span id="an_22:20">22:20</span> Zoti tha: "Kush do t'ia prishë mendjen
Ashabit që të dalë dhe të vritet në Ramoth të Galaadit?". Tani dikush
përgjigjet në një mënyrë dhe dikush në një tjetër.

<span id="an_22:21">22:21</span> Atëherë doli një frymë, që u paraqit
përpara Zotit dhe tha: "Do t'ia prish mendjen unë".

<span id="an_22:22">22:22</span> Zoti i tha: "Në çfarë mënyre?". Ai u
përgjigj: "Do të dal dhe do të jem fryma e gënjeshtrës në gojën e tërë
profetëve të tij". Zoit i tha: "Do t'ia dalësh me siguri ta mashtrosh;
dil dhe vepro ashtu".

<span id="an_22:23">22:23</span> Prandaj Zoti ka vënë një frymë
gënjeshtre në gojën e të gjithë profetëve të tu; por Zoti parashikon
fatkeqësira kundër teje".

<span id="an_22:24">22:24</span> Atëherë Sedekia, bir i Kenaanahut, u
afrua dhe i ra me një shpullë Mikajahut, duke i thënë: "Nga kaloi Fryma
e Zotit kur doli nga unë për të folur me ty?".

<span id="an_22:25">22:25</span> Mikajahu u përgjigj: "Do ta shohësh
ditën që do të shkosh, në një dhomë të brendshme për t'u fshehur".

<span id="an_22:26">22:26</span> Atëherë mbreti i Izraelit tha: "Merre
Mikajahun dhe çoje tek Amoni, guvernatori i qytetit dhe tek Joasi, bir i
mbretit, dhe u thuaj atyre:

<span id="an_22:27">22:27</span> Kështu thotë mbreti: "Futeni këtë në
burg dhe ushqeheni me bukë dhe me ujë hidhërimi, deri sa të kthehem
shëndoshë e mirë".

<span id="an_22:28">22:28</span> Atëherë Mikajahu tha: "Në rasat se ti
kthehesh shëndoshë e mirë, kjo do të thotë se Zoti nuk ka folur
nëpërmjet meje". Dhe shtoi: "Dëgjoni, o popuj të tërë!".

<span id="an_22:29">22:29</span> Mbreti i Izraelit dhe Jozafati, mbret i
Judës, dolën, pra, kundër Ramothit të Galaadit.

<span id="an_22:30">22:30</span> Mbreti i Izraelit i tha Jozafatit: "Unë
do të ndërroj petkat që të mos njihem dhe pastaj do të shkoj të luftoj;
por ti vish rrobat e tua mbretërore". Kështu mbreti i Izraelit u vesh me
rroba të tjera dhe shkoi të luftojë.

<span id="an_22:31">22:31</span> Mbreti i Sirisë u kishte dhënë këtë
urdhër tridhjetë e dy kapitenëve të qerreve të tij, duke thënë: "Mos
luftoni kundër askujt, i madh apo i vogël qoftë; por vetëm kundër
mbretit të Izraelit".

<span id="an_22:32">22:32</span> Kështu, kur kapitenët e qerreve panë
Jozafatin, ata thanë: "Ky është me siguri mbreti i Izraelit". Dhe u
kthyen nga ai për ta sulmuar; por Jozafati lëshoi një ulërimë.

<span id="an_22:33">22:33</span> Kur kapitenët e qerreve e kuptuan që
nuk ishte mbreti i Izraelit, hoqën dorë nga ndjekja.

<span id="an_22:34">22:34</span> Por një njeri lëshoi rastësisht
shigjetë me harkun e tij dhe goditi mbretin e Izraelit midis sythave të
parzmores të tij; prandaj mbreti i tha karrocierit: "Kthehu dhe më ço
jashtë rrëmujës, sepse jam i plagosur".

<span id="an_22:35">22:35</span> Por beteja qe aq e ashpër atë ditë, sa
që mbreti u detyrua të qëndrojë në qerren e tij përpara Sirëve, dhe vdiq
aty nga mbrëmja; gjaku i plagës kishte rjedhur në fund të qerres.

<span id="an_22:36">22:36</span> Kur po ngrysej, një ulërimë përshkoi
radhët e ushtrisë: "Secili të kthehet në qytetin e vet, secili në
fshatin e tij!".

<span id="an_22:37">22:37</span> Kështu mbreti vdiq dhe u çua në Samari;
pastaj u bë varrimi i mbretit në Samari.

<span id="an_22:38">22:38</span> Pas kësaj lanë qerren dhe armët në një
hauz të Samarisëç dhe qentë lëpinë gjakun e tij, sipas fjalës që kishte
thënë Zoti.

<span id="an_22:39">22:39</span> Pjesa tjetër e bëmave të Ashabit, të
gjitha ato që ai bëri, shtëpia e fildishtë që ndërtoi dhe tërë qytetet
që ngriti a nuk janë të shkruara vallë në librin e Kronikave të
mbretërve të Izraelit?

<span id="an_22:40">22:40</span> Kështu Ashabin e zuri gjumi me etërit e
tij. Në vend të tij mbretëroi Ashaziahu, i biri.

<span id="an_22:41">22:41</span> Jozafati, bir i Asas, filloi të
mbretërojë mbi Judën vitin e katërt të Ashabit, mbret i Izraelit.

<span id="an_22:42">22:42</span> Jozafati ishte tridhjetë e pesë vjeç
kur filloi të mbretërojë, dhe mbretëroi njëzet e pesë vjet në Jeruzalem.
E ëma quhej Azubah dhe ishte bijë e Shilhit.

<span id="an_22:43">22:43</span> Ai ndoqi tërë rrugët e Asas, atit të
tij, dhe nuk u largua prej tyre, duke bërë atë që është e drejtë në sytë
e Zotit. Megjithatë vendet e larta nuk u hoqën; kështu populli vazhdonte
të ofronte flijime dhe të digjte temjan në vendet e larta.

<span id="an_22:44">22:44</span> Dhe Jozafati jetonte në paqe me mbretin
e Izraelit.

<span id="an_22:45">22:45</span> Pjesa tjetër e bëmave të Jozafatit,
trimëritë e tij dhe luftrat e tij a nuk janë vallë të shkruara në librin
e Kronikave të mbretërve të Judës?

<span id="an_22:46">22:46</span> Ai zhduku nga vendi mbeturinat e atyre
që merreshin me kurvëri dhe, që kishin mbetur nga koha e Asas, atit të
tij.

<span id="an_22:47">22:47</span> Në atë kohë nuk kishte asnjë mbret në
Edom, por vetëm një përfaqësues i mbretit.

<span id="an_22:48">22:48</span> Jozafati bëri që të ndërtohen anije në
Tarshish për të vajtur në Ofir, që të kërkohej ar, por anijet nuk
arritën kurrë të dalin në det, sepse u shkatërruan në Etsion-Geber.

<span id="an_22:49">22:49</span> Atëherë Ashaziahu, bir i Ashabit, i tha
Jozafatit: "Lejo që shërbëtorët e mi të hipin mbi anijet bashkë me
shërbëtorët e tu". Por Jozafati nuk pranoi.

<span id="an_22:50">22:50</span> Jozafatin e zuri gjumi bashkë me etërit
e tij dhe u varros bashkë me ta në qytetin e Davidit, atit të tij. Në
vend të tij mbretëroi i biri Jehoram.

<span id="an_22:51">22:51</span> Ashaziahu, bir i Ashabit, filloi të
mbretërojë mbi Izraelin në Samari vitin e shtatëmbëdhjetë të Jozafatit,
mbretit të Judës, dhe mbretëroi dy vjet mbi Izraelin.

<span id="an_22:52">22:52</span> Ai bëri atë që është e keqe në sytë e
Zotit dhe ndoqi rrugën e atit të tij, të nënës së tij dhe atë të
Jeroboamit, birit të Nebathit, që e kishte bërë Izraelin të kryente
mëkate.

<span id="an_22:53">22:53</span> U vu në shërbim të Baalit dhe ra
përmbys përpara tij, duke shkaktuar zemërimin e Zotit, Perëndisë të
Izraelit, pikërisht ashtu si kishte vepruar i ati.

------------------------------------------------------------------------

[Next: 2 Kings](kg2.md)
