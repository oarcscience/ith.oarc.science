<HTML>
<HEAD>
<link rel="stylesheet" type="text/css" href="../../../css/marg.css">
<META HTTP-EQUIV="Content-Type" CONTENT="text/html; charset=UTF-8">
<META name="description" content="Xhosa Bible, full text etext at Intangible Textual Heritage">
<TITLE>Xhosa Bible: Romans</TITLE>
</HEAD>
<BODY>
<CENTER>
<A HREF="../../../index.htm"><IMG SRC="../../../cdshop/ithlogo.png" BORDER="0"></A><BR>
<A HREF="../../../index.htm">Intangible Textual Heritage</A>&nbsp;
<A HREF="../../index.htm">Bible</A>&nbsp;
<A HREF="../index.htm">World Bible</A>&nbsp;
<A HREF="index.htm">Index</A>&nbsp;
<A HREF="act.htm">Previous</A>&nbsp;
<A HREF="co1.htm">Next</A>&nbsp;
</CENTER>
<HR>
</p> <h3 align="center" align="center">Xhosa Bible: Romans</h3> 
<p><A NAME="an_1:1">1:1</A>&nbsp;UPawulos, umkhonzi kaYesu Kristu, umpostile owabizwayo,  wahlulelwa ukuvakalisa iindaba ezilungileyo zikaThixo,</p> 
<p><A NAME="an_1:2">1:2</A>&nbsp;awazidingayo ngenxa engaphambili ngabo abaprofeti bakhe ezibhalweni ezingcwele,</p> 
<p><A NAME="an_1:3">1:3</A>&nbsp;ebhekisele kuNyana wakhe, owazalwa engowembewu kaDavide ngokwenyama,</p> 
<p><A NAME="an_1:4">1:4</A>&nbsp;owamiswayo ukuba unguNyana kaThixo, enamandla, ngokomoya wobungcwele, ngokuvuka kwabafileyo, uYesu Kristu ke, iNkosi yethu;</p> 
<p><A NAME="an_1:5">1:5</A>&nbsp;esathi ngaye samkela ubabalo nobupostile, ukuze ngenxa yegama lakhe kubekho ukulululamela ukholo phakathi kwazo zonke iintlanga;</p> 
<p><A NAME="an_1:6">1:6</A>&nbsp;eniphakathi kwazo nani, babiziweyo bakaYesu Kristu:</p> 
<p><A NAME="an_1:7">1:7</A>&nbsp;ubhalela bonke abaseRoma, abaziintanda zikaThixo, abangcwele ababiziweyo, esithi, Makube lubabalo kuni, noxolo oluvela kuThixo uBawo wethu, neNkosi uYesu Kristu.</p> 
<p><A NAME="an_1:8">1:8</A>&nbsp;Kuqala ke, ndiyabulela kuThixo wam ngoYesu Kristu ngenxa yenu nonke, kuba ukholo lwenu luxelwa ehlabathini liphela.</p> 
<p><A NAME="an_1:9">1:9</A>&nbsp;Kuba ulingqina lam uThixo, endimkhonzayo ngomoya wam kwiindaba ezilungileyo zoNyana wakhe, okokuba andiyeki ukunikhankanya;</p> 
<p><A NAME="an_1:10">1:10</A>&nbsp;ndihlala ndikhunga emithandazweni yam, ukuba ndingade ngoku ndibe nempumelelo, ndize kuni nangakuphi, ngako ukuthanda kukaThixo.</p> 
<p><A NAME="an_1:11">1:11</A>&nbsp;Kuba ndilangazelela ukunibona, ukuze ndinabele sibabalo sithile sisesomoya, ukuze nizimaseke;</p> 
<p><A NAME="an_1:12">1:12</A>&nbsp;oko ke kukuze ndivuseleleke nam phakathi kwenu, ngalo ukholo olukuthi sobabini, ngolwenu kwanangolwam.</p> 
<p><A NAME="an_1:13">1:13</A>&nbsp;Andithandi ke ukuba ningazi, bazalwana, ukuba kufuthi ndizimisela entliziyweni yam ukuza kuni (ndathintelwa kwada kwanamhla), ukuze ndibe nasiqhamo sithile naphakathi kwenu,  kwanjengaphakathi kwezinye iintlanga.</p> 
<p><A NAME="an_1:14">1:14</A>&nbsp;KumaGrike kwanakumabharbhari, kwizilumko kwanakwabaswele ukuqonda, ndimelwe kukushumayela.</p> 
<p><A NAME="an_1:15">1:15</A>&nbsp;Ngokunjalo okukokwam ndingxamele ukuzishumayela iindaba ezilungileyo nakuni baseRoma.</p> 
<p><A NAME="an_1:16">1:16</A>&nbsp;Kuba andinazintloni ngazo iindaba ezilungileyo zikaKristu;  kuba zingamandla kaThixo okusindisa bonke abakholwayo, umYuda kuqala, kwanomGrike.</p> 
<p><A NAME="an_1:17">1:17</A>&nbsp;Kuba ngazo kutyhilwa ubulungisa bukaThixo, buphuma elukholweni buse elukholweni, njengokuba kubhaliwe kwathiwa,  Olilungisa ke uya kudla ubomi ngokokholo.</p> 
<p><A NAME="an_1:18">1:18</A>&nbsp;Kuba ityhilekile ingqumbo kaThixo ivela emazulwini, ichase konke ukungahloneli Thixo, nentswela-bulungisa yabantu,  abayithintelayo inyaniso ngokuswela ukulungisa.</p> 
<p><A NAME="an_1:19">1:19</A>&nbsp;Ngokokuba oko kwazekayo ngoThixo kuyabonakala ngaphakathi kwabo; kuba uThixo wakubonakalalisa kubo.</p> 
<p><A NAME="an_1:20">1:20</A>&nbsp;Kuba kwasekudalweni kwehlabathi, iindawo zakhe ezibe zingenakubonwa zibonwa kakuhle, ziqondeke, ngezinto ezenziweyo,  kwa-amandla akhe angunaphakade, nobuThixo bakhe, ukuze bangabi nakuziphendulela.</p> 
<p><A NAME="an_1:21">1:21</A>&nbsp;Ngokokuba bathe, bemazi uThixo, abamzukisa ngokoThixo,  ababulela kuye; basuka bazizinto ezingento ezicamangweni zabo,  yaza intliziyo yabo engenakuqonda yenziwa yamnyama;</p> 
<p><A NAME="an_1:22">1:22</A>&nbsp;bathi besiba bazizilumko, besuka baba ziziyatha;</p> 
<p><A NAME="an_1:23">1:23</A>&nbsp;baza ubuqaqawuli bukaThixo ongenakonakala babananisela intsobi yomfanekiselo womntu onokonakala, noweentaka, nowezinto ezizitho zine, nowezinambuzane.</p> 
<p><A NAME="an_1:24">1:24</A>&nbsp;Kungoko athe, besezinkanukweni zeentliziyo zabo, uThixo wabanikela nokubanikela ekungcoleni, ukuba bahlazisane ngemizimba, yabo.</p> 
<p><A NAME="an_1:25">1:25</A>&nbsp;bona bananisele ubuxoki inyaniso kaThixo, basihlonela basikhonza isidalwa, begqitha kuMdali, ongowokubongwa kuse kuwo amaphakade. Amen.</p> 
<p><A NAME="an_1:26">1:26</A>&nbsp;Ngenxa yoko, uThixo wabanikela ekuthabathekeni okulihlazo;  kuba namankazana abo umsebenzi wasemvelweni awananisela okunxamnye nemvelo;</p> 
<p><A NAME="an_1:27">1:27</A>&nbsp;kwaza kwangokunjalo ke namadoda, ewushiya umsebenzi wenkazana wasemvelweni, avutha ngokukhanukana kwawo, amadoda esenza kumadoda okuziintloni, ezamkelela umbuyekezo wokulahleka kwawo, abemelwe ke nguwo.</p> 
<p><A NAME="an_1:28">1:28</A>&nbsp;Njengokuba ke bekumangele ukuhlala bemazi kakuhle uThixo,  uThixo wabanikela engqiqweni engacikidekileyo, ukuba benze izinto ezingafanelekileyo;</p> 
<p><A NAME="an_1:29">1:29</A>&nbsp;bezele yiyo yonke intswela-bulungisa, okungendawo, ukubawa,  ulunya; bezele ngumona, kukubulala, ziinkani, yinkohliso,  bubumenemene;</p> 
<p><A NAME="an_1:30">1:30</A>&nbsp;abasebezi, abahlebi, abathiyekileyo kuThixo, abasileyo,  abanekratshi, abaqhankqalazi, abacebi bezinto ezimbi,  abangabevayo abazali,</p> 
<p><A NAME="an_1:31">1:31</A>&nbsp;abangenakuqonda, abaphuli beminqophiso, abangenabubele,  abangenatarhu, abangenanceba;</p> 
<p><A NAME="an_1:32">1:32</A>&nbsp;bona bathi, besazi kakuhle isimiselo sikaThixo, sokuba abo bazenzayo izinto ezinjalo bafanelwe kukufa, banganeli kukuzenza, basuka bathakazelele nabo bazenzayo.</p> 
<p><A NAME="an_2:1">2:1</A>&nbsp;Kungoko ndithi, Akunakuziphendulela, mntundini ugwebayo,  nokuba ungubani; kuba ngokugweba omnye, uzigweba kwawena; kuba wena ugwebayo wenza kwaezo zinto.</p> 
<p><A NAME="an_2:2">2:2</A>&nbsp;Siyazi ke ukuba isigwebo sikaThixo siwa ngokwenyaniso phezu kwabo bazenzayo izinto ezinjalo.</p> 
<p><A NAME="an_2:3">2:3</A>&nbsp;Ucinga na ke, mntundini ugweba abo bazenzayo izinto ezinjalo, ube usenza kwazona nawe, ukuthi, uya kusisaba na wena isigwebo sikaThixo?</p> 
<p><A NAME="an_2:4">2:4</A>&nbsp;Okanye uyabudela na ubutyebi bobubele bakhe, nonyamezelo,  nokuzeka kade umsindo; ungazi ukuba ububele bukaThixo bukusa enguqukweni?</p> 
<p><A NAME="an_2:5">2:5</A>&nbsp;Ke uthi, ngokuba lukhuni kwakho, nentliziyo yakho engenanguquko, uziqwebele ingqumbo, ngemini yengqumbo nokutyhilwa komgwebo onobulungisa kaThixo;</p> 
<p><A NAME="an_2:6">2:6</A>&nbsp;oya kuvuza ulowo nalowo ngokwemisebenzi yakhe:</p> 
<p><A NAME="an_2:7">2:7</A>&nbsp;abo bathi ngokomonde emsebenzini olungileyo bafune uzuko nembeko nokungonakali, abavuze ngobomi obungunaphakade;</p> 
<p><A NAME="an_2:8">2:8</A>&nbsp;ke kwabo beyelenqe, bangayithambeliyo inyaniso, basuke bathambele intswela-bulungisa, kuya kubakho umsindo nengqumbo,</p> 
<p><A NAME="an_2:9">2:9</A>&nbsp;imbandezelo noxinaniso emphefumlweni wabantu bonke abasebenza okubi, kowomYuda ukuqala, kwanakowomGrike;</p> 
<p><A NAME="an_2:10">2:10</A>&nbsp;kubekho uzuko ke, nembeko, noxolo, kubantu bonke abasebenza okulungileyo, kumYuda ukuqala, kwanakumGrike.</p> 
<p><A NAME="an_2:11">2:11</A>&nbsp;Kuba kuThixo akukho kukhetha buso.</p> 
<p><A NAME="an_2:12">2:12</A>&nbsp;Kuba bonke abonileyo bengenamthetho, baya kutshabalala ngokunjalo bengenamthetho; nabo bonke abonileyo benomthetho,  baya kugwetywa ngomthetho;</p> 
<p><A NAME="an_2:13">2:13</A>&nbsp;kuba asingabanela ukuba ngabaphulaphuli bawo umthetho,  abangamalungisa kuThixo; ngabenzi bawo umthetho abaya kugwetyelwa.</p> 
<p><A NAME="an_2:14">2:14</A>&nbsp;Kuba xa abeentlanga bathi, bengenamthetho, benze ngemvelo okomthetho, abo, bengenamthetho nje, bangumthetho kubo ngokwabo:</p> 
<p><A NAME="an_2:15">2:15</A>&nbsp;bona bawubonakalalisayo umsebenzi womthetho, ubhalwe ezintliziyweni zabo, sibe isazela sabo singqinelana nawo, zibe izicamango zabo zimangalelana, ziphathe kuziphendulela.</p> 
<p><A NAME="an_2:16">2:16</A>&nbsp;Kuya kuba njalo mhlenikweni uThixo aya kuzigweba izinto ezifihlakeleyo zabantu, ngokweendaba zam ezilungileyo ngoYesu Kristu.</p> 
<p><A NAME="an_2:17">2:17</A>&nbsp;Uyabona, wena unegama lokuba ungumYuda, wayame ngomthetho;  uqhayisa ngoThixo;</p> 
<p><A NAME="an_2:18">2:18</A>&nbsp;uyakwazi ukuthanda kwakhe; uzicikida izinto ezahlukeneyo,  uwutyelwe umthetho;</p> 
<p><A NAME="an_2:19">2:19</A>&nbsp;kananjalo wena ukholose ngokuthi uNokeli weemfama,  ulukhanyiselo lwabo basebumnyameni,</p> 
<p><A NAME="an_2:20">2:20</A>&nbsp;umluleki wabaswele ukuqonda, umfundisi weentsana, onesimilo sokwazi nesenyaniso emthethweni.</p> 
<p><A NAME="an_2:21">2:21</A>&nbsp;Ndithi, wena ke umfundisayo omnye, akuzifundisi? Wena ke uvakalisa ukuthi, makungebiwa, uyeba?</p> 
<p><A NAME="an_2:22">2:22</A>&nbsp;Wena ke uthi, makungakrexezwa, uyakrexeza? Wena ke ukruqukileyo zizithixo, uphanga iitempile?</p> 
<p><A NAME="an_2:23">2:23</A>&nbsp;Wena ke uqhayisa ngomthetho, uyamhlazisa uThixo ngokugqitha umthetho?</p> 
<p><A NAME="an_2:24">2:24</A>&nbsp;Kuba igama likaThixo linyeliswa ngenxa yenu phakathi kwazo iintlanga, njengoko kubhaliweyo.</p> 
<p><A NAME="an_2:25">2:25</A>&nbsp;Kuba ulwaluko luyanceda okunene, ukuba uyawenza umthetho;  kodwa ukuba ungumgqithi womthetho, ulwaluko lwakho lusuke lwaba kukungaluki.</p> 
<p><A NAME="an_2:26">2:26</A>&nbsp;Ngoko ke, ukuba ongalukileyo uthi azigcine izimiselo zomthetho, akuyi kuthi na ukungaluki kwakhe kubalelwe ekuthini kukwaluka?</p> 
<p><A NAME="an_2:27">2:27</A>&nbsp;Kuthi ukungaluki, oko kwasemvelweni, ngokuwuzalisa umthetho, kukugwebe wena ungumgqithi-mthetho, noko unesibhalo nolwaluko?</p> 
<p><A NAME="an_2:28">2:28</A>&nbsp;Kuba umYuda asingulowo unguye ngokwangaphandle, nolwaluko asilulo olo lwangaphandle enyameni;</p> 
<p><A NAME="an_2:29">2:29</A>&nbsp;umYuda ngulowo wasemfihlekweni, nolwaluko lolwentliziyo ngomoya, kungengantetho: yena ukudunyiswa kwakhe kungaphumi bantwini, kuphuma kuThixo.</p> 
<p><A NAME="an_3:1">3:1</A>&nbsp;Ugqithisele ngantoni na ngoko umYuda kwabanye? Kunceda ntoni na ukwaluka?</p> 
<p><A NAME="an_3:2">3:2</A>&nbsp;Kukhulu, ngeendlela zonke. Kuba ke, ukuqala, baphathiswa izihlabo zikaThixo.</p> 
<p><A NAME="an_3:3">3:3</A>&nbsp;Kuyini na khona, ukuba abathile abakholwanga? Ukungakholwa kwabo kokuphuthisa na ukuthembeka kukaThixo?</p> 
<p><A NAME="an_3:4">3:4</A>&nbsp;Nakanye! UThixo yena makabe nenyaniso, bonke abantu ke babe ngamaxoki; njengokuba kubhaliwe kwathiwa, Ukuze ube nokugwetyelwa emazwini akho, Weyise ekumangalelweni kwakho.</p> 
<p><A NAME="an_3:5">3:5</A>&nbsp;Ke ukuba ukuswela-kulungisa kwethu kuqondakalisa ubulungisa bukaThixo, sothini na? Uswele ukulungisa na uThixo, lo uhlisa umsindo wakhe? (Ndithetha ngokomntu.)</p> 
<p><A NAME="an_3:6">3:6</A>&nbsp;Nakanye! Oko ubengathini na uThixo ukuligweba ihlabathi?</p> 
<p><A NAME="an_3:7">3:7</A>&nbsp;Ke ukuba inyaniso kaThixo iphuphumele ekuthini azukiswe ngobuxoki bam, ndisagwetywa ngani na mna ngokomoni?</p> 
<p><A NAME="an_3:8">3:8</A>&nbsp;Yini na ukuba singabi sesisithi (ngoko ke sinyeliswayo,  ngoko ke abathile bathi, sithi thina), Masenze okubi, ukuze kuvele okulungileyo? abakugwetywa kuyeleleyo.</p> 
<p><A NAME="an_3:9">3:9</A>&nbsp;Kuthiweni na ke? Sinomkhusane na? Hayi, unakanye! Kuba besesiwamisele ityala amaYuda kwanamaGrike, lokuba baphantsi kwesono bonke;</p> 
<p><A NAME="an_3:10">3:10</A>&nbsp;njengokuba kubhaliwe kwathiwa, Akukho lungisa, hayi,  nalinye;</p> 
<p><A NAME="an_3:11">3:11</A>&nbsp;Akukho uqondayo; Akukho umfunisisayo uThixo!</p> 
<p><A NAME="an_3:12">3:12</A>&nbsp;Bonke baphambukile; bephelele, abancedi lutho; Akukho wenza okulungileyo; akukho nokude abe mnye.</p> 
<p><A NAME="an_3:13">3:13</A>&nbsp;Lingcwaba elivulekileyo umqala wabo, Ngeelwimi zabo bamana ukukhohlisa. Ubuhlungu bamaphimpi buphantsi kwemilebe yomlomo wabo.</p> 
<p><A NAME="an_3:14">3:14</A>&nbsp;Abamlomo uzele kukuqalekisa nobukrakra.</p> 
<p><A NAME="an_3:15">3:15</A>&nbsp;Iinyawo zabo zinamendu okuphalaza igazi;</p> 
<p><A NAME="an_3:16">3:16</A>&nbsp;Lityumtyum neentsizi ezindleleni zabo;</p> 
<p><A NAME="an_3:17">3:17</A>&nbsp;Nendlela yoxolo abayazanga.</p> 
<p><A NAME="an_3:18">3:18</A>&nbsp;Akukho koyika Thixo phambi kwamehlo abo.</p> 
<p><A NAME="an_3:19">3:19</A>&nbsp;Siyazi ke ukuba izinto zonke ozithethayo umthetho,  uzithetha kwabaphantsi komthetho; ukuze imilomo yonke ivingcwe,  nehlabathi lonke libe netyala kuThixo.</p> 
<p><A NAME="an_3:20">3:20</A>&nbsp;Ngokokuba, ngokwasemisebenzini yomthetho, akuyi kugwetyelwa nyama emehlweni akhe; kuba isono saziwe ngokubakho komthetho.</p> 
<p><A NAME="an_3:21">3:21</A>&nbsp;Ngoku ke kubonakaliswe ubulungisa bukaThixo, kungekho mthetho, bungqinelwa nguwo umthetho nabaprofeti;</p> 
<p><A NAME="an_3:22">3:22</A>&nbsp;ubulungisa ke bukaThixo, obungokukholwa kuYesu Kristu, bube bobabo bonke, buphezu kwabo bonke abakholwayo;</p> 
<p><A NAME="an_3:23">3:23</A>&nbsp;kuba akukho kwahluka; kuba bonile bonke, basilelela eluzukweni lukaThixo;</p> 
<p><A NAME="an_3:24">3:24</A>&nbsp;begwetyelwe ngesisa lubabalo lwakhe ngako ukukhululwa ngentlawulelo ekuYesu Kristu;</p> 
<p><A NAME="an_3:25">3:25</A>&nbsp;athe uThixo wammisa, ukuba abe sisicamagushelo ngegazi lakhe, ngako ukukholwa, ukuze bubonakalaliswe ubulungisa bakhe ngenxa yokuyekelelwa kwezono ezibe zenziwe ngenxa engaphambili,  ekunyamezeleni kukaThixo;</p> 
<p><A NAME="an_3:26">3:26</A>&nbsp;ukuze bubonakalaliswe ubulungisa bakhe ngeli xesha lakalokunje, ukuze abe lilungisa, kwanomgwebeli walowo waselukholweni lukaYesu.</p> 
<p><A NAME="an_3:27">3:27</A>&nbsp;Luphi na ngoko uqhayiso? Luvalelwe ngaphandle. Ngamthetho mni na? Ngowemisebenzi na? Hayi! Ngomthetho wokholo.</p> 
<p><A NAME="an_3:28">3:28</A>&nbsp;Ngoko ke sigqiba kwelithi, umntu ugwetyelwa ngokholo,  kungekho misebenzi yamthetho.</p> 
<p><A NAME="an_3:29">3:29</A>&nbsp;Kanene uThixo ungowamaYuda odwa na? Akanguye na noweentlanga? Ewe, ngoweentlanga nazo;</p> 
<p><A NAME="an_3:30">3:30</A>&nbsp;ekubeni emnye uThixo, oya kugwebela abolwaluko ngokwaselukholweni, nabangengabolwaluko ngalo ukholo.</p> 
<p><A NAME="an_3:31">3:31</A>&nbsp;Umthetho ngoko siyawuphuthisa na ngalo ukholo? Nakanye!  Siyawumisa wona umthetho.</p> 
<p><A NAME="an_4:1">4:1</A>&nbsp;Yintoni na ngoko esiya kuthi, uAbraham, ubawo wethu, ufumene yona ngokwenyama?</p> 
<p><A NAME="an_4:2">4:2</A>&nbsp;Kuba uAbraham, ukuba wayegwetyelwe ngokwasemisebenzini, ange eneqhayiya; akanalo ke phambi koThixo.</p> 
<p><A NAME="an_4:3">4:3</A>&nbsp;Kuba sithini na isibhalo? Sithi ke, Wakholwa uAbraham kuThixo, kwaza oko kwabalelwa kuye ebulungiseni.</p> 
<p><A NAME="an_4:4">4:4</A>&nbsp;Ke kaloku, kulowo usebenzayo, umvuzo awubalelwa ngokwaselubabalweni; ubalelwa ngokwasekubangweni.</p> 
<p><A NAME="an_4:5">4:5</A>&nbsp;Ke kulowo ungasebenziyo, uthi akholwe kuye omgwebelayo lowo ungahloneli Thixo, ukholo lwakhe lubalelwa ebulungiseni;</p> 
<p><A NAME="an_4:6">4:6</A>&nbsp;kwanjengokuba noDavide eluncoma uyolo lwaloo mntu, uThixo ambalela ubulungisa kungekho misebenzi,</p> 
<p><A NAME="an_4:7">4:7</A>&nbsp;esithi, Banoyolo abazigqitho zixolelweyo, Abazono zigutyungelweyo;</p> 
<p><A NAME="an_4:8">4:8</A>&nbsp;Inoyolo indoda eya kuthi iNkosi ingakhe ibalele sono kuyo.</p> 
<p><A NAME="an_4:9">4:9</A>&nbsp;Olo luyolo ngoko lunconywayo lulolwabolwaluko bodwa na?  Asilulo olwabo bangebolwaluko nabo na? Kuba sithi, kuAbraham ukholo lwabalelwa ebulungiseni.</p> 
<p><A NAME="an_4:10">4:10</A>&nbsp;Lwathiwani na ke ngoko ukubalelwa kuye? Esekwalukeni,  esekungalukini, sini na? Engekhona ekwalukeni; esekungalukini.</p> 
<p><A NAME="an_4:11">4:11</A>&nbsp;Waza wamkela umqondiso wolwaluko, waba litywina lokuqinisa ubulungisa bokholo abenalo esekungalukini: ukuba abe nguyise wabo bonke abakholwayo besekungalukini, ukuze ubulungisa bubalelwe nakubo;</p> 
<p><A NAME="an_4:12">4:12</A>&nbsp;nokuthi abe nguyise wabalukileyo, abanganele ukuba ngabalukileyo nje kodwa; abathi phezu koko bahambe emkhondweni wokholo lobawo wethu uAbraham, abenalo esekungalukini.</p> 
<p><A NAME="an_4:13">4:13</A>&nbsp;Kuba ukumbeka ngedinga uAbraham, nokuba yimbewu yakhe,  lokuba yindlalifa yalo ihlabathi, bekungengamthetho;  bekungobulungisa bokholo.</p> 
<p><A NAME="an_4:14">4:14</A>&nbsp;Kuba abo basemthethweni, ukuba ngabo iindlalifa, ukholo lungaba lwenziwe into engento, nedinga lingaba liphuthisiwe;</p> 
<p><A NAME="an_4:15">4:15</A>&nbsp;kuba umthetho usebenza ingqumbo. Ke apho kungekho mthetho,  akukho sigqitho.</p> 
<p><A NAME="an_4:16">4:16</A>&nbsp;Ngenxa yoku, ilifa lelaselukholweni; ukuze libe ngokobabalo; ukuze idinga liqiniseke kuyo yonke imbewu; lingabi kweyasemthethweni yodwa, libe nakweyaselukholweni luka-Abraham,  ongubawo wethu sonke</p> 
<p><A NAME="an_4:17">4:17</A>&nbsp;(njengokuba kubhaliwe kwathiwa, Ndikumisile ukuba ube nguyise weentlanga ezininzi), phambi koThixo awakholwayo kuye,  obadlisa ubomi abafileyo, azibize izinto ezingekhoyo, zinge zikho.</p> 
<p><A NAME="an_4:18">4:18</A>&nbsp;Owakholwayo ngethemba, kungekho nethemba eli, ukuze abe nguyise weentlanga ezininzi, ngokoko kwathethwayo: Iya kuba njalo imbewu yakho.</p> 
<p><A NAME="an_4:19">4:19</A>&nbsp;Wathi, engebuthathaka nje ngokholo, akondela emzimbeni wakhe, obuselufile (emayela ekhulwini leminyaka ezelwe),  kwanokufa kwesizalo sikaSara;</p> 
<p><A NAME="an_4:20">4:20</A>&nbsp;owathi, ngokusingisele kwidinga likaThixo, akathandabuza ngokungakholwa; wesuka womelela ngokholo, ezukisa uThixo,</p> 
<p><A NAME="an_4:21">4:21</A>&nbsp;eqinisekile ukuba oko akumise ngedinga, unako nokukwenza.</p> 
<p><A NAME="an_4:22">4:22</A>&nbsp;Kungoko kwabalelwa nokubalelwa ebulungiseni kuye.</p> 
<p><A NAME="an_4:23">4:23</A>&nbsp;Ke kaloku, ukuba kwabalelwa kuye, akubhalwanga ngenxa yakhe yedwa;</p> 
<p><A NAME="an_4:24">4:24</A>&nbsp;kwabhalwa nangenxa yethu, thina kwakuza kubalelwa kuthi,  thina bakholwayo kulowo wamvusayo uYesu iNkosi yethu kwabafileyo;</p> 
<p><A NAME="an_4:25">4:25</A>&nbsp;owanikelwa ngenxa yeziphoso zethu, waza wabuya wavuswa ngenxa yokugwetyelwa kwethu.</p> 
<p><A NAME="an_5:1">5:1</A>&nbsp;Ngoko, sigwetyelwe nje ngokwaselukholweni, sinoxolo kuThixo ngayo iNkosi yethu uYesu Kristu;</p> 
<p><A NAME="an_5:2">5:2</A>&nbsp;esaba nako ngaye ukuthi singene ngokholo kolu lubabalo simiyo kulo, siqhayise ngokuthemba uzuko lukaThixo.</p> 
<p><A NAME="an_5:3">5:3</A>&nbsp;Asikukuphela ke oko; sizingca nangeembandezelo ezi, sisazi ukuba imbandezelo isebenza unyamezelo;</p> 
<p><A NAME="an_5:4">5:4</A>&nbsp;unyamezelo ke lusebenza ukucikideka; ukucikideka ke kusebenza ithemba;</p> 
<p><A NAME="an_5:5">5:5</A>&nbsp;ithemba ke alidanisi, ngokuba uthando lukaThixo luthululelwe ezintliziyweni zethu ngoMoya oyiNgcwele, esamnikwayo.</p> 
<p><A NAME="an_5:6">5:6</A>&nbsp;Kuba uKristu uthe, sakubon&#146; ukuba sisengama-athalala,  wabafela ngexesha elimisiweyo abangahloneli Thixo.</p> 
<p><A NAME="an_5:7">5:7</A>&nbsp;Kuba kungangenkankulu ukuthi ubani afele ilungisa; kuba uthi mhlawumbi ubani abe nobuganga bokumfela olungileyo;</p> 
<p><A NAME="an_5:8">5:8</A>&nbsp;ke yena uThixo uqondakalisa okwakhe ukusithanda ngokuthi,  sakubon&#146; ukuba sisengaboni, uKristu asifele.</p> 
<p><A NAME="an_5:9">5:9</A>&nbsp;Kokukhona sigwetyelwe nje ngegazi lakhe, siya kusindiswa ngaye kuyo ingqumbo.</p> 
<p><A NAME="an_5:10">5:10</A>&nbsp;Kuba xa sithe, besiziintshaba nje, saxolelaniswa noThixo ngako ukufa koNyana wakhe: kokhona, sixolelanisiwe nje, siya kusindiswa ngobomi bakhe.</p> 
<p><A NAME="an_5:11">5:11</A>&nbsp;Asikukuphela ke oko; singabazingca nokuzingca nangaye uThixo, ngayo iNkosi yethu uYesu Kristu, esamkele ngayo kalokunje uxolelaniso olo.</p> 
<p><A NAME="an_5:12">5:12</A>&nbsp;Ngenxa yoko, njengokuba isono sangena ngamntu mnye ehlabathini, kwangena ke ukufa ngaso isono; kwaza ngokunjalo ukufa kwabatyhutyha abantu bonke, ekubeni bonke bonayo;</p> 
<p><A NAME="an_5:13">5:13</A>&nbsp;kuba kude kwakho umthetho, kukho isono ehlabathini, sibe ke isono singabalelwa mntwini kungekho mthetho.</p> 
<p><A NAME="an_5:14">5:14</A>&nbsp;Ukufa ke kwalawula, kuthabathela kuAdam kwezisa kuMoses,  nakwabo bangonanga ngokufana nesigqitho sika-Adam, oyintsobi yalowo ubeza kubakho.</p> 
<p><A NAME="an_5:15">5:15</A>&nbsp;Sisuke isiphoso asaba njengoko sinjalo sona isibabalo.  Kuba, xa abaninzi aba bafa sisiphoso salowo mnye, kokukhona ubabalo lukaThixo, nesipho esingobabalo olu lwalo mntu mnye,  uYesu Kristu, saphuphumela kubo abaninzi aba.</p> 
<p><A NAME="an_5:16">5:16</A>&nbsp;Kanjalo sona isipho asinjengokuba kwaba njalo ngalowo mnye wonayo. Kuba okunene isigwebo seza ngenxa yalowo mnye, sesa ekugwetyweni; ke sona isibabalo seza ngenxa yeziphoso ezininzi,  sesa ekugwetyelweni.</p> 
<p><A NAME="an_5:17">5:17</A>&nbsp;Kuba, xa kwathi ngesiphoso salowo mnye ukufa kwalawula ngalowo mnye, kokukhona baya kuthi aba bakwamkelayo ukuphuphuma kobabalo, noko kuphiwa ubulungisa, babe nokulawula ebomini ngaye lo umnye, uYesu Kristu.</p> 
<p><A NAME="an_5:18">5:18</A>&nbsp;Ngoko ke, njengokuba kwathi ngasiphoso sinye kwabakho ukugwetywa kwabo bonke abantu, ngokunjalo kothi nangesenzo esinye sobulungisa, kubekho ukugwetyelwa ubomi kubo bonke abantu.</p> 
<p><A NAME="an_5:19">5:19</A>&nbsp;Kuba njengokuba kwathi, ngokungeva komntu omnye lowo,  abaninzi benziwa aboni, ngokunjalo kuya kuthi, nangokuva komnye lo, abaninzi benziwe amalungisa.</p> 
<p><A NAME="an_5:20">5:20</A>&nbsp;Ke kaloku umthetho wangena nawo, ukuze isiphoso sande; ke apho sandayo isono, lwaphuphuma ngakumbi ubabalo;</p> 
<p><A NAME="an_5:21">5:21</A>&nbsp;ukuze, njengokuba isono saba nokulawula ngokufa, ngokunjalo nobabalo lube nokulawula ngobulungisa, luse ebomini obungunaphakade, ngaye uYesu Kristu, iNkosi yethu.</p> 
<p><A NAME="an_6:1">6:1</A>&nbsp;Masithini na ngoko? Masihlale sihleli na esonweni, ukuze ubabalo lwande?</p> 
<p><A NAME="an_6:2">6:2</A>&nbsp;Nakanye! Thina safayo nje kwisono, singathini na ukuba sahlala kuso?</p> 
<p><A NAME="an_6:3">6:3</A>&nbsp;Anazi na ukuba thina sonke, sabhaptizelwayo kuKristu Yesu,  sabhaptizelwa ekufeni kwakhe?</p> 
<p><A NAME="an_6:4">6:4</A>&nbsp;Ngoko ke sangcwatywa naye ngokubhaptizelwa ekufeni; ukuze,  njengokuba uKristu wavuswayo kwabafileyo ngalo uzuko loYise,  sithi ngokunjalo nathi sihambe sinobomi obutsha.</p> 
<p><A NAME="an_6:5">6:5</A>&nbsp;Kuba xa similiselwe kuye ngentsobi yokufa kwakhe,  somiliselwa kuye nangeyokuvuka kwakhe;</p> 
<p><A NAME="an_6:6">6:6</A>&nbsp;sikwazi nje oku, ukuba umntu wethu omdala wabethelelwa emnqamlezweni kunye naye, ukuze umzimba wesono uphuthiswe, size singabi sasikhonza isono;</p> 
<p><A NAME="an_6:7">6:7</A>&nbsp;kuba owafayo ugwetyelwe, wakhululwa kuso isono.</p> 
<p><A NAME="an_6:8">6:8</A>&nbsp;Ukuba ke safa kunye noKristu, siyakholwa ukuba sodla ubomi kwakunye naye;</p> 
<p><A NAME="an_6:9">6:9</A>&nbsp;sisazi ukuba uKristu, evusiwe nje kwabafileyo, akabi safa;  ukufa akusamphathi ngabukhosi.</p> 
<p><A NAME="an_6:10">6:10</A>&nbsp;Kuba ukufa awakufayo, wakufa kwisono kwaba kanye; ubomi ke abudlayo, ubudlela kuThixo.</p> 
<p><A NAME="an_6:11">6:11</A>&nbsp;Ngokunjalo nani zibaleleni ekuthini, ningabafileyo okunene kwisono; kodwa ningabadla ubomi kuThixo, nikuKristu Yesu,  iNkosi yethu.</p> 
<p><A NAME="an_6:12">6:12</A>&nbsp;Ngoko isono masingalawuli emzimbeni wenu onokufa, ukuze nisilulamele ngokwenza iinkanuko zawo.</p> 
<p><A NAME="an_6:13">6:13</A>&nbsp;Kanjalo amalungu enu maningawanikeli kuso isono, ukuba abe ziintonga zentswela-bulungisa; manizinikele ngokwenu kuThixo,  ngokwabaphile babengabafileyo, niwanikele kuThixo amalungu enu,  ukuba abe ziintonga zobulungisa.</p> 
<p><A NAME="an_6:14">6:14</A>&nbsp;Kuba isono asiyi kuniphatha ngabukhosi; kuba aniphantsi komthetho, niphantsi kobabalo.</p> 
<p><A NAME="an_6:15">6:15</A>&nbsp;Kuthiweni na ngoko? Sone na, kuba singephantsi kwamthetho,  siphantsi kobabalo? Nakanye!</p> 
<p><A NAME="an_6:16">6:16</A>&nbsp;Anazi na ukuba lowo nizinikela kuye ukuba ngabakhonzi bokumlulamela, ningabakhonzi ngoku kulowo nimlulamelayo:  nokokuba ningabesono, nisingise ekufeni, nokokuba ningabolulamo, nisingise ebulungiseni?</p> 
<p><A NAME="an_6:17">6:17</A>&nbsp;Makubulelwe ke kuThixo, ukuba nithe, beningabakhonzi besono, nawululamela ngokwentliziyo umfuziselo wemfundiso enanikelwayo kuwo;</p> 
<p><A NAME="an_6:18">6:18</A>&nbsp;nathi, nakuba nikhululwe ke kuso isono, nakhonziswa kubo ubulungisa.</p> 
<p><A NAME="an_6:19">6:19</A>&nbsp;Ndithetha ngokwabantu, ngenxa yobulwelwe benyama yenu;  kuba, njengoko nawanikelayo amalungu enu ukuba abe ngabakhonzi bako ukungcola nokuchasa umthetho, ukuba nichase umthetho:  ngokunjalo kalokunje, wanikeleni amalungu enu ukuba abe ngabakhonzi kubo ubulungisa, ukuba ningcwaliseke.</p> 
<p><A NAME="an_6:20">6:20</A>&nbsp;Kuba, oko nibe ningabakhonzi besono, beningabakhululekileyo kubo ubulungisa.</p> 
<p><A NAME="an_6:21">6:21</A>&nbsp;Naye ninasiqhamo sini na ke ngelo xesha, ngezi zinto nineentloni ngazo ngoku? Kuba isiphelo sazo kukufa.</p> 
<p><A NAME="an_6:22">6:22</A>&nbsp;Kaloku ke, nikhululwe nje kuso isono, naza nakhonziswa kuThixo, ninaso isiqhamo senu sokuba ningcwaliseke; isiphelo ke sibe bubomi obungunaphakade.</p> 
<p><A NAME="an_6:23">6:23</A>&nbsp;Kuba umvuzo wesono kukufa; ke sona isibabalo sikaThixo bubomi obungunaphakade, kuKristu Yesu iNkosi yethu.</p> 
<p><A NAME="an_7:1">7:1</A>&nbsp;Anazi na, bazalwana (kuba ndithetha kwabawaziyo umthetho),  ukuba umthetho umphatha ngobukhosi umntu ngexesha lonke adla ubomi ngalo?</p> 
<p><A NAME="an_7:2">7:2</A>&nbsp;Kuba umfazi owendileyo, ubotshiwe ngumthetho kwindoda yakhe,  lo gama idla ubomi; ukuba ke ithe yafa indoda, ukhululekile kuwo umthetho ombophe endodeni.</p> 
<p><A NAME="an_7:3">7:3</A>&nbsp;Ngoko ke, ukuba uthe waba kuyimbi indoda, yakubon&#146; ukuba indoda yakhe isadla ubomi, kothiwa ngumkrexezikazi. Ke ukuba ithe yafa indoda yakhe, woba ukhululekile kuwo umthetho, ukuba angabi mkrexezikazi, ethe waba kuyimbi indoda.</p> 
<p><A NAME="an_7:4">7:4</A>&nbsp;Ngoko ke, bazalwana bam, nani n&#146;abulawa nafa kuwo umthetho ngawo umzimba kaKristu, ukuba nibe kuwumbi, kulowo ke wavuswa kwabafileyo, ukuze sixakathe isiqhamo kuThixo thina.</p> 
<p><A NAME="an_7:5">7:5</A>&nbsp;Kuba oko besikwinyama, ukuthabatheka zizono, okube kuxhokonxwa ngawo umthetho, kwakusebenza emalungwini ethu ekuxakatha isiqhamo esisa ekufeni.</p> 
<p><A NAME="an_7:6">7:6</A>&nbsp;Ke ngoku sikhululwe thina kuwo umthetho, safayo nje kwesasibanjwe kuko, ngokokude sikhonze sinobutsha bomoya,  singakhonzi sinobudala bomthetho obhaliweyo.</p> 
<p><A NAME="an_7:7">7:7</A>&nbsp;Sithini na ke? Umthetho usisono na? Nakanye! Ke ngendingasazanga isono, ukuba bekungengamthetho; kuba nenkanuko ngendingayazanga, ukuba umthetho ubungatshongo ukuthi, Uze ungakhanuki.</p> 
<p><A NAME="an_7:8">7:8</A>&nbsp;Isono ke sizuze ithuba ngawo umthetho, sasebenza ngaphakathi kwam yonke inkanuko; kuba, kungekho mthetho, isono sifile.</p> 
<p><A NAME="an_7:9">7:9</A>&nbsp;Mna ke bendifudula ndiphilile, ungekho umthetho; uthe ke wakufika umthetho, sabuya saphila isono, ndafa ke mna;</p> 
<p><A NAME="an_7:10">7:10</A>&nbsp;waza umthetho obumiselwe ubomi, wafumaneka kum inguwona usingisa ekufeni.</p> 
<p><A NAME="an_7:11">7:11</A>&nbsp;Kuba isono sithe, sizuze ithuba ngawo umthetho,  sandilukuhla, saza ngawo sandibulala.</p> 
<p><A NAME="an_7:12">7:12</A>&nbsp;Ngoko ke umyalelo okunene ungcwele; nomthetho ungcwele,  unobulungisa, ulungile.</p> 
<p><A NAME="an_7:13">7:13</A>&nbsp;Oko ke kulungileyo kwaba kukufa na ke kum? Nakanye! Saye sisisono; ukuze sibonakale sisisono, sisebenza ukufa kum ngoko kulungileyo; ukuze isono ngawo umthetho sibe sisono ngokuncamisileyo.</p> 
<p><A NAME="an_7:14">7:14</A>&nbsp;Kuba siyazi ukuba umthetho ungowomoya; ke mna ndingowenyama; kuthengiswe ngam, ndaba phantsi kwesono.</p> 
<p><A NAME="an_7:15">7:15</A>&nbsp;Kuba oko ndikwenzayo andikwazi mna; kuba endikuthandayo,  oko andikwenzi; endikuthiyayo, oko ndiyakwenza;</p> 
<p><A NAME="an_7:16">7:16</A>&nbsp;ukuba ke endingakuthandiyo ndenza khona oko, ndivumelana nomthetho ukuba mhle.</p> 
<p><A NAME="an_7:17">7:17</A>&nbsp;Ngoko ke ayisendim osebenza oko, seyisisono esi simiyo ngaphakathi kwam.</p> 
<p><A NAME="an_7:18">7:18</A>&nbsp;Kuba ndiyazi ukuba ngaphakathi kwam, oko kukuthi enyameni yam, akumi okulungileyo; kuba ukuthanda kukho ukubakho oku kum;  ke kona ukukusebenza okuhle andikufumani.</p> 
<p><A NAME="an_7:19">7:19</A>&nbsp;Kuba okulungileyo endikuthandayo, andikwenzi; khona okubi,  endingakuthandiyo, oko ndiyakwenza.</p> 
<p><A NAME="an_7:20">7:20</A>&nbsp;Ukuba ke endingakuthandiyo mna, ndenza khona oko, ayisendim okusebenzayo</p> 
<p><A NAME="an_7:21">7:21</A>&nbsp;oko, seyisisono esi simiyo ngaphakathi kwam.</p> 
<p><A NAME="an_7:22">7:22</A>&nbsp;Ndifumana ngoko lo mthetho kum, ukuba kuthi, ndifuna ukukwenza okuhle, kusuke kubekho okubi kum.</p> 
<p><A NAME="an_7:23">7:23</A>&nbsp;Kuba ndikholene nomthetho kaThixo ngokomntu ongaphakathi;  kodwa ndibona mthetho wumbi, emalungwini am, usilwa nomthetho wengqiqo yam, undithimbela emthethweni wesono, lowo usemalungwini am.</p> 
<p><A NAME="an_7:24">7:24</A>&nbsp;Athi ke mna, mntu uludwayi! Azi, ngubani na oya kundihlangula kulo mzimba woku kufa?</p> 
<p><A NAME="an_7:25">7:25</A>&nbsp;Ndiyabulela kuThixo ngoYesu Kristu, iNkosi yethu. Ngoko ke mna ngokwam ngayo ingqiqo okunene ndikhonza umthetho kaThixo;  kodwa ngayo inyama ndikhonza umthetho wesono.</p> 
<p><A NAME="an_8:1">8:1</A>&nbsp;Ngoko ke, ngoku akukho kugwetywa kwabakuKristu Yesu;  abangahambiyo ngokwenyama, abahamba ngokoMoya.</p> 
<p><A NAME="an_8:2">8:2</A>&nbsp;Kuba umthetho woMoya wobomi, ndakuba kuKristu Yesu,  wandikhulula emthethweni wesono nokufa.</p> 
<p><A NAME="an_8:3">8:3</A>&nbsp;Kuba ekukhohlweni komthetho, ekubeni uswele amandla ngayo inyama, uthe uThixo, ethume owakhe uNyana, efana nenyama elawulwa sisono, emthume ngenxa yesono, wasigweba isono esenyameni leyo;</p> 
<p><A NAME="an_8:4">8:4</A>&nbsp;ukuze ibango lomthetho lizaliseke kuthi, thina singahambiyo ngokwenyama; sihambayo ngokoMoya.</p> 
<p><A NAME="an_8:5">8:5</A>&nbsp;Kuba abo bangokwenyama banyamekela izinto zasenyameni; abo ke bangokoMoya banyamekela izinto zaseMoyeni.</p> 
<p><A NAME="an_8:6">8:6</A>&nbsp;Kuba ukunyameka kwenyama ikukufa; ukunyameka ke koMoya bubomi noxolo.</p> 
<p><A NAME="an_8:7">8:7</A>&nbsp;Ngokokuba ukunyameka kwenyama kububutshaba kuThixo; kuba umthetho kaThixo kungawululameli, kuba kungenako nokuba nako ukwenjenjalo.</p> 
<p><A NAME="an_8:8">8:8</A>&nbsp;Abo ke bakwinyama, abanakumkholisa uThixo.</p> 
<p><A NAME="an_8:9">8:9</A>&nbsp;Ke nina anikwinyama; nikuMoya, ukuba kumi okunene uMoya kaThixo ngaphakathi kwenu. Ukuba ke umntu akanaye uMoya kaKristu, akangowakhe lowo.</p> 
<p><A NAME="an_8:10">8:10</A>&nbsp;Ukuba ke uKristu ungaphakathi kwenu, umzimba okunene ufile ngenxa yesono; kodwa uMoya ububomi ngenxa yobulungisa.</p> 
<p><A NAME="an_8:11">8:11</A>&nbsp;Ukuba ke uMoya walowo wamvusayo uYesu kwabafileyo, umi ngaphakathi kwenu, yena owamvusayo uKristu kwabafileyo uya kuyenza iphile nemizimba yenu enokufa, ngaye uMoya wakhe omiyo ngaphakathi kwenu.</p> 
<p><A NAME="an_8:12">8:12</A>&nbsp;Ngoko ke, bazalwana, singabanetyala; kodwa kungekuyo inyama ukuze siphile ngokwenyama.</p> 
<p><A NAME="an_8:13">8:13</A>&nbsp;Kuba xa niphila ngokwenyama, niza kufa; ke ukuba niyazibulala ngoMoya, zife iintlondi zomzimba, nophila.</p> 
<p><A NAME="an_8:14">8:14</A>&nbsp;Kuba bonke abakhokelwa nguMoya kaThixo, bangoonyana bakaThixo abo.</p> 
<p><A NAME="an_8:15">8:15</A>&nbsp;Kuba anamkelanga moya wabukhoboka, ukuba nibuye noyike;  namkele umoya wokwenziwa oonyana, esidanduluka ngawo sithi,  Abha, Bawo.</p> 
<p><A NAME="an_8:16">8:16</A>&nbsp;UMoya ngokwakhe ungqinelana nomoya wethu, ukuba singabantwana bakaThixo.</p> 
<p><A NAME="an_8:17">8:17</A>&nbsp;Ukuba ke singabantwana, sikwaziindlalifa; iindlalifa zikaThixo, iindlalifa ke kunye noKristu; ukuba okunene siva ubunzima kunye naye, ukuze sizukiswe nokuzukiswa kunye naye.</p> 
<p><A NAME="an_8:18">8:18</A>&nbsp;Kuba ndigqiba kwelithi, iintlungu zeli xesha lakalokunje azinakulinganiswa nobuqaqawuli obu buza kutyhilwa kuthi.</p> 
<p><A NAME="an_8:19">8:19</A>&nbsp;Kuba ukulangazelela kwendalo kulinde ukutyhileka koonyana bakaThixo.</p> 
<p><A NAME="an_8:20">8:20</A>&nbsp;Kuba indalo yalulanyiselwa kokungelutho, kungengakuvuma kwayo, kungenxa yowayilulamisayo,</p> 
<p><A NAME="an_8:21">8:21</A>&nbsp;inethemba lokuba nendalo ngokwayo iya kukhululwa ebukhobokeni bokonakala, isingiswe enkululekweni yozuko lwabantwana bakaThixo.</p> 
<p><A NAME="an_8:22">8:22</A>&nbsp;Kuba siyazi ukuba yonke indalo iyancwina, inenimba kunye,  unangoku.</p> 
<p><A NAME="an_8:23">8:23</A>&nbsp;Asiyiyo ke yodwa; sisuka nathi, banayo intlahlela yoMoya,  thina aba ke ngokwethu, sincwine ngaphakathi kwethu, silinde ukwenziwa oonyana; inkululeko yomzimba wethu ke leyo.</p> 
<p><A NAME="an_8:24">8:24</A>&nbsp;Kuba sasindiselwa ethembeni; ke ithemba elise libonwa asithemba; kuba oko akubonayo umntu, angaba usakuthembeleni na?</p> 
<p><A NAME="an_8:25">8:25</A>&nbsp;Ukuba ke sithembe ukuzuza oko singakuboniyo, sikulinda kakhulu, sinomonde.</p> 
<p><A NAME="an_8:26">8:26</A>&nbsp;Ngokukwanjalo ke noMoya uncedisana nokuswela kwethu amandla; kuba esingakuthandazelayo ngokoko simelwe kukuthandaza ngako, asikwazi; uthi ke uMoya ngokwakhe asithethelele ngezincwino ezingathethekiyo.</p> 
<p><A NAME="an_8:27">8:27</A>&nbsp;Ke oziphengululayo iintliziyo uyakwazi into okuyiyo ukunyameka koMoya; ngokuba ubathethelela abangcwele ngokukaThixo.</p> 
<p><A NAME="an_8:28">8:28</A>&nbsp;Siyazi ke ukuba zonke izinto zisebenziselana okulungileyo kwabo bamthandayo uThixo, kwababiziweyo ngokwengqibo yakhe.</p> 
<p><A NAME="an_8:29">8:29</A>&nbsp;Ngokuba abo wabaziyo ngenxa engaphambili, wabamisela ngenxa engaphambili ukuba bafane nomfanekiselo woNyana wakhe, ukuze abe ngowamazibulo kubazalwana abaninzi.</p> 
<p><A NAME="an_8:30">8:30</A>&nbsp;Abo ke wabamisayo ngenxa engaphambili, wabuya wababiza bona; waza abo wababizayo, wabuya wabagwebela bona; abo ke wabagwebelayo, wabuya wabazukisa nokubazukisa bona.</p> 
<p><A NAME="an_8:31">8:31</A>&nbsp;Sithini na ke ngoko kwezi zinto? Ukuba uThixo ungakuthi,  ngubani na ongasichasayo?</p> 
<p><A NAME="an_8:32">8:32</A>&nbsp;Lowo, gxebe, ungamconganga owakhe uNyana, wesuka wamnikela ngenxa yethu sonke, angathini na ukuba angasibabali ngazo zonke ezo zinto, ndawonye naye?</p> 
<p><A NAME="an_8:33">8:33</A>&nbsp;Ngubani na oya kumangalela abanyulwa bakaThixo, inguThixo nje obagwebelayo?</p> 
<p><A NAME="an_8:34">8:34</A>&nbsp;Ngubani na ogwebayo, inguKristu nje owafayo? ngaphezu koko ke, wabuya wavuka; ongasekunene kukaThixo, osithethelelayo?</p> 
<p><A NAME="an_8:35">8:35</A>&nbsp;Ngubani na oya kusahlula eluthandweni lukaKristu?  Yimbandezelo na, luxinaniso na, yintshutshiso na, yindlala na,  bubuze na, yingozi na, likrele na?</p> 
<p><A NAME="an_8:36">8:36</A>&nbsp;Njengokuba kubhaliwe kwathiwa, Ngenxa yakho sibulawa imini yonke; Sibalelwe ekuthini sizizimvu zokuxhelwa.</p> 
<p><A NAME="an_8:37">8:37</A>&nbsp;Kanti ke kwezo zinto zonke, sisuka soyise sigqithisele,  ngaye owasithandayo.</p> 
<p><A NAME="an_8:38">8:38</A>&nbsp;Kuba ndeyisekile kukuba nakufa, nabomi, nazithunywa zezulu,  nazilawuli, naziphathamandla, nanto zikhoyo, nanto zizayo,</p> 
<p><A NAME="an_8:39">8:39</A>&nbsp;nabuphakamo, nabunzulu, nasinye isidalwa esisimbi, asiyi kuba nako ukusahlula thina eluthandweni lukaThixo, olukuye uKristu Yesu, iNkosi yethu.</p> 
<p><A NAME="an_9:1">9:1</A>&nbsp;Ndithetha inyaniso ndikuKristu, andixoki, sibe nesazela sam sindingqinela ndiseMoyeni oyiNgcwele,</p> 
<p><A NAME="an_9:2">9:2</A>&nbsp;ukuba ndineentlungu kakhulu, nentuthumbo enkulu engapheliyo,  entliziyweni yam.</p> 
<p><A NAME="an_9:3">9:3</A>&nbsp;Kuba bendingade ndinqwenele ukusingelwa phantsi mna ngokwam,  ndahlukaniswe naye uKristu, ngenxa yabazalwana bam,  abayimizalwane yam ngokwenyama,</p> 
<p><A NAME="an_9:4">9:4</A>&nbsp;abangamaSirayeli bona; ekukokwabo ukwenziwa oonyana,  nokuzukiswa, nokuphiwa iminqoqhiso, nokuwiswa komthetho,  nenkonzo kaThixo, namadinga;</p> 
<p><A NAME="an_9:5">9:5</A>&nbsp;abangababo ooyise; awaphuma kubo uKristu ngokwenyama, uThixo ongophezu konke, engowokubongwa kude kube ngunaphakade. Amen.</p> 
<p><A NAME="an_9:6">9:6</A>&nbsp;Ke, xa nditshoyo, andithethi nto nje, ngokungathi ilizwi likaThixo liphalele. Kuba asingabo bonke abaphuma kuSirayeli abangamaSirayeli;</p> 
<p><A NAME="an_9:7">9:7</A>&nbsp;kananjalo abathe, ngakuba beyimbewu ka-Abraham, baba ngabantwana bonke; kusuke kwathiwa, Imbewu yakho iya kubizwa ngoIsake;</p> 
<p><A NAME="an_9:8">9:8</A>&nbsp;oko kukuthi, asingabantwana benyama abangabantwana bakaThixo; ngabantwana bedinga ababalelwa ekuthini bayimbewu.</p> 
<p><A NAME="an_9:9">9:9</A>&nbsp;Kuba lilo eli ilizwi ledinga, Ngeli xesha nyakenye ndiya kuza, waye uSara eya kuba nonyana.</p> 
<p><A NAME="an_9:10">9:10</A>&nbsp;Alipheli apho ke; kwathi nakuRebheka, akubon&#146; ukuba ukhawule ngamnye, ngoIsake ubawo wethu,</p> 
<p><A NAME="an_9:11">9:11</A>&nbsp;nakuba abantwana babengekazalwa, bengekenzi nto nelungileyo nembi, ukuze ingqibo kaThixo ngokonyulo ihlale ihleli,  ingengokwasemisebenzini, ingokwalowo ubizayo:</p> 
<p><A NAME="an_9:12">9:12</A>&nbsp;kwathiwa kuye, Omkhulu uya kukhonza komnci;</p> 
<p><A NAME="an_9:13">9:13</A>&nbsp;njengokuba kubhaliwe kwathiwa, UYakobi ndamthanda, ke uEsawu ndamthiya.</p> 
<p><A NAME="an_9:14">9:14</A>&nbsp;Sithini na ke ngoko? Kukho ukuswela kulungisa kusini na kuye uThixo? Nakanye!</p> 
<p><A NAME="an_9:15">9:15</A>&nbsp;Kuba esithi kuMoses, Ndiya kuba nenceba kosukuba ndinenceba kuye, ndibe netarhu kosukuba ndinetarhu kuye.</p> 
<p><A NAME="an_9:16">9:16</A>&nbsp;Ngoko ke asikokothandayo, kanjalo asikokobalekayo;  kokukaThixo onenceba.</p> 
<p><A NAME="an_9:17">9:17</A>&nbsp;Kuba isibhalo sithi kuFaro, Ndakuvelisela yona le nto,  yokuba ndiwabonakalalisele kuwe amandla am, nokuthi laziswe igama lam kulo lonke ihlabathi.</p> 
<p><A NAME="an_9:18">9:18</A>&nbsp;Ngoko ke unenceba kwathanda ukumenzela inceba, athi ke athandayo amenze lukhuni.</p> 
<p><A NAME="an_9:19">9:19</A>&nbsp;Uya kuthi kum ngoko, Usasolelani na ke? Kuba ngubani na omelana necebo lakhe?</p> 
<p><A NAME="an_9:20">9:20</A>&nbsp;Ehla ke, mntundini! Ungubani na wena, ukuba uphendulane noThixo? Into exonxiweyo ingatsho na kumxonxi Wayo ukuthi, Yini na ukuba undenjenje ukundenza?</p> 
<p><A NAME="an_9:21">9:21</A>&nbsp;Khona akanagunya na umbumbi wodongwe ukwenza, ngadongwe lwambumba-nye, esinye isitya sibe sesembeko, nesinye sibe sesingesambeko?</p> 
<p><A NAME="an_9:22">9:22</A>&nbsp;Hi, ukuba ke uThixo, ethanda ukubonakalalisa ingqumbo yakhe, nokwazisa amandla akhe, wathwala enokuzeka kade okukhulu izitya zengqumbo, zilungiselwe intshabalalo;</p> 
<p><A NAME="an_9:23">9:23</A>&nbsp;ukuze abazise ubutyebi bozuko lwakhe ezityeni zenceba,  abezilungisele uzuko ngenxa engaphambili;</p> 
<p><A NAME="an_9:24">9:24</A>&nbsp;ezi wazibizayo, kwathina aba, kungekuwo amaYuda odwa,  kukwiintlanga nazo?</p> 
<p><A NAME="an_9:25">9:25</A>&nbsp;Njengokuba esithi nakwekaHoseya, Ndiya kubabiza abangebantu bam ngokuba ngabantu bam; Nongathandiweyo, ngokuba ngothandiweyo.</p> 
<p><A NAME="an_9:26">9:26</A>&nbsp;Kwakuya kuthi, apho kwabe kusithiwa kubo, Aningabantu bam nina, Babizwe apho ngokuthi, Ningoonyana bakaThixo ophilileyo.</p> 
<p><A NAME="an_9:27">9:27</A>&nbsp;Ke uIsaya udanduluka ngoSirayeli, esithi, Nangona inani loonyana bakaSirayeli lingangentlabathi yaselwandle,  ngamasalela odwa aya kusindiswa;</p> 
<p><A NAME="an_9:28">9:28</A>&nbsp;kuba elifeza ilizwi, aligqibe ngobulungisa; ngokuba iNkosi iya kwenza ilizwi layo phezu komhlaba, ilifinyeze.</p> 
<p><A NAME="an_9:29">9:29</A>&nbsp;Kwanjengokuba uIsaya ebetshilo ngenxa engaphambili ukuthi,  Ukuba iNkosi yemikhosi ibingasishiyelanga mbewu, Ngesibe saba njengeSodom, ngesibe senziwa safana neGomora.</p> 
<p><A NAME="an_9:30">9:30</A>&nbsp;Sithini na ke ngoko? Sithi, iintlanga ebezingasukeli bulungisa, zabubamba ubulungisa, ubulungisa ke baselukholweni;</p> 
<p><A NAME="an_9:31">9:31</A>&nbsp;kodwa yena uSirayeli, obesukela umthetho wobulungisa,  akafikelelanga emthethweni wobulungisa.</p> 
<p><A NAME="an_9:32">9:32</A>&nbsp;Ngani na? Ngokuba ukusukela kwakhe kwaye kungengokwaselukholweni; kwaye kungathi kungokwasemisebenzini yomthetho. Kuba babetheka elityeni eli lokubetheka,</p> 
<p><A NAME="an_9:33">9:33</A>&nbsp;njengokuba kubhaliwe kwathiwa, Yabona, ndibeka eZiyon ilitye lokubetheka, Iliwa lesikhubekiso; bonke abakholwayo kuye abayi kudaniswa.</p> 
<p><A NAME="an_10:1">10:1</A>&nbsp;Bazalwana, inkolelo yeyam intliziyo, nesikhungo sam kuye uThixo, ngenxa yamaSirayeli, sesokuba asindiswe.</p> 
<p><A NAME="an_10:2">10:2</A>&nbsp;Kuba ndiyabangqinela ukuba banokumzondelela uThixo, koko bengamzondeleli ngokokwazi okukuko.</p> 
<p><A NAME="an_10:3">10:3</A>&nbsp;Kuba bathe, bengabazi ubulungisa bukaThixo, befuna nokumisa obabo ubulungisa, ababululamela ubulungisa bukaThixo.</p> 
<p><A NAME="an_10:4">10:4</A>&nbsp;Kuba intsingiselo yomthetho nguKristu, ukuze abe bubulungisa kubo bonke abakholwayo.</p> 
<p><A NAME="an_10:5">10:5</A>&nbsp;Kuba uMoses ubulungisa basemthethweni uthi ukububhala,  Umntu ozenzileyo ezi zinto uya kuphila zizo.</p> 
<p><A NAME="an_10:6">10:6</A>&nbsp;Ke bona obaselukholweni ubulungisa buthetha ngolu hlobo,  Musa ukuthi entliziyweni yakho, Ngubani na oya kunyuka aye emazulwini ukuba ahlise uKristu?</p> 
<p><A NAME="an_10:7">10:7</A>&nbsp;nokuthi, Ngubani na oya kuhla aye enzonzobileni, ukuba anyuse uKristu kwabafileyo?</p> 
<p><A NAME="an_10:8">10:8</A>&nbsp;Buthini na ke? Buthi, Ilizwi eli likufuphi kuwe, emlonyeni wakho nasentliziyweni yakho: elo ke lilizwi lokholo, eli sivakalisa lona.</p> 
<p><A NAME="an_10:9">10:9</A>&nbsp;Ngokuba, xa uthe wamvuma ngomlomo wakho ukuba uyiNkosi uYesu, wakholwa ngentliziyo yakho ukuba uThixo wamvusa kwabafileyo, wosindiswa.</p> 
<p><A NAME="an_10:10">10:10</A>&nbsp;Kuba umntu ukholwa ngentliziyo, ukuze abe nobulungisa;  avume ke ngomlomo, ukuze asindiswe.</p> 
<p><A NAME="an_10:11">10:11</A>&nbsp;Kuba isibhalo sithi, Bonke abakholwayo kuye abayi kudaniswa.</p> 
<p><A NAME="an_10:12">10:12</A>&nbsp;Kuba akukho kwahluka kwamYuda namGrike; kuba ikwayiloo Nkosi eyiNkosi yabo bonke, ibubutyebi kubo bonke abayinqulayo.</p> 
<p><A NAME="an_10:13">10:13</A>&nbsp;Kuba bonke abasukuba belinqula igama leNkosi bosindiswa.</p> 
<p><A NAME="an_10:14">10:14</A>&nbsp;Bothini na ke ukumnqula lowo bangakholwanga kuye? Bothini na ke ukukholwa kulowo bangamvanga?</p> 
<p><A NAME="an_10:15">10:15</A>&nbsp;Bothini na ke ukuva, kungekho mshumayeli? Bothini na ke ukushumayela, bengathunywanga? Njengokuba kubhaliwe kwathiwa,  Hayi, ukuba zintle kwazo iinyawo zabashumayela iindaba ezilungileyo zoxolo, zabashumayela iindaba ezilungileyo zezinto ezilungileyo!</p> 
<p><A NAME="an_10:16">10:16</A>&nbsp;Abazilulamelanga ke bonke iindaba ezilungileyo, kuba uIsaya uthi, Nkosi, ngubani na owakholwayo ludaba lwethu?</p> 
<p><A NAME="an_10:17">10:17</A>&nbsp;Ngoko ke ukholo luphuma eludabeni, udaba ke lukho ngelizwi likaThixo.</p> 
<p><A NAME="an_10:18">10:18</A>&nbsp;Ingaba kodwa, abevanga na? Ehla wena! Intlokoma yabo yaphuma, yaya kulo lonke ihlabathi, Namazwi abo aya eziphelweni zelimiweyo.</p> 
<p><A NAME="an_10:19">10:19</A>&nbsp;Ndithi, Kodwa ubengazi na uSirayeli? Ukuqala, uMoses uthi,  Mna ndiya kunikhweletisa ngabangeluhlanga, Ndiya kunicaphukisa ngohlanga olungenangqondo.</p> 
<p><A NAME="an_10:20">10:20</A>&nbsp;Ke yena uIsaya akanqwanqwi; uthi, Ndifunyenwe ngababengandifuni, Ndaba nokubonakala kwababengandibuzi.</p> 
<p><A NAME="an_10:21">10:21</A>&nbsp;Ke ngokubhekisele kuSirayeli uthi, Imini yonke izandla zam ndizolulele kubantu abangevayo, abaphikayo.</p> 
<p><A NAME="an_11:1">11:1</A>&nbsp;Ngoko ke ndithi, UThixo ubagibile na abantu bakhe? Nakanye!  Kuba nam lo ndingumSirayeli wasembewini ka-Abraham, wesizwe sikaBhenjamin.</p> 
<p><A NAME="an_11:2">11:2</A>&nbsp;UThixo akabagibanga bona abantu bakhe, abebazi ngenxa engaphambili. Okanye aniyazi na indawo ethetha ngoEliya esibhalweni, ukumangalela kwakhe amaSirayeli kuThixo, esithi,</p> 
<p><A NAME="an_11:3">11:3</A>&nbsp;Nkosi, abaprofeti bakho ababulele, nezibingelelo zakho azichithile; mna ndisele ndedwa; afuna ke ubomi bam?</p> 
<p><A NAME="an_11:4">11:4</A>&nbsp;Sisuka esikaThixo isihlabo sithini na kuye? Sithi,  Ndizishiyele amadoda angamawaka asixhenxe, angagobanga dolo kuBhahali wona.</p> 
<p><A NAME="an_11:5">11:5</A>&nbsp;Ngokunjalo ke ngoko, nakweli xesha lakalokunje, kukho amasalela ngokonyulo lobabalo.</p> 
<p><A NAME="an_11:6">11:6</A>&nbsp;Ukuba ke kungobabalo, akusengamisebenzi; okanye ubabalo alungebi saba lubabalo.</p> 
<p><A NAME="an_11:7">11:7</A>&nbsp;Kuthiweni na ngoko? Kuthiwe, Khona oko akungxameleyo amaSirayeli akakufumananga; ke abanyuliweyo bakufumana, bathi ke abanye baqaqadekiswa;</p> 
<p><A NAME="an_11:8">11:8</A>&nbsp;njengokuba kubhaliwe kwathiwa, UThixo ubanike umoya wokuqoba, amehlo okuba bangaboni, neendlebe zokuba bangeva,  kwada kwaba yimini yanamhla.</p> 
<p><A NAME="an_11:9">11:9</A>&nbsp;Kanjalo uDavide uthi, Isithebe sabo masibe sisibatha,  nesihogo sokubambisa, Nesikhubekiso, nesiphindezelo kubo:</p> 
<p><A NAME="an_11:10">11:10</A>&nbsp;Makenziwe abe mnyama amehlo abo, ukuba bangaboni; Nomhlana wabo wugobe amaxa onke.</p> 
<p><A NAME="an_11:11">11:11</A>&nbsp;Ndithi ngoko, Bakhubeka ukuze bawe na? Nakanye! Kuthe ngesiphoso sabo, usindiso lwafika kuzo iintlanga, ukuze zibakhweletise.</p> 
<p><A NAME="an_11:12">11:12</A>&nbsp;Ukuba ke isiphoso sabo siba bubutyebi behlabathi,  nokuncipha kwabo kuba bubutyebi beentlanga, yobeka phi na inzaliseko yabo?</p> 
<p><A NAME="an_11:13">11:13</A>&nbsp;Kuba ndithetha kuni, zintlanga. Ekubeni okunene mna ndingumpostile weentlanga, ndiyaluzukisa ulungiselelo lwam;</p> 
<p><A NAME="an_11:14">11:14</A>&nbsp;ukuba ndingade ndibakhweletise abenyama yam, ndisindise inxenye yabo.</p> 
<p><A NAME="an_11:15">11:15</A>&nbsp;Kuba xa ukulahlwa kwabo kuluxolelaniso lwehlabathi, koba yintoni na ukwamkelwa kwabo? Akububomi obuphuma kwabafileyo,  yini na?</p> 
<p><A NAME="an_11:16">11:16</A>&nbsp;Ukuba ke intlahlela ingcwele, ikwanjalo nentlama; ukuba ke ingcambu ingcwele, akwanjalo namasebe.</p> 
<p><A NAME="an_11:17">11:17</A>&nbsp;Ke ukuba inxenye yamasebe yaxhuzulwa, wathi ke wena,  ungumnquma wasendle nje, wamiliselwa phakathi kwawo, waba lidlelane nengcambu nokutyeba komnquma:</p> 
<p><A NAME="an_11:18">11:18</A>&nbsp;musa ukuwaqhayisela amasebe; ke ukuba uyawaqhayisela, yazi ukuba asinguwe oyithweleyo ingcambu; yingcambu ethwele wena.</p> 
<p><A NAME="an_11:19">11:19</A>&nbsp;Uya kuthi ngoko, Axhuzulwa amasebe, ukuze mna ndimiliselwe.</p> 
<p><A NAME="an_11:20">11:20</A>&nbsp;Utyaphile; axhuzulwa ngokungakholwa, ke wena umi ngokholo;  musa ukukratsha, yoyika.</p> 
<p><A NAME="an_11:21">11:21</A>&nbsp;Kuba, xa uThixo angawaconganga awasemvelweni amasebe,  lumka hleze angakucongi nawe lo.</p> 
<p><A NAME="an_11:22">11:22</A>&nbsp;Khawububone ke ububele nobukhali bukaThixo; ubukhali okunene kwabo bawayo; kodwa kuwe, ububele, ukuba uthe wahlala kobo bubele; okanye wogawulwa nawe lo.</p> 
<p><A NAME="an_11:23">11:23</A>&nbsp;Nabo ke, ukuba abathanga bahlale ekungakholweni,  bomiliselwa; kuba uThixo unako ukubuya abamilisele.</p> 
<p><A NAME="an_11:24">11:24</A>&nbsp;Kuba wena, xa wagawulwa kumnquma ongowasendle ngokwemvelo,  waza wamiliselwa ngokunxamnye nemvelo komhle umnquma: bobeka phi na aba bangamasebe ngokwemvelo, ukumiliselwa kwabo kowabo umnquma?</p> 
<p><A NAME="an_11:25">11:25</A>&nbsp;Kuba andithandi, bazalwana, ukuba ningayazi le mfihlelo,  ukuze ningabi ziingqondi ngokwenu: le yokuba ukuqaqadeka kuwahlele amaSirayeli ngenxenye, ide ingene inzaliseko yazo iintlanga;</p> 
<p><A NAME="an_11:26">11:26</A>&nbsp;aze ngokunjalo ke wonke uSirayeli asindiswe, njengokuba kubhaliwe kwathiwa, Uya kuvela eZiyon uMhlanguli, Akusonge kumke kwaYakobi ukungahloneli Thixo.</p> 
<p><A NAME="an_11:27">11:27</A>&nbsp;Nguwo ke lo umnqophiso wam nabo, Xa ndithe ndazisusa izono zabo.</p> 
<p><A NAME="an_11:28">11:28</A>&nbsp;Okunene ngokweendaba ezilungileyo, baziintshaba ngenxa yenu; kodwa ngokonyulo, ngabaziintanda ngenxa yoobawo.</p> 
<p><A NAME="an_11:29">11:29</A>&nbsp;Kuba azinabuyambo izibabalo ezi, nobizo olu lukaThixo.</p> 
<p><A NAME="an_11:30">11:30</A>&nbsp;Kuba, njengokuba nani benifudula ningamvi uThixo, ngoku ke nenzelwe inceba kukungeva kwabo abo;</p> 
<p><A NAME="an_11:31">11:31</A>&nbsp;kwangokunjalo, nabo ababanga namvo ngoku, ukuze ngokwenzelwa kwenu inceba, benzelwe nabo inceba.</p> 
<p><A NAME="an_11:32">11:32</A>&nbsp;Kuba uThixo ubavalele ndawonye entsweleni-kuva bonke,  ukuze abenzele inceba bonke.</p> 
<p><A NAME="an_11:33">11:33</A>&nbsp;Hayi, ubunzulu bobutyebi nobobulumko nobokwazi kukaThixo!  Asikuko nokuba ayiphengululeki imigwebo yakhe, azilandeki iindlela zakhe!</p> 
<p><A NAME="an_11:34">11:34</A>&nbsp;Kuba ngubani na oyazileyo ingqiqo yeNkosi? Ngubani na khona othe waba ngumcebisi wayo?</p> 
<p><A NAME="an_11:35">11:35</A>&nbsp;Ngubani na khona owayinikayo ngenxa engaphambili, kwaza kwabuyekezwa kuye?</p> 
<p><A NAME="an_11:36">11:36</A>&nbsp;Ngokuba ziphuma kuyo ke, zikho ngayo, zikholo yona, zonke ezo zinto. Malube kuyo uzuko, kude kube ngunaphakade. Amen.</p> 
<p><A NAME="an_12:1">12:1</A>&nbsp;Ndiyanivuselela ngoko, bazalwana, ngeemfefe zikaThixo,  ukuba niyinikele imizimba yenu ibe lidini eliphilileyo,  elingcwele, elikholekileyo kuThixo: inkonzo yenu ke leyo yasengqondweni.</p> 
<p><A NAME="an_12:2">12:2</A>&nbsp;Kanjalo ningamilisi okweli phakade; manibe kumila kumbi ngokuhlaziyeka kwengqiqo yenu, ukuze nikucikide into okuyiyo ukuthanda kukaThixo okulungileyo, okukholekileyo,  okuzalisekileyo.</p> 
<p><A NAME="an_12:3">12:3</A>&nbsp;Kuba ngalo ubabalo endababalwa ngalo, ndithi kubo bonke abaphakathi kwenu, mabangazicingeli ngaphezu koko bamelwe kukuzicingela ngako; mabazicingele ingcinga ephilileyo,  njengoko uThixo abele ulowo nalowo umlinganiso wokholo.</p> 
<p><A NAME="an_12:4">12:4</A>&nbsp;Kuba, kwanjengokuba sinamalungu amaninzi mzimbeni mnye, abe ke onke amalungu la engenamsebenzi mnye, ngokunjalo thina aba,  sibaninzi nje, simzimba mnye kuKristu, sonke ke ngabanye singamalungu omnye elomnye.</p> 
<p><A NAME="an_12:5">12:5</A>&nbsp;Sinezibabalo nje ke ezahlukahlukileyo, ngokobabalo esababalwa ngalo,</p> 
<p><A NAME="an_12:6">12:6</A>&nbsp;nokuba sinokuprofeta, masiprofete ngokomlinganiselo wokholo;</p> 
<p><A NAME="an_12:7">12:7</A>&nbsp;nokuba sinobulungiseleli, masihlale ebulungiselelini obo;  nokuba ngofundisayo, makahlale emfundisweni leyo;</p> 
<p><A NAME="an_12:8">12:8</A>&nbsp;nokuba ngovuselelayo, makahlale ekuvuseleleni oko; owabayo makabe engenakumbi; owongamelayo, makongame enyamekile; owenza inceba makayenze inceba echwayithile.</p> 
<p><A NAME="an_12:9">12:9</A>&nbsp;Uthando malungabi naluhanahaniso; kuthiyeni okungendawo,  namathelani kokulungileyo.</p> 
<p><A NAME="an_12:10">12:10</A>&nbsp;Mayela nothando olu lobuzalwana, ndithi, yenzelanani ububele; mayela nembeko leyo, phangelanani;</p> 
<p><A NAME="an_12:11">12:11</A>&nbsp;mayela nokunyameka oko, musani ukunqena; mayela nomoya lo,  vuthani;</p> 
<p><A NAME="an_12:12">12:12</A>&nbsp;mayela neNkosi le, khonzani; mayela nethemba, vuyani;  mayela nembandezelo, nyamezelani; mayela nomthandazo,  zingisani;</p> 
<p><A NAME="an_12:13">12:13</A>&nbsp;mayela neentswelo zabangcwele, yibani nobudlelane; ukubuka iindwendwe kusukeleni.</p> 
<p><A NAME="an_12:14">12:14</A>&nbsp;Basikeleleni abanitshutshisayo; sikelelani, ningaqalekisi.</p> 
<p><A NAME="an_12:15">12:15</A>&nbsp;Vuyani nabavuyayo, nilile nabalilayo.</p> 
<p><A NAME="an_12:16">12:16</A>&nbsp;Cingelanani nto-nye; musani ukucinga izinto eziphakamileyo, tsalelani kwezithobekileyo. Musani ukuba ziingqondi ngokwenu.</p> 
<p><A NAME="an_12:17">12:17</A>&nbsp;Ningabuyekezi ububi ngobubi nakubani. Khathalelani okuhle emehlweni abantu bonke.</p> 
<p><A NAME="an_12:18">12:18</A>&nbsp;Ukuba kunokwenzeka, okukokwenu nina, hlalani ninoxolo nabantu bonke.</p> 
<p><A NAME="an_12:19">12:19</A>&nbsp;Musani ukuziphindezelela, zint&#146;anda; yikhweleleni ingqumbo; kuba kubhaliwe kwathiwa, Impindezelo yeyam, kuya kubuyekeza mna, itsho iNkosi.</p> 
<p><A NAME="an_12:20">12:20</A>&nbsp;Ngoko ke, ukuba utshaba lwakho lulambile, luphe ludle;  ukuba lunxaniwe, luseze; kuba ngokwenjenjalo ke, woba ufumba amalahle omlilo phezu kwentloko yalo.</p> 
<p><A NAME="an_12:21">12:21</A>&nbsp;Musa ukweyiswa bububi; boyise ububi ngokulungileyo.</p> 
<p><A NAME="an_13:1">13:1</A>&nbsp;Yonke imiphefumlo mayiwalulamele amagunya awongamileyo.  Kuba akukho gunya lingelilo elivela kuThixo; amagunya ke akhoyo amiswe nguThixo.</p> 
<p><A NAME="an_13:2">13:2</A>&nbsp;Ngoko ke olichasayo igunya, umelene nommiselo kaThixo; abo ke bameleneyo nawo, baya kuziguqulela ukugwetywa.</p> 
<p><A NAME="an_13:3">13:3</A>&nbsp;Kuba abaphathi aba asingabokoyikwa kwimisebenzi elungileyo,  ngabokoyikwa kwemibi. Unga akungeloyiki na ke igunya? Yenza okulungileyo, wodunyiswa kwalilo;</p> 
<p><A NAME="an_13:4">13:4</A>&nbsp;kuba lingumlungiseleli kaThixo, wokuba kulungele wena. Ke,  ukuba usuka wenze okubi, yoyika; kuba alifumane laliphatha ikrele, kuba lingumlungiseleli kaThixo, umphindezeli ngengqumbo kowenza okubi.</p> 
<p><A NAME="an_13:5">13:5</A>&nbsp;Kungoko ndithi, kufuneka ukulilulamela, ningakwenzi oko ngenxa yengqumbo yodwa, nikwenze nangenxa yesazela.</p> 
<p><A NAME="an_13:6">13:6</A>&nbsp;Kuba kukwangenxa yoko eninikela irhafu; kuba ngababusi bakaThixo, bezingisa ukusebenza loo nto.</p> 
<p><A NAME="an_13:7">13:7</A>&nbsp;Ngoko bonke banikeni okubafaneleyo; mnikeni irhafu ofanelwe yirhafu, unikelo ofanelwe lunikelo, ukoyika ofanelwe kukoyikwa,  imbeko ofanelwe yimbeko.</p> 
<p><A NAME="an_13:8">13:8</A>&nbsp;Musani ukuba natyala lanto mntwini, lingelilo elokuthandana; kuba omthandayo omnye uzalise umthetho.</p> 
<p><A NAME="an_13:9">13:9</A>&nbsp;Kuba oku kuthi, Uze ungakrexezi, uze ungabulali, uze ungebi, uze ungangqini buxoki, uze ungakhanuki, nokuba kukho wumbi umthetho, uhlanganiselwe kweli lizwi lokuthi, Uze umthande ummelwane wakho ngoko uzithanda ngako.</p> 
<p><A NAME="an_13:10">13:10</A>&nbsp;Uthando alusebenzi bubi kuye ummelwane; ngoko uthando luyinzaliseko yomthetho.</p> 
<p><A NAME="an_13:11">13:11</A>&nbsp;Ke oko masikwenze, silazi nje ixesha eli, ukuba lilixa lokuba ngoku sivuke ebuthongweni; kuba ngoku usindiso lukufuphi kuthi, kunokuya saqalayo ukukholwa.</p> 
<p><A NAME="an_13:12">13:12</A>&nbsp;Ubusuku buhambile, ukusa ke kusondele. Masiyilahle ngoko imisebenzi yobumnyama, sixhobe iintonga zokukhanya.</p> 
<p><A NAME="an_13:13">13:13</A>&nbsp;Masihambe sizibekile ngokwasemini; kungabi sezindywaleni nasekunxileni; kungabi sekuphimiseni naseburheletyweni; kungabi sezinkanini nasemoneni.</p> 
<p><A NAME="an_13:14">13:14</A>&nbsp;Yambathani ke iNkosi uYesu Kristu; ize ukwazalelela inyama ningakwenzeli ukukhwezelela iinkanuko zayo.</p> 
<p><A NAME="an_14:1">14:1</A>&nbsp;Lowo ke uswele amandla elukholweni, mamkeleni, kodwa ke kungabi ngokucalula zicamango.</p> 
<p><A NAME="an_14:2">14:2</A>&nbsp;Omnye okunene uyakholwa ukuba angazidla izinto zonke; kodwa yena oswele amandla udla imifuno yodwa.</p> 
<p><A NAME="an_14:3">14:3</A>&nbsp;Lowo udlayo, makangamenzi into engeyakonto ongadliyo;  nalowo ungadliyo, makangamgwebi odlayo; kuba uThixo umamkele.</p> 
<p><A NAME="an_14:4">14:4</A>&nbsp;Ungubani na wena ugweba isicaka somnye? Ukuma kwaso, nokuba kukuwa kwaso, kusenkosini yaso. Siya kuma ke; kuba uThixo unako ukusimisa.</p> 
<p><A NAME="an_14:5">14:5</A>&nbsp;Omnye okunene ubeka umhla othile kunomnye umhla, wumbi ke ubeka imihla yonke. Elowo nalowo makaqiniseke kweyakhe ingqiqo.</p> 
<p><A NAME="an_14:6">14:6</A>&nbsp;Lowo uwunyamekelayo umhla, uwunyamekelela iNkosi; nalowo ungawunyamekeliyo umhla, engawunyamekeli nje, wenzela iNkosi;  lowo udlayo, udlela iNkosi, kuba ebulela kuThixo; nalowo ungadliyo, engadli nje, wenzela iNkosi, abe ebulela kuThixo.</p> 
<p><A NAME="an_14:7">14:7</A>&nbsp;Kuba akukho namnye kuthi uzidlelayo ubomi, akukho namnye uzifelayo.</p> 
<p><A NAME="an_14:8">14:8</A>&nbsp;Kuba nokuba sithi sidle ubomi, sibudlela iNkosi; nokuba sithi sife, sifela iNkosi. Ngoko ke, nokuba sithi sidle ubomi,  nokuba sithi sife, singabeNkosi.</p> 
<p><A NAME="an_14:9">14:9</A>&nbsp;Kuba uKristu wafa, wabuya wavuka, wabuya wadla ubomi,  ngenxa yoku, ukuze aphathe ubukhosi kwabafileyo,  kwanakwabaphilileyo.</p> 
<p><A NAME="an_14:10">14:10</A>&nbsp;Ke wena, yini na ukuba umgwebe umzalwana wakho? Hi wena,  yini na ukuba umenze into engeyakonto umzalwana wakho? Kuba thina siya kuma sonke phambi kwesihlalo sokugweba sikaKristu.</p> 
<p><A NAME="an_14:11">14:11</A>&nbsp;Kuba kubhaliwe kwathiwa, Ndihleli nje mna, itsho iNkosi,  aya kugoba kum onke amadolo, Zidumise uThixo zonke iilwimi.</p> 
<p><A NAME="an_14:12">14:12</A>&nbsp;Ngoko ke elowo kuthi uya kuziphendulela kuThixo.</p> 
<p><A NAME="an_14:13">14:13</A>&nbsp;Masingabi sagwebana ngoko; kanye yithini ukugweba,  makungabekwa siwiso, nasikhubekiso, phambi komzalwana.</p> 
<p><A NAME="an_14:14">14:14</A>&nbsp;Ndiyazi, ndeyisekile, ndiseNkosini uYesu nje, ukuba akukho nto iyinqambi ngokwayo; kodwa ke kuye obalela into ekuthini iyinqambi, kulowo iyinqambi.</p> 
<p><A NAME="an_14:15">14:15</A>&nbsp;Ukuba ke umzalwana wakho wenziwa buhlungu ngenxa yokusuka udle, akusahambi ngokothando. Musa ukumtshabalalisa ngokudla kwakho, yena lowo uKristu wamfelayo.</p> 
<p><A NAME="an_14:16">14:16</A>&nbsp;Ngoko okulungileyo kwenu makunganyeliswa.</p> 
<p><A NAME="an_14:17">14:17</A>&nbsp;Kuba ubukumkani bukaThixo abukukudla nakusela; bubulungisa noxolo novuyo kuMoya oyiNgcwele.</p> 
<p><A NAME="an_14:18">14:18</A>&nbsp;Kuba omkhonzayo uKristu kwezo zinto, ukholekile kakuhle kuye uThixo; ucikidekile nakubo abantu.</p> 
<p><A NAME="an_14:19">14:19</A>&nbsp;Ngoko ke masisukele izinto zoxolo, nezinto zokwakhana.</p> 
<p><A NAME="an_14:20">14:20</A>&nbsp;Musa ukuthi, ngenxa yokudla, uwuchithe umsebenzi kaThixo.  Okunene, konke kuhlambulukile; kodwa ke kubi kuloo mntu uthi ngokudla akhubekise.</p> 
<p><A NAME="an_14:21">14:21</A>&nbsp;Kuhle ukuba ungadli nyama, ungaseli wayini, ungenzi nto angabetheka kuyo umzalwana wakho, akhubeke kuyo, aswele amandla okuzigcina.</p> 
<p><A NAME="an_14:22">14:22</A>&nbsp;Wena unokholo na? Hlala nalo emehlweni kaThixo. Unoyolo lowo ungazigwebiyo kuloo nto ayicikidileyo.</p> 
<p><A NAME="an_14:23">14:23</A>&nbsp;Ke lowo uthandabuzayo, ukuba uthe wadla, uselegwetyiwe,  kuba engadli ngokwaselukholweni; konke ke okungekokwaselukholweni kusisono.</p> 
<p><A NAME="an_15:1">15:1</A>&nbsp;Thina ke bomeleleyo sifanele ukukuthwala ukuswela amandla kwabangomeleleyo, singazikholisi.</p> 
<p><A NAME="an_15:2">15:2</A>&nbsp;Masithi sonke ngabanye simkholise ummelwane kokumlungeleyo,  ukuze akheke.</p> 
<p><A NAME="an_15:3">15:3</A>&nbsp;Kuba naye uKristu akazikholisanga; wathi, njengokuba kubhaliwe, Iingcikivo zabakungcikivayo zawa phezu kwam.</p> 
<p><A NAME="an_15:4">15:4</A>&nbsp;Kuba izinto zonke ezabhalwayo ngenxa engaphambili, zaye zibhalelwa okwethu ukufundiswa, ukuze sithi ngalo unyamezelo novuselelo lwezibhalo sibe nalo ithemba.</p> 
<p><A NAME="an_15:5">15:5</A>&nbsp;Wanga ke uThixo wonyamezelo novuselelo anganinika ukucinga nto-nye phakathi kwenu, ngokukaKristu Yesu;</p> 
<p><A NAME="an_15:6">15:6</A>&nbsp;ukuze nithi, nimxhelo mnye, engamlomo mnye uThixo, uYise weNkosi yethu uYesu Kristu.</p> 
<p><A NAME="an_15:7">15:7</A>&nbsp;Kungoko ndithi, Yamkelanani, njengokuba naye uKristu wasamkelayo, ukuba kuzukiswe uThixo.</p> 
<p><A NAME="an_15:8">15:8</A>&nbsp;Ke kaloku ndithi, uYesu Kristu waba ngumlungiseleli wolwaluko ngenxa yenyaniso kaThixo, ukuze aqiniseke amadinga akhe koobawo;</p> 
<p><A NAME="an_15:9">15:9</A>&nbsp;zithi ke iintlanga zimzukise uThixo ngenxa yenceba yakhe,  njengokuba kubhaliwe kwathiwa, Ngenxa yoko, ndiya kukudumisa phakathi kweentlanga, Ndilibethele uhadi igama lakho.</p> 
<p><A NAME="an_15:10">15:10</A>&nbsp;Kananjalo athi, Yibani nemihlali, zintlanga, ndawonye nabantu bakhe.</p> 
<p><A NAME="an_15:11">15:11</A>&nbsp;Kananjalo, Yidumiseni iNkosi, nonke nina zintlanga,  Niyibonge, nonke nina bantu.</p> 
<p><A NAME="an_15:12">15:12</A>&nbsp;Kananjalo uIsaya uthi, Liya kubakho iHlumelo likaYese; Uya kuvela oya kulawula iintlanga; Ziya kuthembela kuye iintlanga.</p> 
<p><A NAME="an_15:13">15:13</A>&nbsp;Wanga ke uThixo wethemba elo anganizalisa ngalo lonke uvuyo noxolo ekukholweni, ukuze niphuphume ithemba ngamandla oMoya oyiNgcwele.</p> 
<p><A NAME="an_15:14">15:14</A>&nbsp;Ke kaloku, bazalwana bam, ndeyisekile nam ngokwam,  mayelana nani, kukuba nani ngokwenu nizele nazaliswa kukulunga,  nizele kuko konke ukwazi, ninako nokululekana.</p> 
<p><A NAME="an_15:15">15:15</A>&nbsp;Kodwa ke ndibhalile kuni ngobuganga obukhulu kwezinye iindawo, bazalwana, ngokophindayo ukunikhumbuza ngenxa yobabalo awandibabala ngalo uThixo,</p> 
<p><A NAME="an_15:16">15:16</A>&nbsp;ukuze ndibe ngobusela iintlanga kuYesu Kristu, osebenza ububingeleli ngazo iindaba ezilungileyo zikaThixo, ukuze ukusondezwa kweentlanga kwamkeleke kakuhle, kungcwalisiwe ngoMoya oyiNgcwele.</p> 
<p><A NAME="an_15:17">15:17</A>&nbsp;Ngoko ndiyazingca, ndikuKristu Yesu, ngezinto ezilunge kuThixo.</p> 
<p><A NAME="an_15:18">15:18</A>&nbsp;Kuba mna andiyi kuba nabuganga bakuthetha nto ngezinto angazisebenzanga uKristu ngam, ukuze zimlulamele iintlanga,  ngelizwi ke nangomsebenzi, ngamandla emiqondiso nezimanga,</p> 
<p><A NAME="an_15:19">15:19</A>&nbsp;ngamandla oMoya kaThixo; endide ndathi, ndithabathela eYerusalem, ndajikelezisa, ndezisa kwelaseIliriko, ndazizalisa iindaba ezilungileyo zikaKristu.</p> 
<p><A NAME="an_15:20">15:20</A>&nbsp;Ndenjenjalo ke ukuzondelela ukushumayela iindaba ezilungileyo; kungekhona apho uKristu wakhankanywayo, ukuze ndingakhi phezu kwesiseko somnye;</p> 
<p><A NAME="an_15:21">15:21</A>&nbsp;kube njengokuba kubhaliwe, kwathiwa, Abo bangabikelwanga nto ngaye, baya kubona; Nabo bangevanga nto, baya kuqonda.</p> 
<p><A NAME="an_15:22">15:22</A>&nbsp;Kungoko ndabanjezelwayo nokubanjezelwa futhi, ukuba ndingafiki kuni.</p> 
<p><A NAME="an_15:23">15:23</A>&nbsp;Ngoku ke ndingasenandawo nje kule mimandla, ndineminyaka ke emininzi ndilangazelela ukuza kuni,</p> 
<p><A NAME="an_15:24">15:24</A>&nbsp;xa ndihambela kwelaseSpani, ndoza kuni; kuba ndithemba ukunibona xa ndicandayo kuni, nokuphelekelelwa nini ukuya khona, ukuba ndithe kuqala ndakha ndadlelana nani ngokwaneleyo.</p> 
<p><A NAME="an_15:25">15:25</A>&nbsp;Kalokunje ke ndisinga eYerusalem, ndisiya kulungiselela abangcwele.</p> 
<p><A NAME="an_15:26">15:26</A>&nbsp;Kuba kwakholeka kwabelaseMakedoni nabelaseAkaya, ukuba badlelane namahlwempu abo bangcwele baseYerusalem ngokuwupha okuthile.</p> 
<p><A NAME="an_15:27">15:27</A>&nbsp;Ndithi kwakholeka kubo, kuba kakade banetyala kubo. Kuba iintlanga, xa zadlelanayo nabo ngezinto zabo ezizezomoya,  zifanele ukubabusela ngezizezenyama.</p> 
<p><A NAME="an_15:28">15:28</A>&nbsp;Ngoko, ndakuba ndikufinyezile oko, ndasinqabisela kubo eso siqhamo, ndobuya ngani ukuya kwelaseSpani.</p> 
<p><A NAME="an_15:29">15:29</A>&nbsp;Ndiyazi ke ukuba ndothi, ndakuza kuni, ndize ndinentsikelelo ezalisekileyo yeendaba ezilungileyo zikaKristu.</p> 
<p><A NAME="an_15:30">15:30</A>&nbsp;Ke kaloku ndiyanivuselela, bazalwana, ngayo iNkosi yethu uYesu Kristu, nangalo uthando loMoya, ukuba nizame kunye nam ekundithandazeleni kuye uThixo,</p> 
<p><A NAME="an_15:31">15:31</A>&nbsp;ukuze ndihlangulwe kwabaziingqola kwelakwaYuda, nokuze ulungiselelo lwam olusinga eYerusalem lube nokwamkeleka kakuhle kubo abangcwele,</p> 
<p><A NAME="an_15:32">15:32</A>&nbsp;ukuze ndize kuni ndinovuyo, ngokuthanda kukaThixo,  siphumzane.</p> 
<p><A NAME="an_15:33">15:33</A>&nbsp;UThixo ke woxolo makabe nani nonke. Amen.</p> 
<p><A NAME="an_16:1">16:1</A>&nbsp;Ke kaloku ndimyaleza kuni uFibhi, udade wethu,  ongumlungiseleli webandla eliseKenkreya;</p> 
<p><A NAME="an_16:2">16:2</A>&nbsp;ukuze nimamkele ngokwaseNkosini, ngokufanele abangcwele,  nimncede emcimbini asukuba enifunela wona; kuba naye ubengumongi wabaninzi, nowam lo.</p> 
<p><A NAME="an_16:3">16:3</A>&nbsp;Bulisani kuPrisila noAkwila, abasebenzisi bam abakuKristu Yesu;</p> 
<p><A NAME="an_16:4">16:4</A>&nbsp;bona bathi, ngenxa yobomi bam, bazibeka emgoqweni ezabo iintamo, ekungabuleli mna ndedwa kubo, ekubulela nawo onke amabandla azo iintlanga.</p> 
<p><A NAME="an_16:5">16:5</A>&nbsp;Bulisani nakwibandla elisendlwini yabo. Bulisani kuPeneto intanda yam, oyintlahlela yelaseAkaya kuKristu.</p> 
<p><A NAME="an_16:6">16:6</A>&nbsp;Bulisani kuMariya, yena wabulalekayo kakhulu ngenxa yenu.</p> 
<p><A NAME="an_16:7">16:7</A>&nbsp;Bulisani kuAndroniko noYuniya, imizalwane yam nabathinjwa ndawonye nam, bona badumileyo phakathi kwabapostile, kanjalo baba kuKristu ngaphambi kwam.</p> 
<p><A NAME="an_16:8">16:8</A>&nbsp;Bulisani kuAmpliya, intanda yam ngokwaseNkosini.</p> 
<p><A NAME="an_16:9">16:9</A>&nbsp;Bulisani ku-Urbhano, umncedisi wethu kuKristu, noStaki intanda yam.</p> 
<p><A NAME="an_16:10">16:10</A>&nbsp;Bulisani kuApele ocikidekileyo kuKristu. Bulisani kwabakwa-Aristobhulo.</p> 
<p><A NAME="an_16:11">16:11</A>&nbsp;Bulisani kuHerodiyo, umzalwane wam. Bulisani kwabakwaNarkiso abaseNkosini.</p> 
<p><A NAME="an_16:12">16:12</A>&nbsp;Bulisani kuTrifena noTrifosa, abo babulalekayo emsebenzini weNkosi. Bulisani kuPersi, intanda, yena wabulalekayo kakhulu emsebenzini weNkosi.</p> 
<p><A NAME="an_16:13">16:13</A>&nbsp;Bulisani kuRufo onyuliweyo waseNkosini, nonina, uma.</p> 
<p><A NAME="an_16:14">16:14</A>&nbsp;Bulisani kuAsinkrito, kuFilego, kuHerme, kuPatrobha,  kuHerma, nabazalwana abanabo.</p> 
<p><A NAME="an_16:15">16:15</A>&nbsp;Bulisani kuFilologo, noYuliya, kuNere, nodade wabo,  no-Olimpa, nabo bonke abo bangcwele banabo.</p> 
<p><A NAME="an_16:16">16:16</A>&nbsp;Bulisanani ngolwango olungcwele. Ayanibulisa amabandla kaKristu.</p> 
<p><A NAME="an_16:17">16:17</A>&nbsp;Ke kaloku ndiyaniyala, bazalwana, balumkeleni abo benza iimbambaniso nezikhubekiso, ezinxamnye nemfundiso enayifundayo nina, niphambuke kubo.</p> 
<p><A NAME="an_16:18">16:18</A>&nbsp;Kuba abanjalo abakhonzi yona iNkosi yethu uKristu,  bakhonza esabo isisu; baze, ngamazwi anencasa nalalanisayo,  balukuhle iintliziyo zabangazani nabubi.</p> 
<p><A NAME="an_16:19">16:19</A>&nbsp;Kuba ukululama kwenu kuye kwafika kubo bonke. Ndiyavuya ngoko ngani; ndinga ke ningaba ngabalumkileyo okunene kokulungileyo; kodwa nibe ngabangenabuqhinga kokubi.</p> 
<p><A NAME="an_16:20">16:20</A>&nbsp;UThixo ke woxolo uya kumtyumza uSathana kamsinya phantsi kweenyawo zenu. Ubabalo lweNkosi yethu uYesu Kristu malube nani.</p> 
<p><A NAME="an_16:21">16:21</A>&nbsp;Bayanibulisa ooTimoti, osebenza nam, noLukiyo, noYason,  noSosipatro, imizalwane yam.</p> 
<p><A NAME="an_16:22">16:22</A>&nbsp;Ndiyanibulisa ngokwaseNkosini, mna Tertiyo, uyibhalileyo le ncwadi.</p> 
<p><A NAME="an_16:23">16:23</A>&nbsp;Uyanibulisa uGayo, esilundwendwe lwakhe, mna nebandla liphela. Uyanibulisa uErasto, igosa lomzi, noKwarto umzalwana.</p> 
<p><A NAME="an_16:24">16:24</A>&nbsp;Ubabalo lweNkosi yethu uYesu Kristu malube nani nonke.  Amen.</p> 
<p><A NAME="an_16:25">16:25</A>&nbsp;Ke kaloku, kuye onako ukunizimasa ngokweendaba zam ezilungileyo, novakaliso lukaYesu Kristu, ngokokutyhilwa kwemfihlelo ebifihliwe kwasephakadeni, ebonakalalisiweyo ke ngoku,</p> 
<p><A NAME="an_16:26">16:26</A>&nbsp;eyaziswayo kanjalo ngezibhalo zabaprofeti ngokommiselo kaThixo ongunaphakade, ukuba kubekho ukulululamela ukholo, kuzo zonke iintlanga:</p> 
<p><A NAME="an_16:27">16:27</A>&nbsp;kuThixo olumke yedwa, ngaye uYesu Kristu, malubekho uzuko kude kube ngunaphakade. Amen.</p> 
<p><HR>
<CENTER>
<A HREF="co1.htm">Next: 1 Corinthians</A></CENTER>
</BODY>
</HTML>
