[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](lev)  [Next](deu.md) 

------------------------------------------------------------------------

### Xhosa Bible: Numbers

<span id="an_1:1">1:1</span> Wathetha uYehova kuMoses entlango
yaseSinayi, ententeni yokuhlangana, ngolokuqala usuku lwenyanga
yesibini, ngomnyaka wesibini wokuphuma kwabo ezweni laseYiputa, esithi,

<span id="an_1:2">1:2</span> Thabathani inani lebandla lonke loonyana
bakaSirayeli, ngokwemizalwane yabo ngokwezindlu zooyise, ngenani
lamagama yonke into eyindoda, ngokwentloko yayo.

<span id="an_1:3">1:3</span> Nothabathela kominyaka imashumi mabini
ezelwe ninyuse, bonke abaphuma umkhosi kwaSirayeli; nibabale emlibeni
ngokwemikhosi yabo, wena noAron;

<span id="an_1:4">1:4</span> kubekho nani indoda esizweni ngasinye,
indoda eyintloko yendlu kayise.

<span id="an_1:5">1:5</span> Ngawo la amagama amadoda aya kuma nani:
kwaRubhen: uElitsure unyana kaShediyure;

<span id="an_1:6">1:6</span> kwaSimon: uShelumiyeli unyana
kaTsurishadayi;

<span id="an_1:7">1:7</span> kwaYuda: uNashon unyana ka-Aminadabhi;

<span id="an_1:8">1:8</span> kwaIsakare: uNathaniyeli unyana kaTsuhare;

<span id="an_1:9">1:9</span> kwaZebhulon: uEliyabhi unyana kaHelon;

<span id="an_1:10">1:10</span> koonyana bakaYosefu: kwaEfrayim:
uElishama unyana ka-Amihudi; kwaManase: uGamaliyeli unyana kaPedatsure;

<span id="an_1:11">1:11</span> kwaBhenjamin: uAbhidan unyana kaGidiyoni;

<span id="an_1:12">1:12</span> kwaDan: uAhiyezere unyana ka-Amishadayi;

<span id="an_1:13">1:13</span> kwa-Ashere: uPagiyeli unyana kaOkran;

<span id="an_1:14">1:14</span> kwaGadi: uEliyasafu unyana kaDehuweli;

<span id="an_1:15">1:15</span> kwaNafetali: uAhira unyana kaEnan.

<span id="an_1:16">1:16</span> Ngabo abo babizwe libandla, abazizikhulu
zezizwe zooyise, abaziintloko zamawaka akwaSirayeli bona.

<span id="an_1:17">1:17</span> OoMoses noAron bawathabatha loo madoda
ahleliweyo ngamagama.

<span id="an_1:18">1:18</span> Balibizela ndawonye lonke ibandla
ngolokuqala usuku lwenyanga yesibini, ukuba baxele ukuzalwa kwabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, ngokweentloko
zabo.

<span id="an_1:19">1:19</span> Njengoko uYehova wamwiselayo umthetho
uMoses, wababala entlango yaseSinayi.

<span id="an_1:20">1:20</span> Koonyana bakaRubhen, owamazibulo
kaSirayeli, inzala yabo ngokwemizalwane yabo, ngokwezindlu zooyise,
ngenani lamagama, ngokweentloko zabo, yonke into eyindoda ethabathela
kominyaka imashumi mabini ezelwe, inyuse, bonke abaphuma umkhosi:

<span id="an_1:21">1:21</span> abalwayo kubo besizwe sakwaRubhen, baba
ngamashumi amane anamathandathu amawaka, anamakhulu mahlanu.

<span id="an_1:22">1:22</span> Koonyana bakaSimon, inzala yabo
ngokwemizalwane yabo, ngokwezindlu zooyise, ababalwa kubo ngenani
lamagama, ngokweentloko zabo, yonke into eyindoda ethabathela kominyaka
imashumi mabini ezelwe, inyuse, bonke baphuma umkhosi;

<span id="an_1:23">1:23</span> ababalwayo kubo besizwe sakwaSimon, baba
ngamashumi amahlanu anesithoba amawaka, anamakhulu mathathu.

<span id="an_1:24">1:24</span> Koonyana bakaGadi, inzala yabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, bonke abaphuma
umkhosi:

<span id="an_1:25">1:25</span> ababalwayo kubo besizwe sakwaGadi, baba
ngamashumi amane anamahlanu amawaka, anamakhulu mathandathu, anamanci
mahlanu.

<span id="an_1:26">1:26</span> Koonyana bakaYuda, inzala yabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, bonke abaphuma
umkhosi:

<span id="an_1:27">1:27</span> ababalwayo kubo besizwe sakwaYuda, baba
ngamashumi asixhenxe anamane amawaka, anamakhulu mathandathu.

<span id="an_1:28">1:28</span> Koonyana bakaIsakare, inzala yabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, bonke abaphuma
umkhosi:

<span id="an_1:29">1:29</span> ababalwayo kubo besizwe sakwaIsakare,
baba ngamashumi amahlanu anamane amawaka, anamakhulu mane.

<span id="an_1:30">1:30</span> Koonyana bakaZebhulon, inzala yabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, bonke abaphuma
umkhosi:

<span id="an_1:31">1:31</span> ababalwayo kubo besizwe sakwaZebhulon,
baba ngamashumi amahlanu anesixhenxe amawaka, anamakhulu mane.

<span id="an_1:32">1:32</span> Koonyana bakaYosefu: koonyana
bakaEfrayim: inzala yabo ngokwemizalwane yabo, ngokwezindlu zooyise
ngenani lamagama, bethabathela kominyaka imashumi mabini ezelwe,
banyuse, bonke abaphuma umkhosi:

<span id="an_1:33">1:33</span> ababalwayo kubo besizwe sakwaEfrayim,
baba ngamashumi amane amawaka, anamakhulu mahlanu.

<span id="an_1:34">1:34</span> Koonyana bakaManase, inzala yabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, bonke abaphuma
umkhosi:

<span id="an_1:35">1:35</span> ababalwayo kubo besizwe sakwaManase, baba
ngamashumi amathathu anamabini amawaka, anamakhulu mabini.

<span id="an_1:36">1:36</span> Koonyana bakaBhenjamin, inzala yabo
ngokwemizalwane yabo, ngokwenzindlu zooyise, ngenani lamagama,
bethabathela kominyaka imashumi mabini ezelwe, banyuse, bonke abaphuma
umkhosi:

<span id="an_1:37">1:37</span> ababalwayo kubo besizwe sakwaBhenjamin,
baba ngamashumi amathathu anamahlanu amawaka, anamakhulu mane.

<span id="an_1:38">1:38</span> Koonyana bakaDan, inzala yabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, bonke abaphuma
umkhosi:

<span id="an_1:39">1:39</span> ababalwayo kubo besizwe sakwaDan, baba
ngamashumi amathandathu anamabini amawaka, anamakhulu asixhenxe.

<span id="an_1:40">1:40</span> Koonyana baka-Ashere, inzala yabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, bonke baphuma
umkhosi:

<span id="an_1:41">1:41</span> ababalwayo kubo besizwe sakwa-Ashere,
baba ngamashumi amane analinye amawaka, anamakhulu mahlanu.

<span id="an_1:42">1:42</span> Koonyana bakaNafetali, inzala yabo
ngokwemizalwane yabo, ngokwezindlu zooyise, ngenani lamagama,
bethabathela kominyaka imashumi mabini ezelwe, banyuse, bonke abaphuma
umkhosi:

<span id="an_1:43">1:43</span> ababalwayo kubo besizwe sakwaNafetali,
baba ngamashumi amahlanu anamathathu amawaka, anamakhulu mane.

<span id="an_1:44">1:44</span> Ngabo abo babalwayo, babalwayo nguMoses,
noAron, nezikhulu zakwaSirayeli ezilishumi elinazibini, iyileyo indoda
ibalelwa indlu kayise.

<span id="an_1:45">1:45</span> Bonke ababalwayo boonyana bakaSirayeli
ngokwezindlu zooyise, bathabathela kominyaka imashumi mabini ezelwe,
banyuse, bonke abaphuma umkhosi kwaSirayeli:

<span id="an_1:46">1:46</span> bonke ababalwayo baba ngamakhulu
amathandathu amawaka, anamawaka mathathu, anamakhulu mahlanu, anamanci
mahlanu.

<span id="an_1:47">1:47</span> Ke bona abaLevi, ngokwesizwe sezindlu
zooyise, ababalelwanga phakathi kwabo.

<span id="an_1:48">1:48</span> Wathetha uYehova kuMoses, esithi,

<span id="an_1:49">1:49</span> Kodwa sona isizwe sakwaLevi uze
ungasibali; ungalithabathi inani laso phakathi koonyana bakaSirayeli.

<span id="an_1:50">1:50</span> Wena ke abaLevi uze ubenze bavelele
umnquba wesingqino nempahla yawo yonke, nento yonke ekuwo, bawuthwale
umnquba nempahla yawo yonke, balungiselele kuwo, bamise iintente zabo
ngeenxa zonke emnqubeni.

<span id="an_1:51">1:51</span> Ekundulukeni komnquba wowiswa ngabaLevi;
ekumisweni komnquba wophakanyiswa ngabaLevi; owasemzini osondelayo kuwo
makabulawe.

<span id="an_1:52">1:52</span> Oonyana bakaSirayeli bomisa elowo intente
yakhe eminqubeni yakowabo, elowo ebhanileni yakowabo, ngokwemikhosi
yabo.

<span id="an_1:53">1:53</span> AbaLevi bona bozimisa ezabo ngeenxa zonke
emnqubeni wesingqino, ukuze kungezi burhalarhume phezu kwebandla
loonyana bakaSirayeli, basigcine abaLevi isigxina somnquba wesingqino.

<span id="an_1:54">1:54</span> Benza ke oonyana bakaSirayeli; njengako
konke uYehova abemwisele umthetho uMoses, benjenjalo.

<span id="an_2:1">2:1</span> Wathetha uYehova kuMoses nakuAron, esithi,

<span id="an_2:2">2:2</span> Elowo koonyana bakaSirayeli woyimisa
intente yakhe ngakwibhanile yakowabo, eziqondisweni zezindlu zooyise,
bamise malunga nentente yokuhlangana ngeenxa zonke.

<span id="an_2:3">2:3</span> Abomisa phambili ngasempumalanga boba
ngabebhanile yakwaYuda ngokwemikhosi yabo; inkulu yoonyana bakaYuda
nguNashon, unyana ka-Aminadabhi;

<span id="an_2:4">2:4</span> umkhosi wakhe, abo babalwayo kubo,
ngamashumi osixhenxe anesine amawaka, anamakhulu mathandathu.

<span id="an_2:5">2:5</span> Abomisa ngakuye yoba sisizwe sakwaIsakare;
inkulu yoonyana bakaIsakare nguNathaniyeli, unyana kaTsuhare;

<span id="an_2:6">2:6</span> umkhosi wakhe, abo babalwayo kubo,
ngamashumi omahlanu anamane amawaka, anamakhulu mane.

<span id="an_2:7">2:7</span> Ize kulandele isizwe sakwaZebhulon; inkulu
yoonyana bakaZebhulon nguEliyabhi, unyana kaHelon;

<span id="an_2:8">2:8</span> umkhosi wakhe, abo babalwayo kubo,
ngamashumi omahlanu anesixhenxe amawaka, anamakhulumane.

<span id="an_2:9">2:9</span> Bonke ke ababalelwa eminqubeni yakwaYuda
likhulu lamawaka, anamanci osibhozo amawaka, anesithandathu samawaka,
anamakhulu mane, ngokwemikhosi yabo. Bonduluka kuqala bona.

<span id="an_2:10">2:10</span> Ibhanile yeminquba yakwaRubhen yoba
ngasezantsi ngokwemikhosi yabo; inkulu yoonyana bakaRubhen nguElitsure,
unyana kaShedeyure;

<span id="an_2:11">2:11</span> umkhosi wakhe, abo babalwayo kuye,
ngamashumi omane anesithandathu samawaka, anamakhulu mahlanu.

<span id="an_2:12">2:12</span> Abomisa ngakuye yoba sisizwe sakwaSimon;
inkulu yoonyana bakaSimon nguShelumiyeli, unyana kaTsurishadayi;

<span id="an_2:13">2:13</span> umkhosi wakhe, abo babalwayo kubo,
ngamashumi omahlanu anesithoba amawaka, anamakhulu mathathu.

<span id="an_2:14">2:14</span> Ize kulandele isizwe sakwaGadi; inkulu
yoonyana bakaGadi nguEliyasafu, unyana kaRehuweli;

<span id="an_2:15">2:15</span> umkhosi wakhe, abo babalwayo kubo,
ngamashumi omane anesihlanu amawaka, anamakhulu mathandathu, anamanci
mahlanu.

<span id="an_2:16">2:16</span> Bonke ke ababalelwa eminqubeni
yakwaRubhen likhulu lamawaka, elinamanci mahlanu amawaka, anawakanye,
linamakhulu mane, anamanci mahlanu, ngokwemikhosi yabo. Bonduluka
beyeyesibini.

<span id="an_2:17">2:17</span> Yoncothulwa intente yokuhlangana,
ineminquba yabaLevi phakathi kweminye iminquba; njengoko bamisa ngako,
bonduluka ngako, elowo endaweni yakhe ngokwebhanile yakowabo.

<span id="an_2:18">2:18</span> Ibhanile yeminquba yakwaEfrayim yoba
ngasentshonalanga, ngokwemikhosi yabo; inkulu yoonyana bakaEfrayim
nguElishama, unyana ka-Amihude;

<span id="an_2:19">2:19</span> umkhosi wakhe, abo babalwayo kubo,
ngamashumi omane amawaka, anamakhulu mahlanu.

<span id="an_2:20">2:20</span> Ngakuye ibe sisizwe sakwaManase; inkulu
yoonyana bakaManase nguGamaliyeli, unyana kaPedatsure;

<span id="an_2:21">2:21</span> umkhosi wakhe, abo babalwayo kubo,
ngamashumi omathathu anesibini amawaka, anamakhulu mabini.

<span id="an_2:22">2:22</span> Kuze kulandele isizwe sakwaBhenjamin;
inkulu yoonyana bakaBhenjamin nguAbhidan, unyana kaGidiyoni;

<span id="an_2:23">2:23</span> umkhosi wakhe, abo babalwayo kubo,
ngamashumi omathathu anesihlanu amawaka, anamakhulu mane.

<span id="an_2:24">2:24</span> Bonke ke ababalelwa eminqubeni
yakwaEfrayim likhulu lamawaka, anesibhozo samawaka anakhulu-nye,
ngokwemikhosi yabo. Bonduluka beyeyesithathu.

<span id="an_2:25">2:25</span> Ibhanile yeminquba yakwaDan yoba
ngasentla, ngokwemikhosi yabo; inkulu yoonyana bakaDan nguAhiyezere,
unyana ka-Amishadayi;

<span id="an_2:26">2:26</span> umkhosi wakhe, abo babalwayo kubo,
ngamashumi omathandathu anesibini amawaka, anamakhulu asixhenxe.

<span id="an_2:27">2:27</span> Abomisa ngakuye yoba sisizwe
sakwa-Ashere, inkulu yoonyana baka-Ashere nguPagiyeli, unyana kaOkran;

<span id="an_2:28">2:28</span> umkhosi wakhe, abo babalwayo kubo,
ngamashumi omane amawaka, anawaka-nye, linamakhulu mahlanu.

<span id="an_2:29">2:29</span> Ize kulandele isizwe sakwaNafetali;
inkulu yoonyana bakaNafetali nguAhira, unyana kaEnan;

<span id="an_2:30">2:30</span> umkhosi wakhe, abo babalwayo kubo,
ngamashumi omahlanu anesithathu samawaka, anamakhulu mane.

<span id="an_2:31">2:31</span> Bonke ke ababalelwa eminqubeni yakwaDan
likhulu lamawaka, anamanci omahlanu anesixhenxe samawaka, anamakhulu
mathandathu. Bonduluka bengabokugqibela, ngokweebhanile zabo.

<span id="an_2:32">2:32</span> Ngabo ke abo babalwayo koonyana
bakaSirayeli, ngokwezindlu zooyise; bonke ababalelwa eminqubeni
ngokwemikhosi yabo ngamakhulu omathandathu amawaka, anesithathu
samawaka, anamakhulu mahlanu, anamanci mahlanu.

<span id="an_2:33">2:33</span> Ke abaLevi ababalelwanga phakathi
koonyana bakaSirayeli, njengoko uYehova wamwiselayo umthetho uMoses.

<span id="an_2:34">2:34</span> Benza ke oonyana bakaSirayeli; njengako
konke uYehova abemwisele umthetho uMoses, benjenjalo ukumisa iintente
ngokweebhanile zakowabo; benjenjalo ukunduluka, elowo ngokomzalwane
wakhe, ngokwezindlu zooyise.

<span id="an_3:1">3:1</span> Yiyo le inzala ka-Aron noMoses, mini
uYehova wathethayo noMoses entabeni yaseSinayi.

<span id="an_3:2">3:2</span> Ngawo la amagama oonyana baka-Aron:
owamazibulo nguNadabhi, noAbhihu, uElazare, noItamare.

<span id="an_3:3">3:3</span> Ngawo lawo amagama oonyana baka-Aron,
ababingeleli abathanjiswayo, bamiselwa ukuba babe ngababingeleli.

<span id="an_3:4">3:4</span> Bafa ooNadabhi noAbhihu phambi koYehova,
ekusondezeni kwabo umlilo ongesesikweni phambi koYehova, entlango
yaseSinayi; ababa nanyana bona. Baba ngababingeleli ooElazare noItamare
ebusweni buka-Aron uyise.

<span id="an_3:5">3:5</span> Wathetha uYehova kuMoses, esithi,

<span id="an_3:6">3:6</span> Sisondeze isizwe sakwaLevi, usimise phambi
koAron umbingeleli, ukuba balungiselele kuye.

<span id="an_3:7">3:7</span> Bosigcina isigxina sakhe nesigxina sebandla
lonke phambi kwentente yokuhlangana, ukuba basebenze umsebenzi womnquba;

<span id="an_3:8">3:8</span> bazigcine iimpahla zonke zentente
yokuhlangana, nesigxina soonyana bakaSirayeli, ukuba basebenze umsebenzi
womnquba.

<span id="an_3:9">3:9</span> Womnika abaLevi uAron noonyana bakhe,
abanikwe banikwa ngoonyana bakaSirayeli;

<span id="an_3:10">3:10</span> ooAron noonyana bakhe ubenze bavelele
babugcine ububingeleli babo. Owasemzini osondelayo makabulawe.

<span id="an_3:11">3:11</span> Wathetha uYehova kuMoses, esithi,

<span id="an_3:12">3:12</span> Uyabona, mna ndibathabathile abaLevi
phakathi koonyana bakaSirayeli, esikhundleni samazibulo onke avula
isizalo phakathi koonyana bakaSirayeli, baba ngabam abaLevi;

<span id="an_3:13">3:13</span> kuba onke amazibulo ngawam, mini
ndawabethayo onke amazibulo ezweni laseYiputa, ndazingcwalisela onke
amazibulo kwaSirayeli, ethabathela emntwini esa enkomeni. Oba ngawam,
mna Yehova.

<span id="an_3:14">3:14</span> Wathetha uYehova kuMoses entlango
yaseSinayi, esithi,

<span id="an_3:15">3:15</span> Babale oonyana bakaLevi ngokwezindlu
zooyise, ngokwemizalwane yabo; yonke into eyindoda, ethabathela kunyana
onyanganye inyuse, woyibala.

<span id="an_3:16">3:16</span> Wababala ke uMoses ngokomlomo kaYehova,
njengoko wamwiselayo umthetho.

<span id="an_3:17">3:17</span> Ngabo aba oonyana bakaLevi ngamagama abo:
nguGershon noKehati noNerari.

<span id="an_3:18">3:18</span> Ngawo la amagama oonyana bakaGershon
ngokwemizalwane yabo: nguLibheni noShimehi.

<span id="an_3:19">3:19</span> Oonyana bakaKehati ngokwemizalwane yabo:
nguAmram noItsare, nguHebron noUziyeli.

<span id="an_3:20">3:20</span> Oonyana bakaMerari ngokwemizalwane yabo:
nguMaheli noMushi. Yiyo leyo imizalwane yakwaLevi ngokwezindlu zooyise.

<span id="an_3:21">3:21</span> KwaGershon ngumzalwane wakwaLibheni,
nomzalwane wakwaShimehi; yiyo leyo imizalwane yakwaGershon.

<span id="an_3:22">3:22</span> Ababalwayo kubo ngenani lawo, yonke into
eyindoda ethabathela kunyana onyanga-nye inyuse, ababalwayo kubo:
ngamawaka asixhenxe, anamakhulu mahlanu.

<span id="an_3:23">3:23</span> Imizalwane yakwaGershon yomisa intente
ngasemva komnquba ngasentshonalanga.

<span id="an_3:24">3:24</span> Inkulu yendlu yooyise kwaGershon
nguEliyasafu, unyana kaLayeli.

<span id="an_3:25">3:25</span> Isigxina soonyana bakaGershon ententeni
yokuhlangana soba ngumnquba, nentente, nesigubungelo sayo, nesisitheliso
somnyango wentente yokuhlangana,

<span id="an_3:26">3:26</span> namawunduwundu entendelezo, nesisitheliso
somnyango wentendelezo esemnqubeni nasesibingelelweni ngeenxa zonke,
nezintya zawo emsebenzini wawo wonke.

<span id="an_3:27">3:27</span> KwaKehati ngumzalwane wakwa-Amram,
nomzalwane wakwaItsare, nomzalwane wakwaHebron, nomzalwane
wakwa-Aziyeli; yiyo leyo imizalwane yakwaKehati.

<span id="an_3:28">3:28</span> Ngenani, into yonke eyindoda, ethabathela
kunyana onyanganye yenyusa: ngamawaka osibhozo, anamakhulu mathandathu,
egcine isigxina sengcwele.

<span id="an_3:29">3:29</span> Imizalwane yoonyana bakaKehati yomisa
intente ngecala lomnquba elingasezantsi.

<span id="an_3:30">3:30</span> Inkulu yendlu yooyise ngokwemizalwane
yakwaKehati nguElitsafan, unyana kaUziyeli.

<span id="an_3:31">3:31</span> Isigxina sabo yityeya, netafile,
nesiphatho sezibane, nezibingelelo, neempahla zengcwele abalungiselela
ngazo, nesisitheliso, nomsebenzi wawo wonke.

<span id="an_3:32">3:32</span> Inkulu yezikhulu zakwaLevi nguElazare,
unyana ka-Aron umbingeleli, umveleli wabagcina isigxina sengcwele.

<span id="an_3:33">3:33</span> KwaMerari ngumzalwane wakwaMaheli,
nomzalwane wakwaMushi; yiyo leyo imizalwane yakwaMerari.

<span id="an_3:34">3:34</span> Ababalwayo kubo ngenani lawo, yonke into
eyindoda, ethabathela kunyana onyanga-nye inyuse: ngamawaka
amathandathu, anamakhulu mabini.

<span id="an_3:35">3:35</span> Inkulu yendlu yooyise ngokwemizalwane
yakwaMerari nguTsuriyeli, unyana ka-Abhihayili; yomisa iintente ngecala
lomnquba elingasentla.

<span id="an_3:36">3:36</span> Isigxina soonyana bakaMerari kukugcina
iiplanga zomnquba nemivalo yawo, neentsika zawo, neziseko zawo,
neempahla zawo zonke, nomsebenzi wawo wonke,

<span id="an_3:37">3:37</span> neentsika zentendelezo ngeenxa zonke,
neziseko zazo, nezikhonkwane zazo, nezintya zazo.

<span id="an_3:38">3:38</span> Abomisa iintente phambi komnquba
ngasempumalanga, phambi kwentente yokuhlangana, nguMoses, noAron,
noonyana bakhe, abagcina isigxina sengcwele, ngokwesigxina soonyana
bakaSirayeli. Owasemzini osondelayo makabulawe.

<span id="an_3:39">3:39</span> Bonke ke ababalwayo bakwaLevi, ababalwayo
nguMoses noAron ngokomlomo kaYehova, ngokwemizalwane yabo, yonke into
eyindoda, ethabathela kunyana onyanga-nye inyuse: ngamashumi amabini
anamabini amawaka.

<span id="an_3:40">3:40</span> Wathi uYehova kuMoses, Wabale onke
amazibulo ento eyindoda koonyana bakaSirayeli, ethabathela kunyana
onyanga-nye anyuse, uthabathe inani lamagama awo.

<span id="an_3:41">3:41</span> Wondithabathela mna Yehova abaLevi,
esikhundleni samazibulo onke aphakathi koonyana bakaSirayeli; neenkomo
zabaLevi esikhundleni samazibulo onke ezinkomeni zoonyana bakaSirayeli.

<span id="an_3:42">3:42</span> Wawabala ke uMoses onke amazibulo
phakathi koonyana bakaSirayeli, njengoko uYehova wamwiselayo umthetho;

<span id="an_3:43">3:43</span> onke amazibulo ento eyindoda ngenani
lamagama, ethabathela kunyana onyanga-nye anyuse, ngokubalwa kwawo, aba
ngamashumi amabini anamabini amawaka, anamakhulu mabini, anamanci
asixhenxe anesithathu.

<span id="an_3:44">3:44</span> Wathetha uYehova kuMoses, esithi,

<span id="an_3:45">3:45</span> Thabatha abaLevi esikhundleni samazibulo
onke, phakathi koonyana bakaSirayeli, neenkomo zabaLevi, esikhundleni
seenkomo zabo, babe ngabam abaLevi, mna Yehova.

<span id="an_3:46">3:46</span> Ke amakhulu amabini, anamanci asixhenxe
anamathathu aza kukhululwa ngokumiselwa, kumazibulo oonyana
bakaSirayeli, agqithiseleyo kubaLevi.

<span id="an_3:47">3:47</span> Uze uthabathe iishekele zibe ntlanu
ngentloko yomntu, uthabathe ngokweshekele yengcwele (ishekele leyo
iziigera ezimashumi mabini);

<span id="an_3:48">3:48</span> umnike uAron noonyana bakhe loo mali
yabakhululwe ngokumiselwa, abagqithiseleyo kubo.

<span id="an_3:49">3:49</span> Wayithabatha ke uMoses loo mali
yokukhululwa kwabo bagqithiseleyo kwabakhululwe ngabaLevi ngokumiselwa;

<span id="an_3:50">3:50</span> wayithabatha kumazibulo oonyana
bakaSirayeli imali, iliwaka elinamakhulu mathathu, anamanci amathandathu
anesihlanu, ngokweshekele yengcwele.

<span id="an_3:51">3:51</span> UMoses wayinika uAron noonyana bakhe
imali leyo yenkululo, ngokomlomo kaYehova, njengoko uYehova wamwiselayo
umthetho uMoses.

<span id="an_4:1">4:1</span> Wathetha uYehova kuMoses nakuAron, esithi,

<span id="an_4:2">4:2</span> Libale inani loonyana bakaKehati
abaphakathi koonyana bakaLevi ngokwemizalwane yabo, ngokwezindlu
zooyise,

<span id="an_4:3">4:3</span> uthabathele kominyaka imashumi mathathu
ezelwe, unyuse, use kominyaka imashumi mahlanu ezelwe: labo bonke abeza
kuphuma umkhosi, ukuba benze umsebenzi ententeni yokuhlangana.

<span id="an_4:4">4:4</span> Nguwo lo umsebenzi woonyana bakaKehati
ententeni yokuhlangana wengcwele kangcwele:

<span id="an_4:5">4:5</span> ekundulukeni komkhosi eminqubeni bongena
ooAron noonyana bakhe, bawuthule umkhusane osisisitheliso, bayigubungele
ngawo ityeya yesingqino.

<span id="an_4:6">4:6</span> Bobeka phezu kwawo isigubungelo sezikhumba
zamahlengezi batwabulule ngaphezulu ingubo ebala limsi liphela, bazifake
izibonda zawo.

<span id="an_4:7">4:7</span> Ize batwabulule ingubo ebala limsi phezu
kwetafile yezonka zokubonisa, babeke phezu kwayo izitya, neenkamba,
namathunga, neendebe zokuthululwa, nezonka zamaxhesha onke, zibe phezu
kwayo.

<span id="an_4:8">4:8</span> Botwabulula phezu kwazo ingubo ebomvu,
bagubungele ngesigubungelo sezikhumba zamahlengezi, bafake izibonda
zayo.

<span id="an_4:9">4:9</span> Bothabatha ingubo ebala limsi, bagubungele
isiphatho sezikhanyiso nezibane zaso, nezifinyiso zaso, neenkamba zaso,
nazo zonke izitya zeoli zaso abasilungiselela ngazo;

<span id="an_4:10">4:10</span> basibeke nempahla yaso yonke
esigubungelweni sezikhumba zamahlengezi, basibeke ethaleni.

<span id="an_4:11">4:11</span> Ize batwabulule phezu kwesibingelelo
segolide ingubo ebala limsi, bayigubungele ngesigubungelo sezikhumba
zamahlengezi, bafake izibonda zaso.

<span id="an_4:12">4:12</span> Bothabatha yonke impahla yokulungiselela,
abalungiselela ngayo engcweleni, bayibeke engutyeni ebalalimsi,
bayigubungele ngesigubungelo sezikhumba zamahlengezi, bayibeke ethaleni.

<span id="an_4:13">4:13</span> Boluwola uthuthu lwesibingelelo,
batwabulule phezu kwaso ingubo emfusa;

<span id="an_4:14">4:14</span> bazibeke phezu kwayo zonke iimpahla zaso,
abalungiselela ngazo kuso: iingcedevu zamalahle, neefolokhwe,
nemihlakulwana, nezitya zokutshiza, zonke iimpahla zesibingelelo,
batwabulule phezu kwazo isigubungelo sezikhumba zamahlengezi, bafake
izibonda zaso;

<span id="an_4:15">4:15</span> bagqibe ooAron noonyana bakhe
ukuyigubungela ingcwele nempahla yonke yengcwele ekundulukeni komkhosi
eminqubeni. Emveni koko ke boza kuthwala oonyana bakaKehati;
bangayichukumisi ingcwele, hleze bafe. Nguwo lowo umthwalo woonyana
bakaKehati ententeni yokuhlangana.

<span id="an_4:16">4:16</span> Isigxina sikaElazare, unyana ka-Aron,
umbingeleli, kukugcina ioli yesikhanyiso, nesiqhumiso esimnandi,
nomnikelo wokudla wamaxesha onke, neoli yokuthambisa, uvelelo lomnquba
wonke nento yonke ekuwo engcweleni, nasezimpahleni zayo.

<span id="an_4:17">4:17</span> Wathetha uYehova kuMoses nakuAron,
esithi,

<span id="an_4:18">4:18</span> Musani ukusinqumla isizwe esingumzalwana
wakwaKehati phakathi kwabaLevi.

<span id="an_4:19">4:19</span> Yenzani le nto kubo, ukuba baphile,
bangafi ekusondeleni kwabo engcweleni kangcwele: bongena ooAron noonyana
bakhe, babamise elowo emsebenzini wakhe nasemthwalweni wakhe;

<span id="an_4:20">4:20</span> bangangeni bakhangele ingcwele,
nangephanyazo eli, hleze bafe.

<span id="an_4:21">4:21</span> Wathetha uYehova kuMoses, esithi,

<span id="an_4:22">4:22</span> Libale inani loonyana bakaGershon nabo,
ngokwezindlu zooyise, ngokwemizalwane yabo,

<span id="an_4:23">4:23</span> bethabathela kominyaka imashumi mathathu
ezelwe, banyuse, base kominyaka imashumi mahlanu ezelwe; wobabala bonke
abeza kuphuma umkhosi, ukuba basebenze ententeni yokuhlangana.

<span id="an_4:24">4:24</span> Nguwo lo umsebenzi wemizalwane
yakwaGershon wokusebenza nokuthwala:

<span id="an_4:25">4:25</span> bothwala amalengalenga omnquba, nentente
yokuhlangana, isigubungelo sayo, nesigubungelo sezikhumba zamahlengezi
esiphezu kwaso ngaphezulu, nesisitheliso somnyango wentente
yokuhlangana,

<span id="an_4:26">4:26</span> namawunduwundu entendelezo, nesisitheliso
sokungena kwesango lentendelezo, esemnqubeni nasesibingelelweni ngeenxa
zonke, nezintya zawo, nempahla yonke yomsebenzi wabo, nento yonke
eyenzelwe ukuba basebenze ngayo.

<span id="an_4:27">4:27</span> Woba ngokomlomo ka-Aron noonyana bakhe
wonke umsebenzi woonyana bakaGershon, ekuthwaleni kwabo konke
nasekusebenzeni kwabo konke, nibenze bavelele bakugcine konke ukuthwala
kwabo.

<span id="an_4:28">4:28</span> Nguwo lowo umsebenzi wemizalwane yoonyana
bakaGershon ententeni yokuhlangana. Isigxina sabo soba sesandleni
sikaItamare, unyana ka-Aron umbingeleli.

<span id="an_4:29">4:29</span> Oonyana bakaMerari wobabala
ngokwemizalwane yabo, ngokwezindlu zooyise,

<span id="an_4:30">4:30</span> bethabathela kominyaka imashumi mathathu
ezelwe, banyuse, base kominyaka imashumi mahlanu ezelwe; nobabala bonke
abeza kuphuma umkhosi, basebenze ententeni yokuhlangana.

<span id="an_4:31">4:31</span> Siso esi isigxina sokuthwala kwabo,
ekusebenzeni kwabo konke ententeni yokuhlangana: iiplanga zomnquba,
nemivalo yawo, neentsika zawo, neziseko zawo, neentsika zentendelezo
ngeenxa zonke,

<span id="an_4:32">4:32</span> neziseko zazo, nezikhonkwane zazo,
nezintya zazo, ngokwempahla yazo yonke, nangokomsebenzi wazo wonke;
nizibhale ngamagama iimpahla zesigxina sokuthwala kwabo.

<span id="an_4:33">4:33</span> Nguwo lowo umsebenzi wemizalwane yoonyana
bakaMerari, ngokomsebenzi wabo wonke ententeni yokuhlangana, esandleni
sikaItamare, unyana ka-Aron umbingeleli.

<span id="an_4:34">4:34</span> OoMoses noAron nezikhulu zebandla
bababala ke oonyana bakaKehati ngokwemizalwane yabo, ngokwezindlu
zooyise,

<span id="an_4:35">4:35</span> bethabathela kominyaka imashumi mathathu
ezelwe, banyuse, base kominyaka imashumi mahlanu ezelwe; bonke abeza
kuphuma umkhosi, ukuba basebenze ententeni yokuhlangana.

<span id="an_4:36">4:36</span> Ababalwayo kubo ngokwemizalwane yabo baba
ngamawaka amabini anamakhulu asixhenxe, anamanci mahlanu.

<span id="an_4:37">4:37</span> Ngabo abo ababalwayo kwimizalwane
yakwaKehati; bonke abo basebenzayo ententeni yokuhlangana, awababalayo
uMoses noAron ngokomlomo kaYehova, ngesandla sikaMoses.

<span id="an_4:38">4:38</span> Ababalwayo koonyana bakaGershon
ngokwemizalwane yabo, ngokwezindlu zooyise,

<span id="an_4:39">4:39</span> bethabathela kominyaka imashumi mathathu
ezelwe, banyuse, base kominyaka imashumi mahlanu ezelwe, bonke abeza
kuphuma umkhosi, ukuba basebenze ententeni yokuhlangana,

<span id="an_4:40">4:40</span> ababalwayo kubo ngokwemizalwane yabo,
ngokwezindlu zooyise, baba ngamawaka amabini, anamakhulu mathandathu,
anamanci mathathu.

<span id="an_4:41">4:41</span> Ngabo abo ababalwayo kwimizalwane
yoonyana bakaGershon, bonke abo basebenzayo ententeni yokuhlangana,
awababalayo uMoses noAron ngokomlomo kaYehova.

<span id="an_4:42">4:42</span> Ababalwayo kwimizalwane yoonyana
bakaMerari, ngokwemizalwane yabo, ngokwezindlu zooyise,

<span id="an_4:43">4:43</span> bethabathela kominyaka imashumi mathathu
ezelwe, banyuse, base kominyaka imashumi mahlanu ezelwe, bonke abeza
kuphuma umkhosi, ukuba basebenze ententeni yokuhlangana,

<span id="an_4:44">4:44</span> ababalwayo kubo ngokwemizalwane yabo,
baba ngamawaka amathathu, anamakhulu mabini.

<span id="an_4:45">4:45</span> Ngabo abo babalwayo kwimizalwane yoonyana
bakaMerari, awababalayo uMoses noAron ngokomlomo kaYehova, ngesandla
sikaMoses.

<span id="an_4:46">4:46</span> Bonke ke ababalwayo, awababalayo uMoses
noAron nezikhulu zakwaSirayeli, kubaLevi ngokwemizalwane yabo,
ngokwezindlu zooyise,

<span id="an_4:47">4:47</span> bethabathela kominyaka imashumi mathathu
ezelwe banyuse, basekominyaka imashumi mahlanu ezelwe, bonke abo baza
kusebenza imisebenzi ngemisebenzi, nomsebenzi wokuthwala ententeni
yokuhlangana,

<span id="an_4:48">4:48</span> ababalwayo kubo, baba ngamawaka asibhozo,
anamakhulu mahlanu, anamanci asibhozo.

<span id="an_4:49">4:49</span> Babenza bavelela ngokomlomo kaYehova,
ngesandla sikaMoses, elowo emsebenzini wakhe, nasemthwalweni wakhe,
nasezintweni awozivelela, njengoko uYehova wamwiselayo umthetho uMoses.

<span id="an_5:1">5:1</span> Wathetha uYehova kuMoses, esithi,

<span id="an_5:2">5:2</span> Bawisele umthetho oonyana bakaSirayeli,
babakhuphe eminqubeni bonke abaneqhenqa, nabo bonke ababhobhozayo, nabo
bonke abaziinqambi ngofileyo;

<span id="an_5:3">5:3</span> oyindoda noyinkazana, nobakhuphela phandle
kweminquba, bangayenzi inqambi iminquba yabo, endihleli phakathi kwayo.

<span id="an_5:4">5:4</span> Benjenjalo ke oonyana bakaSirayeli,
babakhuphela phandle kweminquba; njengoko uYehova wathethayo kuMoses,
benjenjalo oonyana bakaSirayeli.

<span id="an_5:5">5:5</span> Wathetha uYehova kuMoses, esithi,

<span id="an_5:6">5:6</span> Thetha koonyana bakaSirayeli, uthi, Indoda
nokuba yinkazana, xa bathe benza isono kwizono zonke zoluntu, ngokuthi
bameneze kuYehova, yazeka ityala ke loo miphefumlo,

<span id="an_5:7">5:7</span> mabasixele isono sabo abasenzileyo,
owonileyo alihlambe ityala lakhe ngangenani lalo, ongeze isahlulo salo
sesihlanu kulo, anike lowo anetyala kuye.

<span id="an_5:8">5:8</span> Ukuba umntu lowo uthe akaba namzalwana
kungahlawulwa kuye ukuhlamba ityala, ityala elo malihlawulelwe uYehova,
kumbingeleli, ngaphandle kwenkunzi yemvu yokucamagusha, aya
kucanyagushelwa ngayo.

<span id="an_5:9">5:9</span> Wonke umrhumo weento zonke ezingcwele
zoonyana bakaSirayeli, abawusondezayo kumbingeleli, wobangowakhe.

<span id="an_5:10">5:10</span> Elowo izinto zakhe ezingcwele zoba
zezakhe; elowo into ayinike umbingeleli, yoba yeyakhe.

<span id="an_5:11">5:11</span> Wathetha uYehova kuMoses, esithi,

<span id="an_5:12">5:12</span> Thetha koonyana bakaSirayeli, uthi kubo,
Indoda ngendoda, xa athe umkayo wanxaxha, wayimenezelela,

<span id="an_5:13">5:13</span> kwalala enye indoda naye, kwafihlakala
emehlweni endoda yakhe, kwasithela, wazenza inqambi yena, akaba
nangqina, akabanjwa;

<span id="an_5:14">5:14</span> yafikelwa ngumoya wobukhwele,
yamkhweletela umkayo, eyinqambi yena; nokuba yafikelwa ngumoya
wobukhwele, yamkhweletela umkayo engeyiyo inqambi:

<span id="an_5:15">5:15</span> indoda leyo mayimzise umkayo
kumbingeleli, iwuzise umsondezo wakhe ngenxa yakhe, isahlulo seshumi
se-efa yomgubo werhasi, ingagaleli oli phezu kwawo, ingabeki ntlaka
imhlophe phezu kwawo; kuba ngumnikelo wokudla wobukhwele, ngumnikelo
wokudla wenkumbuzo, okhumbuza ubugwenxa obo.

<span id="an_5:16">5:16</span> Umbingeleli womsondeza, ammise phambi
koYehova,

<span id="an_5:17">5:17</span> athabathe umbingeleli amanzi angcwele
ngomphanda, athabathe umbingeleli naseluthulini olusemgangathweni
womnquba, alugalele emanzini lawo.

<span id="an_5:18">5:18</span> Umbingeleli wommisa ke umfazi phambi
koYehova, amcombulule iinwele loo mfazi, awubeke ezandleni zakhe
umnikelo wokudla wenkumbuzo, umnikelo wokudla wobukhwele lowo, abe
esesandleni sombingeleli amanzi obukrakra esiqalekiso;

<span id="an_5:19">5:19</span> umbingeleli amfungise, athi kumfazi,
Ukuba akuthanga kulale ndoda nawe, nokuba akuthanga unxaxhele
ebunqambini, unendoda yakho, yiba msulwa kula manzi obukrakra
esiqalekiso.

<span id="an_5:20">5:20</span> Ke wena, xa uthe wanxaxha, unendoda
yakho, xa uthe wazenza inqambi, walalwa yenye indoda engeyiyo indoda
yakho:

<span id="an_5:21">5:21</span> umbingeli womfungisa umfazi lowo
isifungo— sokuzishwabulela, athi umbingeleli kumfazi, UYehova makakwenze
isishwabulo, nesithuko phakathi kwabantu bakowenu, ngokuthi uYehova
alintshwenyise ithanga lakho, asidumbise isisu sakho;

<span id="an_5:22">5:22</span> angene la manzi esiqalekiso embilinini
wakho, akudumbise isisu, akuntshwenyise ithanga. Wothi loo mfazi, Amen,
amen.

<span id="an_5:23">5:23</span> Makazibhale ezo zishwabulo umbingeleli
encwadini, azicime ngaloo manzi obukrakra,

<span id="an_5:24">5:24</span> amseze umfazi amanzi obukrakra
esiqalekiso, angene kuye amanzi esiqalekiso abe bubukrakra.

<span id="an_5:25">5:25</span> Wowuthabatha umbingeleli esandleni
somfazi umnikelo wokudla wobukhwele, awutshangatshangise umnikelo
wokudla phambi koYehova, amsondeze esibingelelweni;

<span id="an_5:26">5:26</span> asube umbingeleli emnikelweni wokudla
isikhumbuzo sawo, aqhumisele ngaso esibingelelweni, emveni koko amseze
umfazi amanzi lawo.

<span id="an_5:27">5:27</span> Emsezile amanzi lawo, kothi ukuba
ubezenze inqambi, wayimenezela indoda yakhe, angene kuye amanzi
esiqalekiso abe bubukrakra, sidumbe isisu sakhe, lintshwenye ithanga
lakhe, lo mfazi abe sisishwabulo phakathi kwabantu bakowabo.

<span id="an_5:28">5:28</span> Ke ukuba lo mfazi ubengathanga azenze
nqambi, uhlambulukile yena; woba msulwa, amithe.

<span id="an_5:29">5:29</span> Nguwo lowo umyalelo wobukhwele bokunxaxha
komfazi enendoda yakhe, wazenza inqambi;

<span id="an_5:30">5:30</span> nokuba indoda ithe yafikelwa ngumoya
wobukhwele, yamkhweletela umkayo, yammisa umfazi phambi koYehova,
umbingeleli wawenza kuye wonke lo myalelo.

<span id="an_5:31">5:31</span> Yoba msulwa ke indoda yakhe kobo
bugwenxa, loo mfazi abuthwale obo bugwenxa bakhe.

<span id="an_6:1">6:1</span> Wathetha uYehova kuMoses, esithi,

<span id="an_6:2">6:2</span> Thetha koonyana bakaSirayeli, uthi kubo,
Indoda, nokuba yinkazana, xa ithe yazibalulela esibhambathisweni,
esibhambathisweni sozahlulileyo, ezahlulela kuYehova,

<span id="an_6:3">6:3</span> wozahlula ewayinini nakwisiselo
esinxilisayo, angaseli viniga yawayini, naviniga yasiselo sinxilisayo,
angaseli nancindi yazidiliya, angadli zidiliya zimanzi nadiliya
zomileyo;

<span id="an_6:4">6:4</span> yonke imihla yokuzahlula kwakhe aze angadli
nto yenziweyo ngomdiliya, ethabathela ezinkozweni ese exolweni.

<span id="an_6:5">6:5</span> Yonke imihla yesibhambathiso sokuzahlula
kwakhe, isitshetshe masingahambi entlokweni yakhe; ide izaliseke imihla
azahlulele kuYehova, woba ngcwele, aziyeke iinwele zentloko yakhe,
zihlume ziyakazele.

<span id="an_6:6">6:6</span> Yonke imihla yokuzahlulela kwakhe kuYehova,
aze angasondeli kofileyo;

<span id="an_6:7">6:7</span> angazenzi nqambi ngoyise nangonina,
ngomzalwana wakhe nangodade wabo, ekufeni kwabo; ngokuba imbasa yoThixo
wakhe iphezu kwentloko yakhe.

<span id="an_6:8">6:8</span> Yonke imihla yokuzahlula kwakhe ungcwele
kuYehova.

<span id="an_6:9">6:9</span> Xa kuthe kwafa ubani ngakuye ngephanyazo
ngesiquphe, wayenza inqambi intloko yokuzahlula kwakhe, woyicheba
intloko yakhe ngomhla wokuhlanjululwa kwakhe, ayichebe ngomhla
wesixhenxe.

<span id="an_6:10">6:10</span> Ngomhla wesibhozo maze azise amahobe
amabini, nokuba ngamagobo amabini evukuthu, kumbingeleli emnyango
wentente yokuhlangana.

<span id="an_6:11">6:11</span> Umbingeleli wolenza elinye libe lidini
lesono, elinye libe lidini elinyukayo, amcamagushele, ngokokuba wonile
ngofileyo; ayingcwalise intloko yakhe ngaloo mhla.

<span id="an_6:12">6:12</span> Woyahlulela kuYehova imihla yokuzahlula
kwakhe, azise imvana emnyaka mnye, ibe lidini letyala. Ke imihla
yangaphambili ize ingabalwa, ngokuba kwaba yinqambi ukuzahlula kwakhe.

<span id="an_6:13">6:13</span> Nguwo lo umyalelo wozahluleyo: Ngemini
yokuzaliseka kwemihla yokuzahlula kwakhe, woziswa emnyango wentente
yokuhlangana.

<span id="an_6:14">6:14</span> Aze asondeze umsondezo wakhe kuYehova,
imvana emnyaka mnye egqibeleleyo, ibe nye, ibe lidini elinyukayo;
nemvanazana emnyaka mnye egqibeleleyo, ibe nye, ibe lidini lesono;
nenkunzi yemvu egqibeleleyo, ibe nye, ibe ngumbingelelo woxolo;

<span id="an_6:15">6:15</span> nengobozi yemiqhathane engenagwele
yomgubo ocoliweyo, ugalelwe ioli; nezonkana ezisicaba ezingenagwele,
zithanjiswe ioli; neminikelo yawo yokudla, neminikelo yawo ethululwayo.

<span id="an_6:16">6:16</span> Wosondeza ke umbingeleli phambi koYehova,
enze idini lakhe lesono nedini lakhe elinyukayo;

<span id="an_6:17">6:17</span> inkunzi yemvu ayenze umbingelelo woxolo
kuYehova, kunye nengobozi yezonka ezingenagwele; awenze umbingeleli
umnikelo wakhe wokudla, nomnikelo wakhe othululwayo.

<span id="an_6:18">6:18</span> Womcheba ozahluleyo intloko yokuzahlula
kwakhe emnyango wentente yokuhlangana, athabathe iinwele zentloko
yokuzahlula kwakhe, azifake emlilweni ongaphantsi kombingelelo woxolo.

<span id="an_6:19">6:19</span> Wowuthabatha umbingeleli umkhono
ophekiweyo wenkunzi yemvu, nomqhathane ongenagwele ube mnye engobozini,
nesonkana esisicaba esingenagwele sibe sinye, azibeke ezandleni
zozahluleyo, emva kokuyicheba intloko yokuzahlula kwakhe;

<span id="an_6:20">6:20</span> azitshangatshangise umbingeleli, zibe
ngumtshangatshangiso phambi koYehova. Zingcwele ezo kumbingeleli, kunye
nencum yedini lokutshangatshangisa, kunye nomlenze womrhumo. Emveni koko
ozahluleyo angayisela iwayini.

<span id="an_6:21">6:21</span> Nguwo lowo umyalelo wozahluleyo,
obhambathisa umsondezo wakhe kuYehova ngenxa yokuzahlula kwakhe,
ngaphandle koko sinokufikelela kuko isandla sakhe; ngokwesibhambathiso
sakhe abesibhambathisile, makenjenjalo ngokomyalelo wokuzahlula kwakhe.

<span id="an_6:22">6:22</span> Wathetha uYehova kuMoses, esithi,

<span id="an_6:23">6:23</span> Thetha kuAron nakoonyana bakhe, uthi, Ize
nenjenje ukubasikelela oonyana bakaSirayeli, nithi kubo,

<span id="an_6:24">6:24</span> Makakusikelele uYehova, akugcine;

<span id="an_6:25">6:25</span> Makabukhanyise uYehova ubusobakhe kuwe,
akubabale;

<span id="an_6:26">6:26</span> Makabuphakamisele uYehova ubuso bakhe
kuwe, akunike uxolo.

<span id="an_6:27">6:27</span> Mabalibeke ke igama lam phezu koonyana
bakaSirayeli; mna ndiya kubasikelela.

<span id="an_7:1">7:1</span> Kwathi, mini uMoses wagqiba ukuwumisa
umnquba, nokuwuthambisa nokuwungcwalisa wona, nempahla yawo yonke,
nokusithambisa nokusingcwalisa isibingelelo neempahla zaso zonke,

<span id="an_7:2">7:2</span> izikhulu zakwaSirayeli eziziintloko zeendlu
zooyise, ezizizikhulu zezizwe ezibe zisongamela ababalwayo, zasondeza
iminikelo.

<span id="an_7:3">7:3</span> Zawuzisa umnikelo wazo phambi koYehova,
iinqwelo ezinophahla zantandathu, neenkomo zalishumi elinambini:
yayinqwelo kwizikhulu ezibini, yayinkomo kwisikhulu esinye; zazisondeza
phambi komnquba.

<span id="an_7:4">7:4</span> Wathetha uYehova kuMoses, esithi,

<span id="an_7:5">7:5</span> Zithabathe kuzo zibe zezokusebenza
umsebenzi wentente yokuhlangana, uzinike abaLevi, elowo ngokomsebenzi
wakhe.

<span id="an_7:6">7:6</span> Wazithabatha ke uMoses iinqwelo neenkomo,
wazinika abaLevi.

<span id="an_7:7">7:7</span> Ezimbini iinqwelo neenkomo ezine wazinika
oonyana bakaGershon ngokomsebenzi wabo;

<span id="an_7:8">7:8</span> ezine iinqwelo neenkomo ezisibhozo wazinika
oonyana bakaMerari ngokomsebenzi wabo, esandleni sikaItamare, unyana
ka-Aron umbingeleli.

<span id="an_7:9">7:9</span> Ke oonyana bakaKehati akabanikanga nto,
ngokuba umsebenzi wengcwele obuphezu kwabo bebewuthwala ngegxalaba bona.

<span id="an_7:10">7:10</span> Zasondeza izikhulu iminikelo yokusungulwa
kwesibingelelo mini sathanjiswa, zawusondeza izikhulu umnikelo wazo
phambi kwesibingelelo.

<span id="an_7:11">7:11</span> Wathi uYehova kuMoses, Soba sinye
isikhulu ngemini, soba sinye isikhulu ngemini, ukusondeza umsondezo
waso, ukusisungula isibingelelo.

<span id="an_7:12">7:12</span> Owawusondezayo umsondezo wakhe ngemini
yokuqala waba nguNashon unyana ka-Aminadabhi, wesizwe sakwaYuda.

<span id="an_7:13">7:13</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:14">7:14</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:15">7:15</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:16">7:16</span> yanye inkunzi yebhokhwe exhonti yedini
lesono;

<span id="an_7:17">7:17</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokwe, zantlanu iimvana ezimnyaka
mnye. Nguwo lowo umsondezo kaNashon, unyana ka-Aminadabhi.

<span id="an_7:18">7:18</span> Ngemini yesibini kwasondeza uNataniyeli
unyana kaTsuhare, inkulu yakwaIsakare.

<span id="an_7:19">7:19</span> Wasondeza umsondezo wakhe, waba sisitya
esinye sesilivere, bulikhulu elinamanci mathathu eeshekele ubunzima
baso; sasinye isitya sokutshiza sesilivere esiziishekele ezimashumi
asixhenxe ngokweshekele yengcwele, zozibini zizele ngumgubo ocoliweyo
womnikelo wokudla, ugalelwe ioli;

<span id="an_7:20">7:20</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:21">7:21</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo.

<span id="an_7:22">7:22</span> Yanye inkunzi yebhokhwe exhonti yedini
lesono;

<span id="an_7:23">7:23</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo kaNataniyeli, unyana kaTsuhare.

<span id="an_7:24">7:24</span> Ngemini yesithathu kwasondeza inkulu
yoonyana bakaZebhulon, uEliyabhi, unyana kaHelon.

<span id="an_7:25">7:25</span> Umsondezo wakhe waba sisitya esinye
sesilivere, bulikhulu elinamanci mathathu eeshekele, ubunzima baso;
sasinye isitya sokutshiza sesilivere esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:26">7:26</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:27">7:27</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:28">7:28</span> yanye inkunzi yebhokhwe exhonti yedini
lesono;

<span id="an_7:29">7:29</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo kaEliyabhi, unyana kaHelon.

<span id="an_7:30">7:30</span> Ngemini yesine kwasondeza inkulu yoonyana
bakaRubhen, uElitsure unyana kaShedeyure.

<span id="an_7:31">7:31</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:32">7:32</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:33">7:33</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:34">7:34</span> yanye inkunzi yebhokhwe exhonti yedini
lesono;

<span id="an_7:35">7:35</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo kaElitsure, unyana kaShedeyure.

<span id="an_7:36">7:36</span> Ngemini yesihlanu kwasondeza inkulu
yoonyana bakaSimon, uShelumiyeli, unyana kaTsurishadayi.

<span id="an_7:37">7:37</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:38">7:38</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:39">7:39</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:40">7:40</span> yanye inkunzi yebhokhwe exhonti yedini
lesono;

<span id="an_7:41">7:41</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo kaShelumiyeli, unyana
kaTsurishadayi.

<span id="an_7:42">7:42</span> Ngemini yesithandathu kwasondeza inkulu
yoonyana bakaGadi, uEliyasafu, unyana kaDehuweli.

<span id="an_7:43">7:43</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:44">7:44</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:45">7:45</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:46">7:46</span> yanye inkunzi yebhokhwe exhonti yedini
lesono;

<span id="an_7:47">7:47</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo kaEliyasafu, unyana kaDehuweli.

<span id="an_7:48">7:48</span> Ngemini yesixhenxe kwasondeza inkulu
yoonyana bakaEfrayim, uElishama unyana ka-Amihudi.

<span id="an_7:49">7:49</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere, esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:50">7:50</span> lwalunye ukhamba lwegolide oluziishekele
ezilishumi, luzele sisiqhumiso; yanye inkunzi entsha, ithole lenkomo,

<span id="an_7:51">7:51</span> yanye inkunzi yemvu, yanye imvana emnyaka
mnye zizezedini elinyukayo ke ezo;

<span id="an_7:52">7:52</span> yanye inkunzi yebhokhwe exhonti yedini
lesono;

<span id="an_7:53">7:53</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo kaElishama, unyana ka-Amihudi.

<span id="an_7:54">7:54</span> Ngemini yesibhozo kwasondeza inkulu
yoonyana bakaManase, uGamaliyeli, unyana kaPedatsure.

<span id="an_7:55">7:55</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere, esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:56">7:56</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:57">7:57</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:58">7:58</span> yanye inkunzi yebhokhwe exhonti yedini
lesono;

<span id="an_7:59">7:59</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo kaGamaliyeli, unyana kaPedatsure.

<span id="an_7:60">7:60</span> Ngemini yesithoba kwasondeza inkulu
yoonyana bakaBhenjamin, uAbhidan unyana kaGidiyoni.

<span id="an_7:61">7:61</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere, esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:62">7:62</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:63">7:63</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:64">7:64</span> yanye inkunzi yebhokhwe exhonti yedini
lesono;

<span id="an_7:65">7:65</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo ka-Abhidan, unyana kaGidiyoni.

<span id="an_7:66">7:66</span> Ngemini yeshumi kwasondeza inkulu
yoonyana bakaDan, uAhiyezere, unyana ka-Amishadayi.

<span id="an_7:67">7:67</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere, esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:68">7:68</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:69">7:69</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:70">7:70</span> yanye inkunzi yebhokhwe exhonti yedini
lesono;

<span id="an_7:71">7:71</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo ka-Ahiyezere, unyana ka-Amishadayi.

<span id="an_7:72">7:72</span> Ngemini yeshumi elinanye kwasondeza
inkulu yoonyana baka-Ashere, uPagiyeli unyana kaOkran.

<span id="an_7:73">7:73</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:74">7:74</span> lwalunye ukhamba lwegolide oluziishekele
ezilishumi, luzele sisiqhumiso;

<span id="an_7:75">7:75</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:76">7:76</span> yanye inkunzi yebhokhwe exhonti yedini
lesono;

<span id="an_7:77">7:77</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo kaPagiyeli, unyana kaOkran.

<span id="an_7:78">7:78</span> Ngemini yeshumi elinambini kwasondeza
inkulu yoonyana bakaNafetali, UAhira, unyana kaEnana.

<span id="an_7:79">7:79</span> Umsondezo wakhe waba sisitya esinye
sesilivere, bulikhulu elinamanci mathathu eeshekele ubunzima baso;
sasinye isitya sokutshiza sesilivere, esiziishekele ezimashumi asixhenxe
ngokweshekele yengcwele, zozibini zizele ngumgubo ocoliweyo womnikelo
wokudla, ugalelwe ioli;

<span id="an_7:80">7:80</span> lwalunye ukhamba lwegolide oluziishekele
ezilishumi luzele sisiqhumiso;

<span id="an_7:81">7:81</span> yanye inkunzi entsha, ithole lenkomo,
yanye inkunzi yemvu, yanye imvana emnyaka mnye, zizezedini elinyukayo ke
ezo;

<span id="an_7:82">7:82</span> yanye inkunzi yebhokhwe exhonti yedini
lesono;

<span id="an_7:83">7:83</span> ezombingelelo woxolo zambini iinkomo,
zantlanu iinkunzi zezimvu, zantlanu iibhokhwe, zantlanu iimvana
ezimnyaka mnye. Nguwo lowo umsondezo ka-Ahira, unyana kaEnan.

<span id="an_7:84">7:84</span> Kuko oko ukusungulwa kwesibingelelo, mini
sathanjiswa zizikhulu zakwaSirayeli. Zaba lishumi elinazibini izitya
zesilivere, zalishumi elinazibini izitya zokutshiza zesilivere,
zalishumi elinambini iinkamba zegolide.

<span id="an_7:85">7:85</span> Salikhulu elinamanci mathathu eeshekele
isitya sesilivere sisinye, sangamashumi osixhenxe eeshekele isitya
sokutshiza sisinye; iyonke isilivere yezo mpahla yaba ngamawaka amabini,
anamakhulu mane, ngokweshekele yengcwele.

<span id="an_7:86">7:86</span> Zaba lishumi elinambini iinkamba
zegolide, zizele sisiqhumiso, zalishumi iishekele kukhamba lulunye
ngokweshekele yengcwele; iyonke igolide yeenkamba yaba likhulu
elinamanci mabini.

<span id="an_7:87">7:87</span> Zizonke iinkomo zedini elinyukayo zaba
ziinkunzi ezintsha ezilishumi elinambini, neenkunzi zezimvu zabalishumi
elinambini, neemvana ezimnyaka mnye zaba lishumi elinambini, neminikelo
yazo yokudla; neenkunzi zeebhokhwe ezixhonti zedini lesono zaba lishumi
elinambini.

<span id="an_7:88">7:88</span> Zonke iinkomo zombingelelo woxolo zaye
zingamashumi omabini anane, iinkunzi ezintsha, neenkunzi zezimvu zaba
ngamashumi omathandathu, neebhokhwe zaba ngamashumi omathandathu,
neemvana ezimnyaka mnye zaba ngamashumi omathandathu. Kuko oko
ukusungulwa kwesibingelelo, emveni kokuthanjiswa kwaso.

<span id="an_7:89">7:89</span> Ke ekungeneni kukaMoses ententeni
yokuhlangana, ukuba athethe naye, weva izwi lithetha kuye, livela
esihlalweni sokucamagusha esiphezu kwetyeya yesingqino, phakathi
kweekerubhi zombini; wathetha ke yena kuye.

<span id="an_8:1">8:1</span> Wathetha uYehova kuMoses, esithi,

<span id="an_8:2">8:2</span> Thetha kuAron, uthi kuye, Ekuzimiseni
kwakho izibane, mazikhanyise zibhekise phambili, phambi kwesiphatho
sezibane, izibane zosixhenxe.

<span id="an_8:3">8:3</span> Wenjenjalo uAron; wazimisa izibane zaso
zabhekisa phambili, phambi kwesiphatho sezibane, njengoko uYehova
wamwiselayo umthetho uMoses.

<span id="an_8:4">8:4</span> Kuko oku ukusetyenzwa kwesiphatho; saba
yigolide ekhandiweyo, kwasa esikhondweni saso, kwasa ezintyantyambeni
zaso, ingumkhando wona; ngokomfuziselo uYehova awambonisa wona uMoses
wasenjenjalo isiphatho.

<span id="an_8:5">8:5</span> Wathetha uYehova kuMoses, esithi,

<span id="an_8:6">8:6</span> Thabatha abaLevi phakathi koonyana
bakaSirayeli, ubahlambulule.

<span id="an_8:7">8:7</span> Wenjenje ke ukubahlambulula; bafefe
ngamanzi esono, bahambise isitshetshe sokunquthula enyameni yabo yonke,
bahlambe iingubo zabo, bahlambuluke.

<span id="an_8:8">8:8</span> Baze bathabathe inkunzi entsha, ithole
lenkomo, nomnikelo wayo wokudla, umgubo ocoliweyo ugalelwe ioli;
uthabathe eyesibini inkunzi entsha, ithole lenkomo yedini lesono.

<span id="an_8:9">8:9</span> Wobasondeza abaLevi phambi kwentente
yokuhlangana, ubizele ndawonye lonke ibandla loonyana bakaSirayeli;

<span id="an_8:10">8:10</span> ubasondeze abaLevi phambi koYehova,
bacinezele oonyana bakaSirayeli ngezandla zabophezu kwabaLevi;

<span id="an_8:11">8:11</span> abatshangatshangise uAron abaLevi, babe
ngumtshangatshangiso phambi koYehova, ovela koonyana bakaSirayeli; babe
ngabokusebenza umsebenzi kaYehova.

<span id="an_8:12">8:12</span> AbaLevi bocinezela ngezandla zabo phezu
kweentloko zeenkunzi ezintsha ezo; enye uyenze idini lesono, enye idini
elinyukayo kuYehova, ukucamagushela abaLevi.

<span id="an_8:13">8:13</span> Uze ubamise ke abaLevi phambi koAron
naphambi koonyana bakhe, ubatshangatshangise, babe ngumtshangatshangiso
kuYehova;

<span id="an_8:14">8:14</span> ubahlule abaLevi koonyana bakaSirayeli,
babe ngabam abaLevi.

<span id="an_8:15">8:15</span> Emveni koko bongena abaLevi, basebenze
ententeni yokuhlangana; ubahlambulule ke, ubatshangatshangise, babe
ngumtshangatshangiso.

<span id="an_8:16">8:16</span> Ngokuba ndibanikiwe ndabanikwa phakathi
koonyana bakaSirayeli, ndabathabathela kum esikhundleni sabo bonke
abavula isizalo, amazibulo onke koonyana bakaSirayeli.

<span id="an_8:17">8:17</span> Ngokuba ngawam onke amazibulo phakathi
koonyana bakaSirayeli, ebantwini nasezinkomeni; mini ndawabetha onke
amazibulo ezweni laseYiputa, ndawangcwalisela kum.

<span id="an_8:18">8:18</span> Ndathabatha abaLevi esikhundleni
samazibulo onke, phakathi koonyana bakaSirayeli.

<span id="an_8:19">8:19</span> AbaLevi ke ndibanike ndabanika uAron
noonyana bakhe phakathi koonyana bakaSirayeli, ukuba basebenze umsebenzi
woonyana bakaSirayeli ententeni yokuhlangana, babacamagushele oonyana
bakaSirayeli, ukuzekungabikho sibetho phakathi koonyana bakaSirayeli
ekusondeleni koonyana bakaSirayeli engcweleni.

<span id="an_8:20">8:20</span> Benza ke ooMoses noAron nebandla lonke
loonyana bakaSirayeli kubaLevi; ngako konke uYehova awamwisela umthetho
uMoses ngabo abaLevi, benjenjalo kubo oonyana bakaSirayeli.

<span id="an_8:21">8:21</span> Bazihlambulula isono abaLevi, bahlamba
iingubo zabo; uAron wabatshangatshangisa, baba ngumtshangatshangiso
phambi koYehova; uAron wabacamagushela ukuba bahlambuluke.

<span id="an_8:22">8:22</span> Emveni koko bangena abaLevi, ukuba
basebenze umsebenzi wabo ententeni yokuhlangana, phambi koAron naphambi
koonyana bakhe. Njengoko uYehova wamwisela umthetho uMoses ngabaLevi,
benjenjalo kubo.

<span id="an_8:23">8:23</span> Wathetha uYehova kuMoses, esithi,

<span id="an_8:24">8:24</span> Nantsi indawo eyeyabaLevi: bethabathela
kominyaka imashumi mabini anesihlanu ezelwe, banyuse, mabeze kuphuma
umkhosi wokusebenza ententeni yokuhlangana.

<span id="an_8:25">8:25</span> Bethabathela kominyaka imashumi mahlanu
ezelwe, bobuya ekuphumeni umkhosi wokusebenza, bangabi sasebenza.

<span id="an_8:26">8:26</span> Ke mabasebelungiselela abazalwana babo
ententeni yokuhlangana, ngokuthi bagcine isigxina, bangasebenzi
msebenzi. Uya kwenjenjalo kubaLevi ezigxineni zabo.

<span id="an_9:1">9:1</span> Wathetha uYehova kuMoses entlango
yaseSinayi, ngomnyaka wesibini wokuphuma kwabo ezweni laseYiputa,
ngenyanga yokuqala, esithi,

<span id="an_9:2">9:2</span> Oonyana bakaSirayeli mabayenze ipasika
ngexesha layo elimisiweyo.

<span id="an_9:3">9:3</span> Noyenza ngomhla weshumi elinesine kuloo
nyanga, lakutshona ilanga, ngexesha layo elimisiweyo. Noyenza
ngokwemimiselo yayo yonke, nangokwamasiko ayo onke.

<span id="an_9:4">9:4</span> Wathetha ke uMoses koonyana bakaSirayeli,
ukuba bayenze ipasika.

<span id="an_9:5">9:5</span> Bayenza ke ipasika ngenyanga yokuqala,
ngomhla weshumi elinesine, lakutshona ilanga, entlango yaseSinayi.
Njengako konke uYehova abemwisele umthetho uMoses, benjenjalo oonyana
bakaSirayeli.

<span id="an_9:6">9:6</span> Ke kwakukho amadoda awayethe azenza
iinqambi ngomntu ofileyo, akaba nako ukuyenza ipasika ngaloo mhla.
Asondela phambi koMoses naphambi koAron ngaloo mhla;

<span id="an_9:7">9:7</span> athi loo madoda kuye, Siziinqambi ngomntu
ofileyo; sivalelwa ngani na, ukuba singasondezi umsondezo kaYehova
ngexesha lawo elimisiweyo phakathi koonyana bakaSirayeli?

<span id="an_9:8">9:8</span> Wathi uMoses kuwo, Yimani, khe ndive ukuba
uYehova wowisa mtetho mni nangani.

<span id="an_9:9">9:9</span> Wathetha uYehova kuMoses, esithi,

<span id="an_9:10">9:10</span> Thetha koonyana bakaSirayeli, uthi, Umntu
ngomntu, xa athe wayinqambi ngofileyo, mhlawumbi waseluhambeni ehambele
kude, engowakuni, nokuba ngowezizukulwana zenu, woyenza ipasika
kuYehova.

<span id="an_9:11">9:11</span> Boyenza ngenyanga yesibini, ngomhla
weshumi elinesine, lakutshona ilanga, kunye nezonka ezingenagwele
bayidle inemithana ekrakra;

<span id="an_9:12">9:12</span> bangasalisi nto kuyo kude kuse,
bangaphuli thambo layo. Boyenza ngokommiselo wonke wepasika.

<span id="an_9:13">9:13</span> Ke umntu lowo uhlambulukileyo yena,
ungekhona eluhambeni, ethe wayeka ukuyenza ipasika, loo mphefumlo
wonqanyulwa, ungabikho ebantwini bakowawo; ngokuba akawusondezanga
umsondezo kaYehova ngexesha lawo elimisiweyo. Loo mntu wosithwala isono
sakhe.

<span id="an_9:14">9:14</span> Umphambukeli, xa athe waphambukela kuni,
woyenza ipasika kuYehova; ngokommiselo wepasika nangokwesiko layo
woyenjenjalo; ummiselo woba mnye kuni, nakumphambukeli, nakozalelwe kulo
ilizwe.

<span id="an_9:15">9:15</span> Ngomhla wokumiswa komnquba, ilifu
lawusibekela umnquba wentente yesingqino; ngokuhlwa lanjengembonakalo
yomlilo phezu komnquba, kwada kwasa.

<span id="an_9:16">9:16</span> Kwahlala kunjalo; ilifu lawusibekela
emini, laba yimbonakalo yomlilo ebusuku.

<span id="an_9:17">9:17</span> Kube kusithi, linganyuka ilifu lisuke
phezu kwentente, emveni koko banduluke oonyana bakaSirayeli; kuthi
endaweni elithe zinzi kuyo ilifu, bamise iintente khona oonyana
bakaSirayeli.

<span id="an_9:18">9:18</span> Ngokomlomo kaYehova banduluka oonyana
bakaSirayeli, ngokomlomo kaYehova bamisa; yonke imihla elathi zinzi
ngayo ilifu phezu komnquba, bamisa.

<span id="an_9:19">9:19</span> Lakolula ilifu imihla emininzi lihleli
phezu komnquba, basigcina isigxina sikaYehova oonyana bakaSirayeli,
abanduluka.

<span id="an_9:20">9:20</span> Kwathi, lakubakho ilifu phezu komnquba
nokuba yimihla embalwa, basigcina isigxina sikaYehova, abanduluka.
Ngokomlomo kaYehova bamisa, ngokomlomo kaYehova banduluka.

<span id="an_9:21">9:21</span> Kube kusithi lakubakho ilifu ngokuhlwa
kude kuse, lakunyuswa ke ilifu kwakusa, banduluke; nokubabekusemini,
nokuba bekusebusuku, lakunyuswa ilifu, banduluka.

<span id="an_9:22">9:22</span> Nokuba yimihla emibini, nokuba yinyanga,
nokuba yimihla ethile ukolula kwelifu phezu komnquba, ukuthi zinzi kwalo
phezu kwawo, bamisa oonyana bakaSirayeli, abanduluka; ekunyukeni kwalo
ke banduluka.

<span id="an_9:23">9:23</span> Ngokomlomo kaYehova bamisa, ngokomlomo
kaYehova banduluka. Basigcina isigxina sikaYehova ngokomlomo kaYehova,
ngesandla sikaMoses.

<span id="an_10:1">10:1</span> Wathetha uYehova kuMoses, esithi,

<span id="an_10:2">10:2</span> Zenzele amaxilongo esilivere ekhandiweyo,
abe mabini, abe ngawokubiza ibandla, nokundulula iminquba.

<span id="an_10:3">10:3</span> Kwakuvuthelwa ixilongo kuqutshwa,
lozihlanganisela kuwe lonke ibandla emnyango wentente yokuhlangana.

<span id="an_10:4">10:4</span> Ukuba kuthe kwavuthelwa ixilongo,
kwaqutshwa ngakanye, zozihlanganisela kuwe izikhulu, iintloko zamawaka
akwaSirayeli.

<span id="an_10:5">10:5</span> Nakuvuthela nolule, yonduluka iminquba
emise iintente ngasempumalanga.

<span id="an_10:6">10:6</span> Nakuvuthela nolule okwesibini, yonduluka
iminquba emise ngasezantsi; bovuthela bolule ukuba induluke.

<span id="an_10:7">10:7</span> Ekusibizeleni ndawonye isikhungu,
novuthela niquphe, ningavutheli nolule.

<span id="an_10:8">10:8</span> Bovuthela ngamaxilongo oonyana baka-Aron
ababingeleli, ibe ngummiselo ongunaphakade kunikwi zizukulwana zenu.

<span id="an_10:9">10:9</span> Xa nithe naya kulwa ezweni lenu
nombandezeli onibandezelayo, navuthela ngamaxilongo nolula, nokhunjulwa
phambi koYehova uThixo wenu, nisindiswe ezintshabeni zenu.

<span id="an_10:10">10:10</span> Ngomhla wovuyo lwenu, nangamaxesha enu
amisiweyo, nasekuthwaseni kweenyanga zenu, novuthela niquphe
ngamaxilongo phezu kwamadini enu anyukayo, naphezu kwemibingelelo yenu
yoxolo, ibe sisikhumbuzo senu phambi koThixo wenu: ndinguYehova uThixo
wenu.

<span id="an_10:11">10:11</span> Kwathi ngomnyaka wesibini, ngenyanga
yesibini, ngolwamashumi omabini enyangeni leyo, lenyuswa lemka ilifu
phezu komnquba wesingqino.

<span id="an_10:12">10:12</span> Banduluka ke oonyana bakaSirayeli
ngokweehambo zabo entlango yaseSinayi; lathi zinzi ilifu entlango
yaseParan.

<span id="an_10:13">10:13</span> Banduluka ekuqaleni ngokomlomo
kaYehova, ngesandla sikaMoses.

<span id="an_10:14">10:14</span> Kuqala ke kwanduluka ibhanile yeminquba
yoonyana bakaYuda, ngokwemikhosi yabo; inguNashon, unyana ka-Aminadabhi,

<span id="an_10:15">10:15</span> phezu komkhosi wakhe; phezu komkhosi
wesizwe soonyana bakaIsakare inguNataniyeli, unyana kaTsuhare;

<span id="an_10:16">10:16</span> phezu komkhosi wesizwe soonyana
bakaZebhulon inguEliyabhi, unyana kaElon.

<span id="an_10:17">10:17</span> Wawiswa umnquba; banduluka ke oonyana
bakaGershon noonyana bakaMerari, bewuthwele umnquba.

<span id="an_10:18">10:18</span> Yanduluka ibhanile yeminquba yoonyana
bakaRubhen ngokwemikhosi yabo; phezu komkhosi wakhe inguElitsure, unyana
kaShedeyure;

<span id="an_10:19">10:19</span> phezu komkhosi wesizwe soonyana
bakaSimon inguShelumiyeli, unyana kaTsurishadayi;

<span id="an_10:20">10:20</span> phezu komkhosi wesizwe soonyana
bakaGadi inguEliyasafu, unyana kaDehuweli.

<span id="an_10:21">10:21</span> Anduluka amaKehati, ethwele ingcwele.
Babesithi ke abaya bawumise umnquba engekafiki wona.

<span id="an_10:22">10:22</span> Yanduluka ibhanile yeminquba yoonyana
bakaEfrayim, ngokwemikhosi yabo; phezu komkhosi wakhe inguElishama,
unyana ka-Amihude;

<span id="an_10:23">10:23</span> phezu komkhosi wesizwe soonyana
bakaManase inguGamaliyeli, unyana kaPedatsure;

<span id="an_10:24">10:24</span> phezu komkhosi wesizwe soonyana
bakaBhenjamin inguAbhidan, unyana kaGidiyoni.

<span id="an_10:25">10:25</span> Yanduluka ibhanile yeminquba yonyana
bakaDan, umqoshelisi weminquba yonke ngokwemikhosi yayo; phezu komkhosi
wakhe inguAhiyezere, unyana ka-Amishadayi;

<span id="an_10:26">10:26</span> phezu komkhosi wesizwe soonyana
baka-Ashere inguPagiyeli, unyana kaOkran;

<span id="an_10:27">10:27</span> phezu komkhosi wesizwe soonyana
bakaNafetali inguAhira, unyana kaEnana.

<span id="an_10:28">10:28</span> Kuko oko ukunduluka koonyana
bakaSirayeli; banduluka ke ngokwemikhosi yabo.

<span id="an_10:29">10:29</span> Wathi uMoses kuHobhabhi, unyana
kaRehuweli, umMidiyan, uyise womkaMoses, Thina siyanduluka; siya
endaweni athe uYehova, Ndiya kuninika yona. Hamba nathi, sokwenzela
okulungileyo; ngokuba uYehova uthethe okulungileyo ngoSirayeli.

<span id="an_10:30">10:30</span> Wathi yena kuye, Andiyi kuhamba; ndiya
kuya ezweni lakowethu, kwelokuzalwa kwam.

<span id="an_10:31">10:31</span> Wathi, Musa ukusishiya kaloku, ngenxa
enokuba nguwe owaziyo apho singalalisa khona entlango; yibangamehlo
ethu.

<span id="an_10:32">10:32</span> Kothi, xa uthe wahamba nathi, kothi oko
kulunga uYehova asenzela kona, sikwenzele kona nawe.

<span id="an_10:33">10:33</span> Banduluka ke entabeni kaYehova uhambo
lwemihla emithathu, ityeya yomnqophiso kaYehova ihamba phambi kwabo
uhambo lwemihla emithathu, ukubahlolela indawo abangalalisa kuyo.

<span id="an_10:34">10:34</span> Ilifu likaYehova laba phezu kwabo
emini, ekundulukeni kwabo eminqubeni.

<span id="an_10:35">10:35</span> Kube kusakuthi ekundulukeni kwetyeya,
athi uMoses, Vuka, Yehova; zichithachithe iintshaba zakho, basabe phambi
kwakho abakuthiyayo:

<span id="an_10:36">10:36</span> kuthi ekulaliseni kwawo athi, Buyela,
Yehova, kumawaka amawaka akwaSirayeli.

<span id="an_11:1">11:1</span> Abantu babenjengabakhalazela ububi
ezindlebeni zikaYehova. Weva uYehova, wavutha umsindo wakhe, watsha
umlilo kaYehova phakathi kwabo, wadla esiphelweni seminquba.

<span id="an_11:2">11:2</span> Bakhala abantu kuMoses; wathandaza uMoses
kuYehova, wadamba umlilo.

<span id="an_11:3">11:3</span> Wathi igama laloo ndawo yiTabhera:
ngokuba watsha umlilo kaYehova phakathi kwabo.

<span id="an_11:4">11:4</span> Indibandiba ephakathi kwabo yakhanuka
ikhanukile; babuya balila oonyana bakaSirayeli, bathi, Ngubanina oya
kusinika inyama sidle.

<span id="an_11:5">11:5</span> Sikhumbula iintlanzi esibe sizidla
eYiputa ngelize, kwaneekomkomere, neevatala, neelike, namatswele,
nekinofile.

<span id="an_11:6">11:6</span> Kungoku umphefumlo wethu womile; akukho
nento, yile mana yodwa emehlweni ethu.

<span id="an_11:7">11:7</span> Imana leyo ibinjengeenkozo zekoriyandire;
ukubonakala kwayo bekunjengokubonakala kwebhedolaki.

<span id="an_11:8">11:8</span> Babesithi saa abantu, bayibuthe, bayisile
ematyeni, okunye bayingqushe ngezingqusho, bayipheke ngeembiza, benze
amaqebengwana ngayo; isongo sayo saye sinjengesongo sesonkana esigalelwe
ioli.

<span id="an_11:9">11:9</span> Ukuhla kombethe eminqubeni ebusuku,
ibisithi ihle nayo imana kuyo.

<span id="an_11:10">11:10</span> Wabeva uMoses abantu belila
ngokwemizalwane yabo, elowo emnyango wentente yakhe. Wavutha umsindo
kaYehova kunene; kwakubi nasemehlweni kaMoses.

<span id="an_11:11">11:11</span> Wathi uMoses kuYehova, Yinina ukuba
umphathe kakubi, umkhonzi wakho lo? Yini na ukuba ndingababalwa nguwe,
usuke uwubeke umthwalo waba bantu bonke phezu kwam?

<span id="an_11:12">11:12</span> Ndim na obakhawuleyo aba bantu bonke?
Ndim na obazeleyo, ukuba uthi kum, Bathwale ngesifuba sakho,
njengomondli ethwele umntwana owanyayo, ndibase emhlabeni owawufungela
ooyise?

<span id="an_11:13">11:13</span> Ndoyizuza phi na inyama, ndibanike
bonke aba bantu? Ngokuba balila kum, besithi, Sinike inyama sidle.

<span id="an_11:14">11:14</span> Andinako mna ukubathwala aba bantu
ndedwa, ngokuba kunzima oko kum.

<span id="an_11:15">11:15</span> Ukuba undenjenjalo, sewundibulala
kanye, ukuba undibabale; mandingabuboni ububi bam.

<span id="an_11:16">11:16</span> Wathi uYehova kuMoses, Hlanganisela
kumamadoda abe ngamashumi osixhenxe kumadoda amakhulu akwaSirayeli,
owaziyo ukuba ngamadoda amakhulu abantu, ababhali babo; uwazise
ententeni yokuhlangana, eme khona nawe.

<span id="an_11:17">11:17</span> Ndiya kuhla, ndithethe nawe khona,
ndicaphule kumoya okuwe, ndibeke kuwo, awuthwale nawe umthwalo wabantu
aba, ungawuthwali wedwa wena.

<span id="an_11:18">11:18</span> Yithi ebantwini, Zingcwaliseleni
ingomso, nodla inyama; kuba nililile ezindlebeni zikaYehova, nisithi,
Ngubani na oya kusinika inyama sidle; ngokuba kwakumnandi kuthi eYiputa.
UYehova uya kuninika ke inyama nidle.

<span id="an_11:19">11:19</span> Aniyi kuyidla mhla mnye, namihla
mibini, namihla mihlanu, namihla ilishumi, namihla imashumi mabini;

<span id="an_11:20">11:20</span> nodla inyanga iphela, ide iphume
ngeempumlo zenu, ibe lubhokra kuni; ngenxa enokuba nimcekisile uYehova
ophakathi kwenu, nalila phambi kwakhe, nisithi, Saphumelani na eYiputa?

<span id="an_11:21">11:21</span> Wathi uMoses, Ngumqikela ongamakhulu
omathandathu amawaka abantu endiphakathi kwabo; ke uthi wena. Ndiya
kubanika inyama, badle inyanga iphela.

<span id="an_11:22">11:22</span> Impahla emfutshane neenkomo ziya
kuxhelelwa bona na, zibalingane? Ziya kuhlanganiselwa bona nazonke
iintlanzi zolwandle, zibalingane?

<span id="an_11:23">11:23</span> Wathi uYehova kuMoses, Isandla
sikaYehova sifutshane na? Ngoku uya kubona ukuba ilizwi lam liya
kwenzeka, aliyi kwenzeka, kusini na.

<span id="an_11:24">11:24</span> Waphuma uMoses, wawathetha ebantwini
amazwi kaYehova, wawahlanganisa amadoda amashumi osixhenxe kumadoda
amakhulu abantu, wawamisa aba sisangqa ententeni.

<span id="an_11:25">11:25</span> Wehla uYehova ngelifu, wathetha kuye,
wacaphula kumoya okuye, wawubeka kumadoda amakhulu angamashumi
osixhenxe; kwathi, xa wahlalayo umoya phezu kwawo, aprofeta, akaphinda
kodwa.

<span id="an_11:26">11:26</span> Ke kaloku kwasala amadoda amabini
eminqubeni, igama lenye linguElidade, igama leyesibini linguMedade;
wahlala umoya phezu kwawo; aba kwababhalwayo wona, kodwa akaphumanga aye
ententeni; aprofeta eminqubeni.

<span id="an_11:27">11:27</span> Kwagidima umfana, waxelela uMoses,
wathi, OoElidade noMedade bayaprofeta eminqubeni phaya.

<span id="an_11:28">11:28</span> Waphendula uYoshuwa unyana kaNun,
umlungiseleli kaMoses, wakwabanyuliweyo bakhe, wathi, Nkosi yam, Moses,
bathintele.

<span id="an_11:29">11:29</span> Wathi uMoses kuye, Unekhwele ngenxa yam
na? Akwaba bonke abantu bakaYehova babengabaprofeti, waba uYehova ubeke
uMoya wakhe kubo!

<span id="an_11:30">11:30</span> Wabuya uMoses, waya eminqubeni, yena
namadoda amakhulu akwaSirayeli.

<span id="an_11:31">11:31</span> Kwesuka umoya kuYehova, waguqula
izagwityi elwandle, wazithi saa eminqubeni, zaba ngangohambo lwemini
ngapha, zaba ngangohambo lwemini ngapha, zajikeleza iminquba;
zangangeekubhite zombini, ukuphakama phezu komhlaba.

<span id="an_11:32">11:32</span> Besuka ke abantu yonke loo mini, bonke
ubusuku, yonke imini yengomso, bazibutha izagwityi. Owabutha kancinane
wabutha iihomere ezilishumi; bamana ukuzaneka, bajikelezisa eminqubeni.

<span id="an_11:33">11:33</span> Yathi inyama leyo isesemazinyweni abo,
ingekahlafunwa, wavutha umsindo kaYehova kubo abantu, wababetha uYehova
abantu ngesibetho esikhulu kunene.

<span id="an_11:34">11:34</span> Kwathiwa igama laloo ndawo
yiKibroti-hatahava; ngokuba bangcwatyelwa khona abantu abakhanukayo.

<span id="an_11:35">11:35</span> Banduluka abantu eKibroti-hatahava,
baya eHatseroti, baba seHatseroti.

<span id="an_12:1">12:1</span> Bathetha ooMiriyam noAron ngoMoses ngenxa
yendawo yenkazana engumKushikazi abeyizekile: ngokuba wayezeke inkazana
engumKushikazi.

<span id="an_12:2">12:2</span> Bathi, UYehova uthethe ngoMoses yedwa
yini na? Akathethanga nangathi na? Weva uYehova.

<span id="an_12:3">12:3</span> Ke indoda le inguMoses ibilulamile kunene
kunabantu bonke abasemhlabeni.

<span id="an_12:4">12:4</span> Wathetha uYehova ngesiquphe kuMoses,
nakuAron, nakuMiriyam, esithi, Phumani nina nobathathu, nize ententeni
yokuhlangana; baphuma bobathathu.

<span id="an_12:5">12:5</span> Wehla uYehova ngomqulu welifu, wema
emnyango wentente, wabiza ooAron noMiriyam; baphuma bobabini.

<span id="an_12:6">12:6</span> Wathi, Khanive amazwi am. Ukuba nithe
nanomprofeti kaYehova, ndozazisa kuye ngombono, ndithethe kuye
ephupheni.

<span id="an_12:7">12:7</span> Akanjalo umkhonzi wam uMoses;
unyanisekile yena endlwini yam yonke.

<span id="an_12:8">12:8</span> Ndiya kuthetha naye umlomo kumlomo,
ngokubonakalayo, kungabi ngantsonkotha; asikhangele yena isimilo
sikaYehova. Yini na ukuba ningoyiki ukuthetha ngomkhonzi wam uMoses?

<span id="an_12:9">12:9</span> Wavutha umsindo kaYehova kubo, wemka
yena.

<span id="an_12:10">12:10</span> Lemka ilifu ententeni; yini le?
uMiriyam uneqhenqa njengekhephu. Wabheka uAron kuMiriyam; yini?
uneqhenqa.

<span id="an_12:11">12:11</span> Wathi uAron kuMoses, Tarhu, nkosi yam;
musa ukusibeka tyala ngesono esisenzileyo ngokumatha, sonangaso.

<span id="an_12:12">12:12</span> Makangaseleba njengofileyo, othi
ekuphumeni kwakhe esizalweni sonina abe seledlekile isiqingatha senyama
yakhe.

<span id="an_12:13">12:13</span> Wakhala uMoses kuYehova, esithi, Thixo,
ndiyakukhunga, khawumphilise.

<span id="an_12:14">12:14</span> Wathi uYehova kuMoses, Ukuba uyise
ubetshice ukutshica oku ebusweni bakhe, ubengayi kuva ihlazo na iintsuku
ezisixhenxe? Makavalelwe imihla ibe sixhenxe ngaphandle kweminquba,
emveni koko amkelwe.

<span id="an_12:15">12:15</span> Wavalelwa ke uMiriyam ngaphandle
kweminquba imihla esixhenxe. Abanduluka abantu, wada wamkelwa uMiriyam.

<span id="an_12:16">12:16</span> Emveni koko banduluka abantu
eHatseroti, bamisa entlango yaseParan.

<span id="an_13:1">13:1</span> Wathetha uYehova kuMoses, esithi, Thumela
amadoda, aye kuhlola ilizwe lakwaKanan, endibanike lona oonyana
bakaSirayeli.

<span id="an_13:2">13:2</span> Wothumela indoda ibe nye kwisizwe
sooyise, iyileyo ibe yeyinkulu kuso.

<span id="an_13:3">13:3</span> Wawathuma ke uMoses, esentlango
yaseParan, ngokomlomo kaYehova, onke loo madoda, eziintloko zoonyana
bakaSirayeli.

<span id="an_13:4">13:4</span> Ngawo la amagama awo: kwisizwe
sakwaRubhen, ibinguShamuwa, unyana kaZakure;

<span id="an_13:5">13:5</span> kwisizwe sakwaSimon, ibinguShafati,
unyana kaHori;

<span id="an_13:6">13:6</span> kwisizwe sakwaYuda, ibinguKalebhi, unyana
kaYefune;

<span id="an_13:7">13:7</span> kwisizwe sakwaIsakare, ibinguIgali,
unyana kaYosefu;

<span id="an_13:8">13:8</span> kwisizwe sakwaEfrayim, ibinguHosheya,
unyana kaNun;

<span id="an_13:9">13:9</span> kwisizwe sakwaBhenjamin, ibinguPalti,
unyana kaRafu;

<span id="an_13:10">13:10</span> kwisizwe sakwaZebhulon, ibinguGadiyeli,
unyana kaSodi;

<span id="an_13:11">13:11</span> kwisizwe sakwaYosefu, esisisizwe
sakwaManase, ibinguGadi, unyana kaSusi;

<span id="an_13:12">13:12</span> kwisizwe sakwaDan, ibinguAmiyeli,
unyana kaGemali;

<span id="an_13:13">13:13</span> kwisizwe sakwa-Ashere, ibinguSeture,
unyana kaMikayeli;

<span id="an_13:14">13:14</span> kwisizwe sakwaNafetali, ibinguNabhi,
unyana kaVofesi;

<span id="an_13:15">13:15</span> kwisizwe sakwaGadi, ibinguGehuweli,
unyana kaMaki.

<span id="an_13:16">13:16</span> Ngawo lawo amagama amadoda awawathumayo
uMoses, ukuba aye kuhlola ilizwe. UMoses wathi uHosheya, unyana kaNun,
nguYoshuwa.

<span id="an_13:17">13:17</span> Wawathuma ke uMoses, ukuba aye kuhlola
ilizwe lakwaKanan, wathi kuwo, Nyukani nina ngasezantsi, ngale ndlela;

<span id="an_13:18">13:18</span> nyukani niye entabeni, nilikhangele
ilizwe ukuba linjani na, nabantu abemi kulo, ukubabomelele,
bangamaphakuphaku, kusini na; bambalwa, baninzi, kusini na;

<span id="an_13:19">13:19</span> ukuba linjani na ilizwe abemi kulo,
lihle, libi, kusini na; ukuba injani na imizi abemi kuyo, baseminqubeni,
basezinqabeni, kusini na;

<span id="an_13:20">13:20</span> ukuba linjani na ilizwe elo, liyachuma,
alichumi, kusini na; linemithi, alinayo, kusini na. Yomelelani, nize
neziqhamo zelo zwe. Loo mihla yabe iyimihla yentlahlela yeediliya.

<span id="an_13:21">13:21</span> Enyuka ke, alihlola ilizwe, ethabathela
entlango yaseTsin, esa eRehobhi, ekuyeni eHamati.

<span id="an_13:22">13:22</span> Enyuka ngezantsi, afike eHebron;
babekhona ooAhiman, noSheshayi, noTalemayi, abenzalo ka-Anaki. Ke
owaseHebron wawusewakhiwe iminyaka esixhenxe, ingekakhiwa iTsohan
eYiputa.

<span id="an_13:23">13:23</span> Afika esihlanjeni sakwaEshekoli,
anqumla khona isebe linesihloko seediliya sisinye, asithwala ngesibonda
emabini; nakwiirharnate, nakumakhiwane enjenjalo.

<span id="an_13:24">13:24</span> Loo ndawo kwathiwa sisihlambo
sakwaEshekoli, ngenxa yesihloko eso basinqumla khona oonyana
bakaSirayeli.

<span id="an_13:25">13:25</span> Abuya ekulihloleni ilizwe ekupheleni
kweentsuku ezimashumi mane.

<span id="an_13:26">13:26</span> Eza afika kuMoses, nakuAron,
nakwibandla lonke loonyana bakaSirayeli, entlango yaseParan eKadeshe;
azisa ilizwi kubo, nakwibandla lonke, ababonisa neziqhamo zelizwe elo.

<span id="an_13:27">13:27</span> Abaxelela athi, Safika kwelo zwe
wasithuma kulo; inene, libaleka amasi nobusi; nazi neziqhamo zalo.

<span id="an_13:28">13:28</span> Kodwa banamandla abantu, abemi kwelo
zwe; imizi inqatyisiwe, imikhulu kunene; kananjalo sibone abenzalo
ka-Anaki khona.

<span id="an_13:29">13:29</span> Kumi ama-Amaleki ezweni lasezantsi;
amaHeti namaYebhusi nama-Amori emi ezintabeni; amaKanan emingaselwandle
nangecala laseYordan.

<span id="an_13:30">13:30</span> Wabazolisa uKalebhi abantu phambi
koMoses, wathi, Masinyuke kwangoku, silihluthe; ngokuba siyakuleyisa
kakade.

<span id="an_13:31">13:31</span> Ke amadoda abenyuke naye athi, Asinako
ukunyuka siye kwabo bantu; ngokuba bomelele kunathi.

<span id="an_13:32">13:32</span> Ahambisa udaba olubi ngelo zwe
abelihlolile koonyana bakaSirayeli, esithi, Ilizwe esacanda kulo
silihlola, lilizwe elibadlayo abemi balo; abantu bonke esababonayo kulo
babengabafo abade.

<span id="an_13:33">13:33</span> Sazibona khona iingxilimbela, oonyana
baka-Anaki basezingxilimbeleni; sesuka emehlweni ethu saba
njengemicikwane, sanjalo nasemehlweni abo.

<span id="an_14:1">14:1</span> Lonke ibandla laliphakamisa lalikhupha
ilizwi lalo, balila abantu ungobo busuku.

<span id="an_14:2">14:2</span> Bonke oonyana bakaSirayeli babakrokrela
ooMoses noAron; lathi kubo lonke ibandla, Akwaba besifele ezweni
laseYiputa! Akwaba besifele nakule ntlango!

<span id="an_14:3">14:3</span> Yini na ukuba uYehova asizise kweli lizwe
ukuze siwelikrele, abafazi nabantwana bethu babe lixhoba? Akusilungele
na kanye ukuba sibuyele eYiputa?

<span id="an_14:4">14:4</span> Batshono ukuthi, Masizimisele umphathi,
sibuyele eYiputa.

<span id="an_14:5">14:5</span> Bawa ooMoses noAron ngobuso babo phambi
kwesikhungu sonke sebandla loonyana bakaSirayeli.

<span id="an_14:6">14:6</span> UYoshuwa unyana kaNun, noKalebhi unyana
kaYefune, ababekwababelihlolile ilizwe, bazikrazula iingubo zabo.

<span id="an_14:7">14:7</span> Bathi kwibandla lonke loonyana
bakaSirayeli, Ilizwe esacanda kulo silihlola, lilizwe elihle kakhulu
kunene.

<span id="an_14:8">14:8</span> Ukuba uYehova usinonelele, wosisa kwelo
zwe, asinike; lilizwe elibaleka amasi nobusi.

<span id="an_14:9">14:9</span> Kodwa musani ukugwilika kuYehova, musani
ukuboyika abantu belo zwe nina; kuba bakukudla kwethu. Umkile umthunzi
wabo kubo, uYehova unathi; musani ukoyika.

<span id="an_14:10">14:10</span> Ke lathi lonke ibandla mabaxulutywe
ngamatye. Babonakala ubuqaqawuli bukaYehova ententeni yokuhlangana kubo
bonke oonyana bakaSirayeli.

<span id="an_14:11">14:11</span> Wathi uYehova kuMoses, Kuya kuda kube
nini na bendigiba aba bantu? Kuya kuda kube nini nabengakholwa kum,
kwimiqondiso yonke endiyenzileyo phakathi kwabo?

<span id="an_14:12">14:12</span> Ndiya kubabetha ngendyikitya yokufa,
ndibagqogqe; wena ndikwenze uhlanga olukhulu olunamandla kunabo.

<span id="an_14:13">14:13</span> Wathi uMoses kuYehova, AmaYiputa avile
ukuba ubanyusile ngamandla akho aba bantu phakathi kwawo;

<span id="an_14:14">14:14</span> abaxelele nokubaxelela abemi beli
lizwe. Bavile nabo ukuba wena, Yehova, uphakathi kwaba bantu. Ubonakala
iliso kwiliso, wena Yehova, nelifu lakho limi phezu kwabo; uhamba phambi
kwabo emqulwini welifu emini, emqulwini womlilo ebusuku.

<span id="an_14:15">14:15</span> Ukuba uthe wababulala aba bantu
njengandoda-nye, zotsho iintlanga eziluvileyo udaba lwakho, ukuthi,

<span id="an_14:16">14:16</span> Kungenxa enokuba uYehova ebengenako
ukubasa abobantu ezweni abebafungele lona, le nto abasikileyo entlango.

<span id="an_14:17">14:17</span> Kaloku amandla eNkosi makabe makhulu,
njengoko wathethayo wena, wathi,

<span id="an_14:18">14:18</span> UYehova uzeka kade umsindo, mkhulu
ngenceba, uxolela ubugwenxa nesikreqo, engeze amenze msulwa onetyala;
uvelela ubugwenxa booyise koonyana kwesesithathu nakwesesine
isizukulwana.

<span id="an_14:19">14:19</span> Buxolele, ndiyakukhunga, ubugwenxa baba
bantu ngokobukhulu benceba yakho, njengoko ubuxoleleyo ubugwenxa baba
bantu, uthabathele eYiputa wezisa apha.

<span id="an_14:20">14:20</span> Wathi uYehova, Ndibaxolele ngokwelizwi
lakho.

<span id="an_14:21">14:21</span> Noko, ndihleli nje, buya kulizalisa
ihlabathi lonke ubuqaqawuli bukaYehova.

<span id="an_14:22">14:22</span> Amadoda onke abubonileyo ubuqaqawuli
bam, nemiqondiso yam endayenzayo eYiputa nasentlango, andilingileyo ezi
zihlandlo zilishumi, akaliphulaphula izwi lam,

<span id="an_14:23">14:23</span> wona akasayi kulibona ilizwe
endalifungela ooyise; bonke abandigibileyo abasayi kulibona.

<span id="an_14:24">14:24</span> Ke yena umkhonzi wam uKalebhi, ngenxa
enokuba ebenamoya wumbi, wakholisa ukundilandela, ndiyakumfikisa ezweni
ebeye kulo, lihluthwe yimbewu yakhe.

<span id="an_14:25">14:25</span> Ke ama-Amaleki namaKanan emi entilini.
Jikani ngomso, ninduluke, nisinge entlango ngendlela eya eLwandle
oluBomvu.

<span id="an_14:26">14:26</span> Wathetha uYehova kuMoses nakuAron,
esithi,

<span id="an_14:27">14:27</span> Kuya kuda kube nini na ndilithwele eli
bandla lingendawo, lona elilindikrokrelayo? Izikrokro zoonyana
bakaSirayeli abandikrokrela ngazo ndizivile.

<span id="an_14:28">14:28</span> Yithi kubo, Ndihleli nje, utsho
uYehova, inene, njengoko nithethileyo ezindlebeni zam, ndiya kwenjenjalo
kuni.

<span id="an_14:29">14:29</span> Izidumbu zenu ziya kuwa kule ntlango;
nabo bonke ababalwayo kuni ngokwenani lenu lonke, bethabathela kominyaka
imashumi mabini ezelwe, banyuse, nina nindikrokreleyo,

<span id="an_14:30">14:30</span> aniyi kungena ezweni endaliphakamisela
isandla sam ukuba ndinihlalise kulo, ingenguKalebhi unyana kaYefune,
noYoshuwa unyana kaNun.

<span id="an_14:31">14:31</span> Ke usapho lwenu, ebe nisithi luya kuba
lixhoba, ndiya kulungenisa lona, lulazi ilizwe enilicekisileyo.

<span id="an_14:32">14:32</span> Nina, izidumbu zenu ziya kuwa kule
ntlango;

<span id="an_14:33">14:33</span> oonyana benu babe ngabalusi entlango
iminyaka emashumi mane, bathwale ukuhenyuza kwenu, zide ziphele izidumbu
zenu entlango.

<span id="an_14:34">14:34</span> Ngokwenani lemihla enalihlola ngayo
ilizwe, imihla emashumi mane, umhla ube ngumnyaka, niyakubuthwala
ubugwenxa benu iminyaka emashumi mane, nikwazi ukunishiya kwam.

<span id="an_14:35">14:35</span> Mna Yehova ndithethile; inene, le nto
ndiya kuyenza kweli bandla lonke lingendawo, kwaba bahlangene ngam; baya
kuphela kule ntlango, bafele kuyo.

<span id="an_14:36">14:36</span> Ke amadoda la abewathumile uMoses,
ukuba alihlole ilizwe, aza abuya akrokrisa lonke ibandla ngaye,
ngokuhambisa udaba olubi ngalo ilizwe,

<span id="an_14:37">14:37</span> wona loo madoda abehambise udaba olubi
ngelizwe elo, afa sisibetho eso phambi koYehova.

<span id="an_14:38">14:38</span> Kwasala uYoshuwa unyana kaNun,
noKalebhi unyana kaYefune, kuloo madoda abeye kulihlola ilizwe.

<span id="an_14:39">14:39</span> Wawathetha uMoses la mazwi kubo bonke
oonyana bakaSirayeli; benza isijwili esikhulu abantu.

<span id="an_14:40">14:40</span> Bavuka kusasa, baya encotsheni yentaba,
besithi, Sikho, siyakunyuka siyekuloo ndawo ayithethileyo uYehova;
ngokuba sonile.

<span id="an_14:41">14:41</span> Wathi uMoses, Yini na, le nto
niwugqithayo umlomo kaYehova? Le nto ayiyi kuphumelela.

<span id="an_14:42">14:42</span> Musani ukunyuka, kuba uYehova akakho
phakathi kwenu; ningagxothwa ziintshaba zenu.

<span id="an_14:43">14:43</span> Ngokuba ama-Amaleki namaKanan akhona
phambi kwenu, niya kuwa likrele; ngenxa yokuba nibuyile ekumlandeleni
uYehova, akayi kuba nani uYehova.

<span id="an_14:44">14:44</span> Bagxalathelana, benyuka baya encotsheni
yentaba; ke yona ityeya yomnqophiso kaYehova noMoses ayiphumanga
phakathi kweminquba.

<span id="an_14:45">14:45</span> Ehla ama-Amaleki namaKanan abehleli
kuloo ntaba, abaxabela, abaqoba kwasa eHorma.

<span id="an_15:1">15:1</span> Wathetha uYehova kuMoses, esithi,

<span id="an_15:2">15:2</span> Thetha koonyana bakaSirayeli, uthi kubo,
Xa nithe nafika ezweni lokuhlala kwenu endininika lona,

<span id="an_15:3">15:3</span> nenza ukudla kwasemlilweni kuYehova,
idini elinyukayo, nokuba ngumbingelelo wesibhambathiso esibalulekileyo,
nokuba ngowokuqhutywa yintliziyo, nokuba ngowamaxesha enu amisiweyo,
nisenza ivumba elithozamisayo kuYehova, nithabatha kwiinkomo, nokuba
nithabatha kwimpahla emfutshane:

<span id="an_15:4">15:4</span> lowo uwusondezayo umsondezo wakhe
kuYehova, wosondeza umnikelo wokudla osisahlulo seshumi se-efa yomgubo
ocoliweyo, ugalelwe isahlulo sesine sehin yeoli;

<span id="an_15:5">15:5</span> nesahlulo sesine sehin yewayini yomnikelo
othululwayo, usenze ndawonye nedini elinyukayo; nokuba ngumbingelelo,
ube ngowamvana-nye.

<span id="an_15:6">15:6</span> Nokuba ngowenkunzi yegusha, wowenza
umnikelo wokudla ube zizahlulo ezibini zesishumi se-efa yomgubo
ocoliweyo, ugalelwe ioli esisahlulo sesithathu sehin;

<span id="an_15:7">15:7</span> newayini yomnikelo othululwayo, isahlulo
sesithathu sehin, uyisondeze ibe livumba elithozamisayo kuYehova.

<span id="an_15:8">15:8</span> Xa uthe wenza ithole lenkomo idini
elinyukayo, nokuba ngumbingelelo wesibhambathiso esibalulekileyo, nokuba
ngowoxolo kuYehova:

<span id="an_15:9">15:9</span> wosondeza ndawonye nethole lenkomo
umnikelo wokudla, ube zizahlulo ezithathu zesishumi se-efa yomgubo
ocoliweyo, ugalelwe ioli esisiqinqatha sehin.

<span id="an_15:10">15:10</span> Woyisondeza newayini ibe yeyomnikelo
othululwayo, esisiqingatha sehin: ukudla kwasemlilweni, ivumba
elithozamisayo kuYehova;

<span id="an_15:11">15:11</span> kwenjiwe njalo kwinkomo enye, nokuba
kukwinkunzi yemvu enye, nokuba kukwitakane legusha elinye, nelebhokhwe
elinye.

<span id="an_15:12">15:12</span> Ngangenani enithe nalenza, niya
kwenjenjalo kuyo inye, kube ngangenani lazo.

<span id="an_15:13">15:13</span> Bonke abo bazalelwe kuloo ndawo baya
kwenjenjalo kwezo zinto ekusondezeni kwabo ukudla kwasemlilweni, ivumba
elithozamisayo kuYehova.

<span id="an_15:14">15:14</span> Xa athe waphambukela kuni umphambukeli,
nokuba ngophakathi kwenu ezizukulwaneni zenu, wenza ukudla
kwasemlilweni, ivumba elithozamisayo kuYehova: njengoko nenza ngako
nina, uya kwenza ngakonaye.

<span id="an_15:15">15:15</span> Ngokubhekisele kuso isikhungu, woba
mnye ummiselo kuni, nakumphambukeli ophambukele kuni, ummiselo
ongunaphakade kwizizukulwana zenu. Njengoko ninjalo nina, woba njalo
umphambukeli phambi koYehova.

<span id="an_15:16">15:16</span> Umyalelo woba mnye, nesiko loba linye
kuni, nakumphambukeli ophambukele kuni.

<span id="an_15:17">15:17</span> Wathetha uYehova kuMoses, esithi,

<span id="an_15:18">15:18</span> Thetha koonyana bakaSirayeli, uthi
kubo, Ekufikeni kwenu ezweni elondinisa kulo,

<span id="an_15:19">15:19</span> kothi ekudleni kwenu isonka selizwe,
nirhumele uYehova umrhumo.

<span id="an_15:20">15:20</span> Norhuma umrhumo womgrayo wenu wokuqala,
wenziwe umqhathane; njengomrhumo wesanda, nowenjenjalo ukuwurhuma.

<span id="an_15:21">15:21</span> Kuwo umgrayo wenu wokuqala, nomnika
uYehova umrhumo ezizukulwaneni zenu.

<span id="an_15:22">15:22</span> Xa nithe nalahleka, anayenza le
mithetho yonke ayithethileyo uYehova kuMoses,

<span id="an_15:23">15:23</span> zonke izinto uYehova aniwisele umthetho
ngazo ngesandla sikaMoses, kususela kumhla uYehova awawisa umthetho,
nasemva koko ezizukulwaneni zenu:

<span id="an_15:24">15:24</span> kothi, ukuba kuthe kwenzeka into
ngokulahleka, ingabonwa libandla, ibandla lonke lenze inkunzi entsha,
ithole lenkomo, libe linye, ibe lidini elinyukayo, ibe livumba
elithozamisayo kuYehova, ndawonye nomnikelo walo wokudla, nomnikelo walo
othululwayo, ngokwesiko; nenkunzi yebhokhwe exhonti ibe nye, ibe lidini
lesono;

<span id="an_15:25">15:25</span> alicamagushele umbingeleli lonke
ibandla loonyana bakaSirayeli. Boxolelwa ke, ngokuba ibikukulahleka oku;
bawuzisile bona umsondezo wabo, ukudla kwasemlilweni kuYehova, nedini
labo lesono phambi koYehova ngenxa yokulahleka kwabo.

<span id="an_15:26">15:26</span> Loxolelwa ke lonke ibandla loonyana
bakaSirayeli, nomphambukeli ophambukele phakathi kwenu, ngokuba
kubahlele oku abantu bonke ngokulahleka.

<span id="an_15:27">15:27</span> Ukuba ubani uthe wona ngokulahleka,
wosondeza ibhokhwe elithokazi elimnyaka mnye, ibe lidini lesono;

<span id="an_15:28">15:28</span> umbingeleli acamagushele umphefumlo
olahlekayo ngokona kwawo, ngokulahleka kwawo phambi koYehova.
Akuwucamagushela, woxolelwa ke.

<span id="an_15:29">15:29</span> Kozalwayo phakathi koonyana
bakaSirayeli, nakumphambukeli ophambukele phakathi kwenu, woba mnye
umyalelo kuni, ngokusingisele kowenza ngokulahleka.

<span id="an_15:30">15:30</span> Ke yena owenza ngesandla esiphakamileyo
kwabazalelwe kuloo ndawo nakubaphambukeli, yena uyamnyelisa uYehova; loo
mphefumlo ke wonqanyulwa, ungabikho phakathi kwabantu bakowawo.

<span id="an_15:31">15:31</span> Ngokuba ulidelile ilizwi likaYehova,
uwaphule nomyalelo wakhe; loo mphefumlo wonqanyulwa kanye, ubugwenxa
buphezu kwawo.

<span id="an_15:32">15:32</span> Kwathi, oonyana bakaSirayeli
besentlango, bafumana umntu etheza iinkuni ngomhla wesabatha.

<span id="an_15:33">15:33</span> Abo bamfumanayo etheza iinkuni,
bamsondeza kuMoses nakuAron nakwibandla lonke;

<span id="an_15:34">15:34</span> bamfaka elugcinweni, kuba
bekungekamiswa okuya kwenziwa kuye.

<span id="an_15:35">15:35</span> Wathi uYehova kuMoses, Makabulawe afe
loo mntu, limxulube ibandla lonke ngamatye, ngaphandle kweminquba.

<span id="an_15:36">15:36</span> Lonke ibandla lamkhuphela ngaphandle
kweminquba, lamxuluba ke ngamatye. Wafa, njengoko uYehova wamwiselayo
umthetho uMoses.

<span id="an_15:37">15:37</span> Wathi uYehova kuMoses,

<span id="an_15:38">15:38</span> Thetha koonyana bakaSirayeli, uthi
kubo, mabenze iintshinga emasondweni eengubo zabo, kwizizukulwana zabo,
bafake entshingeni yesondo intsontelo ebala limsi.

<span id="an_15:39">15:39</span> Mayibe yintshinga kuni; nithi,
nakuyibona, niyikhumbule yonke imithetho kaYehova, niyenze, ningabhaduli
nilandele intliziyo yenu, namehlo enu, enibe nihenyuza ngokulandela
wona;

<span id="an_15:40">15:40</span> ukuze niyikhumbule niyenze yonke
imithetho yam, nibe ngcwele kuThixo wenu.

<span id="an_15:41">15:41</span> NdinguYehova uThixo wenu, onikhuphileyo
ezweni laseYiputa, ukuba ndibe nguThixo kuni: ndinguYehova, uThixo wenu.

<span id="an_16:1">16:1</span> Ke kaloku uKora, unyana kaItsare, unyana
kaKehati, unyana kaLevi, noDatan noAbhiram oonyana bakaEliyabhi, no-On
unyana kaPelete, oonyana bakaRubhen,

<span id="an_16:2">16:2</span> bathabatha amadoda angamakhulu amabini,
anamanci mahlanu, akoonyana bakaSirayeli, izikhulu zebandla ezanyulwa
yintlanganiso, amadoda anodumo; bavukelana noMoses.

<span id="an_16:3">16:3</span> Babizelana ndawonye ngoMoses nangoAron,
bathi kubo, Nisenanele nina, ngokuba lingcwele lonke ibandla, bonke
bephela; uYehova uphakathi kwabo. Yini na ukuba niziphakamise phezu
kwesikhungu sikaYehova?

<span id="an_16:4">16:4</span> Weva uMoses, wawa ngobuso.

<span id="an_16:5">16:5</span> Wathetha kuKora nakwibandla lakhe lonke,
esithi, Ngomso uYehova uya kwazisa ongowakhe, ongcwele, amsondeze kuye,
lowo amnyulileyo womsondeza kuye.

<span id="an_16:6">16:6</span> Yenzani oku: zithabatheleni iingcedevu,
wena Kora nebandla lakho lonke,

<span id="an_16:7">16:7</span> nibeke umlilo kuzo, nibeke isiqhumiso
phezu kwazo phambi koYehova ngomso. Kothi, umntu athe uYehova wamnyula
abe ngcwele yena; senanele nina, nyana bakaLevi.

<span id="an_16:8">16:8</span> Wathi uMoses kuKora, Khanive, nina nyana
bakaLevi.

<span id="an_16:9">16:9</span> Yinto encinane na kuni, ukuba uThixo
kaSirayeli anahlule kwibandla lakwaSirayeli, anisondeze kuye,
ukubanisebenze umsebenzi womnquba kaYehova, nime phambi kwebandla,
nilungiselele kubo,

<span id="an_16:10">16:10</span> ekusondezile nje wena nabazalwana bakho
bonke, oonyana bakaLevi ndawonye nawe? Nifuna kwanobubingeleli na?

<span id="an_16:11">16:11</span> Ninani na, wena nebandla lakho lonke,
le nto nihlangana ngoYehova? Ke uAron uyintoni na yena, ukuba
nimkrokrele?

<span id="an_16:12">16:12</span> Wathuma uMoses, wabiza uDatan noAbhiram
oonyana bakaEliyabhi. Bathi, Asiyi kunyuka size.

<span id="an_16:13">16:13</span> Yinto encinane na le yokuba usinyuse
ezweni elibaleka amasi nobusi, uze kusibulala apha entlango, le nto
uhlala uzenze umphathi phezu kwethu?

<span id="an_16:14">16:14</span> Kananjalo akusingenisanga ezweni
elibaleka amasi nobusi, akusinikanga lifa lamasimi nazidiliya; uya
kuwakrukra na amehlo ala madoda? Asiyi kunyuka size.

<span id="an_16:15">16:15</span> Wavutha kunene umsindo kaMoses, wathi
kuYehova, Musa ukuwubheka umnikelo wabo wokudla. Andithabathanga
ne-esile elinye kubo, andiphathanga kakubi namnye wabo.

<span id="an_16:16">16:16</span> Wathi uMoses kuKora, Wena nebandla
lakho lonke, ze nibe phambi koYehova, wena nabo noAron, ngomso;

<span id="an_16:17">16:17</span> nithabathe elowo ugcedevu lwakhe,
nibeke isiqhumiso phezu kwazo, nisondeze phambi koYehova, elowo abe
nogcedevu lwakhe, iingcedevu ezimakhulu mabini anamanci mahlanu; nawe
noAron elowo abenogcedevu lwakhe.

<span id="an_16:18">16:18</span> Bathabatha ke elowo ugcedevu lwakhe,
babeka umlilo kuzo, babeka isiqhumiso phezu kwazo, bema emnyango
wentente yokuhlangana noMoses noAron.

<span id="an_16:19">16:19</span> UKora walibizela ndawonye ngabo ibandla
lonke emnyango wentente yokuhlangana. Babonakala ubuqaqawuli bukaYehova
kwibandla lonke.

<span id="an_16:20">16:20</span> Wathetha uYehova kuMoses nakuAron,
esithi,

<span id="an_16:21">16:21</span> Zahluleni kweli bandla; ndiya
kubagqibela ngephanyazo.

<span id="an_16:22">16:22</span> Bawa ngobuso, bathi, Thixo, Thixo
woomoya benyama yonke, kone umntu wamnye nje, unoburhalarhume kwibandla
lonke na?

<span id="an_16:23">16:23</span> Wathetha uYehova kuMoses, esithi,

<span id="an_16:24">16:24</span> Thetha kwibandla, uthi, Sukani nimke
ngeenxa zonke emzini kaKora noDatan noAbhiram.

<span id="an_16:25">16:25</span> Wesuka uMoses, waya kuDatan noAbhiram;
amlandela amadoda amakhulu akwaSirayeli.

<span id="an_16:26">16:26</span> Wathetha kwibandla esithi, Mkani
ezintenteni zala madoda angendawo, ningachukumisi nto iyeyawo, hleze
niphetshethwe ngezono zawo zonke.

<span id="an_16:27">16:27</span> Benyuka ke, bemka emzini kaKora noDatan
noAbhiram ngeenxa zonke. OoDatan noAbhiram bema emnyango weentente zabo,
nabafazi babo, noonyana babo, neentsatshana zabo.

<span id="an_16:28">16:28</span> Wathi uMoses, Niya kwazi ngale nto,
ukuba uYehova undithumele ukwenza yonke le misebenzi; ngokuba
asiyantliziyo yam.

<span id="an_16:29">16:29</span> Ukuba aba bathe bafa ngokufa kwabantu
bonke, nokuba bathe bavelelwa ngokuvelelwa kwabantu bonke, woba uYehova
akandithumanga.

<span id="an_16:30">16:30</span> Ke ukuba uYehova uthe wenza isimanga,
umhlaba wakhamisa umlomo wawo, wabaginya, nento yonke abanayo, behla
besaphilile baya kwelabafileyo, noqonda ngoko ukuba la madoda amgibile
uYehova.

<span id="an_16:31">16:31</span> Kwathi, ukugqiba kwakhe ukuwathetha
onke la mazwi, wacandeka umhlaba obuphantsi kwabo;

<span id="an_16:32">16:32</span> umhlaba wawuvula umlomo wawo,
wabaginya, nezindlu zabo, nabantu bonke bakaKora, nempahla yabo yonke.

<span id="an_16:33">16:33</span> Behla bona besaphilile, nento yonke
abanayo, baya kwelabafileyo, umhlaba wabaselela, batshabalala, ababakho
phakathi kwesikhungu.

<span id="an_16:34">16:34</span> Onke amaSirayeli abebangqongile
abalekiswa sisithonga sesikhalo sabo; ngokuba abesithi, Hleze umhlaba
usiginye nathi.

<span id="an_16:35">16:35</span> Kwaphuma umlilo kuYehova, wawadla
amadoda angamakhulu amabini anamanci mahlanu, asondeza isiqhumiso.

<span id="an_16:36">16:36</span> Wathetha uYehova kuMoses, esithi,

<span id="an_16:37">16:37</span> Yitsho kuElazare, unyana ka-Aron
umbingeleli, azichole iingcedevu eluvundwini, wena uwuchithachithele
kude umlilo, ngokuba zingcwele.

<span id="an_16:38">16:38</span> Iingcedevu zabo bonayo ngakwimiphefumlo
yabo, ize nizenze izixwexwe ezicekethekileyo zokwaleka isibingelelo;
ngokuba bazisondeza phambi koYehova zangcwaliswa. Zoba ngumqondiso
koonyana bakaSirayeli.

<span id="an_16:39">16:39</span> Wazithabatha ke uElazare umbingeleli
iingcedevu zobhedu, ababezisondezile abo batshiswayo, zakhandwa, zaba
zezokwaleka isibingelelo.

<span id="an_16:40">16:40</span> Yaba sisikhumbuzo eso koonyana
bakaSirayeli, ukuze kungasondeli ndoda yasemzini, ingengowembewu
ka-Aron, iqhumisele ngesiqhumiso phambi koYehova, ukuze ingabi
njengoKora nanjengebandla lakhe, njengoko uYehova wathethayo kuye
ngoMoses.

<span id="an_16:41">16:41</span> Lamkrokrela uMoses noAron ngengomso
lonke ibandla loonyana bakaSirayeli, lisithi, Nina nibabulele abantu
bakaYehova.

<span id="an_16:42">16:42</span> Kwathi ekubizelweni ndawonye kwebandla
ngoMoses nangoAron, babheka ententeni yokuhlangana. Nalo ilifu
liyisibekele babonakala ubuqaqawuli bukaYehova.

<span id="an_16:43">16:43</span> Beza ooMoses noAron phambi kwentente
yokuhlangana.

<span id="an_16:44">16:44</span> Wathetha uYehova kuMoses, esithi,

<span id="an_16:45">16:45</span> Sukani phakathi kweli bandla,
ndiligqibele ngephanyazo. Bawa ngobuso.

<span id="an_16:46">16:46</span> Wathi uMoses kuAron, Luthabathe
ugcedevu, ubeke umlilo phezu kwalo ovela esibingelelweni, ubeke
isiqhumiso, ukhawuleze uye ebandleni, ubacamagushele; kuba kuphume
uburhalarhume ebusweni bukaYehova, siqalile isibetho.

<span id="an_16:47">16:47</span> Wathabatha ke uAron njengoko uMoses
wathethayo, wabalekela phakathi kwesikhungu; naso isibetho siqalile
ebantwini. Wabeka isiqhumiso, wabacamagushela abantu.

<span id="an_16:48">16:48</span> Wema phakathi kwabafileyo nabahleliyo;
sathintelwa ke isibetho.

<span id="an_16:49">16:49</span> Abo bafayo sisibetho baba lishumi
elinesine lamawaka anamakhulu asixhenxe, ngaphandle kwabafayo ngendawo
yakwaKora.

<span id="an_16:50">16:50</span> Wabuyela uAron kuMoses emnyango
wentente yokuhlangana; isibetho sathintelwa ke.

<span id="an_17:1">17:1</span> Wathetha uYehova kuMoses, esithi,

<span id="an_17:2">17:2</span> Thetha koonyana bakaSirayeli, uthabathe
kubo iintonga: intonga ngokwendlu yooyise, kwiinkulu zabo zonke
ngokwezindlu zooyise, iintonga ezilishumi elinambini, ubhale igama
lalowo nalowo entongeni yakhe.

<span id="an_17:3">17:3</span> Wobhala igama lika-Aron entongeni
yakwaLevi; kuba yoba nye intonga yentloko yendlu yooyise.

<span id="an_17:4">17:4</span> Uze uzibeke ententeni yokuhlangana phambi
kwesingqino, apho ndihlangana nani khona.

<span id="an_17:5">17:5</span> Kothi indoda endinyule yona, intonga yayo
idubule; ndikuphelise phambi kwam ukukrokra koonyana bakaSirayeli,
ababenikrokrela ngako.

<span id="an_17:6">17:6</span> Wathetha ke uMoses koonyana bakaSirayeli;
zonke iinkulu zabo zamnika iintonga nganye, intonga yanye kwinkulu,
ngokwezindlu zooyise, zalishumi elinambini iintonga. Intonga ka-Aron
yabe iphakathi kweentonga zazo.

<span id="an_17:7">17:7</span> Wazibeka uMoses iintonga phambi koYehova,
ententeni yesingqino.

<span id="an_17:8">17:8</span> Kwathi ngengomso, wangena uMoses
ententeni yesingqino; nantso intonga ka-Aron, wendlu kaLevi, idubule
yaphuma amathupha, yatyatyamba iintyantyambo, zavuthwa iiamangile.

<span id="an_17:9">17:9</span> Waphuma uMoses neentonga zonke, evela
kuYehova weza nazo koonyana bonke bakaSirayeli. Bakhangela, bathabatha
elowo intonga yakhe.

<span id="an_17:10">17:10</span> Wathi uYehova kuMoses, Yibuyisele
intonga ka-Aron phambi kwesingqino igcinwe, ukuba ibe ngumqondiso
kwabaneenkani, ukuphelise ukukrokra kwabo phambi kwam, bangafi.

<span id="an_17:11">17:11</span> Wenza ke uMoses; njengoko uYehova
abemwisele umthetho, wenjenjalo.

<span id="an_17:12">17:12</span> Bathetha oonyana bakaSirayeli kuMoses,
bathi, Yabona, siyabhubha, siyaphela, siyaphela sonke.

<span id="an_17:13">17:13</span> Bonke abasondelayo, abasondela
emnqubeni kaYehova, baya kufa. Siya kubhubha sigqibele na?

<span id="an_18:1">18:1</span> Wathi uYehova kuAron, Wena noonyana
bakho, nendlu kayihlo ndawonyenawe, nobuthwala ubugwenxa obenziwe
kwindawo engcwele; wena noonyana bakho ndawonye nawe nobuthwala
ubugwenxa bobubingeleli benu.

<span id="an_18:2">18:2</span> Kananjalo abazalwana bakho, isizwe
sakwaLevi, isizwe sikayihlo, wobasondeza nawe, banamathele kuwe,
balungiselele wena; wena ke, noonyana bakho ndawonye nawe, phambi
kwentente yesingqino.

<span id="an_18:3">18:3</span> Bogcina isigxina sakho nesigxina sentente
yonke; kodwa empahleni yengcwele nasesibingelelweni mabangasondeli,
ukuze bangafi bona aba kwanani.

<span id="an_18:4">18:4</span> Bonamathela kuwe, bagcine isigxina
sentente yokuhlangana emsebenzini wonke wayo intente; ke owase unzini
aze angasondeli kuni.

<span id="an_18:5">18:5</span> Nize nigcine isigxina sengcwele nesigxina
sesibingelo, kungabuyi kubhekho burhalarhume phezu koonyana
bakaSirayeli.

<span id="an_18:6">18:6</span> Mna ke, yabona, ndibathabathile
abazalwana benu, abaLevi, phakathi koonyana bakaSirayeli; nibanikiwe
bangumnikelo kuYehova wokusebenza umsebenzi wentente yokuhlangana.

<span id="an_18:7">18:7</span> Ke wena noonyana bakho ndawonye nawe,
nobugcina ububingeleli benu ezintweni zonke zesibingelelo, nangaphaya
komkhusane; nisebenze umsebenzi. Ndininika ububingeleli ukuba bube
ngumsebenzi eniwunikiweyo. Owasemzini osondelayo uya kubulawa.

<span id="an_18:8">18:8</span> Wathetha uYehova kuAron, esithi, Yabona,
mna ndikunika isigxina semirhumo yam, ezintweni zonke ezingcwele
zoonyana bakaSirayeli; ndisinika wena noonyana bakho sibe ngumxhesho,
sibe ngummiselo ongunaphakade.

<span id="an_18:9">18:9</span> Yile into eyoba yeyakho ezintweni
eziyingcwele kangcwele, ekudleni kwasemlilweni: yonke imisondezo yabo,
eminikelweni yabo yokudla, nasemadinini abo onke esono, nasemadinini abo
onke etyala, abayibuyisela kum, yoba ziinto eziyingcwele kangcwele kuwe
nakoonyana bakho.

<span id="an_18:10">18:10</span> Nozidla engcweleni kangcwele; yonke
into eyindoda yozidla; zoba ngcwele kuwe.

<span id="an_18:11">18:11</span> Yile into eyoba yeyakho: umrhumo
wesipho sabo emitshangatshangisweni yonke yoonyana bakaSirayeli
ndiwunika wena, noonyana bakho, neentombi zakho ndawonye nawe, ube
ngummiselo ongunaphakade. Bonke abahlambulukileyo endlwini yakho
bowudla.

<span id="an_18:12">18:12</span> Konke ukutyeba kweoli, konke ukutyeba
kwewayini entsha, nokwengqolowa, ulibo lwezo zinto baya kuzinika
uYehova, ndikunika lona.

<span id="an_18:13">18:13</span> Iintlahlela zeento zonke ezisezweni
labo, abazizisa kuYehova, zoba zezakho; bonke abahlambulukileyo endlwini
yakho bozidla.

<span id="an_18:14">18:14</span> Zonke izinto ezisingelwe phantsi
kwaSirayeli zoba zezakho.

<span id="an_18:15">18:15</span> Zonke izinto ezivula isizalo kwinyama
yonke, abaya kuzisondeza kuYehova, ebantwini nasezinkomeni, zoba
zezakho. Kodwa wona amazibulo abantu wowakhulula ngokuwamisela;
amazibulo ezinto ezizitho zine eziziinqambi wowakhulula ngokuwamisela.

<span id="an_18:16">18:16</span> Ukukhululwa komntu ke womkhulula
ngokummisela, uthabathela kumntwana onyanga-nye, ngokulinganisela kwakho
isilivere yeeshekele ezintlanu ngokweshekele yengcwele, eziigera
ezimashumi mabini.

<span id="an_18:17">18:17</span> Kodwa amazibulo eenkomo, namazibulo
ezimvu, namazibulo eebhokhwe, akuyi kuwakhulula ngokuwamisela. Angcwele
wona; igazi lawo wolitshiza esibingelelweni, uqhumisele ngamanqatha awo;
kukudla kwasemlilweni ke oko, livumba elithozamisayo kuYehova.

<span id="an_18:18">18:18</span> Inyama yawo yoba yeyakho; njengencum
yomtshangatshangiso, nanjengomlenze wasekunene, yoba yeyakho.

<span id="an_18:19">18:19</span> Yonke imirhumo engcwele, abayirhumela
uYehova oonyana bakaSirayeli, ndiyinika wena, noonyana bakho, neentombi
zakho ndawonye nawe, ibe ngummiselo ongunaphakade; ingumnqophiso wetyuwa
ongunaphakade phambi koYehova, kuwe nakwimbewu yakho ndawonye nawe.

<span id="an_18:20">18:20</span> Wathi uYehova kuAron, Ezweni labo akuyi
kuba nalifa, akuyi kuba nasabelo phakathi kwabo; ndisisabelo sakho
nelifa lakho phakathi koonyana bakaSirayeli.

<span id="an_18:21">18:21</span> Uyabona, oonyana bakaLevi ndibanika
zonke izishumi kwaSirayeli, ukuba zibe lilifa, ngenxa yomsebenzi wabo
abasebenza wona, umsebenzi wentente yokuhlangana;

<span id="an_18:22">18:22</span> bangaphindi oonyana bakaSirayeli
basondele ententeni yokuhlangana, hleze bathwale isono bafe.

<span id="an_18:23">18:23</span> Ke bona abaLevi bosebenza umsebenzi
wentente yokuhlangana, babuthwale ubugwenxa babo; ngummiselo
ongunaphakade ezizukulwaneni zenu. Abayi kuba nalifa phakathi koonyana
bakaSirayeli.

<span id="an_18:24">18:24</span> Ngokuba isishumi soonyana bakaSirayeli,
abasirhumela uYehova umrhumo, ndisinika abaLevi sibe lilifa. Ngenxa yoko
ndithe kubo, Mabangabi nalifa phakathi koonyana bakaSirayeli.

<span id="an_18:25">18:25</span> Wathetha uYehova kuMoses, esithi,

<span id="an_18:26">18:26</span> Thetha kubaLevi, uthi kubo, Xa nithe
nasithabatha koonyana bakaSirayeli isishumi endininika sona, esiphuma
kubo sililifa lenu, norhuma ngaso umrhumo kaYehova, ngesishumi
sesishumi.

<span id="an_18:27">18:27</span> Wothi umrhumo wenu ubalelwe kuni
uyingqolowa yasesandeni, uyinzaliseko yasesixovulelweni.

<span id="an_18:28">18:28</span> Ngokunjalo nani norhuma umrhumo
kaYehova ngezishumi zenu zonke enizithabathayo koonyana bakaSirayeli,
nimnika uAron umbingeleli kuzo umrhumo kaYehova.

<span id="an_18:29">18:29</span> Eminikelweni yonke eniyinikiweyo,
norhuma imirhumo yonke kaYehova; ekutyebeni kwayo konke norhuma into
yakhe eyingcwele ivela kuyo.

<span id="an_18:30">18:30</span> Uze uthi ke kubo, Ekurhumeni kwenu
ukutyeba kwayo, kobalelwa kubaLevi, ilungeniselo lwesanda, ilungeniselo
lwesixovulelo.

<span id="an_18:31">18:31</span> Nokudla oko ezindaweni zonke, nina
nezindlu zenu; kuba ngumvuzo wenu ngenxa yomsebenzi wenu ententeni
yokuhlangana.

<span id="an_18:32">18:32</span> Anisayi kuzithwalisa zono ngenxa yoko
ekurhumeni kwenu ukutyeba kwayo okukuyo; anisayi kuzihlambela izinto
ezingcwele zoonyana bakaSirayeli; anisayi kufa.

<span id="an_19:1">19:1</span> Wathetha uYehova kuMoses nakuAron,
esithi,

<span id="an_19:2">19:2</span> Nguwo lo ummiselo womyalelo awumisileyo
uYehova, esithi, Thetha koonyana bakaSirayeli, bakuzisele ithokazi
elibomvu eligqibeleleyo, elingenasiphako, ekungabekwanga dyokhwe kulo;

<span id="an_19:3">19:3</span> nilinike uElazare umbingeleli, alise
ngaphandle kweminquba, lixhelelwe phambi kwakhe.

<span id="an_19:4">19:4</span> Wocaphula ke uElazare umbingeleli egazini
lalo ngomnwe wakhe, alifefe ngaphambili ententeni yokuhlangana
izihlandlo ezisixhenxe;

<span id="an_19:5">19:5</span> litshiswe ithokazi phambi kwakhe,
sitshiswe isikhumba salo, nenyama yalo, negazi lalo, ndawonye nomswane
walo.

<span id="an_19:6">19:6</span> Umbingeleli wothabatha ke umsedare,
nehisope, nosinga olubomvu, aziphose ezo nto phakathi kokutsha
kwethokazi;

<span id="an_19:7">19:7</span> ahlambe iingubo zakhe umbingeleli,
ahlambe umzimba wakhe ngamanzi, angene emveni koko eminqubeni, abe
yinqambi umbingeleli kude kuhlwe.

<span id="an_19:8">19:8</span> Lowo ulitshisileyo makazihlambe iingubo
zakhe ngamanzi, ahlambe umzimba ngamanzi, abe yinqambi kude kuhlwe.

<span id="an_19:9">19:9</span> Indoda ehlambulukileyo yoluwola uthuthu
lwethokazi, ilubeke ngaphandle kweminquba endaweni emhlophe, lugcinelwe
ibandla loonyana bakaSirayeli, lube lolwamanzi okuhlamba ukungcola:
lidini lesono eli.

<span id="an_19:10">19:10</span> Oluwolayo uthuthu lwethokazi wazihlamba
iingubo zakhe, abe yinqambi kude kuhlwe; kube ngummiselo ongunaphakade
koonyana bakaSirayeli, nakowolunye uhlanga oluphambukele phakathi kwabo.

<span id="an_19:11">19:11</span> Ochukumisa ofileyo kuzo izidumbu
zabantu, woba yinqambi iintsuku ezisixhenxe.

<span id="an_19:12">19:12</span> Wothi ngomhla wesithathu nangomhla
wesixhenxe azihlambulule isono, ahlambululeke ke. Ukuba ke akathanga
azihlambulule isono ngomhla wesithathu nangomhla wesixhenxe akayi kuba
uhlambulukile.

<span id="an_19:13">19:13</span> Bonke abo bachukumisa ofileyo, isidumbu
somntu, bangazihlambululi isono, bawenza inqambi umnquba kaYehova.
Wonqunyulwa ungabikho kwaSirayeli loo mphefumlo; ngokuba engatshizwanga
ngamanzi okuhlamba ukungcola phezu kwakhe, woba yinqambi; ubunqambi
bakhe busekuye.

<span id="an_19:14">19:14</span> Nguwo lo umyalelo xa athe umntu wafela
ententeni; bonke abo bangena ententeni, nabo bonke abasukuba
besesententeni, boba ziinqambi iintsuku ezisixhenxe.

<span id="an_19:15">19:15</span> Zonke izitya ezivulekileyo,
ezingenasiciko sibotshiweyo, ziziinqambi.

<span id="an_19:16">19:16</span> Bonke abasukuba bemchukumisa
emaphandleni obulewe ngekrele, nokuba ngofele khona, nokuba lithambo
lomntu, nokuba lingcwaba: bona boba ziinqambi iintsuku ezisixhenxe.

<span id="an_19:17">19:17</span> Bomcaphulela oyinqambi eluthuthwini
lokutsha kwedini lesono, kubekwe phezu kwalo amanzi aphilileyo ngesitya;

<span id="an_19:18">19:18</span> indoda ehlambulukileyo ithabathe
ihisope, iyithi nkxu emanzini, ifefe intente, neempahla zonke, nabantu
ababekuyo, nalowo uchukumise ithambo, nobuleweyo, nofileyo, nokuba ke
kusengcwabeni.

<span id="an_19:19">19:19</span> Wofefa ohlambulukileyo koyinqambi
ngomhla wesithathu nangomhla wesixhenxe, amhlambulule ke isono ngomhla
wesixhenxe, azihlambe iingubo zakhe, ahlambe umzimba ngamanzi;
wohlambuluka ke ngokuhlwa.

<span id="an_19:20">19:20</span> Ke umntu osukuba eyinqambi,
angazihlambululi isono, loo mphefumlo mawunqunyulwe phakathi
kwesikhungu; ngokuba uyenze inqambi ingcwele kaYehova, akatshizwa
ngamanzi okuhlamba ukungcola; uyinqambi.

<span id="an_19:21">19:21</span> Woba ngummiselo ongunaphakade kubo:
okokuba ofefa ngamanzi okuhlamba ukungcola, makazihlambe iingubo zakhe;
nalowo uchukumisa amanzi okuhlamba ukungcola woba yinqambi kude kuhlwe.

<span id="an_19:22">19:22</span> Yonke into asukuba eyichukumisa
oyinqambi yoba yinqambi; nomphefumlo omchukumisayo woba yinqambi kude
kuhlwe.

<span id="an_20:1">20:1</span> Bafika oonyana bakaSirayeli, lonke
ibandla, entlango yaseTsin ngenyanga yokuqala; bahlala abantu eKadeshe.
Wafela khona uMiriyam, wangcwatyelwa khona.

<span id="an_20:2">20:2</span> Lalingenamanzi ibandla.

<span id="an_20:3">20:3</span> Babizelana ndawonye ngoMoses nangoAron,
babambana abantu noMoses, bathi, Akwaba sibe siphume umphefumlo oko
abazalwana bethu baphuma umphefumlo phambi koYehova!

<span id="an_20:4">20:4</span> Yini na ukuba nisingenise isikhungu
sikaYehova kule ntlango, sifele kuyo, thina neenkomo zethu?

<span id="an_20:5">20:5</span> Yini na ukuba nisinyuse eYiputa, nisizise
kule ndawo imbi kangaka? Asindawo yambewu, namakhiwane, namidiliya,
nazirharnate, tu namanzi okusela!

<span id="an_20:6">20:6</span> Besuka ooMoses noAron ebusweni
besikhungu, baya emnyango wentente yokuhlangana, bawa ngobuso.
Babonakala ubuqaqawuli bukaYehova kubo.

<span id="an_20:7">20:7</span> Wathetha uYehova kuMoses, esithi,

<span id="an_20:8">20:8</span> Yithabathe intonga, ulibizele ndawonye
ibandla, wena noAron umkhuluwa wakho, nithethe engxondorheni phambi
kwabo, inike amanzi ayo, ubakhuphele amanzi engxondorheni apho, uliseze
ibandla neenkomo zalo.

<span id="an_20:9">20:9</span> Wayithabatha ke uMoses intonga ebusweni
bukaYehova, njengoko wawiswayo umthetho.

<span id="an_20:10">20:10</span> Wasibizela ndawonye uMoses noAron
isikhungu phambi kwengxondorha leyo, wathi kubo, Khanive, nina
baneenkani. Sinikhuphele amanzi kule ngxondorha na?

<span id="an_20:11">20:11</span> Wasiphakamisa uMoses isandla sakhe,
wayibetha ingxondorha ngentonga yakhe izihlandlo zazibini; aphuma amanzi
amaninzi, lasela ibandla neenkomo zalo.

<span id="an_20:12">20:12</span> Wathi uYehova kuMoses nakuAron,
Ngokokuba ningakholwanga kum, ukuba nindingcwalise emehlweni oonyana
bakaSirayeli, ngoko aniyi kusingenisa esi sikhungu ezweni endibanika
lona.

<span id="an_20:13">20:13</span> Ngawo lawo amanzi aseMeribha,
ababambana ngawo oonyana bakaSirayeli noYehova, waza wazingcwalisela
bona.

<span id="an_20:14">20:14</span> UMoses wasusa izigidimi eKadeshe, zaya
kuthi kukumkani wakwaEdom, Utsho umzalwana wakho uSirayeli ukuthi, Wena
uyakwazi konke ukuxhamleka esafumanana nako.

<span id="an_20:15">20:15</span> Behla oobawo, baya eYiputa, sahlala
eYiputa imihla emininzi. Asiphatha kakubi amaYiputa, thina noobawo
bethu;

<span id="an_20:16">20:16</span> sakhala kuYehova, waliva ilizwi lethu;
wathuma isithunywa, sasikhupha eYiputa. Nanku ke siseKadeshe, umzi
osekupheleni komda wakho.

<span id="an_20:17">20:17</span> Makhe sicande ezweni lakho. Asiyi
kucanda masimini nasezidiliyeni. Asiyi kusela manzi amaqula. Sohamba
ngomendo wenkosi; asiyi kuthi gu bucala siye ekunene nasekhohlo side
sicande emdeni wakho.

<span id="an_20:18">20:18</span> Wathi uEdom kuye, Uze ungacandi kum,
hleze ndiphume ndinekrele, ndikuhlangabeze.

<span id="an_20:19">20:19</span> Bathi oonyana bakaSirayeli kuye,
Sonyuka ngomendo. Ukuba sithe sasela amanzi akho, mna nemfuyo yam,
ndokuhlawulela. Akukho nto, ndocanda nje kodwa, ndihamba ngeenyawo.

<span id="an_20:20">20:20</span> Wathi, Uze ungacandi. Watsho waphuma
uEdom, wamhlangabeza enento eninzi yabantu, enesandla esithe nkqi.

<span id="an_20:21">20:21</span> Wala uEdom ukumvumela uSirayeli ukuba
acande emdeni wakhe. Wajika ke uSirayeli, wemka kuye.

<span id="an_20:22">20:22</span> Banduluka eKadeshe beza oonyana
bakaSirayeli, ibandla lonke, entabeni yeHore.

<span id="an_20:23">20:23</span> Wathetha uYehova kuMoses nakuAron
entabeni yeHore, emdeni welizwe lakwaEdom, wathi,

<span id="an_20:24">20:24</span> UAron makahlanganiselwe kwabakowabo;
ngokuba akayi kungena ezweni endilinika oonyana bakaSirayeli, ngenxa
yokuba nawuphikisayo umlomo wam emanzini embambano.

<span id="an_20:25">20:25</span> Thabatha uAron noElazare unyana wakhe,
ubanyuse entabeni yeHore;

<span id="an_20:26">20:26</span> umhlube uAron iingubo zakhe,
uzambathise uElazare unyana wakhe. UAron wohlanganiselwa kwabakowabo,
afele khona.

<span id="an_20:27">20:27</span> Wenza uMoses njengoko uYehova
wamwiselayo umthetho; benyuka entabeni yeHore phambi kwebandla lonke.

<span id="an_20:28">20:28</span> UMoses wamhluba uAron iingubo zakhe,
wazambathisa uElazare unyana wakhe. Wafela khona uAron encotsheni
yentaba. Wehla uMoses noElazare entabeni.

<span id="an_20:29">20:29</span> Lakubona lonke ibandla ukuba uAron
uphume umphefumlo, bamlilela uAron imihla emashumi mathathu, yonke indlu
yakwaSirayeli.

<span id="an_21:1">21:1</span> Weva umKanan, ukumkani waseAradi,
obehleli kwelasezantsi, ukuba ayeza amaSirayeli ngendlela yeentlola,
walwa namaSirayeli, wathimba abantu kuwo.

<span id="an_21:2">21:2</span> Abhambathisa amaSirayeli isibhambathiso
kuYehova, athi, Ukuba uthe wabanikela inene aba bantu esandleni sam,
ndoyisingela phantsi imizi yabo.

<span id="an_21:3">21:3</span> Waliva uYehova ilizwi lamaSirayeli,
wamnikela umKanan lowo kuwo, wasingelwa phantsi nemizi yakhe. Kwathiwa
igama laloo ndawo yiHorma.

<span id="an_21:4">21:4</span> Banduluka entabeni yeHore ngendlela
yoLwandle oluBomvu, ukuba bajikele ilizwe lakwaEdom; bakhathazeka abantu
endleleni.

<span id="an_21:5">21:5</span> Bathetha abantu ngoThixo nangoMoses,
bathi, Yini na ukuba nisinyuse eYiputa, size kufela entlango? Ngokuba tu
isonka, tu namanzi; umphefumlo wethu ukruqukile sesi sonka
sinkatshunkatshu.

<span id="an_21:6">21:6</span> UYehova wathuma iinyoka ezinobuhlungu
ebantwini, zabaluma abantu; kwafa abantu abaninzi bakwaSirayeli.

<span id="an_21:7">21:7</span> Beza abantu kuMoses, bathi, Sonile,
ngokuba sithethe ngoYehova nangawe; thandaza kuYehova, azisuse kuthi
iinyoka ezo. Wabathandazela ke uMoses abantu.

<span id="an_21:8">21:8</span> Wathi uYehova kuMoses, Zenzele inyoka
enobuhlungu, uyixhome esibondeni eside; kothi, bonke abobalunyiweyo,
bakukhangela kuyo, baphile.

<span id="an_21:9">21:9</span> Wenza ke uMoses inyoka yobhedu, wayixhoma
esibondeni eside; kwathi, yakuba ithe inyoka yamluma umntu, waza wabheka
enyokeni yobhedu, waphila.

<span id="an_21:10">21:10</span> Banduluka oonyana bakaSirayeli, baya
bamisa iintente eObhoti.

<span id="an_21:11">21:11</span> Banduluka eObhoti, baya bamisa
eIye-abharim, entlango ephambi kwelakwaMowabhi, ngasekuphumeni kwelanga.

<span id="an_21:12">21:12</span> Banduluka khona, baya bamisa
esihlanjeni saseZerede.

<span id="an_21:13">21:13</span> Banduluka khona, baya bamisa phesheya
kweArnon, esentlango, ephuma emdeni wama-Amori; kuba iArnon ngumda
wakwaMowabhi, ophakathi kwamaMowabhi nama-Amori.

<span id="an_21:14">21:14</span> Ngenxa yoko, kuthiwa encwadini
yeemfazwe zikaYehova: IVahebhi wayithabatha esiza ngesaqhwithi,
Nezibhaxa zaseArnon,

<span id="an_21:15">21:15</span> Namathambeka ezibhaxa, Olukela ekhayeni
laseAri, Ayame umda wakwaMowabhi.

<span id="an_21:16">21:16</span> Banduluka khona, baye eBhere; elo lelo
qula wathi ngalo uYehova kuMoses, Hlanganisa abantu, ndibanike amanzi.

<span id="an_21:17">21:17</span> Oko ahlaba amaSirayeli le ngoma: Nyuka,
qula; vumani kulo,

<span id="an_21:18">21:18</span> Kwiqula elambiwa ngabathetheli,
Lagonjwa ngamanene abantu, Ngentonga yommisi-mthetho, ngemisimelelo
yawo. Banduluka entlango, baya eMatana.

<span id="an_21:19">21:19</span> Banduluka eMatana, baya eNahaliyeli.
Banduluka eNahaliyeli, baya eBhamoti.

<span id="an_21:20">21:20</span> Banduluka eBhamoti, baya esihlanjeni
esisemhlabeni wakwaMowabhi, baya encotsheni yePisga, ekhangele
enkangala.

<span id="an_21:21">21:21</span> AmaSirayeli athuma izigidimi kuSihon,
ukumkani wama-Amori, esithi, Mandicande ezweni lakho;

<span id="an_21:22">21:22</span> asiyi kuthi gu bucala, siye emasimini
nasezidiliyeni; asiyi kusela manzi equla; siya kubamba ngomendo wenkosi,
side sicande emdeni wakho.

<span id="an_21:23">21:23</span> Akawavumela uSihon amaSirayeli ukuba
acande emdeni wakhe. USihon wahlanganisa bonke abantu bakhe, waphuma
waya kuwahlangabeza amaSirayeli entlango, wafika eYatsa, walwa
namaSirayeli.

<span id="an_21:24">21:24</span> AmaSirayeli amxabela ngohlangothi
lwekrele, alihlutha ilizwe lakhe, athabathela eArnon, esa eYabhoki, esa
koonyana baka-Amon; ngokuba umda woonyana baka-Amon ubuliqele.

<span id="an_21:25">21:25</span> AmaSirayeli ayithabatha yonke le mizi,
ahlala amaSirayeli emizini yonke yama-Amori, eHeshbhon nasemagxamesini
ayo.

<span id="an_21:26">21:26</span> Kuba iHeshbhon ngumzi wakwaSihon,
ukumkani wama-Amori, owalwa nokumkani wakwaMowabhi wangaphambili,
walihlutha lonke ilizwe lakhe kuye, kwesa eArnon.

<span id="an_21:27">21:27</span> Ngenxa yoko babesithi abenzi
bemizekeliso: Yizani eHeshbhon, mawakhiwe uzinziswe umzi wakwaSihon;

<span id="an_21:28">21:28</span> Ngokuba kuphume umlilo eHeshbhon,
Ilangatye emzini wakwaSihon; Wayidla iAri yakwaMowabhi, Abaninimimango
baseArnon.

<span id="an_21:29">21:29</span> Yeha wena, Mowabhi! Nidakile, bantu
bakwaKemoshe, Ubanikele oonyana bakhe baba ngabasabi, lintombi zakhe
uzinikele ekuthinjweni, KuSihon, ukumkani wama-Amori.

<span id="an_21:30">21:30</span> Sibatolile; idakile iHeshbhon, kwesa
eDibhon; Sababhangazisa, kwesa eNofa, Yangumlilo, kwesa eMedebha.

<span id="an_21:31">21:31</span> Ahlala amaSirayeli ezweni lama-Amori.

<span id="an_21:32">21:32</span> Wathuma uMoses ukuba iye kuhlolwa
iYazere; bawathimba amagxamesi ayo, bawagqogqa ama-Amori abekhona.

<span id="an_21:33">21:33</span> Bajika, benyuka ngendlela yaseBhashan.
Waphuma uOgi, ukumkani waseBhashan, waya kubahlangabeza, yena nabantu
bakhe bonke, ukuba kuliwee-Edreyi.

<span id="an_21:34">21:34</span> Wathi uYehova kuMoses, Musa ukumoyika;
ngokuba ndimnikele esandleni sakho, nabantu bakhe bonke, nelizwe lakhe,
ukuba wenze kuye njengoko wenzayo kuSihon, unkumkani wama-Amori,
owayehleli eHeshbhon.

<span id="an_21:35">21:35</span> Bambulala yena noonyana bakhe, nabantu
bakhe bonke, kwada akwasala usindileyo; balihlutha ilizwe lakhe.

<span id="an_22:1">22:1</span> Banduluka oonyana bakaSirayeli, baya
bamisa ezinkqantsoni zakwaMowabhi phesheya kweYordan, malunga neYeriko.

<span id="an_22:2">22:2</span> Wakubona uBhalaki, unyana kaTsipore,
konke abekwenzile uSirayeli kuma-Amori.

<span id="an_22:3">22:3</span> UMowabhi wanxunguphala kakhulu ngabantu,
ngokuba bebaninzi; wakruquka uMowabhi ngoonyana bakaSirayeli.

<span id="an_22:4">22:4</span> Wathi uMowabhi kumadoda amakhulu
akwaMidiyan, Ngoku esi sikhungu siya kukukhotha konke okungeenxa zonke
kuthi, njengoko inkomo ilukhothayo uhlaza lwasendle. Ke uBhalaki, unyana
kaTsipore, ubengukumkani wamaMowabhi ngelo xesha.

<span id="an_22:5">22:5</span> Wathuma abathunywa kuBhileham, unyana
kaBhehore, ePehore, esemlanjeni welizwe loonyana babantu bakowabo, ukuba
bambize bathi, Yabona, kuphume abantu eYiputa; nabo bebugubungele ubuso
belizwe, behleli malungana nam.

<span id="an_22:6">22:6</span> Khawuze ke, undiqalekisele aba bantu,
ngokuba banamandla kunam; mhlawumbi ndingaba nako ukubabulala,
ndibagxothe kweli lizwe; ngokuba ndiyazi ukuba omsikelelayo usikelelwe,
omqalekisayo uqalekisiwe.

<span id="an_22:7">22:7</span> Ahamba ke amadoda amakhulu akwaMowabhi,
namadoda amakhulu akwaMidiyan, eneenkozo zokuvumisa ezandleni zawo, aya
kuBhileham, athetha kuye amazwi kaBhalaki.

<span id="an_22:8">22:8</span> Wathi kuwo, Lalani apha ngobu busuku;
ndoninika ilizwi, njengoko uYehova aya kuthetha kum. Bahlala ke
abathetheli abo bakwaMowabhi noBhileham.

<span id="an_22:9">22:9</span> Wafika uThixo kuBhileham, wathi,
Angoobani na la madoda anawe apha?

<span id="an_22:10">22:10</span> Wathi uBhileham kuThixo, UBhalaki
unyana kaTsipore, ukumkani wamaMowabhi, uthumele kum, esithi,

<span id="an_22:11">22:11</span> Yabona, kuphume abantu eYiputa,
babugubungela ubuso belizwe; yiza ke undiqalekisele bona, mhlawumbi
ndingaba nako ukulwanabo, ndibagxothe.

<span id="an_22:12">22:12</span> Wathi uThixo kuBhileham, Uze ungahambi
nawo, ungabaqalekisi abo bantu, kuba basikelelwe.

<span id="an_22:13">22:13</span> Wavuka uBhileham kusasa, wathi
kubathetheli bakaBhalaki, Yiyani ezweni lenu; ngokuba uYehova uyala
ukundivumela ndihambe nani.

<span id="an_22:14">22:14</span> Besuka ke abathetheli bakwaMowabhi,
baya kuBhalaki, bathi, Walile uBhileham ukuza nathi.

<span id="an_22:15">22:15</span> Waphinda uBhalaki, wathuma abathetheli
bebaninzi, bebekekile kunabo.

<span id="an_22:16">22:16</span> Bafika ke kuBhileham, bathi kuye, Utsho
uBhalaki, unyana kaTsipore, ukuthi, Musa ukukha unqandwe nto ukuza kum;

<span id="an_22:17">22:17</span> kuba ukukuzukisa kona ndiya kukuzukisa
kunene, ndikwenze konke ondixelela kona; khawuze undiqalekisele aba
bantu.

<span id="an_22:18">22:18</span> Waphendula uBhileham, wathi kubakhonzi
bakaBhalaki, Angafanelana uBhalaki endinika indlu yakhe izele yisilivere
negolide, andinako ukuwugqitha umlomo kaYehova, uThixo wam, ndenze
okuncinane nokuba kokukhulu.

<span id="an_22:19">22:19</span> Khanihlale apha ke nani ngobu busuku,
udide ndiyazi into aya kuyongeza uYehova, ayithethe kum.

<span id="an_22:20">22:20</span> Wafika uThixo kuBhileham ebusuku, wathi
kuye, Ukuba la madoda afike kuwe eza kukubiza, suka uhambe nawo; ke
ilizwi endolithetha kuwe, uze wenze lona lodwa.

<span id="an_22:21">22:21</span> Wavuka uBhileham kusasa, wayibopha
imazi yakhe ye-esile, wahamba nabathetheli abo bakwaMowabhi.

<span id="an_22:22">22:22</span> Wavutha umsindo kaThixo, ngokuba
wahambayo. Sema isithunywa sikaYehova endleleni ukuba simchase.
Wayekhwele e-esileni lakhe, enamadodana akwakhe omabini.

<span id="an_22:23">22:23</span> Iesile lasibona isithunywa sikaYehova
simi endleleni, sirhole ikrele laso ngesandla saso, lathi gu bucala
iesile endleleni, laya entsimini. UBhileham walibetha iesile, elisongela
endleleni.

<span id="an_22:24">22:24</span> Sema isithunywa sikaYehova engxingweni
yezidiliya, iludonga ngapha, iludonga ngapha.

<span id="an_22:25">22:25</span> Iesile lasibona isithunywa sikaYehova,
lagudla udonga, lalugudla unyawo lukaBhileham ngodonga; waphinda
walibetha.

<span id="an_22:26">22:26</span> Saphinda sagqitha isithunywa
sikaYehova, sema endaweni exineneyo, apho bekungekho ndlela yakucezela
ekunene nasekhohlo.

<span id="an_22:27">22:27</span> Iesile lasibona isithunywa sikaYehova,
lasadalala phantsi koBhileham. Wavutha umsindo kaBhileham, walibetha
iesile ngentonga.

<span id="an_22:28">22:28</span> Wawuvula ke uYehova umlomo we-esile,
lathi kuBhileham, Ndikwenze ntoni na, ukuba undibethe lamaxesha
mathathu?

<span id="an_22:29">22:29</span> Wathi uBhileham kwiesile, Kungokuba
ufekethe ngam; akwaba bendiphethe ikrele ngesandla sam; inene,
ngendikubulele ngoku!

<span id="an_22:30">22:30</span> Lathi iesile kuBhileham, Andililo
iesile lakho na okhwela kulo, kuseloko wabakhoyo unanamhla? Ndiqhelile
na ukwenjenje kuwe? Wathi, Hayi.

<span id="an_22:31">22:31</span> Wawavula uYehova amehlo kaBhileham,
wasibona isithunywa sikaYehova simi endleleni, sirhole ikrele
lasongesandla saso. Wathoba waqubuda ngobuso bakhe.

<span id="an_22:32">22:32</span> Sathi kuye isithunywa sikaYehova,
Ulibethele ntoni na iesile lakho la maxesha mathathu? Yabona, kuphume
mna ukuza kukuchasa; ngokuba ekuboneni kwam le ndlela iseyelisela.

<span id="an_22:33">22:33</span> Landibona iesile, lacezela phaya kum la
maxesha omathathu; koko lacezela phaya ngenxa yam, okanye ngendikubulele
ngoku wena, ndalisindisa lona.

<span id="an_22:34">22:34</span> Wathi uBhileham kwisithunywa
sikaYehova, Ndonile, kuba bendingazi ukuba wena uze kundimela endleleni;
ngoku, ukuba kubi emehlweni akho, ndobuya.

<span id="an_22:35">22:35</span> Sathi isithunywa sikaYehova kuBhileham,
Hamba namadoda lawo; ke ilizwi endolithetha kuwe, uze uthethe lona
lodwa. Wahamba ke uBhileham nabathetheli bakaBhalaki.

<span id="an_22:36">22:36</span> Weva uBhalaki ukuba uBhileham uyeza.
Waphuma waya kumhlangabeza emzini wakwaMowabhi osemdeni waseArnon,
ekupheleni komda.

<span id="an_22:37">22:37</span> Wathi uBhalaki kuBhileham,
Andikuthumelanga na ndiqinisile ukuba ndikubize? Yini na ukuba ungezi
kum? Ndihleli nje, andinako na ukukuzukisa?

<span id="an_22:38">22:38</span> Wathi uBhileham kuBhalaki, Uyabona,
ndifikile kuwe; ndinako na ke ngoku ukuthetha into eyiyo? Ilizwi
alibekayo uThixo emlonyeni wam, ndiya kuthetha lona.

<span id="an_22:39">22:39</span> Wahamba uBhileham noBhalaki, bafika
eKiriyati-hutsoti.

<span id="an_22:40">22:40</span> Wabingelela uBhalaki iinkomo nempahla
emfutshane, wathumela kuBhileham nakubathetheli ababenaye.

<span id="an_22:41">22:41</span> Kwathi ngomso, uBhalaki wamthabatha
uBhileham, wamnyusa wamsa ezigangeni zikaBhahali. Wabona khona wada wesa
ekupheleni kwabantu.

<span id="an_23:1">23:1</span> Wathi uBhileham kuBhalaki, Ndakhele apha
izibingelelo zibe sixhenxe, undimisele apha iinkunzi ezintsha zeenkomo
zibe sixhenxe, neenkunzi zezimvu zibe sixhenxe.

<span id="an_23:2">23:2</span> Wenza ke uBhalaki njengoko wathethayo
uBhileham. Bathi ooBhalaki noBhileham benyusa kwisibingelelo
ngesibingelelo inkunzi entsha yenkomo nenkunzi yemvu.

<span id="an_23:3">23:3</span> Wathi uBhileham kuBhalaki, Yima wena
ngasedinini lakho elinyukayo, ndihambe mna; mhlawumbi uYehova woza
kundihlangabeza, nelizwi asukuba endibonisa lona ndokuxelela ke. Waya
eluqhayini.

<span id="an_23:4">23:4</span> UThixo waqubisana noBhileham; wathi yena
kuye, Ndilungise izibingelelo zasixhenxe, ndanyusa inkunzi entsha
yenkomo nenkunzi yemvu kwisibingelelo ngesibingelelo.

<span id="an_23:5">23:5</span> UYehova wabeka ilizwi emlonyeni
kaBhileham, wathi, Buya uye kuBhalaki, wenjenje ukuthetha.

<span id="an_23:6">23:6</span> Wabuya waya ke kuye. Nanko emi
ngasedinini lakhe elinyukayo, yena nabathetheli bonke bakwaMowabhi.

<span id="an_23:7">23:7</span> Wasusela ngomzekeliso wakhe, wathi,
UBhalaki ukumkani wamaMowabhi undithabathe kwa-Aram, Ezintabeni
zasempumalanga, esithi, Yiza undiqalekisele uYakobi; Yiza ubhavumele
uSirayeli.

<span id="an_23:8">23:8</span> Ndothini na ukuqalekisa angamqalekisiyo
uThixo? Ndothini na ukubhavumela angambhavumeliyo uYehova?

<span id="an_23:9">23:9</span> Ngokuba, ndisencotsheni yamawa,
ndiyambona; Ndisezindulini, ndibonisela yena. Yabona, ngabantu abahlala
bodwa, Ababalelwa phakathi kwazo iintlanga.

<span id="an_23:10">23:10</span> Ngubani na ongalubalayo uthuli
lwakwaYakobi, Nesahlulo sesine sakwaSirayeli ngokwenani? Umphefumlo wam
mawufe ukufa kwabathe tye, Ukuphela kwam kube njengokwabo!

<span id="an_23:11">23:11</span> Wathi uBhalaki kuBhileham, Yintoni na
le nto undenze yona? Ndikuthabathele ukuba uziqalekise iintshaba zam,
nanku amana ukuzisikelela.

<span id="an_23:12">23:12</span> Waphendula yena, wathi, Oko akubekileyo
uYehova emlonyeni wam, mandingakugcini na, ndikuthethe?

<span id="an_23:13">23:13</span> Wathi uBhalaki kuye, Khawuze siye
ndaweni yimbi, apho uya kubabona; wobona isiphelo sabo sodwa, ungababoni
bonke bephela; undiqalekiseleke bona apho.

<span id="an_23:14">23:14</span> Wamsa emhlabeni wababoniseli,
encotsheni yePisga, wakha izibingelelo ezisixhenxe; wenyusa inkunzi
entsha yenkomo, nenkunzi yemvu, kwisibingelelo ngesibingelelo.

<span id="an_23:15">23:15</span> Wathi kuBhalaki, Yenjenje ukuma
ngasedinini lakho elinyukayo, ndenjenje mna ukuhlangabeza uYehova.

<span id="an_23:16">23:16</span> UYehova waqubisana noBhileham, wabeka
ilizwi emlonyeni wakhe, wathi, Buya uye kuBhalaki, wenjenje ukuthetha.

<span id="an_23:17">23:17</span> Wafika ke kuye; nanko emi ngasedinini
lakhe elinyukayo, nabathetheli bakwaMowabhi benaye; wathi uBhalaki kuye,
Uthethe ntoni na uYehova?

<span id="an_23:18">23:18</span> Wasusela ngomzekeliso wakhe, wathi,
Suka ume, Bhalaki uve; Ndibekele indlebe, nyana kaTsipore.

<span id="an_23:19">23:19</span> UThixo akamntu ukuba athethe amanga,
Akanyana waluntu ukuba azohlwaye. Etshilo nje yena, akayi kwenza na?
Ethethile nje, akayi kufeza na?

<span id="an_23:20">23:20</span> Yabona, ndamkele ukusikelela;
Usikelele, ke andinakukubuyisa.

<span id="an_23:21">23:21</span> Akaboni butshinga kuYakobi, Akaboni
bubi kuSirayeli. UYehova uThixo wakhe unaye, Ukuduma kokumkani
kuphakathi kwakhe.

<span id="an_23:22">23:22</span> UThixo umkhupha eYiputa; Amendu akhe
anjengawenqu.

<span id="an_23:23">23:23</span> Akukho zihlabo ngoYakobi, Akukho
kuvumisa ngoSirayeli. Ngexesha elililo, kuthethwa kuYakobi nakuSirayeli
Into ayenzayo uThixo.

<span id="an_23:24">23:24</span> Yabona, abantu besuka
njengengonyamakazi; Baziphakamisa njengengonyam’ induna. Abalali
phantsi, bade badle okuqwengiweyo, Basele igazi labahlatyiweyo.

<span id="an_23:25">23:25</span> Wathi uBhalaki kuBhileham, Uze ungabi
sabaqalekisa, uze ungabi sabasikelela.

<span id="an_23:26">23:26</span> Waphendula uBhileham wathi kuBhalaki,
Bendingathethanga na kuwe ndathi, Konke akuthethayo uYehova ndiya kwenza
kona?

<span id="an_23:27">23:27</span> Wathi uBhalaki kuBhileham, Khawuze
ndikuse ndaweni yimbi; mhlawumbi kolunga emehlweni kaThixo, ukuba
undiqalekisele ke bona khona.

<span id="an_23:28">23:28</span> UBhalaki wamsa ke uBhileham encotsheni
yePehore, ekhangele enkangala.

<span id="an_23:29">23:29</span> Wathi uBhileham kuBhalaki, Ndakhele
apha izibingelelo zibe sixhenxe, undimisele apha iinkunzi ezintsha
zeenkomo zibe sixhenxe, neenkunzi zezimvu zibe sixhenxe.

<span id="an_23:30">23:30</span> Wenza ke uBhalaki njengoko wathethayo
uBhileham, wenyusa kwisibingelelo ngesibingelelo inkunzi entsha yenkomo
nenkunzi yemvu.

<span id="an_24:1">24:1</span> Wabona uBhileham, ukuba kuhle emehlweni
kaYehova ukumsikelela uSirayeli, akaya kuhlangabeza zihlabo ngokwezinye
izihlandlo, wabubhekisa ubuso bakhe entlango.

<span id="an_24:2">24:2</span> Waphakamisa amehlo akhe uBhileham,
wawabona amaSirayeli ehleli ngokwezizwe zawo, uMoya kaThixo wamfikela.

<span id="an_24:3">24:3</span> Wasusela ngomzekeliso wakhe, wathi, Utsho
uBhileham unyana kaBhehore, Itsho indoda ecinywe amehlo;

<span id="an_24:4">24:4</span> Utsho ova ukuthetha kukaThixo, Owubonayo
umbono woSomandla, Esiwa phantsi, etyhilwe amehlo.

<span id="an_24:5">24:5</span> Azizintle ngako iintente zakho, Yakobi!
Neminquba yakho, Sirayeli!

<span id="an_24:6">24:6</span> Zitwabulukile njengezihlambo,
Njengamasimi aphezu komlambo, Njengemihlaba etyelwe nguYehova,
Njengemisedare ephezu kwamanzi.

<span id="an_24:7">24:7</span> Aya kumpompoza amanzi emiphandeni yakhe,
Imbewu yakhe ingasemanzini amaninzi. Ukumkani wakhe makabe ngaphezulu
koAgagi, Buziphakamise ubukumkani bakhe.

<span id="an_24:8">24:8</span> UThixo umkhupha eYiputa. Amendu akhe
anjengawenqu. Uya kuzidla iintlanga, ababandezeli bakhe, Awakhukhuze
amathambo abo, Abaphaluse ngeentolo zakhe.

<span id="an_24:9">24:9</span> Waguqa, wabuthuma njengengonyama,
Njengengonyamakazi; ngubani na owomvusa? Mabasikelelwe abakusikelelayo,
Baqalekiswe abakuqalekisayo.

<span id="an_24:10">24:10</span> Wavutha umsindo kaBhalaki kuBhileham,
wazityhwakraza izandla zakhe, wathi uBhalaki kuBhileham, Ndikubizele
ukuba uziqalekise iintshaba zam; nanku, umana ukuzisikelela ezi
zihlandlo zozithathu.

<span id="an_24:11">24:11</span> Khwelela ngokunje, uye endaweni yakho.
Bendithe ndokuzukisa kakhulu; yabona uYehova ukuvimbile uzuko.

<span id="an_24:12">24:12</span> Wathi uBhileham kuBhalaki,
Bendingathethanga na nakubathunywa bakho owabathumela kum ndisithi,

<span id="an_24:13">24:13</span> Angafanelana uBhalaki endinika indlu
yakhe izele yisilivere negolide, andingekhe ndiwugqithe umlomo kaYehova,
ndenze okulungileyo nokuba kokubi okuphuma entliziyweni yam; oko
akuthethayo uYehova, ndiya kwenza kona.

<span id="an_24:14">24:14</span> Kaloku yabona, ndiyahamba, ndiya
ebantwini bakowethu. Yiza ndikutyele into abaya kuyenza aba bantu
kubantu bakho ngemihla yokugqibela.

<span id="an_24:15">24:15</span> Wasusela ngomzekeliso wakhe, wathi,
Utsho uBhileham unyana kaBhehore, Itsho indoda ecinywe amehlo.

<span id="an_24:16">24:16</span> Utsho ova ukuthetha kukaThixo, Wakwazi
ukwazi kOsenyangweni; Obona umbono woSomandla, Esiwaphantsi, etyhilwe
amehlo:

<span id="an_24:17">24:17</span> Ndiyayibona, kungekhona ngoku,
Ndiyikhangele, ingekufuphi. Inkwenkwezi iphuma kwaYakobi; Intonga ivela
kwaSirayeli, Iwaphaluse amaMowabhi emacaleni omabini, Ibagombe bonke
abengxolo;

<span id="an_24:18">24:18</span> UEdom abe lilifa, Abe lilifa uSehire,
iintshaba zakhe; USirayeli yena avelise amandla.

<span id="an_24:19">24:19</span> Makehle ophuma kwaYakobi, Atshabalalise
abaseleyo emizini.

<span id="an_24:20">24:20</span> Wawabona ama-Amaleki, wasusela
ngomzekeliso wakhe, wathi, Ingqalo yeentlanga nguAmaleki; Isiphelo sakhe
sikukutshabalala.

<span id="an_24:21">24:21</span> Wawabona amaKeni, wasusela ngomzekeliso
wakhe, wathi, Liqinile ikhaya lakho; Indlu yakho imiswe eweni.

<span id="an_24:22">24:22</span> Kuba uKayin angatshayelwa yini na, Ade
uAsiriya akuthimbe?

<span id="an_24:23">24:23</span> Wasusela ngomzekeliso wakhe, wathi,
Yeha! Azi ngubani na oya kubudla ubomi, akukumisa oko uThixo?

<span id="an_24:24">24:24</span> Iinqanawa zivela elunxwemeni lwamaKiti.
Ziyamcinezela uAsiriya, ziyamcinezela uEbhere, Naye woda atshabalale.

<span id="an_24:25">24:25</span> Wesuka ke uBhileham wahamba, wabuyela
endaweni yakhe; naye uBhalaki wahamba ngendlela yakhe.

<span id="an_25:1">25:1</span> AmaSirayeli ahlala eShitim. Baqala abantu
bahenyuza neentombi zakwaMowabhi.

<span id="an_25:2">25:2</span> Zababizela abantu emibingelelweni
yoothixo bazo; badla abantu, banqula oothixo bazo.

<span id="an_25:3">25:3</span> AmaSirayeli azibandakanya ke
noBhahali-pehore. Wavutha umsindo kaYehova kumaSirayeli.

<span id="an_25:4">25:4</span> Wathi uYehova kuMoses, Thabatha bonke
abaziintloko zabantu, ubabethelele abanetyala emnqamlezweni kuYehova
phambi kwelanga, kubuyiswe ukuvutha komsindo kaYehova kumaSirayeli.

<span id="an_25:5">25:5</span> Wathi uMoses kubagwebi bakwaSirayeli,
Bulalani elowo abantu bakhe, abazibandakanyileyo noBhahali-pehore.

<span id="an_25:6">25:6</span> Kwabonakala ke indoda yakoonyana
bakaSirayeli, ifika isondeza kubazalwana bayo umMidiyanekazi emehlweni
kaMoses, nasemehlweni ebandla lonke loonyana bakaSirayeli, ababelila
emnyango wentente yokuhlangana.

<span id="an_25:7">25:7</span> Wabona uPinehasi, unyana kaElazare,
unyana ka-Aron umbingeleli, wesuka phakathi kwebandla, wathabatha
umkhonto ngesandla sakhe.

<span id="an_25:8">25:8</span> Wayilandela indoda engumSirayeli, waya
egumbini, wabahlaba amahlanza bobabini, indoda engumSirayeli, nenkazana
leyo esiswini sayo. Sathintelwa ke isibetho koonyana bakaSirayeli.

<span id="an_25:9">25:9</span> Abafayo ngesibetho baba ngamawaka
amashumi amabini anamane.

<span id="an_25:10">25:10</span> Wathetha uYehova kuMoses, esithi,

<span id="an_25:11">25:11</span> UPinehasi, unyana kaElazare, unyana
ka-Aron umbingeleli, ububuyisile ubushushu bam koonyana bakaSirayeli,
ekukhweleteni kwakhe njengekhwele lam phakathi kwabo, ukuze
ndingabagqibi oonyana bakaSirayeli ngekhwele lam.

<span id="an_25:12">25:12</span> Yithi ngoko, Yabona, ndimnika
umnqophiso wam woxolo,

<span id="an_25:13">25:13</span> ube ngumnqophiso wobubingeleli
obungunaphakade, kuye nakwimbewu yakhe emva kwakhe, ngenxa enokuba
ebenekhwele ngoThixo wakhe, wabacamagushela oonyana bakaSirayeli.

<span id="an_25:14">25:14</span> Igama lendoda engumSirayeli, leyo
yahlatywayo, yahlatywa nomMidiyanekazi, ibinguZimri unyana kaSalu,
inkulu yendlu yooyise kwaSimon.

<span id="an_25:15">25:15</span> Igama lenkazana leyo yahlatywayo
ingumMidiyanekazi, belinguKozibhi, intombi kaTsure, obeyintloko yezizwe
zendlu yooyise kwaMidiyan.

<span id="an_25:16">25:16</span> Wathetha uYehova kuMoses, esithi,

<span id="an_25:17">25:17</span> Wabandezeleni amaMidiyan niwaxabele;

<span id="an_25:18">25:18</span> ngokuba wona anibandezele ngamayelenqe
awo abewenzile kuni, ngenxa yendawo kaPehore, nangenxa yendawo
kaKozibhi, intombi yenkulu yakwaMidiyan, udade wabo, owahlatywa ngomhla
wesibetho ngenxa yendawo kaPehore.

<span id="an_26:1">26:1</span> Kwathi emva kwesibetho eso, wathetha
uYehova kuMoses nakuElazare, unyana ka-Aron umbingeleli, wathi,

<span id="an_26:2">26:2</span> Balani inani lebandla lonke loonyana
bakaSirayeli, nithabathele kominyaka imashumi mabini ezelwe, ninyuse,
ngokwezindlu zooyise, bonke abaphuma umkhosi kwaSirayeli.

<span id="an_26:3">26:3</span> UMoses noElazare umbingeleli bathetha
nabo ezinkqantosini zakwaMowabhi ngaseYordan, malunga neYeriko, besithi,

<span id="an_26:4">26:4</span> Thabathelani kominyaka imashumi mabini
ezelwe, ninyuse, njengoko uYehova wamwisela umthetho uMoses.

<span id="an_26:5">26:5</span> Oonyana bakaSirayeli abaphumayo ezweni
lamaYiputa babengaba: kwaRubhen amazibulo kaSirayeli: oonyana
bakaRubhen: nguHanoki ozala amaHanoki; nguPalu ozala amaPalu;

<span id="an_26:6">26:6</span> nguHetseron ozala amaHetseron; nguKarmi
ozala amaKarmi.

<span id="an_26:7">26:7</span> Yiyo leyo imizalwane yamaRubhen;
ababalwayo kuyo babengamashumi amane anamathathu amawaka, anamakhulu
asixhenxe, anamanci mathathu.

<span id="an_26:8">26:8</span> Oonyana bakaPalu nguEliyabhi.

<span id="an_26:9">26:9</span> Oonyana bakaEliyabhi nguNemuweli noDatan
noAbhiram. Nguloo Datan noAbhiram babizwayo libandla, baphikisana
noMoses noAron ebandleni likaKora, ekuphikisaneni kwabo noYehova;

<span id="an_26:10">26:10</span> waza umhlaba wawuvula umlomo wawo,
wabaginya noKora ekufenikwelo bandla, ekudleni komlilo amadoda
angamakhulu omabini, anamanci mahlanu, aba ngumqondiso.

<span id="an_26:11">26:11</span> Ke oonyana bakaKora abafanga.

<span id="an_26:12">26:12</span> Oonyana bakaSimon ngokwemizalwane yabo:
nguNemuweli ozala amaNemuweli; nguYamin ozala amaYamin; nguYakin ozala
amaYakin;

<span id="an_26:13">26:13</span> nguZera ozala amaZera; nguSawule ozala
amaSawule.

<span id="an_26:14">26:14</span> Yiyo leyo imizalwane yamaSimon:
amashumi amabini anamabini amawaka, anamakhulu mabini.

<span id="an_26:15">26:15</span> Oonyana bakaGadi ngokwemizalwane yabo:
nguTsefon ozala amaTsefon; nguHagi ozala amaHagi; nguShuni ozala
amaShuni;

<span id="an_26:16">26:16</span> nguOzeni ozala amaOzeni; nguEri ozala
amaEri;

<span id="an_26:17">26:17</span> nguArodi ozala ama-Arodi; nguAreli
ozala ama-Areli.

<span id="an_26:18">26:18</span> Yiyo leyo imizalwane yoonyana bakaGadi,
ngokwababalwayo kubo: amashumi omane amawaka, anamakhulu mahlanu.

<span id="an_26:19">26:19</span> Oonyana bakaYuda nguEre no-Onan; bafa
ooEre no-Onan ezweni lakwaKanan.

<span id="an_26:20">26:20</span> Oonyana bakaYuda ngokwemizalwane yabo
babengaba: nguShela ozala amaShela; nguPeretse ozala amaPeretse; nguZera
ozala amaZera.

<span id="an_26:21">26:21</span> Oonyana bakaPeretse babengaba:
nguHetseron ozala amaHetseron; nguHamuli ozala amaHamuli.

<span id="an_26:22">26:22</span> Yiyo leyo imizalwane yakwaYuda,
ngokwababalwayo kubo: amashumi asixhenxe anamathandathu amawaka,
anamakhulu mahlanu.

<span id="an_26:23">26:23</span> Oonyana bakaIsakare ngokwemizalwane
yabo; nguTola ozala amaTola; nguPuwa ozala amaPuwa;

<span id="an_26:24">26:24</span> nguYashubhi ozala amaYashubhi;
nguShimron ozala amaShimron.

<span id="an_26:25">26:25</span> Yiyo leyo imizalwane yakwaIsakare,
ngokwababalwayo kubo: anashumi amathandathu anamane amawaka, anamakhulu
mathathu.

<span id="an_26:26">26:26</span> Oonyana bakaZebhulon ngokwemizalwane
yabo; nguSerede ozala amaSerede; nguElon ozala amaElon; nguYaleli ozala
amaYaleli.

<span id="an_26:27">26:27</span> Yiyo leyo imizalwane yamaZebhulon,
ngokwababalwayo kubo: amashumi amathandathu amawaka, anamakhulu mahlanu.

<span id="an_26:28">26:28</span> Oonyana bakaYosefu ngokwemizalwane yabo
nguManase noEfrayim.

<span id="an_26:29">26:29</span> Oonyana bakaManase: nguMakire ozala
amaMakire; uMakire wazala uGiliyadi; nguGiliyadi ozala amaGiliyadi.

<span id="an_26:30">26:30</span> Ngabo aba oonyana bakaGiliyadi:
nguIyezere ozala amaIyezere; nguHeleki ozala amaHeleki;

<span id="an_26:31">26:31</span> nguAseriyeli ozala ama-Aseriyeli;
nguShekem ozala amaShekem; nguShemida ozala amaShemida;

<span id="an_26:32">26:32</span> nguHefere ozala amaHefere.

<span id="an_26:33">26:33</span> Ke uTselofehadi, unyana kaHefere,
ebengenanyana; waye eneentombi zodwa. Amagama eentombi zikaTselofehadi
nguMala, noNoha, noHogela, noMilka, noTirtsa.

<span id="an_26:34">26:34</span> Yiyo leyo imizalwane yakwaManase,
ngokwababalwayo kubo: amashumi amahlanu anamabini amawaka, anamakhulu
asixhenxe.

<span id="an_26:35">26:35</span> Ngabo aba oonyana bakaEfrayim
ngokwemizalwane yabo: nguShutela ozala amaShutela; nguBhekere ozala
amaBhekere; nguTahan ozala amaTahan.

<span id="an_26:36">26:36</span> Ngabo aba oonyana bakaShutela: nguEran
ozala amaEran.

<span id="an_26:37">26:37</span> Yiyo leyo imizalwane yoonyana
bakaEfrayim, ngokwababalwayo kubo; amashumi omathathu anamabini amawaka,
anamakhulu mahlanu. Ngabo abo oonyana bakaYosefu ngokwemizalwane yabo.

<span id="an_26:38">26:38</span> Oonyana bakaBhenjamin ngokwemizalwane
yabo; nguBhela ozala amaBhela; nguAshebhele ozala ama-Ashebhele;
nguAhiram ozala ama-Ahiram;

<span id="an_26:39">26:39</span> nguShefufam ozala amaShefufam; nguHufam
ozala amaHufam.

<span id="an_26:40">26:40</span> Oonyana bakaBhela nguArdi noNahaman;
nguArdi ozala ama-Ardi; nguNahaman ozala amaNahaman.

<span id="an_26:41">26:41</span> Ngabo abo oonyana bakaBhenjamin
ngokwemizalwane yabo; ababalwayo kubo ngamashumi amane anamahlanu
amawaka, anamakhulu mathandathu.

<span id="an_26:42">26:42</span> Ngabo aba oonyana bakaDan
ngokwemizalwane yabo; nguShuham ozala amaShuham. Yiyo leyo imizalwane
yakwaDan ngokwemizalwane yabo.

<span id="an_26:43">26:43</span> Yonke imizalwane yamaShuham,
ngokwababalwayo kubo, ngamashumi omathandathu anamane amawaka,
anamakhulu mane.

<span id="an_26:44">26:44</span> Oonyana baka-Ashere ngokwemizalwane
yabo: nguImna ozaa amaImna; nguIshwi ozala amaIshwi; nguBheriya ozala
amaBheriya.

<span id="an_26:45">26:45</span> Koonyana bakaBheriya: nguHebhere ozala
amaHebhere; nguMalekiyeli ozaa amaMalekiyeli.

<span id="an_26:46">26:46</span> Igama lentombi ka-Ashere nguSara.

<span id="an_26:47">26:47</span> Yiyo leyo imizalwane yoonyana
baka-Ashere, ngokwababalwayo kubo: ngamashumi omahlanu anamathathu
amawaka, anamakhulu mane.

<span id="an_26:48">26:48</span> Oonyana bakaNafetali ngokwemizalwane
yabo: nguGatseli ozala amaGatseli; nguGuni ozala amaGuni;

<span id="an_26:49">26:49</span> nguYetsere ozala amaYetsere; nguShilem
ozala amaShilem.

<span id="an_26:50">26:50</span> Yiyo leyo imizalwane yakwaNafetali
ngokwemizalwane yabo; ababaliweyo kubo ngamashumi omane anamahlanu
amawaka, anamakhulu mane.

<span id="an_26:51">26:51</span> Ngabo abo ababalwayo koonyana
bakaSirayeli: ngamakhulu omathandathu amawaka anawaka-nye, anamakhulu
asixhenxe, anamanci mathathu.

<span id="an_26:52">26:52</span> Wathetha uYehova kuMoses, esithi,

<span id="an_26:53">26:53</span> Malabelwe ezo zizwe ilizwe, libe lilifa
lazo ngenani lamagama.

<span id="an_26:54">26:54</span> Esininzi wolenza lininzi ilifa laso,
esincinane wolenza lincinane ilifa laso; eso sinikwe ilifa
ngokwababalwayo kuso.

<span id="an_26:55">26:55</span> Kodwa ilizwe malabiwe ngeqashiso,
balidle ilifa ngokwamagama ezizwe zooyise;

<span id="an_26:56">26:56</span> labiwe ilifa lazo ngokweqashiso,
phakathi kwesininzi nesincinane.

<span id="an_26:57">26:57</span> Ngabo aba ababalwayo kubaLevi
ngokwemizalwane yabo; nguGershon ozala amaGershon; nguKehati ozala
amaKehati; nguMerari ozala amaMerari.

<span id="an_26:58">26:58</span> Yiyo le imizalwane yabaLevi:
ngumzalwane wamaLibheni, ngumzalwane wamaHebron, ngumzalwane wamaMaheli,
ngumzalwane wamaMushi, ngumzalwane wamaKora. UKehati wazala uAmram.

<span id="an_26:59">26:59</span> Igama lomka-Amram nguYokebhede, intombi
kaLevi, eyazalelwa uLevi eYiputa; yamzalela uAmram ooAron noMoses,
noMiriyam udade wabo.

<span id="an_26:60">26:60</span> UAron wazalelwa uNadabhi, noAbhihu,
noElazare, noItamare.

<span id="an_26:61">26:61</span> Bafa ooNadabhi noAbhihu ekusondezeni
kwabo umlilo ongesesikweni phambi koYehova.

<span id="an_26:62">26:62</span> Ababalwayo kubo baba ngamashumi omabini
anamathathu amawaka, yonke into eyindoda, bethabathela kumntwana
onyanga-nye benyusa; kuba bebengabalwanga phakathi koonyana
bakaSirayeli; ngokuba bebengenalifa phakathi koonyana bakaSirayeli.

<span id="an_26:63">26:63</span> Ngabo abo babalwayo nguMoses noElazare
umbingeleli, ababebabala oonyana bakaSirayeli ezinkqantosini
zakwaMowabhi ngaseYordan, malunga neYeriko.

<span id="an_26:64">26:64</span> Ke kwabo kube kungasekho mntu
wababebalwe ngooMoses noAron umbingeleli, abababalayo oonyana
bakaSirayeli entlango yeSinayi.

<span id="an_26:65">26:65</span> Ngokuba uYehova ebethe kubo, Mabafele
bona entlango kanye. Akwasala namnye ke kubo, ingenguKalebhi unyana
kaYefune, noYoshuwa unyana kaNun.

<span id="an_27:1">27:1</span> Zasondela iintombi zikaTselofehadi,
unyana kaHefere, unyana kaGiliyadi, unyana kaMakire, unyana kaManase,
zomzalwane kaManase, unyana kaYosefu. Ngawo ke la amagama eentombi zakhe
ezo: uMala, noNoha, noHogela, noMilka, noTirtsa.

<span id="an_27:2">27:2</span> Zema phambi koMoses naphambi koElazare
umbingeleli, naphambi kwezikhulu zebandla lonke emnyango wentente
yokuhlangana, zathi,

<span id="an_27:3">27:3</span> Ubawo wafela entlango; yena wayengekho
phakathi kwebandla labahlanganayo ngoYehova ebandleni likaKora; ngokuba
wafa ngesakhe isono, engabanga nanyana.

<span id="an_27:4">27:4</span> Yini na ke ukuba igama likabawo licinywe
phakathi kwemizalwane yakhe, kuba engenanyana? Sinike ilifa phakathi
kwabazalwana bakabawo.

<span id="an_27:5">27:5</span> UMoses wasibeka isimangalo sazo phambi
koYehova.

<span id="an_27:6">27:6</span> Wathetha uYehova kuMoses wathi,

<span id="an_27:7">27:7</span> Iintombi zikaTselofehadi zilungisile
ukuthetha; wozinika ilifa phakathi kwabazalwana bakayise, ulihambisele
kuzo ilifa likayise;

<span id="an_27:8">27:8</span> uthethe koonyana bakaSirayeli, uthi, Xa
ithe yafa indoda, ingenanyana, nolihambisela ilifa layo kwintombi yayo.

<span id="an_27:9">27:9</span> Ke ukuba ithe ayaba nantombi, nolinika
abazalwana bayo ilifa layo.

<span id="an_27:10">27:10</span> Ukuba ithe ayaba nabazalwana, nolinika
abazalwana bakayise ilifa layo.

<span id="an_27:11">27:11</span> Ukuba uyise uthe akaba nabazalwana,
ilifa layo nolinika umzalwana wayo okufuphi kuyo emizalwaneni yayo,
alidle ilifa. Woba ngummiselo ke wokugweba lowo koonyana bakaSirayeli,
njengoko uYehova wamwiselayo umthetho uMoses.

<span id="an_27:12">27:12</span> Wathi uYehova kuMoses, Nyuka uye kule
ntaba yeAbharim, ulikhangele ilizwe endilinike oonyana bakaSirayeli,
ulikhangele;

<span id="an_27:13">27:13</span> uhlanganiselwe kwabakowenu nawe,
njengokuba wahlanganiselwayo kubo uAron, umkhuluwa wakho;

<span id="an_27:14">27:14</span> njengokuba nawuphikisayo umlomo wam
entlango yeTsin, embambanweni yebandla, endaweni yokundingcwalisa
emanzini emehlweni abo. Lawo ngamanzi embambano aseKadeshe, entlango
yeTsin.

<span id="an_27:15">27:15</span> Wathetha uMoses kuYehova, esithi,

<span id="an_27:16">27:16</span> UYehova, uThixo woomoya benyama yonke,
makamise indoda yokuvelela ibandla;

<span id="an_27:17">27:17</span> eya kuphuma phambi kwabo, ingene phambi
kwabo, ibakhuphe, ibangenise; lingabi njengezimvu ezingenamalusi ibandla
likaYehova.

<span id="an_27:18">27:18</span> Wathi uYehova kuMoses, Zithabathele
uYoshuwa, unyana kaNun, indoda okuyo umoya, ucinezele ngesandla sakho
phezu kwakhe,

<span id="an_27:19">27:19</span> ummise phambi koElazare umbingeleli,
naphambi kwebandla lonke, umwisele umthetho emehlweni abo;

<span id="an_27:20">27:20</span> uthabathe kwindili yakho, ubeke phezu
kwakhe, ukuze limve lonke ibandla loonyana bakaSirayeli.

<span id="an_27:21">27:21</span> Maze eme phambi koElazare umbingeleli,
yena ambuzele ukugweba kweeUrim phambi koYehova, baphume ngokomlomo
wakhe, bangene ngokomlomo wakhe, yena noonyana bonke bakaSirayeli
ndawonye naye, nebandla lonke.

<span id="an_27:22">27:22</span> Wenza ke uMoses njengoko uYehova
wamwiselayo umthetho. Wamthabatha uYoshuwa, wammisa phambi koElazare
umbingeleli, naphambi kwebandla lonke;

<span id="an_27:23">27:23</span> wacinezela ngezandla zakhe phezu
kwakhe, wamwisela umthetho, njengoko uYehova wathethayo ngoMoses.

<span id="an_28:1">28:1</span> Wathetha uYehova kuMoses, esithi,

<span id="an_28:2">28:2</span> Bawisele umthetho oonyana bakaSirayeli,
uthi kubo, Umsondezo wam, isonka sam sokudla kwasemlilweni, ivumba
elithozamisayo kum, nokugcina ukuwusondeza kum ngexesha lawo
elimisiweyo.

<span id="an_28:3">28:3</span> Uze uthi kubo, Kuko oku ukudla
kwasemlilweni enokusondeza kuYehova: iimvana ezimbini ezimnyaka mnye
ezigqibeleleyo, zemini ngemini, zedini elinyukayo lamaxesha onke;

<span id="an_28:4">28:4</span> enye imvana woyenza kusasa, eyesibini
uyenze lakutshona ilanga;

<span id="an_28:5">28:5</span> nesahlulo seshumi se-efa somgubo
ocoliweyo woba ngumnikelo wokudla, ugalelwe ioli engqushiweyo,
esisahlulo sesine sehin.

<span id="an_28:6">28:6</span> Lidini elinyukayo lamaxesha onke,
elamiselwa entabeni yeSinayi ukuba libe livumba elithozamisayo, ukudla
kwasemlilweni ke oko kuYehova;

<span id="an_28:7">28:7</span> nomnikelo walo othululwayo woba sisahlulo
sesine sehin kwimvana yokuqala. Wowuthululela engcweleni umnikelo
othululwayo, usisiselo esinamandla kuYehova.

<span id="an_28:8">28:8</span> Eyesibini imvana woyenza lakutshona
ilanga. Woyenza ngokomnikelo wokudla wakusasa, nangokomnikelo walo
othululwayo, ukudla kwasemlilweni ivumba elithozamisayo ke elo kuYehova.

<span id="an_28:9">28:9</span> Ke ngomhla wesabatha, nosondeza iimvana
ezimbini ezimnyaka mnye, ezigqibeleleyo, nezahlulo zeshumi zibe zibini
zomgubo ocoliweyo, ube ngumnikelo wokudla, ugalelwe ioli, nomnikelo walo
othululwayo.

<span id="an_28:10">28:10</span> Lidini elinyukayo ke elo lesabatha
ngesabatha, ndawonye nedini elinyukayo lamaxesha onke, nomnikelo walo
othululwayo.

<span id="an_28:11">28:11</span> Ekuthwaseni kweenyanga zenu nosondeza
kuYehova idini elinyukayo, iinkunzi ezintsha zibe mbini, amathole
eenkomo, nenkunzi yemvu ibe nye, neemvana ezigqibeleleyo ezimnyaka mnye
zibe sixhenxe;

<span id="an_28:12">28:12</span> nezahlulo zeshumi zomgubo ocoliweyo
zibe zithathu, ube ngumnikelo wokudla, ugalelwe ioli, kuyo inkunzi
entsha enye yenkomo; nezahlulo zeshumi zomgubo ocoliweyo zibe zibini,
ube ngumnikelo wokudla, ugalelwe ioli, kuyo inkunzi enye yemvu;

<span id="an_28:13">28:13</span> nesahlulo seshumi somgubo ocoliweyo
ngasinye, ube ngumnikelo wokudla, ugalelwe ioli, kuyo imvana enye.
Lidini elinyukayo, livumba elithozamisayo, kukudla kwasemlilweni ke oko
kuYehova;

<span id="an_28:14">28:14</span> neminikelo yazo ethululwayo yoba
sisiqingatha sehin kuyo inkunzi entsha yenkomo, nesahlulo sesithathu
sehin kuyo inkunzi yemvu, nesahlulo sesine sehin yewayini kwimvana. Lilo
elo idini elinyukayo lenyanga ngenyanga ezinyangeni zomnyaka.

<span id="an_28:15">28:15</span> Nenkunzi yebhokhwe exhonti yoba nye,
ibe lidini lesono kuYehova; nolenza ndawonye nedini elinyukayo lamaxesha
onke nomnikelo walo othululwayo.

<span id="an_28:16">28:16</span> Ngenyanga yokuqala, ngosuku lweshumi
elinesine enyangeni leyo, yipasika kuYehova.

<span id="an_28:17">28:17</span> Ngomhla weshumi elinesihlanu waloo
nyanga ngumthendeleko. Iintsuku ezisixhenxe kodliwa izonka
ezingenagwele.

<span id="an_28:18">28:18</span> Ngomhla wokuqala kobakho intlanganiso
engcwele. Ize ningenzi msebenzi wakukhonza.

<span id="an_28:19">28:19</span> Nosondeza ukudla kwasemlilweni, idini
elinyukayo kuYehova: iinkunzi ezintsha zibe mbini, amathole eenkomo;
nenkunzi yemvu ibe nye; neemvana ezimnyaka mnye, zibe sixhenxe; zoba
zezigqibeleleyo kuni.

<span id="an_28:20">28:20</span> Nowenza umnikelo wazo wokudla womgubo
ocoliweyo, ugalelwe ioli, izahlulo zeshumi zibe zithathu kuyo inkunzi
entsha yenkomo, nezahlulo zeshumi zibe zibini kuyo inkunzi yemvu.

<span id="an_28:21">28:21</span> Wosenza isahlulo seshumi ngasinye kuyo
imvana enye, kuzo iimvana ezisixhenxe.

<span id="an_28:22">28:22</span> Nenkunzi yebhokhwe yoba nye, ibe lidini
lesono lokunicamagushela nina.

<span id="an_28:23">28:23</span> Nowenza wona ngaphandle kwedini
elinyukayo lakusasa, elileledini elinyukayo lamaxesha onke.

<span id="an_28:24">28:24</span> Niya kwenjenjalo imihla yonke, ngaloo
mihla isixhenxe, isonka sokudla kwasemlilweni, ivumba elithozamisayo
kuYehova, nenze ndawonye nedini elinyukayo lamaxesha onke, nomnikelo
walo othululwayo.

<span id="an_28:25">28:25</span> Ngomhla wesixhenxe kobakho intlanganiso
engcwele kuni. Ize ningenzi msebenzi wakukhonza.

<span id="an_28:26">28:26</span> Ngomhla wokushwama, ekuwusondezeni
kwenu umnikelo wokudla okutsha kuYehova, emthendelekweni wenu weeveki,
kobakho intlanganiso engcwele kuni. Ize ningenzi msebenzi wakukhonza.

<span id="an_28:27">28:27</span> Nosondeza idini elinyukayo libe livumba
elithozamisayo kuYehova: iinkunzi ezintsha zibe mbini, amathole eenkomo;
nenkunzi yemvu ibe nye;

<span id="an_28:28">28:28</span> neemvana ezimnyaka mnye zibe sixhenxe:
nomnikelo wazo wokudla womgubo ocoliweyo, ugalelwe ioli, izahlulo
zeshumi zibe zithathu kuyo inkunzi entsha yenkomo inye,

<span id="an_28:29">28:29</span> nezahlulo zeshumi zibe zibini kuyo
inkunzi yemvu inye, nesahlulo seshumi ngasinye kuyo imvana enye, kuzo
iimvana ezisixhenxe.

<span id="an_28:30">28:30</span> Nenkunzi yebhokhwe exhonti yoba nye,
yokunicamagushela.

<span id="an_28:31">28:31</span> Ezo nto nozenza ngaphandle kwedini
elinyukayo lamaxesha onke, nomnikelo walo wokudla (zoba zezigqibeleleyo
kuni), neminikelo yazo ethululwayo.

<span id="an_29:1">29:1</span> Ngenyanga yesixhenxe, ngolokuqala
enyangeni leyo, kobakho intlanganiso engcwele kuni. Ize ningenzi
msebenzi wakukhonza. Yoba ngumhla wokumema ngezigodlo kuni.

<span id="an_29:2">29:2</span> Ize nenze idini elinyukayo, libe livumba
elithozamisayo kuYehova; ibe nye inkunzi entsha, ithole lenkomo,
nenkunzi yemvu ibe nye, neemvana ezimnyaka mnye ezigqibeleleyo, zibe
sixhenxe;

<span id="an_29:3">29:3</span> nomnikelo wazowokudla womgubo ocoliweyo,
ugalelwe ioli, izahlulo zeshumi zibe zithathu kuyo inkunzi entsha
yenkomo, nezalululo zeshumi zibe zibini kuyo inkunzi yemvu,

<span id="an_29:4">29:4</span> nesahlulo seshumi sibe sinye kuyo imvana
enye, kuzo iimvana ezisixhenxe;

<span id="an_29:5">29:5</span> nenkunzi yebhokhwe exhonti ibe nye, ibe
lidini lesono lokunicamagushela:

<span id="an_29:6">29:6</span> ngaphandle kwedini elinyukayo lenyanga,
nomnikelo walo wokudla, nedini elinyukayo lamaxesha onke, nomnikelo
walowokudla, neminikelo yawo ethululwayo, ngokwesiko lawo; libe livumba
elithozamisayo, ukudla, kwasemlilweni ke oko kuYehova.

<span id="an_29:7">29:7</span> Ngolweshumi lwaloo nyanga yesixhenxe,
kobakho intlanganiso engcwele kuni, niyithobe imiphefumlo yenu. Ize
ningenzi msebenzi wakukhonza;

<span id="an_29:8">29:8</span> nosondeza idini elinyukayo kuYehova,
ivumba elithozamisayo; ibe nye inkunzi entsha, ithole lenkomo; nenkunzi
yemvu ibe nye; neemvana ezimnyaka mnye zibe sixhenxe; zoba
zezigqibeleleyo kuni;

<span id="an_29:9">29:9</span> nomnikelo wazo wokudla womgubo ocoliweyo,
ugalelwe ioli, izahlulo zeshumi zibe zithathu kuyo inkunzi entsha
yenkomo, nezahlulo zeshumi zibe zibini kuyo inkunzi yemvu inye,

<span id="an_29:10">29:10</span> nesahlulo seshumi ngasinye kuyo imvana
inye, kuzo iimvana ezisixhenxe;

<span id="an_29:11">29:11</span> nenkunzi yebhokhwe exhonti ibe nye,
ibelidini lesono: ngaphandle kwedini lesono lokucamagusha, nedini
elinyukayo lamaxesha onke, nomnikelo walo wokudla, kwaneminikelo yawo
ethululwayo.

<span id="an_29:12">29:12</span> Ngosuku lweshumi elinesihlanu lwenyanga
yesixhenxe, kobakho intlanganiso engcwele kuni. Ize ningenzi msebenzi
wakukhonza. Niya kwenza umthendeleko kuYehova iintsuku ezisixhenxe.

<span id="an_29:13">29:13</span> Nize nisondeze idini elinyukayo, ukudla
kwasemlilweni, ivumba elithozamisayo kuYehova: zibe lishumi elinantathu
iinkunzi ezintsha, amathole eenkomo; neenkunzi zezimvu zibe mbini;
neemvana ezimnyaka mnye zibe lishumi elinane; zoba zezigqibeleleyo;

<span id="an_29:14">29:14</span> nomnikelo wazo wokudla womgubo
ocoliweyo, ugalelwe ioli, izahlulo zeshumi zibe zithathu kuyo inkunzi
entsha yenkomo inye, kuzo iinkunzi ezintsha zeenkomo ezilishumi
elinantathu, nezahlulo zeshumi zibe zibini kwinkunzi yemvu inye, kuzo
iinkunzi zezimvu ezimbini,

<span id="an_29:15">29:15</span> nesahlulo seshumi ngasinye kuyo imvana
inye kuzo iimvana ezilishumi elinane;

<span id="an_29:16">29:16</span> nenkunzi yebhokhwe exhonti ibe nye, ibe
lidini lesono; ngaphandle kwedini elinyukayo lamaxesha onke, nomnikelo
walo wokudla, kwanomnikelo walo othululwayo.

<span id="an_29:17">29:17</span> Ngosuku lwesibini nosondeza zibe
lishumi elinambini iinkunzi ezintsha, amathole eenkomo; neenkunzi
zezimvu zibe mbini; neemvana ezimnyaka mnye ezigqibeleleyo, zibe lishumi
elinane;

<span id="an_29:18">29:18</span> nomnikelo wazo wokudla, neminikelo yazo
ethululwayo, kuzo iinkunzi ezintsha zeenkomo, nakuzo iinkunzi zezimvu,
nakuzo iimvana, ngangenani lazo ngokwesiko;

<span id="an_29:19">29:19</span> nenkunzi yebhokhwe exhonti ibe nye, ibe
lidini lesono; ngaphandle kwedini elinyukayo lamaxesha onke, nomnikelo
walo wokudla, kwaneminikelo yazo ethululwayo.

<span id="an_29:20">29:20</span> Ngosuku lwesithathu nosondeza iinkunzi
ezintsha zeenkomo zibe lishumi elinanye; neenkunzi zezimvu zibembini;
neemvana ezimnyaka mnye ezigqibeleleyo zibe lishumi elinane;

<span id="an_29:21">29:21</span> nomnikelo wazo wokudla, neminikelo yazo
ethululwayo, kuzo iinkunzi ezintsha zeenkomo, nakuzo iinkunzi zezimvu,
nakuzo iimvana, ngangenani lazo, ngokwesiko;

<span id="an_29:22">29:22</span> nenkunzi yebhokhwe ibe nye, ibe lidini
lesono: ngaphandle kwedini elinyukayo lamaxesha onke, nomnikelo walo
wokudla, kwanomnikelo walo othululwayo.

<span id="an_29:23">29:23</span> Ngosuku lwesine nosondeza iinkunzi
ezintsha zeenkomo zibe lishumi, neenkunzi zezimvu zibe mbini, neemvana
ezimnyaka mnye ezigqibeleleyo zibe lishumi elinane;

<span id="an_29:24">29:24</span> nomnikelo wazo wokudla, neminikelo yazo
ethululwayo, kuzo iinkunzi ezintsha zeenkomo, nakuzo iinkunzi zezimvu,
nakuzo iimvana, ngangenani lazo, ngokwesiko;

<span id="an_29:25">29:25</span> nenkunzi yebhokhwe exhonti ibe nye;
ngaphandle kwedini elinyukayo lamaxesha onke, nomnikelo walo wokudla,
kwanomnikelo walo othululwayo.

<span id="an_29:26">29:26</span> Ngosuku lwesihlanu nosondeza iinkunzi
ezintsha zeenkomo zibe sithoba, neenkunzi zezimvu zibe mbini, neemvana
ezimnyaka mnye ezigqibeleleyo zibe lishumi elinane;

<span id="an_29:27">29:27</span> nomnikelo wazo wokudla, neminikelo yazo
ethululwayo, kuzo iinkunzi ezintsha zeenkomo, nakuzo iinkunzi zezimvu,
nakuzo iimvana, ngangenani lazo, ngokwesiko;

<span id="an_29:28">29:28</span> nenkunzi yebhokhwe ibe nye, ibe lidini
lesono; ngaphandle kwedini elinyukayo lamaxesha onke, nomnikelo walo
wokudla, kwanomnikelo walo othululwayo.

<span id="an_29:29">29:29</span> Ngosuku lwesithandathu nosondeza
iinkunzi ezintsha zeenkomo zibe sibhozo: neenkunzi zezimvu zibembini;
neemvana ezimnyaka mnye ezigqibeleleyo zibe lishumi elinane;

<span id="an_29:30">29:30</span> nomnikelo wazo wokudla, neminikelo yazo
ethululwayo, kuzo iinkunzi ezintsha zeenkomo, nakuzo iinkunzi zezimvu,
nakuzo iimvana, ngangenani lazo, ngokwesiko;

<span id="an_29:31">29:31</span> nenkunzi yebhokhwe ibe nye, ibe lidini
lesono; ngaphandle kwedini elinyukayo lamaxesha onke, nomnikelo walo
wokudla, kwanomnikelo walo othululwayo.

<span id="an_29:32">29:32</span> Ngosuku lwesixhenxe nosondeza iinkunzi
ezintsha zeenkomo zibesixhenxe; neenkunzi zezimvu zibe mbini; neemvana
ezimnyaka mnye ezigqibeleleyo zibe lishumi elinane;

<span id="an_29:33">29:33</span> nomnikelo wazo wokudla, neminikelo yazo
ethululwayo, kuzo iinkunzi ezintsha zeenkomo, nakuzo iinkunzi zezimvu,
nakuzo iimvana, ngangenani lazo, ngokwesiko lazo;

<span id="an_29:34">29:34</span> nenkunzi yebhokhwe ibe nye, ibe lidini
lesono: ngaphandle kwedini elinyukayo lamaxesha onke, nomnikelo walo
wokudla, kwanomnikelo walo othululwayo.

<span id="an_29:35">29:35</span> Ngosuku lwesibhozo yoba yingqungquthela
kuni. Ize ningenzi msebenzi wakukhonza.

<span id="an_29:36">29:36</span> Nosondeza idini elinyukayo, ukudla
kwasemlilweni, ivumba elithozamisayo kuYehova; inkunzi entsha yenkomo
ibe nye; nenkunzi yemvu ibe nye; neemvana ezimnyaka mnye ezigqibeleleyo
zibe sixhenxe;

<span id="an_29:37">29:37</span> nomnikelo wazo wokudla, neminikelo yazo
ethululwayo, kuyo inkunzi entsha yenkomo, nakuyo inkunzi yemvu, nakuzo
iimvana, ngangenani lazo, ngokwesiko;

<span id="an_29:38">29:38</span> nenkunzi yebhokhwe ibe nye, ibe lidini
lesono: ngaphandle kwedini elinyukayo lamaxesha onke, nomnikelo walo
wokudla, kwanomnikelo walo othululwayo.

<span id="an_29:39">29:39</span> Loo madini nowenza kuYehova ngamaxesha
enu amisiweyo, ngaphandle kwezibhambathiso zenu, nemibingelelo yenu
yokuqhutywa yintliziyo, emadinini enu anyukayo, naseminikelweni yenu
yokudla, naseminikelweni yenu ethululwayo, nasemibingelelweni yenu
yoxolo.

<span id="an_29:40">29:40</span> UMoses wabaxelela oonyana bakaSirayeli
ngokwezinto zonke, uYehova abemwisele umthetho ngazo uMoses.

<span id="an_30:1">30:1</span> Wathetha uMoses kwiintloko zezizwe
zoonyana bakaSirayeli, esithi, Lilo eli ilizwi awise umthetho ngalo
uYehova:

<span id="an_30:2">30:2</span> Xa athe umntu wabhambathisa
isibhambathiso kuYehova, nokuba ufunge isifungo sokuwubopha umphefumlo
wakhe ngokuzikhanyeza, makangalihlambeli ilizwi lakhe; makenze ngokwento
yonke ephume emlonyeni wakhe.

<span id="an_30:3">30:3</span> Xa ithe inkazana yabhambathisa
isibhambathiso kuYehova, nokuba ithe yazibopha ngokuzikhanyeza,
isendlwini kayise, isebuncinaneni bayo;

<span id="an_30:4">30:4</span> wasiva uyise isibhambathiso sayo
nokuzikhanyeza kwayo, ebophe ngako umphefumlo wayo, wathi cwaka uyise
kuyo: mazime zonke izibhambathiso zayo; nokuzikhanyeza kwayo konke,
ebophe umphefumlo wayo ngako, makume.

<span id="an_30:5">30:5</span> Ukuba uthe uyise wayithiba ngomhla
wokuziva kwakhe izibhambathiso zayo zonke, nokuzikhanyeza kwayo, ebophe
umphefumlo wayo ngako, akuyi kuma; uYehova woyixolela, ngokuba
eyithibile uyise.

<span id="an_30:6">30:6</span> Ke ukuba ithe yenda inesibhambathiso,
nokuba inokuphololoza komlomo wayo, ebophe umphefumlo wayongako,

<span id="an_30:7">30:7</span> yeva indoda, yathi cwaka kuyo ngomhla
wokuva kwayo, mazime izibhambathiso zayo; nokuzikhanyeza kwayo, ebophe
umphefumlo wayo ngako, makume.

<span id="an_30:8">30:8</span> Ukuba indoda yayo ithe yayithiba ngomhla
wokuva kwayo, yasaphula isibhambathiso sayo esiphezu kwayo,
nokuphololoza komlomo wayo, ebophe umphefumlo wayo ngako: uYehova
woyixolela.

<span id="an_30:9">30:9</span> Isibhambathiso somhlolokazi nesowaliweyo,
yonke into abophe umphefumlo wakhe ngayo, mayime phezu kwakhe.

<span id="an_30:10">30:10</span> Ukuba umfazi uthe wenza isibhambathiso
esendlwini yendoda yakhe, nokuba uthe wabopha umphefumlo wakhe
ngokuzikhanyeza ngesifungo,

<span id="an_30:11">30:11</span> yeva indoda yakhe, yathi cwaka kuye,
ayamthiba, mazime zonke izibhambathiso zakhe; makume ukuzikhanyeza
kwakhe, abophe ngako umphefumlo wakhe.

<span id="an_30:12">30:12</span> Ukuba ithe indoda yakhe yakwaphula
mpela ngomhla wokuva kwayo, yonke into ephume emlonyeni wakhe
ngezibhambathiso zakhe, nangokuzikhanyeza komphefumlo wakhe, mayingemi;
indoda yakhe iyaphule, uYehova womxolela.

<span id="an_30:13">30:13</span> Zonke izibhambathiso, nezifungo zonke
zokuzikhanyeza, zokuthoba umphefumlo, indoda yakhe ingazimisa, indoda
yakhe ingazaphula.

<span id="an_30:14">30:14</span> Ukuba indoda yakhe ithe cwaka, yathi tu
kuye imihla ngemihla, iyazimisa zonke izibhambathiso zakhe,
nokuzikhanyeza kwakhe konke okuphezu kwakhe iya kukumisa; ngokuba yathi
cwaka kuye ngomhla wokuva kwayo.

<span id="an_30:15">30:15</span> Ukuba ithe yakwaphula mpela emva kokuva
kwayo, yobuthwala ubugwenxa bakhe.

<span id="an_30:16">30:16</span> Yiyo leyo imimiselo, uYehova awamwisela
umthetho ngayo uMoses, phakathi kwendoda nomkayo, phakathi koyise
nentombi yakhe, isebuncinaneni bayo, isendlwini kayise.

<span id="an_31:1">31:1</span> Wathetha uYehova kuMoses, esithi,

<span id="an_31:2">31:2</span> Baphindezele kumaMidiyan oonyana
bakaSirayeli, ngento awayenza kubo; emveni koko wohlanganiselwa
ebantwini bakowenu.

<span id="an_31:3">31:3</span> Wathetha ke uMoses ebantwini, esithi,
Makuxhobe amadoda kuni, aphume umkhosi aye kumaMidiyan, enze impindezelo
kaYehova kumaMidiyan;

<span id="an_31:4">31:4</span> iwaka esizweni, iwaka esizweni, ezizweni
zonke zakwaSirayeli, nowathuma aphume umkhosi.

<span id="an_31:5">31:5</span> Kwakhutshwa ke emawakeni akwaSirayeli
iwaka esizweni, iwaka esizweni, alishumi elinamabini amawaka, exhobele
ukuphuma umkhosi.

<span id="an_31:6">31:6</span> Wawathuma uMoses, yaliwaka esizweni,
ukuba aphume umkhosi; wona enoPinehasi, unyana kaElazare umbingeleli,
aphume umkhosi eneempahla ezingcwele, namaxilongo okuhlaba umkhosi
esandleni sakhe.

<span id="an_31:7">31:7</span> Aphuma ke umkhosi, aya kumaMidiyan,
njengoko uYehova wamwisela umthetho uMoses, ayibulala yonke into
eyindoda.

<span id="an_31:8">31:8</span> Ababulala ookumkani bamaMidiyan ndawonye
nababuleweyo babo, uEvi, noRekem, noTsure, noHure, noRebha, ookumkani
abahlanu bamaMidiyan; noBhileham, unyana kaBhehore, ambulala ngekrele.

<span id="an_31:9">31:9</span> Oonyana bakaSirayeli babathimba abafazi
bakwaMidiyan, neentsapho zabo; namaqegu abo onke, nemfuyo yabo yonke,
nobutyebi babo bonke babuphanga.

<span id="an_31:10">31:10</span> Bayitshisa ngomlilo imizi yabo yonke
ezindaweni zokuhlala kwabo, neengqili zabo zonke;

<span id="an_31:11">31:11</span> bawathabatha onke amaxhoba nezinto
zonke eziphangiweyo, awabantu naweenkomo.

<span id="an_31:12">31:12</span> Babazisa abathinjiweyo, namaxhoba,
nempahla ephangiweyo, kuMoses nakuElazare umbingeleli, nakwibandla
loonyana bakaSirayeli eminqubeni, ezinkqantoshini zakwaMowabhi,
ezingaseYordan malunga neYeriko.

<span id="an_31:13">31:13</span> Baphuma ooMoses noElazare umbingeleli
nezikhulu zonke zebandla, baya kubakhawulela ngaphandle kweminquba.

<span id="an_31:14">31:14</span> UMoses wanoburhalarhume kubo abaveleli
bomkhosi, abathetheli-waka nabathetheli-khulu, ababevela emkhosini waloo
mfazwe.

<span id="an_31:15">31:15</span> Wathi uMoses kubo, Niwasindisile na
onke amankazana?

<span id="an_31:16">31:16</span> Yabonani, ngawo la athi ngelizwi
likaBhileham amenezisa oonyana bakaSirayeli kuYehova ngenxa kaPehore,
kwabakho isibetho ebandleni likaYehova.

<span id="an_31:17">31:17</span> Yibulaleni ngoko yonke into eyindoda
ezintsatsheni; namankazana onke ayazileyo indoda ngokulala nayo
wabulaleni.

<span id="an_31:18">31:18</span> Ke zonke iintsapho emankazaneni
ezingalalanga nandoda, zisindiseni.

<span id="an_31:19">31:19</span> Ke nina misani iintente ngaphandle
kweminquba iintsuku ezisixhenxe. Bonke ababulele umntu, bonke
abachukumise obuleweyo, nozihlambulula isono ngomhla wesithathu
nangomhla wesixhenxe, nina nabo nibathimbileyo.

<span id="an_31:20">31:20</span> Neengubo zonke, neempahla zonke
zezikhumba, neento zonke ezenziwe ngoboya bebhokhwe, neempahla zonke
zomthi, nozihlambulula.

<span id="an_31:21">31:21</span> Wathi uElazare umbingeleli kumadoda
omkhosi abeye kuloo mfazwe, Nguwo lowo ummiselo womyalelo uYehova
ammiseleyo uMoses.

<span id="an_31:22">31:22</span> Kodwa igolide, nesilivere, nobhedu,
nesinyithi, netin, nelothe,

<span id="an_31:23">31:23</span> yonke into enokumelana nomlilo,
noyicandisa emlilweni, ihlambuluke, kodwa ke ihlanjululwe ngamanzi
okuhlamba ukungcola. Ke yonke into engenako ukumelana nomlilo,
noyicandisa emanzini.

<span id="an_31:24">31:24</span> Ize nihlambe iingubo zenu ngomhla
wesixhenxe; nohlambuluka ke, ningene emveni koko eminqubeni.

<span id="an_31:25">31:25</span> Wathetha uYehova kuMoses, wathi,

<span id="an_31:26">31:26</span> Bala inani lamaxhoba athinjiweyo,
awabantu naweenkomo, wenanoElazare umbingeleli, neentloko zezindlu
zooyise zebandla.

<span id="an_31:27">31:27</span> Uze uwahlule kubini amaxhoba, phakathi
kwabayilwileyo imfazwe baphuma umkhosi, nebandla lonke:

<span id="an_31:28">31:28</span> urhumele uYehova inani kumadoda okulwa
aphume umkhosi, umphefumlo ube mnye emakhulwini amahlanu, kubo abantu,
nakuzo iinkomo, nakuwo amaesile, nakuyo impahla emfutshane.

<span id="an_31:29">31:29</span> Nothabatha esiqingatheni sabo, unike
uElazare umbingeleli, ibe ngumrhumo kaYehova.

<span id="an_31:30">31:30</span> Esiqingatheni soonyana bakaSirayeli
wothabatha ibe nye, ekhethiweyo emashumini amahlanu kubo abantu, nakuzo
iinkomo, nakuwo amaesile, nakuyo impahla emfutshane, nakuwo amaqegu
onke, unike abaLevi abagcina isigxina somnquba kaYehova.

<span id="an_31:31">31:31</span> Wenza ke uMoses noElazare umbingeleli
njengoko uYehova wamwiselayo umthetho uMoses.

<span id="an_31:32">31:32</span> Ke amaxhoba, amasalela ezinto
eziphangiweyo, ababeziphangile abantu bomkhosi, aba ngamakhulu
omathandathu amawaka, anamanci asixhenxe amawaka, anesihlanu samawaka
empahla emfutshane;

<span id="an_31:33">31:33</span> ngamashumi osixhenxe amawaka, anesibini
samawaka eenkomo;

<span id="an_31:34">31:34</span> ngamashumi omathandathu amawaka,
anawaka-nye amaesile;

<span id="an_31:35">31:35</span> neziqu zabantu emankazaneni angalalanga
nandoda, zonke iziqu ngamashumi omathathu anesibini samawaka.

<span id="an_31:36">31:36</span> Isiqingatha, isabelo sabaphuma umkhosi
ngokwenani, saba yimpahla emfutshane engamakhulu omathathu amawaka,
anamanci mathathu amawaka, anesixhenxe samawaka, anamakhulu mahlanu;

<span id="an_31:37">31:37</span> inani likaYehova empahleni emfutshane,
ngamakhulu omathandathu, anamanci asixhenxe anantlanu.

<span id="an_31:38">31:38</span> Iinkomo, ngamashumi omathathu amawaka,
anesithandathu samawaka; kuzo, inani likaYehova ngamashumi osixhenxe
anambini.

<span id="an_31:39">31:39</span> Amaesile, ngamashumi omathandathu
amawaka, anamakhulu omahlanu; kuwo, inani likaYehova ngamashumi
omathandathu ananye.

<span id="an_31:40">31:40</span> Iziqu zabantu, lishumi elinesithandathu
lamawaka; kuzo, inani likaYehova, iziqu zabantu, ngamashumi omathathu
anazibini.

<span id="an_31:41">31:41</span> UMoses inani elo walinika uElazare
umbingeleli, ukuba libe ngumrhumo kaYehova, njengoko uYehova wamwisela
umthetho uMoses.

<span id="an_31:42">31:42</span> Isiqingatha soonyana bakaSirayeli,
awasahlulayo uMoses kweyamadoda abephume umkhosi,

<span id="an_31:43">31:43</span> isiqingatha esisesebandla, empahleni
emfutshane, saba ngamakhulu omathathu amawaka, anamancimathathu amawaka,
anesixhenxe samawaka, anamakhulu mahlanu.

<span id="an_31:44">31:44</span> Iinkomo, ngamashumi omathathu amawaka,
anesithandathu samawaka;

<span id="an_31:45">31:45</span> amaesile, ngamashumi omathathu amawaka,
anamakhulu mahlanu;

<span id="an_31:46">31:46</span> iziqu zabantu, lishumi elinesithandathu
lamawaka.

<span id="an_31:47">31:47</span> Wacaphula uMoses esiqingatheni soonyana
bakaSirayeli into ekhethiweyo, yanye emashumini omahlanu ebantwini,
nasezinkomeni, wazinika abaLevi, abagcina isigxina somnquba kaYehova,
njengoko uYehova wamwisela umthetho uMoses.

<span id="an_31:48">31:48</span> Basondela kuMoses abaveleli
ababengabamawaka omkhosi, abathetheli-waka nabathetheli-khulu,

<span id="an_31:49">31:49</span> bathi kuMoses, Abakhonzi bakho
balibalile inani lamadoda okulwa, abesezandleni zethu; akukho nanye
indoda engekhoyo kuthi.

<span id="an_31:50">31:50</span> Sisondeze umsondezo kaYehova, elowo
ngokufumana kwakhe, impahla yegolide imixhaka, nezacholo, nemisesane
yokutywina, namajikazi, nezidanga, ukuba siyicamagushele imiphefumlo
yethu phambi koYehova.

<span id="an_31:51">31:51</span> Wayithabatha uMoses noElazare
umbingeleli igolide kubo, yonke impahla esetyenziweyo.

<span id="an_31:52">31:52</span> Yonke igolide yomrhumo ababeyirhumele
uYehova yaba ziishekele ezilishumi elinesithandathu lamawaka, anamakhulu
osixhenxe, anamanci mahlanu, evela kubathetheli-waka, evela
kubathetheli-khulu.

<span id="an_31:53">31:53</span> Wona amadoda abephume umkhosi
abezithimbele.

<span id="an_31:54">31:54</span> Wayithabatha uMoses noElazare
umbingeleli igolide kubathetheli-waka nakubathetheli-khulu, bayingenisa
ententeni yokuhlangana. Yaba sisikhumbuzo soonyana bakaSirayeli phambi
koYehova.

<span id="an_32:1">32:1</span> Oonyana bakaRubhen noonyana bakaGadi baye
benemfuyo eninzi, inkulu kunene. Balibona ilizwe laseYazere nelizwe
laseGiliyadi, nantso loo ndawo iyindawo yemfuyo.

<span id="an_32:2">32:2</span> Beza oonyana bakaGadi noonyana
bakaRubhen, bathetha kuMoses nakuElazare umbingeleli, nakwizikhulu
zebandla, bathi,

<span id="an_32:3">32:3</span> IAtaroti, neDibhon, neYazare, neNimra,
neHeshbhon, ne-Elale, neSebham, neNebho, neBhehon,

<span id="an_32:4">32:4</span> ilizwe awalibethayo uYehova phambi
kwebandla lakwaSirayeli, lilizwe lemfuyo; ke abakhonzi bakho banemfuyo.

<span id="an_32:5">32:5</span> Bathi, Ukuba usibabale, abakhonzi bakho
mabanikwe elo zwe, ukuba libe lelabo; ungasiwezi iYordan.

<span id="an_32:6">32:6</span> Wathi uMoses koonyana bakaGadi noonyana
bakaRubhen, Baye emfazweni abazalwana benu, nihlale apha na nina?

<span id="an_32:7">32:7</span> Yini na ukuba nizityhafise iintliziyo
zoonyana bakaSirayeli, ukuba bangaweleli ezweni abanika lona uYehova?

<span id="an_32:8">32:8</span> Benjenjalo ooyihlo ekubasuseni kwam
eKadeshe-bharneha, ukuba balikhangele ilizwe.

<span id="an_32:9">32:9</span> Benyuka bada baya esihlanjeni
sakwaEshkoli, balibona ilizwe, bazityhafisa iintliziyo zoonyana
bakaSirayeli, ukuba bangayi ezweni abanikayo uYehova.

<span id="an_32:10">32:10</span> Wavutha umsindo kaYehova ngaloo mhla,
wafunga, wathi,

<span id="an_32:11">32:11</span> Ndobona ukuba okha awubone amadoda
anyukayo eYiputa, athabathela kominyaka imashumi mabini ezelwe enyusa,
umhlaba endawufungela uAbraham noIsake noYakobi, kuba engakuzalisanga
ukundilandela;

<span id="an_32:12">32:12</span> ingenguKalebhi unyana kaYefune,
umKenazi, noYoshuwa, unyana kaNun; ngokuba bekuzalisile ukumlandela
uYehova bona.

<span id="an_32:13">32:13</span> Wavutha umsindo kaYehova kumaSirayeli,
wawabhadulisa entlango iminyaka emashumi mane, sada sagqitywa sonke
isizukulwana, esaye senze ububi emehlweni kaYehova.

<span id="an_32:14">32:14</span> Nanku nisuke nema esikhundleni
sooyihlo, nikukwanda kwamadoda awonayo, ukongeza ngakumbi ekuvutheni
komsindo kaYehova kwaSirayeli.

<span id="an_32:15">32:15</span> Xa nithe nabuya ekumlandeleni, wophinda
kanjalo abasalise entlango nibonakalise ke aba bantu bonke.

<span id="an_32:16">32:16</span> Basondela kuye bathi, Izibaya zempahla
emfutshane siya kuzibiyela imfuyo yethu apha, imizi siyakhele usapho
lwethu.

<span id="an_32:17">32:17</span> Ke thina siya kukhawuleza sixhobe,
sihambe phambi koonyana bakaSirayeli, side sibaseendaweni yabo; usapho
lwethu luhlale emizini enqatyisiweyo, ngenxa yabemi balo ilizwe.

<span id="an_32:18">32:18</span> Asiyi kubuyela ezindlwini zethu, bade
oonyana bakaSirayeli balizuze ilifa, elowo ilifa lakhe.

<span id="an_32:19">32:19</span> Kuba asiyi kudla lifa nabo phesheya
kweYordan nangaphaya, xa ilifa lethu silizuze nganeno kweYordan
ngasempumalanga.

<span id="an_32:20">32:20</span> Wathi uMoses kubo, Ukuba nithe nalenza
elo lizwi, ukuba nithe naxhobela imfazwe phambi koYehova,

<span id="an_32:21">32:21</span> bayiwela iYordan bonke abaxhobileyo
kuni, behamba phambi koYehova, bada bazigqogqa iintshaba zabo phambi
kwabo,

<span id="an_32:22">32:22</span> leyiswa ilizwe phambi koYehova, nabuya
emveni koko: noba msulwa ke kuYehova nakuSirayeli, eli lizwe libe lelenu
phambi koYehova.

<span id="an_32:23">32:23</span> Ke ukuba anithanga nenjenjalo,
yabonani, noba nonile kuYehova, nazi ukuba isono senu siya kunifumana.

<span id="an_32:24">32:24</span> Zakheleni imizi iintsapho zenu,
nezibaya zempahla yenu emfutshane, niyenze le nto iphumileyo emlonyeni
wenu.

<span id="an_32:25">32:25</span> Bathetha oonyana bakaGadi noonyana
bakaRubhen, bathi, Abakhonzi bakho baya kwenza njengoko inkosi yethu
iwise umthetho.

<span id="an_32:26">32:26</span> Abantwana bethu, nabafazi bethu,
nemfuyo yethu, namaqegu ethu onke, oba khona emizini yaseGiliyadi.

<span id="an_32:27">32:27</span> Ke abakhonzi bakho baya kuwela, bonke
abomkhosi bexhobele imfazwe phambi koYehova, njengoko inkosi yethu
itshoyo.

<span id="an_32:28">32:28</span> UMoses wamwisela umthetho ngabo
uElazare umbingeleli, noYoshuwa unyana kaNun, neentloko zezindlu zooyise
zezizwe zoonyana bakaSirayeli.

<span id="an_32:29">32:29</span> Wathi uMoses kubo, Ukuba oonyana
bakaGadi noonyana bakaRubhen bathe bawela nani eYordan, bonke bexhobele
imfazwe phambi koYehova, laza leyiswa ilizwe phambi kwenu, nobanika
ilizwe laseGiliyadi, ukuba libe lelabo.

<span id="an_32:30">32:30</span> Ke ukuba abathanga bawele bexhobile
nani, boba nelifa phakathi kwenu ezweni lakwaKanan.

<span id="an_32:31">32:31</span> Baphendula oonyana bakaGadi noonyana
bakaRubhen, bathi, Oko akuthethileyo uYehova kubakhonzi bakho, baya
kukwenza.

<span id="an_32:32">32:32</span> Thina siya kuwela sixhobile phambi
koYehova, siye ezweni lakwaKanan, ukuze ibe yeyethu inzuzo yelifa lethu
nganeno kweYordan.

<span id="an_32:33">32:33</span> UMoses wabanika oonyana bakaGadi
noonyana bakaRubhen nesiqingatha sesizwe sakwaManase, unyana kaYosefu,
ubukumkani bukaSihon ukumkani wama-Amori, nobukumkani bukaOgi ukumkani
waseBhashan, ilizwe elo ngokwemizi yalo nemida yalo, imizi yelizwe elo
ngeenxa zonke.

<span id="an_32:34">32:34</span> Bayakha oonyana bakaGadi iDibhon,
neAtaroti, neArohere,

<span id="an_32:35">32:35</span> neAtaroti-shofan, neYazere,
neYogebheha,

<span id="an_32:36">32:36</span> neBhete-nimra, neBhete-haran, imizi
enqatyisiweyo, nezibaya zempahla emfutshane.

<span id="an_32:37">32:37</span> Oonyana bakaRubhen bayakha iHeshbhon,
ne-Elale, neKiriyatayim,

<span id="an_32:38">32:38</span> neNebho, neBhahali-mehon (iguqulwe
amagama ayo), neSibhema; bayibiza ngamagama wambi imizi abayakhayo.

<span id="an_32:39">32:39</span> Baya oonyana bakaMakire, unyana
kaManase, eGiliyadi; bayithimba, bawagqogqa ama-Amori abekuyo.

<span id="an_32:40">32:40</span> UMoses wamnika elaseGiliyadi uMakire,
unyana kaManase, wahlala kulo.

<span id="an_32:41">32:41</span> UYahire unyana kaManase waya wazithimba
iilali zakhona, wathi yiHavoti-yahire.

<span id="an_32:42">32:42</span> UNobha wayawayithimba iKenati
namagxamesi ayo, wathi igama layo yiNobha.

<span id="an_33:1">33:1</span> Zizo ezi iimfuduka zoonyana bakaSirayeli,
abaphumayo ezweni laseYiputa ngokwemikhosi yabo, ngesandla sikaMoses
noAron.

<span id="an_33:2">33:2</span> UMoses wakubhala ukuphuma kwabo
ngokweemfuduka zabo, ngokomlomo kaYehova. Zizo ke ezi iimfuduka zabo
ngokuphuma kwabo:

<span id="an_33:3">33:3</span> Banduluka eRameses ngenyanga yokuqala,
ngosuku lweshumi elinesihlanu lwenyanga yokuqala; ngengomso emva
kwepasika, baphuma oonyana bakaSirayeli ngesandla esiphakamileyo,
emehlweni amaYiputa onke.

<span id="an_33:4">33:4</span> AmaYiputa ayengcwaba abo wababethayo
uYehova kuwo, bonke abamazibulo; nasezithixweni zabo uYehova wenza
izigwebo.

<span id="an_33:5">33:5</span> Banduluka oonyana bakaSirayeli eRameses,
bamisa iintente eSukoti.

<span id="an_33:6">33:6</span> Banduluka eSukoti, bamisa e-Etam,
esesiphelweni sentlango.

<span id="an_33:7">33:7</span> Banduluka e-Etam, babuyela
ngasePihahiroti, ephambi kweBhahali-tsefon, bamisa phambi kweMigidoli.

<span id="an_33:8">33:8</span> Banduluka phambi kweHahiroti, baluwela
ulwandle, baya entlango; bahamba uhambo lweemini ezintathu entlango
ye-Etam, bamisa eMara.

<span id="an_33:9">33:9</span> Banduluka eMara, bafika e-Elim; kwakukho
e-Elim apho imithombo yamanzi elishumi elinamibini, nemithi yesundu
engamashumi asixhenxe, bamisa khona.

<span id="an_33:10">33:10</span> Banduluka e-Elim, bamisa ngaseLwandle
oluBomvu.

<span id="an_33:11">33:11</span> Banduluka eLwandle oluBomvu, bamisa
entlango yeSin.

<span id="an_33:12">33:12</span> Banduluka entlango yeSin, bamisa
eDofeka.

<span id="an_33:13">33:13</span> Banduluka eDofeka, bamisa eAlushe.

<span id="an_33:14">33:14</span> Banduluka eAlushe, bamisa eRefidim,
apho kwakungekho manzi okuba abantu basele.

<span id="an_33:15">33:15</span> Banduluka eRefidim, bamisa entlango
yeSinayi.

<span id="an_33:16">33:16</span> Banduluka entlango yeSinayi, bamisa
eKibroti-hatahava.

<span id="an_33:17">33:17</span> Banduluka eKibroti-hatahava, bamisa
eHatseroti.

<span id="an_33:18">33:18</span> Banduluka eHatseroti, bamisa eRitema.

<span id="an_33:19">33:19</span> Banduluka eRitema, bamisa
eRimon-peretse.

<span id="an_33:20">33:20</span> Banduluka eRimon-peretse, bamisa
eLibhena.

<span id="an_33:21">33:21</span> Banduluka eLibhena, bamisa eRisa.

<span id="an_33:22">33:22</span> Banduluka eRisa, bamisa eKehelata.

<span id="an_33:23">33:23</span> Banduluka eKehelata, bamisa entabeni
yeShefere.

<span id="an_33:24">33:24</span> Banduluka entabeni yeShefere, bamisa
eHarada.

<span id="an_33:25">33:25</span> Banduluka eHarada, bamisa eMakeloti.

<span id="an_33:26">33:26</span> Banduluka eMakeloti, bamisa eTahati.

<span id="an_33:27">33:27</span> Banduluka eTahati, bamisa eTara.

<span id="an_33:28">33:28</span> Banduluka eTara, bamisa eMiteka.

<span id="an_33:29">33:29</span> Banduluka eMiteka, bamisa eHashemona.

<span id="an_33:30">33:30</span> Banduluka eHashemona, bamisa eMoseroti.

<span id="an_33:31">33:31</span> Banduluka eMoseroti, bamisa
eBhene-yahakan.

<span id="an_33:32">33:32</span> Banduluka eBhene-yahakan, bamisa
emqolombeni waseGidegadi.

<span id="an_33:33">33:33</span> Banduluka emqolombeni waseGidegadi,
bamisa eYotebhata.

<span id="an_33:34">33:34</span> Banduluka eYotebhata, bamisa eAbrona.

<span id="an_33:35">33:35</span> Banduluka eAbrona, bamisa
e-Etsiyon-gebhere.

<span id="an_33:36">33:36</span> Banduluka e-Etsiyon-gebhere, bamisa
entlango yeTsin eyiKadeshe.

<span id="an_33:37">33:37</span> Banduluka eKadeshe, bamisa entabeni
yeHore, esiphelweni selizwe lwakwaEdom.

<span id="an_33:38">33:38</span> Wenyuka uAron, umbingeleli, waya
entabeni yeHore ngokomlomo kaYehova, wafela khona ngomnyaka wamashumi
amane wokuphuma koonyana bakaSirayeli ezweni lamaYiputa, ngenyanga
yesihlanu, ngolokuqala enyangeni leyo.

<span id="an_33:39">33:39</span> UAron wayeminyaka ilikhulu linamanci
mabini anamithathu ezelwe, ekufeni kwakhe entabeni yeHore.

<span id="an_33:40">33:40</span> Weva umKanan, ukumkani waseAradi,
owayehleli kwelisezantsi ezweni lakwaKanan ukuba bafikile oonyana
bakaSirayeli.

<span id="an_33:41">33:41</span> Banduluka entabeni yeHore, bamisa
eTsalimona.

<span id="an_33:42">33:42</span> Banduluka eTsalimona, bamisa ePunon.

<span id="an_33:43">33:43</span> Banduluka ePunon, bamisa eObhoti.

<span id="an_33:44">33:44</span> Banduluka eObhoti, bamisa eIye-abharim,
emdeni wakwaMowabhi.

<span id="an_33:45">33:45</span> Banduluka eIyim, bamisa eDibhon
yakwaGadi.

<span id="an_33:46">33:46</span> Banduluka eDibhon yakwaGadi, bamisa
eAlimon-dihlatayim.

<span id="an_33:47">33:47</span> Banduluka eAlimon-dihlatayim, bamisa
ezintabeni zeAbharim phambi kweNebho.

<span id="an_33:48">33:48</span> Banduluka ezintabeni zeAbharim, bamisa
ezinkqantosini zakwaMowabhi, ngaseYordan malunga neYeriko,

<span id="an_33:49">33:49</span> Bamisa ngaseYordan, bethabathela
kwiBhete-yeshimoti, besa kwiAbhele-shitim ezinkqantosini zakwaMowabhi.

<span id="an_33:50">33:50</span> Wathetha uYehova kuMoses ezinkqantosini
zakwaMowabhi, ngaseYordan malunga neYeriko, esithi,

<span id="an_33:51">33:51</span> Thetha koonyana bakaSirayeli, uthi
kubo, Xa nithe nayiwela iYordan, nangena ezweni lakwaKanan,

<span id="an_33:52">33:52</span> nobagqogqa bonke abemi belo zwe phambi
kwenu, niwachithe onke amatye angumfanekiso, nemifanekiso yabo yonke
etyhidiweyo niyichithe, nazo zonke iziganga zabo nizitshabalalise;

<span id="an_33:53">33:53</span> nilihluthe ilizwe, nihlale kulo; kuba
ndininikile ilizwe eli, ukuba nime kulo.

<span id="an_33:54">33:54</span> Nize nilabe ilizwe ngamaqashiso
ngokwemizalwane yenu. Omninzi nolenza lininzi ilifa lawo, omncinane
nilenze lincinane ilifa lawo; ingulowo ube sendaweni elothiliwe kuyo
iqashiso lawo. Nolidla ilifa ngokwezizwe zooyihlo.

<span id="an_33:55">33:55</span> Ukuba anithanga nibagqogqe abemi
belizwe phambi kwenu, kothi abo nibasalisileyo babengameva emehlweni
enu, neemviko emacaleni enu, banibandezele ezweni enihleli kulo.

<span id="an_33:56">33:56</span> Kothi, njengoko ndagqibayo ukwenza
kubo, ndenze ngako nakuni.

<span id="an_34:1">34:1</span> Wathetha uYehova kuMoses, esithi,

<span id="an_34:2">34:2</span> Bawisele oonyana bakaSirayeli umthetho,
uthi kubo, Xa nithe nangena ezweni lakwaKanan (lilo eli ilizwe eliya
kuwela kuni libe lilifa, ilizwe lakwaKanan ngokwemida yalo),

<span id="an_34:3">34:3</span> icala lenu lasezantsi lothabathela
entlango yeTsin, ngasemacaleni akwaEdom; nomda wenu wasezantsi
wothabathela esiphelweni soLwandle lweTyuwa ngasempumalanga;

<span id="an_34:4">34:4</span> umda wenu ujikele ezantsi, uye ekunyukeni
kweAkrabhim, udlule uye eTsin, nokuphuma kwawo usinge ezantsi
eKadeshe-bharneha; uphume uye eHatsare-adare, udlule uye eAtsemon;

<span id="an_34:5">34:5</span> umda ujikele eAtsemon, uye emlanjaneni
waseYiputa; ukuphuma kwawo usinge elwandle.

<span id="an_34:6">34:6</span> Umda wenu wasentshonalanga woba lulwandle
olukhulu, nommandla walo; lowo woba ngumda wenu wasentshonalanga.

<span id="an_34:7">34:7</span> Woba ngulo umda wenu wangasentla:
nothabathela elwandle olukhulu, nizisikele intaba yeHore;

<span id="an_34:8">34:8</span> nithabathele entabeni yeHore, nisike niye
eHamati; ukuphuma komda, uye eTsedada;

<span id="an_34:9">34:9</span> uphume umda uyeeZifron; ukuphuma kwawo
ume eHatsare-enan. Ngumda wenu wangasentla ke lowo.

<span id="an_34:10">34:10</span> Nozisikela umda wasempumalanga,
nithabathele eHatsare-enan, nise eShefam;

<span id="an_34:11">34:11</span> uhle umda eShefam, uyeeRibhela,
ngasempumalanga eAyin; uhle umda uthane nqiphu negxalaba loLwandle
lwaseKinerete ngasempumalanga;

<span id="an_34:12">34:12</span> umda uhle iYordan; ukuphuma kwawo kume
ngoLwandle lweTyuwa. Loba lilizwe lenu elo, ngokwemida yalo ngeenxa
zonke.

<span id="an_34:13">34:13</span> UMoses wabawisela umthetho oonyana
bakaSirayeli, esithi, Lilo elo ilizwe enolabelwa ngeqashiso, awise
umthetho ngalo uYehova wokuba linikwe izizwe ezisithoba ezinesiqingatha
sesizwe.

<span id="an_34:14">34:14</span> Ngokuba isizwe soonyana bakaRubhen
ngokwezindlu zooyise, nesizwe soonyana bakaGadi ngokwezindlu zooyise,
nesiqingatha sesizwe sikaManase, sisesilizuzile ilifa laso.

<span id="an_34:15">34:15</span> Izizwe ezibini nesiqingatha sesizwe
zilizuzile ilifa lazo nganeno kweYordan, malunga neYeriko
ngasempumalanga phambili.

<span id="an_34:16">34:16</span> Wathetha uYehova kuMoses, esithi,

<span id="an_34:17">34:17</span> Ngawo la amagama amadoda aya kunabela
ilizwe ukuba libe lilifa: uElazare umbingeleli, noYoshuwa unyana kaNun.

<span id="an_34:18">34:18</span> Nothabatha isikhulu sibe sinye,
isikhulu sibe sinye esizweni, nilabe ilizwe ukuba libe lilifa.

<span id="an_34:19">34:19</span> Ngawo la amagama aloo madoda: esizweni
sakwaYuda, nguKalebhi unyana kaYefune;

<span id="an_34:20">34:20</span> esizweni soonyana bakaSimon,
nguShemuweli unyana ka-Amihude;

<span id="an_34:21">34:21</span> esizweni sakwaBhenjamin, nguElidade
unyana kaKiselon;

<span id="an_34:22">34:22</span> esizweni soonyana bakaDan, sisikhulu
esinguBhuki unyana kaYogeli;

<span id="an_34:23">34:23</span> koonyana bakaYosefu, esizweni soonyana
bakaManase, sisikhulu esinguHaniyeli, unyana kaEfodi;

<span id="an_34:24">34:24</span> esizweni soonyana bakaEfrayim,
sisikhulu esinguKemuweli, unyana kaShifitan;

<span id="an_34:25">34:25</span> esizweni soonyana bakaZebhulon,
sisikhulu esinguElitsafan, unyana kaParnaki;

<span id="an_34:26">34:26</span> esizweni soonyana bakaIsakare,
sisikhulu esinguPalatiyeli, unyana ka-Azan;

<span id="an_34:27">34:27</span> esizweni soonyana baka-Ashere,
sisikhulu esinguAhihudi, unyana kaShelomi;

<span id="an_34:28">34:28</span> esizweni soonyana bakaNafetali,
sisikhulu esinguPedayeli, unyana ka-Amihude.

<span id="an_34:29">34:29</span> Ngabo abo, awabawiselayo umthetho
uYehova wokuba bababele ilifa oonyana bakaSirayeli ezweni lakwaKanan.

<span id="an_35:1">35:1</span> Wathetha uYehova kuMoses ezinkqantsoni
zakwaMowabhi ngaseYordan, malunga neYeriko, esithi,

<span id="an_35:2">35:2</span> Bawisele oonyana bakaSirayeli umthetho,
ukuba babanike abaLevi elifeni lenzuzo yabo imizi yokubabahlale kuyo,
nibanike abaLevi namadlelo ngasemizini yabo ngeenxa zonke.

<span id="an_35:3">35:3</span> Imizi yabo yoba yeyokuhlala, amadlelo ayo
abe ngaweenkomo zabo, nempahla yabo, nento yabo yonke ephilileyo.

<span id="an_35:4">35:4</span> Amadlelo emizi enobanika abaLevi
othabathela eludongeni lomzi ase ngaphandle, abe ziikubhite eziliwaka
ngeenxa zonke;

<span id="an_35:5">35:5</span> nilinganise nithabathela ngaphandle
komzi, icala lasempumalanga libe ziikubhite ezingamawaka amabini, icala
langasezantsi libe ziikubhite ezingamawaka amabini, icala
lasentshonalanga libe ziikubhite ezingamawaka amabini, icala langasentla
libe ziikubhite ezingamawaka amabini, umzi ubesesazulwini. Lawo oba
ngamadlelo emizi yabo.

<span id="an_35:6">35:6</span> Imizi eniya kuyinika abaLevi yoba nemizi
emithandathu yokusabela, enobanika ukuba abalekele kuyo umbulali, kuleyo
nongeze imizi engamashumi amane anambini.

<span id="an_35:7">35:7</span> Yonke imizi enobanika yona abaLevi yoba
yimizi engamashumi amane anesibhozo, anamadlelo ayo.

<span id="an_35:8">35:8</span> Imizi enobanika enzuzweni yoonyana
bakaSirayeli noyenza mininzi kwesininzi, niyenze mincinane kwesincinane;
eso isizwe, ngokomlinganiso welifa laso esiya kulidla, sobanika abaLevi
emizini yaso.

<span id="an_35:9">35:9</span> Wathetha uYehova kuMoses, esithi,

<span id="an_35:10">35:10</span> Thetha koonyana bakaSirayeli, uthi
kubo, Xa nithe nayiwela iYordan, nafika ezweni lakwaKanan,

<span id="an_35:11">35:11</span> nozihlelela imizi ibe yimizi yenu
yokusabela, abalekele kuyo umbulali obulele umntu ngengozi.

<span id="an_35:12">35:12</span> Yoba yimizi yenu yokusaba
kumphindezeli, angafi umbulali, ade eme phambi kwebandla, lithethwe
ityala lakhe.

<span id="an_35:13">35:13</span> Ke imizi enobanika yoba yimizi yenu
yokusabela emithandathu.

<span id="an_35:14">35:14</span> Nganeno kweYordan nobanika imizi
emithathu; ezweni lakwaKanan nobanika imizi emithathu, ibe
yimiziyokusabela.

<span id="an_35:15">35:15</span> Loo mizi mithandathu yoba yeyokusabela
koonyana bakaSirayeli, nakumphambukeli, nakundwendwe oluphakathi kwenu,
babalekele kuyo bonke ababulele umntu ngengozi.

<span id="an_35:16">35:16</span> Ukuba ubani uthe wambetha umntu
ngentsimbi, wafa, ungumbulali; wobulawa afe umbulali lowo.

<span id="an_35:17">35:17</span> Ukuba uthe wambetha ngelitye
elisesandleni, angafayo ngalo, wafa, ungumbulali; makabulawe afe
umbulali lowo.

<span id="an_35:18">35:18</span> Nokuba uthe wambetha ngento engumthi
osesandleni, angafayo ngayo, wafa, ungumbulali; makabulawe afe umbulali
lowo.

<span id="an_35:19">35:19</span> Umphindezeli wegazi wombulala ngokwakhe
umbulali lowo; akuqubisana naye wombulala ngokwakhe.

<span id="an_35:20">35:20</span> Ukuba uthe wamtyhala ngokumthiya,
nokuba umgibisele emzonda, wafa;

<span id="an_35:21">35:21</span> nokuba uthe wambetha ngesandla sakhe
ngobutshaba, wafa: makabulawe afe lowo umbethileyo; ungumbulali yena.
Umphindezeli wegazi wombulala umbulali lowo akuqubisana naye.

<span id="an_35:22">35:22</span> Ukuba uthe wamqubula wamtyhala,
engenabutshaba, nokuba umgibisele ngempahla nokuba nangayiphi na into,
engamzondi,

<span id="an_35:23">35:23</span> nokuba lilitye angafayo ngalo,
engamboni, amwisele ngalo, engenabutshaba naye, engafuni kumenza nto
imbi:

<span id="an_35:24">35:24</span> liya kwahlula ibandla phakathi
kobethileyo nomphindezeli wegazi, ngokwezo zigwebo;

<span id="an_35:25">35:25</span> limhlangule ibandla umbulali esandleni
somphindezeli wegazi, limbuvisele ibandla emzini wokusabela kwakhe,
abebalekele kuwo, ahlale kuwo ade afe umbingeleli omkhulu othanjisiweyo
ngeoli engcwele.

<span id="an_35:26">35:26</span> Ukuba umbulali uthe waphuma ngaphandle
komda womzi wokusabela kwakhe abebalekele kuwo,

<span id="an_35:27">35:27</span> umphindezeli wegazi wamfumana
engaphandle komda womzi wokusabela kwakhe, umphindezeli wegazi wambulala
umbulali lowo, akayi kuba natyala lagazi lowo.

<span id="an_35:28">35:28</span> Kuba ange ehleli emzini wokusabela
kwakhe, kwada kwafa umbingeleli omkhulu. Ke emveni kukufa kombingeleli
omkhulu, umbulali wobuyela emhlabeni wenzuzo yakhe.

<span id="an_35:29">35:29</span> Ezo zinto zoba ngummiselo wokugweba
kuni kwizizukulwana zenu emakhayeni enu onke.

<span id="an_35:30">35:30</span> Bonke ababulele umntu, makabulawe
umbulali lowo ngomlomo wamangqina; kodwa ingqina lilinye aliyikungqina
ngomntu afe.

<span id="an_35:31">35:31</span> Ize ningathabathi lucamagusho ngenxa
yomphefumlo wobulali osukuba engongendawo, engowokufa; makabulawe afe.

<span id="an_35:32">35:32</span> Ize ningathabathi lucamagusho ngenxa
yobalekele emzini wokusabela kwakhe, ukuba abuye eze kuhlala emhlabeni
wakhe, ade afe umbingeleli.

<span id="an_35:33">35:33</span> Ize ningalihlambeli ilizwe enikulo,
kuba ligazi elihlambela ilizwe. Ilizwe ke alinakucanyagushelwa ngenxa
yegazi eliphalaziweyo kulo, kungengagazi lowaliphalazayo.

<span id="an_35:34">35:34</span> Nize ningalenzi nqambi ke ilizwe
enihleli kulo, endihleli kulo; kuba mna, Yehova, ndihleli phakathi
koonyana bakaSirayeli.

<span id="an_36:1">36:1</span> Kwasondela iintloko zezindlu zooyise
ngokwemizalwane yoonyana bakaGiliyadi, unyana kaMakire, unyana kaManase,
wasemizalwaneni yoonyana bakaYosefu, bathetha phambi koMoses naphambi
kwezikhulu, iintloko zezindlu zooyise zoonyana bakaSirayeli,

<span id="an_36:2">36:2</span> bathi, UYehova wayiwisela umthetho inkosi
yethu, ukuba ibanike ilizwe ngamaqashiso oonyana bakaSirayeli, ukuba
libe lilifa. Inkosi yethu ke yawiselwa umthetho nguYehova, ukuba ilifa
likaTselofehadi, umzalwana wethu, ilinike iintombi zakhe.

<span id="an_36:3">36:3</span> Ke ukuba zithe zaba ngabafazi bothile
koonyana bezizwe zoonyana bakaSirayeli, loncitshiswa ilifa loobawo
lilifa lazo, longezelelwe kwilifa lesizwe eziya kuba kuso, lincitshiswe
iqashiso lelifa lethu.

<span id="an_36:4">36:4</span> Ukuba uthe wafika umnyaka wakuhlokomisa
ngesigodlo koonyana bakaSirayeli, losuka longezelelwe ilifalazo kwilifa
lezizwe eziya kuba kuso, lincitshiswe ilifa lesizwe soobawo lilifa lazo.

<span id="an_36:5">36:5</span> Wabawisela ke uMoses umthetho oonyana
bakaSirayeli ngokomlomo kaYehova, esithi, Isizwe soonyana bakaYosefu
silungisile ukuthetha.

<span id="an_36:6">36:6</span> Lilo eli ilizwi alenze umthetho uYehova
ezintombini zikaTselofehadi: uthi, Mazendele kulowo zimthandileyo, kodwa
mazendele emzalwaneni wesizwe sikayise;

<span id="an_36:7">36:7</span> ukuze lingashenxi ilifa loonyana
bakaSirayeli, lisuke kwesinye isizwe, liye kwesinye isizwe. Ngokuba baya
kunamathela oonyana bakaSirayeli elowo elifeni lesizwe sooyise.

<span id="an_36:8">36:8</span> Zonke iintombi ezinelifa ezizweni
zoonyana bakaSirayeli ziya kwendela kothile emzalwaneni wesizwe sooyise,
ukuze oonyana bakaSirayeli babe nalo elowo ilifa looyise;

<span id="an_36:9">36:9</span> ukuze lingashenxi ilifa esizweni,
liyesizweni simbi, kuba izizwe zoonyana bakaSirayeli ziya kunamathela
eso elifeni laso.

<span id="an_36:10">36:10</span> Njengoko uYehova wamwisela umthetho
uMoses, zenjenjalo iintombi zikaTselofehadi.

<span id="an_36:11">36:11</span> UMala, noTirtsa, noHogela, noMilka,
noNoha, iintombi zikaTselofehadi, zendela koonyana babazalwana bakayise;

<span id="an_36:12">36:12</span> zendela emizalwaneni yoonyana
bakaManase, unyana kaYosefu; ilifa lazo laba sesizweni somzalwana
kayise.

<span id="an_36:13">36:13</span> Yiyo leyo imithetho namasiko
awawawisayo uYehova ngesandla sikaMoses koonyana bakaSirayeli,
ezinkqantosini zakwaMowabhi, ngaseYordan malunga neYeriko.

------------------------------------------------------------------------

[Next: Deuteronomy](deu.md)
