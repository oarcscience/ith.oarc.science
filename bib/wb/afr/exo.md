[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](gen)  [Next](lev) 

------------------------------------------------------------------------

### Afrikaans Bible: Exodus

<span id="an_1:1">1:1</span> En dit is die name van die seuns van Israel
wat in Egipte gekom het; saam met Jakob het hulle gekom, elkeen met sy
huisgesin:

<span id="an_1:2">1:2</span> Ruben, Símeon, Levi en Juda;

<span id="an_1:3">1:3</span> Issaskar, Sébulon en Benjamin;

<span id="an_1:4">1:4</span> Dan en Náftali, Gad en Aser.

<span id="an_1:5">1:5</span> En al die siele wat uit Jakob se lende
voortgekom het, was sewentig siele. Maar Josef was in Egipte.

<span id="an_1:6">1:6</span> En Josef het gesterwe, en al sy broers en
daardie hele geslag.

<span id="an_1:7">1:7</span> Maar die kinders van Israel was vrugbaar en
het baie geword, en hulle het vermeerder en buitengewoon magtig geword,
sodat die land vol was van hulle.

<span id="an_1:8">1:8</span> Toe staan daar 'n nuwe koning oor Egipte op
wat niks van Josef geweet het nie.

<span id="an_1:9">1:9</span> Dié het aan sy volk gesê: Kyk, die volk van
die kinders van Israel is meer en magtiger as ons.

<span id="an_1:10">1:10</span> Kom, laat ons 'n slim plan teen hulle
beraam, sodat hulle nie kan vermeerder nie, en as ons in oorlog geraak,
hulle ook nie by ons vyande aansluit en teen ons veg en uit die land
optrek nie.

<span id="an_1:11">1:11</span> Daar is toe opsigters van dwangarbeid oor
hulle aangestel om hulle met harde arbeid te verdruk. En hulle het vir
Farao die voorraadstede Pitom en Raämses gebou.

<span id="an_1:12">1:12</span> Maar hoe meer hulle verdruk is, hoe meer
het hulle vermenigvuldig en hulle uitgebrei, sodat hulle bang geword het
vir die kinders van Israel.

<span id="an_1:13">1:13</span> Daarom het die Egiptenaars die kinders
van Israel met hardheid laat dien

<span id="an_1:14">1:14</span> en hulle lewe verbitter deur swaar werk
met klei en bakstene en deur allerhande werk in die landerye--al dié
werk wat hulle met hardheid deur hulle laat verrig het.

<span id="an_1:15">1:15</span> En die koning van Egipte het met die
Hebreeuse vroedvroue--die een se naam was Sifra en die ander se naam
Pua--gespreek

<span id="an_1:16">1:16</span> en gesê: As julle die Hebreeuse vroue by
'n geboorte help, moet julle na die geboortestoel kyk: as dit 'n seun
is, maak hom dood; maar is dit 'n dogter, laat haar lewe.

<span id="an_1:17">1:17</span> Maar die vroedvroue het God gevrees en
nie gedoen soos die koning van Egipte aan hulle gesê het nie, maar die
seuntjies laat lewe.

<span id="an_1:18">1:18</span> Toe laat die koning van Egipte die
vroedvroue roep, en hy sê vir hulle: Waarom het julle dit gedoen en die
seuntjies laat lewe?

<span id="an_1:19">1:19</span> En die vroedvroue sê vir Farao: Die
Hebreeuse vroue is nie soos die Egiptiese nie, want hulle is
sterk--voordat die vroedvrou by hulle kom, het hulle al gebaar.

<span id="an_1:20">1:20</span> Maar God het aan die vroedvroue
weldadigheid bewys. En die volk het vermenigvuldig en baie magtig
geword.

<span id="an_1:21">1:21</span> En omdat die vroedvroue God gevrees het,
het Hy huisgesinne aan hulle geskenk.

<span id="an_1:22">1:22</span> Toe gee Farao aan sy hele volk bevel en
sê: Al die seuns wat gebore word, moet julle in die Nyl werp, maar al
die dogters kan julle laat lewe.

<span id="an_2:1">2:1</span> En 'n man uit die huis van Levi het gegaan
en 'n dogter van Levi geneem.

<span id="an_2:2">2:2</span> En die vrou het swanger geword en 'n seun
gebaar. En toe sy sien dat hy mooi was, het sy hom drie maande lank
weggesteek.

<span id="an_2:3">2:3</span> Maar toe sy hom nie langer verborge kon hou
nie, het sy vir hom 'n mandjie van biesies geneem en dit met lymgrond en
pik bestryk; en sy het die seuntjie daarin neergelê en dit in die riete
aan die kant van die Nyl gesit.

<span id="an_2:4">2:4</span> En sy suster het op 'n afstand gaan staan
om te wete te kom wat met hom sou gebeur.

<span id="an_2:5">2:5</span> En Farao se dogter het na die Nyl afgegaan
om 'n bad te neem, terwyl haar diensmeisies aan die kant van die Nyl
heen en weer geloop het. Toe sien sy die mandjie tussen die riete en
stuur haar slavin en laat dit haal.

<span id="an_2:6">2:6</span> Nadat sy dit oopgemaak het, sien sy die
kind, en kyk, dit was 'n seuntjie wat huil! En sy het hom jammer gekry
en gesê: Dit is een van die kinders van die Hebreërs.

<span id="an_2:7">2:7</span> Toe sê sy suster aan die dogter van Farao:
Sal ek vir u 'n pleegmoeder uit die Hebreeuse vroue gaan roep, dat sy
vir u die seuntjie kan soog?

<span id="an_2:8">2:8</span> En Farao se dogter antwoord haar: Ja. En
die jongmeisie het geloop en die seuntjie se moeder geroep.

<span id="an_2:9">2:9</span> Daarop sê Farao se dogter vir haar: Neem
hierdie seuntjie en soog hom vir my, en ek sal jou loon gee. En die vrou
het die seuntjie geneem en hom gesoog.

<span id="an_2:10">2:10</span> En toe die seuntjie groot geword het,
bring sy hom na Farao se dogter; en hy het haar seun geword. En sy het
hom Moses genoem en gesê: Ek het hom mos uit die water getrek.

<span id="an_2:11">2:11</span> En in dié dae toe Moses al groot was, het
hy na sy broers uitgegaan en hulle harde arbeid aangesien. En hy het
gesien hoe 'n Egiptiese man 'n Hebreeuse man, een uit sy broers, slaan.

<span id="an_2:12">2:12</span> En hy het hierheen en daarheen gekyk, en
toe hy sien dat daar niemand was nie, het hy die Egiptenaar doodgeslaan
en hom in die sand begrawe.

<span id="an_2:13">2:13</span> Die volgende dag het hy weer uitgegaan,
en daar was twee Hebreeuse manne wat met mekaar veg. Hy vra toe vir die
een wat ongelyk gehad het: Waarom slaan jy jou naaste?

<span id="an_2:14">2:14</span> En hy antwoord: Wie het jou as owerste en
regter oor ons aangestel? Dink jy om my dood te slaan soos jy die
Egiptenaar omgebring het? En Moses het gevrees en gesê: Waarlik, die
saak het bekend geword!

<span id="an_2:15">2:15</span> En toe Farao van dié saak hoor, het hy
probeer om Moses dood te maak. Maar Moses het van Farao af weggevlug en
in die land Mídian gaan woon. En hy het by 'n put gesit.

<span id="an_2:16">2:16</span> En die priester van Mídian het sewe
dogters gehad: dié het gekom om te put en die drinkbakke vol te maak om
hulle vader se kleinvee te laat drink.

<span id="an_2:17">2:17</span> Maar die veewagters het gekom en hulle
weggedrywe. Toe staan Moses op en help hulle en laat hulle vee drink.

<span id="an_2:18">2:18</span> En toe hulle by hul vader Réhuel kom, sê
hy: Waarom kom julle vandag so gou?

<span id="an_2:19">2:19</span> En hulle antwoord: 'n Egiptiese man het
ons uit die hand van die veewagters verlos; en hy het ook volop vir ons
geput en die vee laat drink.

<span id="an_2:20">2:20</span> Daarop sê hy vir sy dogters: En waar is
hy? Waarom het julle die man dan daar laat staan? Roep hom, dat hy brood
kan eet.

<span id="an_2:21">2:21</span> En Moses het ingewillig om by die man te
bly, en hy het aan Moses sy dogter Sippóra gegee.

<span id="an_2:22">2:22</span> En toe sy 'n seun baar, het hy hom Gersom
genoem. Want hy het gesê: Ek het 'n vreemdeling in 'n vreemde land
geword.

<span id="an_2:23">2:23</span> En in daardie lang tyd het die koning van
Egipte gesterwe. En die kinders van Israel het gesug en geweeklaag
vanweë die slawerny. En hulle geroep om hulp oor hulle slawerny het
opgeklim tot God.

<span id="an_2:24">2:24</span> En God het hulle gekerm gehoor, en God
het gedink aan sy verbond met Abraham, met Isak en met Jakob.

<span id="an_2:25">2:25</span> En God het die kinders van Israel
aangesien, en God het hulle geken.

<span id="an_3:1">3:1</span> En Moses het die kleinvee opgepas van sy
skoonvader Jetro, die priester van Mídian. En toe hy die kleinvee agter
die woestyn gedryf het, kom hy by die berg van God, by Horeb.

<span id="an_3:2">3:2</span> Daarop verskyn die Engel van die HERE aan
hom in 'n vuurvlam uit 'n doringbos. En toe hy weer sien, brand die
doringbos in die vuur, maar die doringbos word nie verteer nie!

<span id="an_3:3">3:3</span> En Moses sê: Laat ek tog nader gaan en
hierdie groot verskynsel bekyk, waarom die doringbos nie verbrand nie.

<span id="an_3:4">3:4</span> Toe die HERE sien dat hy nuuskierig nader
kom, roep God na hom uit die doringbos en sê: Moses, Moses! En hy
antwoord: Hier is ek.

<span id="an_3:5">3:5</span> En Hy sê: Moenie nader kom nie. Trek jou
skoene van jou voete af, want die plek waar jy op staan, is heilige
grond.

<span id="an_3:6">3:6</span> Verder sê Hy: Ek is die God van jou vader,
die God van Abraham, die God van Isak en die God van Jakob. Toe het
Moses sy aangesig verberg, want hy was bevrees om God aan te sien.

<span id="an_3:7">3:7</span> En die HERE sê: Ek het duidelik gesien die
ellende van my volk wat in Egipte is; en Ek het hulle jammerklagte oor
hulle drywers gehoor, ja, Ek ken hulle smarte.

<span id="an_3:8">3:8</span> Daarom het Ek neergedaal om hulle uit die
hand van die Egiptenaars te verlos en hulle te laat optrek uit daardie
land na 'n goeie en wye land, na 'n land wat oorloop van melk en
heuning, na die woonplek van die Kanaäniete en Hetiete en Amoriete en
Feresiete en Hewiete en Jebusiete.

<span id="an_3:9">3:9</span> En nou, kyk, die jammerklagte van die
kinders van Israel het tot by My gekom. Ook het Ek die verdrukking
gesien waarmee die Egiptenaars hulle verdruk.

<span id="an_3:10">3:10</span> Gaan dan nou heen, dat Ek jou na Farao
kan stuur; en lei my volk, die kinders van Israel, uit Egipte uit.

<span id="an_3:11">3:11</span> Maar Moses het tot God gespreek: Wie is
ek, dat ek na Farao sou gaan en dat ek die kinders van Israel uit Egipte
sou lei?

<span id="an_3:12">3:12</span> En Hy antwoord: Ek sal met jou wees, en
dit sal vir jou 'n teken wees dat Ek jou gestuur het: As jy die volk uit
Egipte gelei het, sal julle op hierdie berg God dien.

<span id="an_3:13">3:13</span> Hierop het Moses tot God gespreek: Maar
as ek by die kinders van Israel kom en aan hulle sê: Die God van julle
vaders het my na julle gestuur, en hulle my vra: Hoe is sy naam? --wat
moet ek hulle antwoord?

<span id="an_3:14">3:14</span> En God sê vir Moses: EK IS WAT EK IS. Ook
sê Hy: So moet jy die kinders van Israel antwoord: EK IS het my na julle
gestuur.

<span id="an_3:15">3:15</span> Toe sê God verder vir Moses: Dit moet jy
aan die kinders van Israel meedeel: Die HERE, die God van julle vaders,
die God van Abraham, die God van Isak en die God van Jakob, het my na
julle gestuur. Dit is my Naam vir ewig, en dit is my gedenknaam van
geslag tot geslag.

<span id="an_3:16">3:16</span> Gaan heen en versamel die oudstes van
Israel en sê vir hulle: Die HERE, die God van julle vaders, het aan my
verskyn, die God van Abraham, Isak en Jakob, en het gesê: Ek het terdeë
ag gegee op julle en op wat julle in Egipte aangedoen is.

<span id="an_3:17">3:17</span> Daarom het Ek besluit: Ek wil julle uit
die ellende van Egipte laat optrek na die land van die Kanaäniete en
Hetiete en Amoriete en Feresiete en Hewiete en Jebusiete, na 'n land wat
oorloop van melk en heuning.

<span id="an_3:18">3:18</span> En hulle sal na jou luister. Dan moet jy
met die oudstes van Israel na die koning van Egipte gaan, en julle moet
vir hom sê: Die HERE, die God van die Hebreërs, het ons ontmoet; laat
ons dan nou tog drie dagreise ver die woestyn intrek en aan die HERE,
onse God, offer.

<span id="an_3:19">3:19</span> Maar Ek weet dat die koning van Egipte
julle nie sal laat gaan nie, ook nie deur 'n sterke hand nie.

<span id="an_3:20">3:20</span> En Ek sal my hand uitstrek en Egipte met
al my wonders teister wat Ek daarin sal doen; en daarna sal hy julle
laat trek.

<span id="an_3:21">3:21</span> En Ek sal aan hierdie volk guns verleen
in die oë van die Egiptenaars; en as julle dan trek, moet julle nie met
leë hande trek nie,

<span id="an_3:22">3:22</span> maar elke vrou moet van haar buurvrou en
van haar wat in haar huis vertoef, silwer-- en goue voorwerpe en klere
eis. En julle moet dit op julle seuns en dogters sit, en so Egipte
berowe.

<span id="an_4:1">4:1</span> Toe antwoord Moses en sê: Maar as hulle my
nie glo en na my stem nie luister nie, maar sê: Die HERE het nie aan jou
verskyn nie?

<span id="an_4:2">4:2</span> Daarop vra die HERE vir hom: Wat is daar in
jou hand? En hy antwoord: 'n Staf.

<span id="an_4:3">4:3</span> En Hy sê: Gooi dit op die grond. Toe gooi
hy dit op die grond, en dit het 'n slang geword; en Moses het daarvoor
gevlug.

<span id="an_4:4">4:4</span> Toe sê die HERE vir Moses: Steek jou hand
uit en gryp dit aan die stert. Hierop het hy sy hand uitgesteek en dit
gegryp, en dit het 'n staf in sy hand geword--

<span id="an_4:5">4:5</span> sodat hulle kan glo dat die HERE, die God
van hulle vaders, die God van Abraham, die God van Isak en die God van
Jakob, aan jou verskyn het.

<span id="an_4:6">4:6</span> En die HERE het verder vir hom gesê: Steek
tog jou hand in jou boesem. En hy het sy hand in sy boesem gesteek; en
toe hy dit uittrek, was sy hand melaats, soos sneeu!

<span id="an_4:7">4:7</span> En Hy sê: Steek jou hand weer in jou
boesem. En hy het sy hand weer in sy boesem gesteek; en toe hy dit uit
sy boesem uittrek, was dit weer soos sy ander vlees!

<span id="an_4:8">4:8</span> En as hulle jou nie glo en aan die eerste
teken geen gehoor gee nie, dan sal hulle die laaste teken glo.

<span id="an_4:9">4:9</span> En as hulle ook hierdie twee tekens nie glo
en na jou stem nie luister nie, neem dan van die Nyl se water en giet
dit op die droë grond uit; dan sal die water wat jy uit die Nyl neem, op
die droë grond bloed word.

<span id="an_4:10">4:10</span> Toe sê Moses aan die HERE: Ag, Here, ek
is nie 'n man van woorde nie--van gister of van eergister of vandat U
met u kneg gespreek het nie; want ek is swaar van mond en swaar van
tong.

<span id="an_4:11">4:11</span> En die HERE antwoord hom: Wie het vir die
mens die mond gemaak, of wie maak stom of doof, of siende of blind? Is
dit nie Ek, die HERE, nie?

<span id="an_4:12">4:12</span> Gaan dan nou heen, en Ek sal met jou mond
wees en jou leer wat jy moet sê.

<span id="an_4:13">4:13</span> Maar hy sê: Ag, Here, stuur tog deur wie
U wil stuur.

<span id="an_4:14">4:14</span> Toe ontvlam die toorn van die HERE teen
Moses, en Hy sê: Is jou broer Aäron, die Leviet, nie daar nie? Ek weet
dat hy goed kan praat. En hy gaan ook al uit om jou te ontmoet, en as hy
jou sien, sal hy bly wees in sy hart.

<span id="an_4:15">4:15</span> Jy moet dan met hom spreek en die woorde
in sy mond lê. En Ék sal met jou mond en sy mond wees en julle leer wat
julle moet doen.

<span id="an_4:16">4:16</span> En hy moet vir jou met die volk spreek,
en dan sal hy vir jou 'n mond wees en jy vir hom 'n god wees.

<span id="an_4:17">4:17</span> Neem dan hierdie staf in jou hand waarmee
jy die tekens moet doen.

<span id="an_4:18">4:18</span> Toe gaan Moses weg en kom by sy
skoonvader Jetro terug, en hy sê vir hom: Laat my tog trek en na my
broers teruggaan wat in Egipte is, om te sien of hulle nog lewe. En
Jetro sê vir Moses: Gaan in vrede.

<span id="an_4:19">4:19</span> Ook het die HERE vir Moses in Mídian
gesê: Gaan heen, keer terug na Egipte; want al die manne wat jou lewe
gesoek het, is dood.

<span id="an_4:20">4:20</span> Moses neem toe sy vrou en sy seuns en
laat hulle op 'n esel ry, terug na Egipteland. Moses het ook die staf
van God in sy hand geneem.

<span id="an_4:21">4:21</span> En die HERE sê vir Moses: Nou dat jy
wegtrek om na Egipte terug te gaan, kyk dat jy al die wonders voor Farao
doen wat Ek in jou mag gestel het. Maar Ék sal sy hart verhard, sodat hy
die volk nie sal laat trek nie.

<span id="an_4:22">4:22</span> Dan moet jy vir Farao sê: So spreek die
HERE: My eersgebore seun is Israel.

<span id="an_4:23">4:23</span> Daarom beveel Ek jou: Laat my seun trek,
dat hy My kan dien. Maar jy het geweier om hom te laat trek. Kyk, Ek sal
jou eersgebore seun laat sterwe.

<span id="an_4:24">4:24</span> En op die pad in die herberg het die HERE
hom teëgekom en wou hom doodmaak.

<span id="an_4:25">4:25</span> Toe neem Sippóra 'n skerp klip en sny die
voorhuid van haar seun af en gooi dit voor sy voete en sê: Waarlik, jy
is vir my 'n bloedbruidegom!

<span id="an_4:26">4:26</span> En Hy het hom laat staan. Toe het sy
gesê: Bloedbruidegom! --met die oog op die besnydenis.

<span id="an_4:27">4:27</span> Die HERE het ook aan Aäron gesê: Loop
Moses tegemoet in die woestyn. En hy het geloop en hom by die berg van
God aangetref en hom gesoen.

<span id="an_4:28">4:28</span> Daarop vertel Moses aan Aäron al die
woorde van die HERE waarmee Hy hom gestuur het, en al die tekens wat Hy
hom beveel het.

<span id="an_4:29">4:29</span> En Moses en Aäron het vertrek en al die
oudstes van die kinders van Israel bymekaar laat kom;

<span id="an_4:30">4:30</span> en Aäron het al die woorde gespreek wat
die HERE aan Moses gesê het, en die tekens gedoen voor die oë van die
volk.

<span id="an_4:31">4:31</span> En die volk het geglo. En toe hulle hoor
dat die HERE op die kinders van Israel ag gegee en hulle ellende
aangesien het, het hulle in aanbidding neergebuig.

<span id="an_5:1">5:1</span> En daarna gaan Moses en Aäron en sê vir
Farao: So spreek die HERE, die God van Israel: Laat my volk trek, dat
hulle vir My 'n fees kan hou in die woestyn.

<span id="an_5:2">5:2</span> Maar Farao antwoord: Wie is die HERE na wie
se stem ek moet luister om Israel te laat trek? Ek ken die HERE nie, en
ek sal Israel ook nie laat trek nie.

<span id="an_5:3">5:3</span> Toe sê hulle: Die God van die Hebreërs het
ons ontmoet; laat ons tog drie dagreise ver die woestyn intrek en aan
die HERE onse God offer, sodat Hy ons nie tref met die pes of die swaard
nie.

<span id="an_5:4">5:4</span> Maar die koning van Egipte antwoord hulle:
Moses en Aäron, waarom hou julle die volk van hulle werk af? Loop na
julle werk toe.

<span id="an_5:5">5:5</span> Verder het Farao gesê: Kyk, die volk van
die land is alreeds baie; en julle wil hulle laat ophou met hulle werk?

<span id="an_5:6">5:6</span> Daarom het Farao dieselfde dag aan die
drywers onder die volk en die opsigters bevel gegee en gesê:

<span id="an_5:7">5:7</span> Julle moet die volk geen strooi meer gee om
bakstene te maak soos gister en eergister nie. Laat hulle self gaan en
vir hulle strooi versamel.

<span id="an_5:8">5:8</span> Maar die hoeveelheid bakstene wat hulle
gister en eergister gemaak het, moet julle hulle oplê en niks daarvan
verminder nie; want hulle is lui. Daarom roep hulle en sê: Laat ons
gaan, laat ons offer aan onse God!

<span id="an_5:9">5:9</span> Laat die werk swaar druk op die manne, dat
hulle daarmee besig kan wees en nie op leuenagtige woorde let nie.

<span id="an_5:10">5:10</span> Toe het die drywers van die volk en die
opsigters uitgegaan en tot die volk gespreek en gesê: So spreek Farao:
Ek gee julle geen strooi nie.

<span id="an_5:11">5:11</span> Loop haal self vir julle strooi waar
julle dit kan kry; maar van julle werk word niks verminder nie.

<span id="an_5:12">5:12</span> Toe het die volk in die hele Egipteland
rondgegaan om stoppels te versamel vir strooi.

<span id="an_5:13">5:13</span> En die drywers het aangedryf en gesê:
Voltooi julle werk volgens die eis van elke dag net soos toe daar strooi
was.

<span id="an_5:14">5:14</span> En die opsigters van die kinders van
Israel wat Farao se drywers oor hulle aangestel het, het slae gekry, met
die woorde: Waarom het julle gister en vandag nie soos tevore julle
bepaalde werk, om stene te maak, volbring nie?

<span id="an_5:15">5:15</span> Daarom het die opsigters van die kinders
van Israel gegaan, en hulle het geweeklaag by Farao en gesê: Waarom maak
u so met u dienaars?

<span id="an_5:16">5:16</span> Aan u dienaars word geen strooi gegee
nie, en hulle sê vir ons: Maak bakstene! En kyk, u dienaars word
geslaan, maar die skuld lê by u volk.

<span id="an_5:17">5:17</span> Maar hy het geantwoord: Lui is julle,
lui! Daarom sê julle: Laat ons gaan, laat ons aan die HERE offer.

<span id="an_5:18">5:18</span> Nou dan, loop werk! Maar strooi sal julle
nie gegee word nie. Ewenwel moet julle die hoeveelheid bakstene aflewer.

<span id="an_5:19">5:19</span> Toe sien die opsigters van die kinders
van Israel dat dit sleg met hulle staan, omdat daar gesê is: Julle mag
jul bakstene, volgens die eis van elke dag, nie verminder nie.

<span id="an_5:20">5:20</span> En hulle het Moses en Aäron teëgekom, wat
daar gestaan het om hulle te ontmoet as hulle van Farao af weggaan,

<span id="an_5:21">5:21</span> en het vir hulle gesê: Mag die HERE op
julle let en oordeel, omdat julle ons gehaat gemaak het in die oë van
Farao en in die oë van sy dienaars, sodat julle 'n swaard in hulle hand
gegee het om ons om te bring.

<span id="an_5:22">5:22</span> Toe gaan Moses weer na die HERE en sê:
Here, waarom het U hierdie volk kwaad aangedoen? Waarom het U my tog
gestuur?

<span id="an_5:23">5:23</span> Want vandat ek na Farao gegaan het om in
u Naam te spreek, het hy hierdie volk mishandel, en U het u volk glad
nie verlos nie.

<span id="an_5:24">5:24</span> Daarop het die HERE Moses geantwoord: Nou
sal jy sien wat Ek Farao sal aandoen. Want deur 'n sterke hand sal hy
hulle laat trek, ja, deur 'n sterke hand gedwing, sal hy hulle uit sy
land uitdrywe.

<span id="an_6:1">6:1</span> Verder het God met Moses gespreek en vir
hom gesê: Ek is die HERE.

<span id="an_6:2">6:2</span> En Ek het aan Abraham, aan Isak en aan
Jakob verskyn as God, die Almagtige, maar met my Naam HERE het Ek My nie
aan hulle bekend gemaak nie.

<span id="an_6:3">6:3</span> Ook het Ek my verbond met hulle opgerig om
hulle die land Kanaän te gee, die land van hulle vreemdelingskap waarin
hulle vertoef het;

<span id="an_6:4">6:4</span> en Ék het ook gehoor die gekerm van die
kinders van Israel wat deur die Egiptenaars in slawerny gehou word, en
Ek het aan my verbond gedink.

<span id="an_6:5">6:5</span> Daarom, sê aan die kinders van Israel: Ek
is die HERE, en Ek sal julle onder die harde arbeid van die Egiptenaars
uitlei en julle red uit hulle slawerny, en Ek sal julle verlos deur 'n
uitgestrekte arm en deur groot strafgerigte;

<span id="an_6:6">6:6</span> en Ek sal julle as my volk aanneem en vir
julle 'n God wees. En julle sal erken dat Ek die HERE julle God is wat
julle uitlei onder die harde arbeid van die Egiptenaars uit.

<span id="an_6:7">6:7</span> En Ek sal julle bring in die land
waaromtrent Ek my hand opgehef het, om dit aan Abraham, aan Isak en aan
Jakob te gee; en Ek sal dit aan julle as 'n besitting gee, Ek, die HERE.

<span id="an_6:8">6:8</span> Moses het toe so met die kinders van Israel
gespreek, maar hulle het nie na Moses geluister nie, uit ongeduldigheid
en weens die harde diens.

<span id="an_6:9">6:9</span> Verder het die HERE met Moses gespreek en
gesê:

<span id="an_6:10">6:10</span> Gaan spreek met Farao, die koning van
Egipte, dat hy die kinders van Israel uit sy land moet laat uittrek.

<span id="an_6:11">6:11</span> Maar Moses het voor die aangesig van die
HERE gespreek en gesê: As die kinders van Israel na my nie geluister het
nie, hoe sal Farao dan na my luister terwyl ek onbesnede van lippe is?

<span id="an_6:12">6:12</span> Daarop het die HERE met Moses en Aäron
gespreek en hulle met 'n boodskap gestuur na die kinders van Israel en
na Farao, die koning van Egipte, om die kinders van Israel uit
Egipteland uit te lei.

<span id="an_6:13">6:13</span> Dit is die hoofde van hulle families. Die
seuns van Ruben, die eersgeborene van Israel: Henog en Pallu, Hesron en
Karmi; dit is die geslagte van Ruben.

<span id="an_6:14">6:14</span> En die seuns van Símeon: Jémuel en Jamin
en Ohad en Jagin en Sohar en Saul, die seun van die Kanaänitiese vrou;
dit is die geslagte van Símeon.

<span id="an_6:15">6:15</span> En dit is die name van die seuns van Levi
volgens hulle afstamming: Gerson en Kehat en Merári. En die lewensjare
van Levi was honderd sewe en dertig jaar.

<span id="an_6:16">6:16</span> Die seuns van Gerson: Libni en Símeï
volgens hulle geslagte.

<span id="an_6:17">6:17</span> En die seuns van Kehat: Amram en Jishar
en Hebron en Ussiël; en die lewensjare van Kehat was honderd drie en
dertig jaar.

<span id="an_6:18">6:18</span> En die seuns van Merári: Magli en Musi.
Dit is die geslagte van Levi volgens hulle afstamming.

<span id="an_6:19">6:19</span> En Amram het Jogébed, sy tante, vir hom
as vrou geneem, en sy het vir hom Aäron en Moses gebaar. En die
lewensjare van Amram was honderd sewe en dertig jaar.

<span id="an_6:20">6:20</span> En die seuns van Jishar: Korag en Nefeg
en Sigri.

<span id="an_6:21">6:21</span> En die seuns van Ussiël: Mísael, Élsafan
en Sitri.

<span id="an_6:22">6:22</span> En Aäron het Eliséba, die dogter van
Ammínadab, die suster van Nagson, vir hom as vrou geneem; en sy het vir
hom gebaar: Nadab en Abíhu, Eleásar en Itamar.

<span id="an_6:23">6:23</span> En die seuns van Korag: Assir en Élkana
en Abíasaf. Dit is die geslagte van die Koragiete.

<span id="an_6:24">6:24</span> En Eleásar, die seun van Aäron, het vir
hom een van die dogters van Pútiël as vrou geneem; en sy het vir hom
Pínehas gebaar. Dit is die familie-hoofde van die Leviete volgens hulle
geslagte.

<span id="an_6:25">6:25</span> Dit is Aäron en Moses aan wie die HERE
gesê het: Lei die kinders van Israel uit Egipteland volgens hulle
leërskare.

<span id="an_6:26">6:26</span> Dit is hulle wat met Farao, die koning
van Egipte, gespreek het om die kinders van Israel uit Egipte uit te
lei. Dit is Moses en Aäron.

<span id="an_6:27">6:27</span> Die dag toe die HERE met Moses gespreek
het in Egipteland,

<span id="an_6:28">6:28</span> het die HERE Moses aangespreek met die
woorde: Ek is die HERE. Sê aan Farao, die koning van Egipte, alles wat
Ek met jou spreek.

<span id="an_6:29">6:29</span> Toe sê Moses voor die aangesig van die
HERE: Ek is onbesnede van lippe! Hoe sal Farao dan na my luister?

<span id="an_7:1">7:1</span> En die HERE het aan Moses gesê: Kyk, Ek
stel jou as 'n god vir Farao, en jou broer Aäron sal jou profeet wees.

<span id="an_7:2">7:2</span> Jy moet spreek alles wat Ek jou beveel, en
jou broer Aäron moet met Farao spreek, sodat hy die kinders van Israel
uit sy land laat uittrek.

<span id="an_7:3">7:3</span> En Ék sal Farao se hart verhard en my
tekens en wonders in Egipteland vermenigvuldig.

<span id="an_7:4">7:4</span> Maar Farao sal na julle nie luister nie; en
Ek sal my hand op Egipte lê en my leërskare, my volk, die kinders van
Israel, deur groot strafgerigte uit Egipteland uitlei.

<span id="an_7:5">7:5</span> Dan sal die Egiptenaars weet dat Ek die
HERE is, as Ek my hand oor Egipte uitstrek en die kinders van Israel
tussen hulle uitlei.

<span id="an_7:6">7:6</span> Moses en Aäron het toe gedoen soos die HERE
hulle beveel het; so het hulle gedoen.

<span id="an_7:7">7:7</span> En Moses was tagtig jaar en Aäron drie en
tagtig jaar oud toe hulle met Farao gespreek het.

<span id="an_7:8">7:8</span> En die HERE het Moses en Aäron aangespreek
met die woorde:

<span id="an_7:9">7:9</span> As Farao met julle spreek en sê: Doen tog
'n wonderteken vir julleself--dan moet jy vir Aäron sê: Neem jou staf en
gooi dit voor Farao neer; dan sal dit 'n slang word.

<span id="an_7:10">7:10</span> Toe het Moses en Aäron na Farao gegaan en
gedoen net soos die HERE hulle beveel het: Aäron het sy staf voor Farao
en voor sy dienaars neergegooi, en dit het 'n slang geword.

<span id="an_7:11">7:11</span> Daarop laat Farao óók die wyse manne en
die towenaars roep; en hulle, die Egiptiese towenaars, het ook dieselfde
gedoen met hulle towerkunste:

<span id="an_7:12">7:12</span> elkeen gooi sy staf neer, en hulle word
slange! Maar Aäron se staf het hulle stawe verslind.

<span id="an_7:13">7:13</span> Maar Farao se hart was verhard, sodat hy
na hulle nie geluister het nie soos die HERE gespreek het.

<span id="an_7:14">7:14</span> Toe sê die HERE vir Moses: Farao se hart
is verhard; hy weier om die volk te laat trek.

<span id="an_7:15">7:15</span> Gaan môre vroeg na Farao toe--kyk, hy sal
uitgaan na die water; staan dan aan die kant van die Nyl om hom te
ontmoet; en neem die staf wat in 'n slang verander het, in jou hand,

<span id="an_7:16">7:16</span> en sê vir hom: Die HERE, die God van die
Hebreërs, het my na u gestuur met die boodskap: Laat my volk trek, dat
hulle My kan dien in die woestyn. Maar kyk, u het tot nou toe nie
geluister nie.

<span id="an_7:17">7:17</span> So spreek die HERE: Hieraan sal jy weet
dat Ek die HERE is. Kyk, ek sal met die staf wat in my hand is, op die
water slaan wat in die Nyl is, en dit sal in bloed verander word.

<span id="an_7:18">7:18</span> En die visse in die Nyl sal doodgaan,
sodat die Nyl sal stink. En die Egiptenaars sal vergeefs trag om die
water uit die Nyl te drink.

<span id="an_7:19">7:19</span> Verder het die HERE met Moses gespreek:
Sê vir Aäron: Neem jou staf en steek jou hand uit oor die waters van die
Egiptenaars, oor hulle strome, hulle kanale, hulle waterkuile en oor al
hulle versamelplekke van water, sodat dit bloed word: daar sal bloed in
die hele Egipteland wees, ook in hout-- en in klipbakke.

<span id="an_7:20">7:20</span> Moses en Aäron het toe so gedoen soos die
HERE beveel het--hy het die staf opgehef en die water wat in die Nyl
was, geslaan voor die oë van Farao en voor die oë van sy dienaars; en al
die water in die Nyl is in bloed verander.

<span id="an_7:21">7:21</span> En die visse wat in die Nyl was, het
doodgegaan; en die Nyl het gestink, sodat die Egiptenaars die water uit
die Nyl nie kon drink nie. En daar was bloed in die hele Egipteland.

<span id="an_7:22">7:22</span> Maar die Egiptiese towenaars het
dieselfde gedoen met hulle towerkunste, sodat Farao se hart verhard is;
en hy het na hulle nie geluister nie, soos die HERE gespreek het.

<span id="an_7:23">7:23</span> En Farao het omgedraai en huis toe gegaan
en dit ook nie ter harte geneem nie.

<span id="an_7:24">7:24</span> Maar al die Egiptenaars het rondom die
Nyl na water gegrawe om te drink, want hulle kon van die Nyl se water
nie drink nie.

<span id="an_7:25">7:25</span> So het dan sewe dae verbygegaan nadat die
HERE die Nyl geslaan het.

<span id="an_8:1">8:1</span> Verder het die HERE met Moses gespreek:
Gaan na Farao en sê vir hom: So spreek die HERE: Laat my volk trek, dat
hulle My kan dien.

<span id="an_8:2">8:2</span> En as jy weier om hulle te laat trek, Kyk,
dan sal Ek jou hele grondgebied met paddas teister,

<span id="an_8:3">8:3</span> sodat die Nyl van paddas sal wemel. En
hulle sal opklim en in jou huis kom en in jou slaapkamer en op jou bed;
ook in die huis van jou dienaars en onder jou volk, en in jou bakoonde
en in jou bakskottels.

<span id="an_8:4">8:4</span> En die paddas sal teen jou en teen jou volk
en teen al jou dienaars opspring.

<span id="an_8:5">8:5</span> Verder het die HERE met Moses gespreek: Sê
aan Aäron: Steek jou hand uit met jou staf oor die strome en oor die
kanale en oor die waterkuile, en laat die paddas opkom oor Egipteland.

<span id="an_8:6">8:6</span> En Aäron het sy hand oor die waters van
Egipte uitgesteek, en daar het paddas opgekom en Egipteland oordek.

<span id="an_8:7">8:7</span> Maar die towenaars het dieselfde gedoen met
hulle towerkunste en paddas laat opkom oor Egipteland.

<span id="an_8:8">8:8</span> Toe het Farao Moses en Aäron laat roep en
gesê: Bid tot die HERE, dat Hy die paddas van my en van my volk wegneem.
Dan sal ek die volk laat trek, dat hulle aan die HERE kan offer.

<span id="an_8:9">8:9</span> Maar Moses sê aan Farao: Aan u die eer bo
my! Teen watter tyd moet ek vir u en u dienaars en vir u volk bid, dat
die paddas van u en uit u huise uitgeroei word om net in die Nyl oor te
bly?

<span id="an_8:10">8:10</span> En hy antwoord: Teen môre. Toe sê hy: Dit
sal wees volgens u woord, dat u kan weet dat daar niemand is soos die
HERE onse God nie.

<span id="an_8:11">8:11</span> En die paddas sal u en u huise en u
dienaars en u volk verlaat. Net in die Nyl sal hulle oorbly.

<span id="an_8:12">8:12</span> Toe het Moses en Aäron van Farao af
weggegaan; en Moses het tot die HERE geroep vanweë die paddas wat Hy oor
Farao beskik het.

<span id="an_8:13">8:13</span> En die HERE het gedoen volgens die woord
van Moses: die paddas het weggesterwe uit die huise, van die plase af en
uit die veld.

<span id="an_8:14">8:14</span> En hulle het dit by hope bymekaargemaak,
en die land het gestink.

<span id="an_8:15">8:15</span> En toe Farao sien dat daar verligting
kom, het hy sy hart verhard en na hulle nie geluister nie, soos die HERE
gespreek het.

<span id="an_8:16">8:16</span> Verder het die HERE met Moses gespreek:
Sê aan Aäron: Steek jou staf uit en slaan die stof van die aarde, en dit
sal muskiete word in die hele Egipteland.

<span id="an_8:17">8:17</span> En hulle het so gedoen: Aäron het sy hand
met sy staf uitgesteek en die stof van die aarde geslaan, en daar het
muskiete gekom op die mense en op die vee. Al die stof van die aarde het
muskiete geword in die hele Egipteland.

<span id="an_8:18">8:18</span> En die towenaars het dieselfde gedoen met
hulle towerkunste om die muskiete voort te bring, maar hulle kon nie. So
was die muskiete dan op die mense en op die vee.

<span id="an_8:19">8:19</span> Toe sê die towenaars vir Farao: Dit is
die vinger van God! Maar Farao se hart was verhard, sodat hy na hulle
nie geluister het nie, soos die HERE gespreek het.

<span id="an_8:20">8:20</span> Verder het die HERE vir Moses gesê: Maak
jou môre vroeg klaar en stel jou voor Farao--kyk, hy sal na die water
toe uitgaan en sê vir hom: So spreek die HERE: Laat my volk trek, dat
hulle My kan dien.

<span id="an_8:21">8:21</span> Want as jy my volk nie laat trek nie,
kyk, dan stuur Ek teen jou en teen jou dienaars en teen jou volk en teen
jou huise die steekvlieë, sodat die huise van die Egiptenaars vol
steekvlieë sal wees, en selfs die grond waar hulle op staan.

<span id="an_8:22">8:22</span> Maar Ek sal op dié dag met die land
Gosen, waarin my volk woon, 'n uitsondering maak, dat daar geen
steekvlieë sal wees nie; sodat jy kan weet dat Ek die HERE is in die
land.

<span id="an_8:23">8:23</span> En Ek sal 'n verlossing stel tussen my
volk en jou volk. Môre sal hierdie teken plaasvind.

<span id="an_8:24">8:24</span> En die HERE het so gedoen: dik swerms
steekvlieë het in die huis van Farao en in die huis van sy dienaars en
in die hele Egipteland gekom; die land is deur die steekvlieë verwoes.

<span id="an_8:25">8:25</span> Toe laat Farao Moses en Aäron roep en sê:
Gaan heen, offer aan julle God in die land.

<span id="an_8:26">8:26</span> Maar Moses antwoord: Dit is nie reg om so
te doen nie; want wat ons aan die HERE onse God offer, is 'n gruwel vir
die Egiptenaars. As ons iets wat 'n gruwel is vir die Egiptenaars, voor
hulle oë offer, sal hulle ons dan nie stenig nie?

<span id="an_8:27">8:27</span> Laat ons drie dagreise ver die woestyn
intrek, dat ons aan die HERE onse God kan offer soos Hy ons sal beveel.

<span id="an_8:28">8:28</span> Toe sê Farao: Ek sal julle laat trek, dat
julle aan die HERE julle God kan offer in die woestyn; julle moet maar
net nie te ver wegtrek nie. Bid vir my.

<span id="an_8:29">8:29</span> En Moses antwoord: Kyk, ek gaan van u af
weg en sal tot die HERE bid, dat die steekvlieë môre Farao, sy dienaars
en sy volk mag verlaat. Laat Farao ons net nie langer bedrieg deur die
volk nie te laat trek om aan die HERE te offer nie.

<span id="an_8:30">8:30</span> Toe het Moses van Farao af weggegaan en
tot die HERE gebid.

<span id="an_8:31">8:31</span> En die HERE het gedoen volgens die woord
van Moses: Hy het die steekvlieë van Farao, van sy dienaars en sy volk
weggeneem. Daar het nie een oorgebly nie.

<span id="an_8:32">8:32</span> Maar Farao het sy hart ook hierdie keer
verhard en die volk nie laat trek nie.

<span id="an_9:1">9:1</span> Verder het die HERE met Moses gespreek:
Gaan na Farao en sê vir hom: So spreek die HERE, die God van die
Hebreërs: Laat my volk trek, dat hulle My kan dien.

<span id="an_9:2">9:2</span> Want as jy weier om hulle te laat trek en
hulle nog langer vashou,

<span id="an_9:3">9:3</span> kyk, dan sal die hand van die HERE wees
teen jou vee wat in die veld is, teen die perde, teen die esels, teen
die kamele, teen die beeste en teen die kleinvee met 'n baie swaar pes.

<span id="an_9:4">9:4</span> En die HERE sal 'n onderskeid maak tussen
die vee van die Israeliete en die vee van die Egiptenaars, sodat niks
sal doodgaan van alles wat aan die kinders van Israel behoort nie.

<span id="an_9:5">9:5</span> En die HERE het 'n bepaalde tyd gestel en
gesê: Môre sal die HERE dit doen in die land.

<span id="an_9:6">9:6</span> En die HERE het dit die volgende dag
gedoen: al die vee van die Egiptenaars het doodgegaan. Maar van die vee
van die kinders van Israel is nie een dood nie.

<span id="an_9:7">9:7</span> Farao het toe gestuur, en kyk, van die vee
van die Israeliete was daar nie een dood nie! Maar die hart van Farao
was verhard, en hy het die volk nie laat trek nie.

<span id="an_9:8">9:8</span> Verder het die HERE aan Moses en Aäron
gesê: Neem julle twee hande vol roet uit die oond, en laat Moses dit na
die hemel uitstrooi voor die oë van Farao;

<span id="an_9:9">9:9</span> en dit sal fyn stof word oor die hele
Egipteland en aan mense en diere swere veroorsaak wat in blare uitbreek,
in die hele Egipteland.

<span id="an_9:10">9:10</span> So het hulle dan roet uit die oond geneem
en voor Farao gaan staan, en Moses het dit na die hemel uitgestrooi. Toe
word dit swere wat uitbreek in blare aan mense en diere.

<span id="an_9:11">9:11</span> En die towenaars kon voor Moses nie staan
vanweë die swere nie. Want die swere was aan die towenaars en al die
Egiptenaars.

<span id="an_9:12">9:12</span> Maar die HERE het Farao se hart verhard,
sodat hy nie na hulle geluister het nie, soos die HERE aan Moses gesê
het.

<span id="an_9:13">9:13</span> Verder het die HERE aan Moses gesê: Maak
jou môre vroeg klaar en stel jou voor Farao en sê vir hom: So spreek die
HERE, die God van die Hebreërs: Laat my volk trek, dat hulle My kan
dien.

<span id="an_9:14">9:14</span> Want hierdie keer sal Ek al my plae in
jou hart stuur, en teen jou dienaars en jou volk, dat jy kan weet dat
daar niemand op die hele aarde is soos Ek nie.

<span id="an_9:15">9:15</span> Want anders sou Ek my hand uitgestrek en
jou en jou volk met die pes getref het, en jy sou van die aarde verdelg
gewees het;

<span id="an_9:16">9:16</span> maar juis hierom het Ek jou nog laat
bestaan, dat Ek jou my krag kan toon, en dat hulle my Naam op die hele
aarde kan verkondig.

<span id="an_9:17">9:17</span> Versit jy jou nog teen my volk, dat jy
hulle nie wil laat trek nie?

<span id="an_9:18">9:18</span> Kyk, Ek sal môre omtrent sulke tyd 'n
baie swaar hael laat reën soos wat in Egipte nie gewees het van die dag
af dat dit gegrond is tot nou toe nie.

<span id="an_9:19">9:19</span> Stuur dan nou en laat jou vee en alles
wat jy in die veld het, in veiligheid bring; al die mense en die diere
wat in die veld gevind word, en wat nie binnekant gebring is nie--op
hulle sal die hael val, sodat hulle sterwe.

<span id="an_9:20">9:20</span> Hy wat die HERE se woord gevrees het
onder die dienaars van Farao, het sy slawe en sy vee in die huise laat
vlug;

<span id="an_9:21">9:21</span> maar hy wat op die HERE se woord geen ag
gegee het nie, het sy slawe en sy vee in die veld laat bly.

<span id="an_9:22">9:22</span> Toe sê die HERE vir Moses: Steek jou hand
na die hemel uit, en daar sal hael wees in die hele Egipteland, oor
mense en diere en oor al die plante van die veld in Egipteland.

<span id="an_9:23">9:23</span> En Moses het sy staf na die hemel
uitgesteek, en die HERE het donder en hael gegee, en vuur het na die
aarde uitgeskiet; en die HERE het hael op Egipteland laat reën.

<span id="an_9:24">9:24</span> En daar was hael en onophoudelike vuur
binne-in die hael, baie swaar, soos in die hele Egipteland nooit gewees
het vandat dit aan 'n volk behoort het nie.

<span id="an_9:25">9:25</span> En die hael het in die hele Egipteland
geslaan alles wat in die veld was, mense sowel as diere. Ook het die
hael al die plante van die veld geslaan en al die bome van die veld
verbreek.

<span id="an_9:26">9:26</span> Net in die land Gosen, waar die kinders
van Israel was, was daar geen hael nie.

<span id="an_9:27">9:27</span> Toe het Farao Moses en Aäron laat roep en
vir hulle gesê: Ek het dié keer sonde gedoen. Die HERE is reg, maar ek
en my volk het ongelyk.

<span id="an_9:28">9:28</span> Bid tot die HERE, want daar is oorgenoeg
donder van God en hael gewees; dan sal ek julle laat trek, en julle hoef
nie langer te bly nie.

<span id="an_9:29">9:29</span> Toe sê Moses vir hom: So gou as ek die
stad uitgaan, sal ek my hande tot die HERE uitbrei: die donder sal ophou
en die hael sal nie meer wees nie; sodat u kan weet dat die aarde aan
die HERE behoort.

<span id="an_9:30">9:30</span> Maar wat u en u dienaars betref--ek weet
dat julle nog nie ontsag het vir die HERE God nie.

<span id="an_9:31">9:31</span> En die vlas en die gars was weggeslaan,
want die gars was in die aar en die vlas in die knop.

<span id="an_9:32">9:32</span> Maar die koring en die spelt was nie
weggeslaan nie, want hulle is later.

<span id="an_9:33">9:33</span> So het Moses dan uit die stad gegaan van
Farao af weg en sy hande tot die HERE uitgebrei. En die donder en hael
het opgehou, en die reën het nie meer op die aarde gegiet nie.

<span id="an_9:34">9:34</span> Toe Farao sien dat die reën en die hael
en die donder ophou, het hy nog verder gesondig en sy hart verhard, hy
en sy dienaars.

<span id="an_9:35">9:35</span> Ja, Farao se hart was verhard, sodat hy
die kinders van Israel nie laat trek het nie, soos die HERE deur die
diens van Moses gespreek het.

<span id="an_10:1">10:1</span> Verder het die HERE vir Moses gesê: Gaan
na Farao toe, want Ék het sy hart verhard, ook die hart van sy dienaars,
sodat Ek hierdie tekens van My onder hulle kan verrig,

<span id="an_10:2">10:2</span> en dat jy voor die ore van jou kind en
jou kindskind kan vertel wat Ek Egipte aangedoen het, en my tekens wat
Ek onder hulle gedoen het, dat julle kan weet dat Ek die HERE is.

<span id="an_10:3">10:3</span> Toe gaan Moses en Aäron na Farao, en
hulle sê vir hom: So spreek die HERE, die God van die Hebreërs: Hoe lank
weier jy om jou voor My te verootmoedig? Laat my volk trek, dat hulle My
kan dien.

<span id="an_10:4">10:4</span> Want as jy weier om my volk te laat trek,
kyk, dan bring Ek môre sprinkane in jou grondgebied,

<span id="an_10:5">10:5</span> en hulle sal die oppervlakte van die land
oordek, sodat 'n mens die land nie sal kan sien nie. En hulle sal die
oorblyfsel afeet van wat gered is, wat vir julle van die hael oorgebly
het; en al die bome wat vir julle uit die veld opgroei, sal hulle afeet.

<span id="an_10:6">10:6</span> En jou huise en die huise van al jou
dienaars en die huise van al die Egiptenaars sal vol van hulle
wees--soos jou vaders en die vaders van jou vaders nie gesien het van
die dag af dat hulle op die aarde gewees het tot vandag toe nie. Daarop
het hy omgedraai en van Farao af weggegaan.

<span id="an_10:7">10:7</span> Toe vra Farao se dienaars vir hom: Hoe
lank sal die man vir ons 'n strik wees? Laat die manne trek, dat hulle
die HERE hulle God kan dien. Weet u nog nie dat Egipte te gronde gaan
nie?

<span id="an_10:8">10:8</span> Daarop bring hulle Moses en Aäron na
Farao terug, en hy sê vir hulle: Gaan heen, dien die HERE julle God. Wie
is dit eintlik wat wil gaan?

<span id="an_10:9">10:9</span> En Moses antwoord: Ons wil gaan met ons
jong mense en ons ou mense, met ons seuns en ons dogters; met ons
kleinvee en ons beeste wil ons gaan, want ons wil 'n fees vir die HERE
hou.

<span id="an_10:10">10:10</span> Toe sê hy vir hulle: Mag die HERE só
met julle wees as wat ek julle en julle kinders sal laat trek! Pas op,
want julle het 'n verkeerde ding voor oë.

<span id="an_10:11">10:11</span> Nie so nie! Gaan dan, julle manne, en
dien die HERE, want dít het julle verlang. En hulle het hulle van Farao
af weggedrywe.

<span id="an_10:12">10:12</span> Toe sê die HERE vir Moses: Steek jou
hand uit oor Egipteland vanweë die sprinkane, dat hulle opkom oor
Egipteland en al die plante van die land opeet, alles wat die hael laat
oorbly het.

<span id="an_10:13">10:13</span> En Moses het sy staf oor Egipteland
uitgesteek, en die HERE het 'n oostewind in die land gebring, daardie
hele dag en die hele nag; toe dit môre word, het die oostewind die
sprinkane aangevoer:

<span id="an_10:14">10:14</span> die sprinkane het opgekom oor die hele
Egipteland en in die hele gebied van Egipte gaan sit, 'n baie groot
menigte--tevore was daar so 'n sprinkaanswerm nie gewees nie, en daarna
sal so iets nie weer voorkom nie.

<span id="an_10:15">10:15</span> En hulle het die oppervlakte van die
hele land bedek, sodat die land swart was; en hulle het al die plante
van die land opgeëet en al die vrugte van die bome wat die hael laat
oorbly het--daar het geen groenigheid aan die bome of plante van die
veld in die hele Egipteland oorgebly nie.

<span id="an_10:16">10:16</span> Toe het Farao gou vir Moses en Aäron
laat roep en gesê: Ek het gesondig teen die HERE julle God en teen
julle.

<span id="an_10:17">10:17</span> Vergeef dan tog nou net dié keer my
sonde, en bid tot die HERE julle God, dat Hy net hierdie dood van my af
wegneem.

<span id="an_10:18">10:18</span> En hy het van Farao af weggegaan en tot
die HERE gebid.

<span id="an_10:19">10:19</span> Daarop laat die HERE die wind omslaan
in 'n baie sterk westewind; dié het die sprinkane opgetel en hulle in
die Skelfsee gedrywe. Daar het nie een sprinkaan in die hele gebied van
Egipte oorgebly nie.

<span id="an_10:20">10:20</span> Maar die HERE het Farao se hart
verhard, sodat hy die kinders van Israel nie laat trek het nie.

<span id="an_10:21">10:21</span> Verder het die HERE vir Moses gesê:
Steek jou hand na die hemel uit, en daar sal duisternis oor Egipteland
kom, sodat 'n mens die duisternis kan gryp.

<span id="an_10:22">10:22</span> Toe Moses sy hand uitsteek na die
hemel, kom daar 'n dik duisternis in die hele Egipteland, drie dae lank.

<span id="an_10:23">10:23</span> Die een het die ander nie gesien nie,
en niemand het van sy plek opgestaan nie, drie dae lank. Maar al die
kinders van Israel het lig in hulle woonplekke gehad.

<span id="an_10:24">10:24</span> Toe het Farao Moses laat roep en gesê:
Gaan heen, dien die HERE; net julle kleinvee en julle beeste moet
agtergehou word. Selfs julle kinders kan met julle saamgaan.

<span id="an_10:25">10:25</span> Maar Moses antwoord: U moet self ook
slagoffers en brandoffers met ons saam gee, dat ons dit aan die HERE
onse God kan aanbied.

<span id="an_10:26">10:26</span> En ons vee moet ook met ons saamgaan:
daar mag geen klou agterbly nie! Want daarvan moet ons neem om die HERE
onse God te dien. En ons weet nie waarmee ons die HERE onse God sal dien
voordat ons daar kom nie.

<span id="an_10:27">10:27</span> Maar die HERE het Farao se hart
verhard, en hy wou hulle nie laat trek nie.

<span id="an_10:28">10:28</span> Maar Farao sê vir hom: Gaan weg van my
af! Pas op dat jy my aangesig nie weer sien nie; want die dag as jy my
aangesig sien, sal jy sterwe.

<span id="an_10:29">10:29</span> En Moses antwoord: U het reg gepraat.
Ek sal u aangesig nie weer sien nie.

<span id="an_11:1">11:1</span> Verder het die HERE vir Moses gesê: Nog
een plaag sal Ek oor Farao en oor Egipte bring. Daarna sal hy julle
hiervandaan laat trek. As hy julle geheel en al laat trek, sal hy julle
selfs hiervandaan wegdrywe.

<span id="an_11:2">11:2</span> Sê tog voor die ore van die volk dat elke
man van sy naaste en elke vrou van haar naaste silwergoed en goue goed
moet eis.

<span id="an_11:3">11:3</span> En die HERE het aan die volk guns verleen
in die oë van die Egiptenaars. Ook was die man Moses baie groot in
Egipteland, in die oë van Farao se dienaars en in die oë van die volk.

<span id="an_11:4">11:4</span> Toe sê Moses: So het die HERE gespreek:
Omtrent middernag trek Ek uit dwarsdeur Egipte;

<span id="an_11:5">11:5</span> dan sal al die eersgeborenes in
Egipteland sterwe, van Farao se eersgeborene af wat op sy troon sit, tot
die eersgeborene van die slavin agter die handmeul en al die
eersgeborenes van die vee.

<span id="an_11:6">11:6</span> En daar sal 'n groot gejammer in die hele
Egipteland wees soos daar nie gewees het en soos daar nie weer sal wees
nie.

<span id="an_11:7">11:7</span> Maar teen geeneen van die kinders van
Israel sal 'n hond sy tong verroer nie, van die mense af tot die diere
toe, dat julle kan weet dat die HERE 'n onderskeid maak tussen die
Egiptenaars en die Israeliete.

<span id="an_11:8">11:8</span> Dan sal al hierdie dienaars van u na my
toe afkom en voor my neerbuig en sê: Trek uit, jy en die hele volk wat
jou volg. En daarna sal ek uittrek. Toe het hy van Farao af weggegaan in
gloeiende toorn.

<span id="an_11:9">11:9</span> En die HERE het vir Moses gesê: Farao sal
na julle nie luister nie, sodat my wonders in Egipteland baie kan word.

<span id="an_11:10">11:10</span> En Moses en Aäron het al hierdie
wonders voor Farao gedoen. Maar die HERE het Farao se hart verhard,
sodat hy die kinders van Israel nie uit sy land laat trek het nie.

<span id="an_12:1">12:1</span> En die HERE het met Moses en Aäron in
Egipteland gespreek en gesê:

<span id="an_12:2">12:2</span> Hierdie maand moet vir julle die begin
van die maande wees; dit moet vir julle die eerste van die maande van
die jaar wees.

<span id="an_12:3">12:3</span> Spreek tot die hele vergadering van
Israel en sê: Op die tiende van hierdie maand moet hulle elkeen 'n lam
neem volgens die families, 'n lam vir 'n huisgesin.

<span id="an_12:4">12:4</span> Maar as 'n huisgesin te klein is vir 'n
lam, dan moet hy en sy buurman wat die naaste aan sy huis is, dit neem
volgens die sieletal; na wat elkeen gewoond is om te eet, moet julle die
getal op die lam bereken.

<span id="an_12:5">12:5</span> Julle moet 'n lam hê sonder gebrek, 'n
jaaroud rammetjie. Van die skape of van die bokke kan julle dit neem.

<span id="an_12:6">12:6</span> En julle moet dit in bewaring hou tot die
veertiende dag van hierdie maand; en die hele vergadering van die
gemeente van Israel moet dit slag teen die aand.

<span id="an_12:7">12:7</span> En hulle moet van die bloed neem en dit
stryk aan die twee deurposte en aan die bo-drumpel, aan die huise waarin
hulle dit eet.

<span id="an_12:8">12:8</span> En hulle moet die vleis in dieselfde nag
eet, oor die vuur gebraai; saam met ongesuurde brode moet hulle dit met
bitter kruie eet.

<span id="an_12:9">12:9</span> Julle moet daarvan nie eet as dit rou is
en as dit in water gaar gekook is nie, maar oor die vuur gebraai, die
kop en pootjies saam met die binnegoed.

<span id="an_12:10">12:10</span> Julle mag daar ook niks van laat oorbly
tot die môre toe nie; maar wat daarvan tot die môre oorbly, moet julle
met vuur verbrand.

<span id="an_12:11">12:11</span> En só moet julle dit eet: Julle heupe
moet omgord wees, julle skoene aan jul voete en julle staf in jul hand;
baie haastig moet julle dit eet. 'n Pasga van die HERE is dit.

<span id="an_12:12">12:12</span> Want Ek sal in hierdie nag deur
Egipteland trek en al die eersgeborenes in Egipteland tref, van mense
sowel as van diere. En Ek sal strafgerigte oefen aan al die gode van
Egipte, Ek, die HERE.

<span id="an_12:13">12:13</span> Maar die bloed sal vir julle 'n teken
wees aan die huise waarin julle is: as Ek die bloed sien, sal Ek by
julle verbygaan. En daar sal geen verderflike plaag onder julle wees
wanneer Ek Egipteland tref nie.

<span id="an_12:14">12:14</span> En hierdie dag moet vir julle 'n
gedenkdag wees, en julle moet dit as 'n fees tot eer van die HERE vier.
Julle moet dit in julle geslagte as 'n ewige insetting vier.

<span id="an_12:15">12:15</span> Sewe dae lank moet julle ongesuurde
brode eet; alreeds op die eerste dag moet julle die suurdeeg uit julle
huise verwyder. Want elkeen wat gesuurde brood eet, van die eerste dag
af tot die sewende toe, dié siel moet uit Israel uitgeroei word.

<span id="an_12:16">12:16</span> En op die eerste dag moet daar 'n
heilige samekoms wees; ook op die sewende dag moet daar vir julle 'n
heilige samekoms wees. Daar mag géén werk op dié dae gedoen word nie;
net wat deur elkeen geëet moet word, dit alleen mag deur julle berei
word.

<span id="an_12:17">12:17</span> Onderhou dan die ongesuurde brode, want
op daardie selfde dag het Ek julle leërs uit Egipteland uitgelei. Daarom
moet julle hierdie dag in julle geslagte as 'n ewige insetting hou.

<span id="an_12:18">12:18</span> In die eerste maand, op die veertiende
dag van die maand, in die aand, moet julle ongesuurde brode eet, tot op
die een en twintigste dag van die maand, in die aand.

<span id="an_12:19">12:19</span> Sewe dae lank mag daar geen suurdeeg in
julle huise gevind word nie. Want elkeen wat iets eet met suurdeeg in,
dié siel moet uit die vergadering van Israel uitgeroei word, of hy al 'n
vreemdeling is of 'n kind van die land.

<span id="an_12:20">12:20</span> Julle mag niks eet met suurdeeg in nie.
In al julle woonplekke moet julle ongesuurde brode eet.

<span id="an_12:21">12:21</span> Moses het toe al die oudstes van Israel
laat roep en aan hulle gesê: Gaan haal vir julle kleinvee vir julle
families en slag die pasga.

<span id="an_12:22">12:22</span> En neem 'n bossie hisop en steek dit in
die bloed wat in die skottel is, en stryk aan die bo-drumpel en aan die
twee deurposte van die bloed wat in die skottel is. Maar niemand van
julle mag uit die deur van sy huis uitgaan tot die môre toe nie.

<span id="an_12:23">12:23</span> Want die HERE sal deurtrek om die
Egiptenaars swaar te tref. Maar wanneer Hy die bloed sien aan die
bo-drumpel en aan die twee deurposte, sal die HERE by die deur verbygaan
en die verderwer nie toelaat om in julle huise in te gaan om te slaan
nie.

<span id="an_12:24">12:24</span> Onderhou dan hierdie saak as 'n
insetting vir jou en jou kinders tot in ewigheid.

<span id="an_12:25">12:25</span> En as julle in die land kom wat die
HERE aan julle sal gee soos Hy beloof het, moet julle hierdie diens
onderhou.

<span id="an_12:26">12:26</span> En as julle kinders julle vra: Wat
beteken die diens daar?

<span id="an_12:27">12:27</span> dan moet julle sê: Dit is 'n paasoffer
aan die HERE, wat by die huise van die kinders van Israel in Egipte
verbygegaan het, toe Hy die Egiptenaars getref maar ons huise gered het.
Toe het die volk in aanbidding neergebuig.

<span id="an_12:28">12:28</span> En die kinders van Israel het gegaan en
dit gedoen. Soos die HERE Moses en Aäron beveel het, so het hulle
gedoen.

<span id="an_12:29">12:29</span> En middernag het die HERE al die
eersgeborenes in Egipteland getref, van die eersgeborene van Farao af
wat op sy troon gesit het, tot die eersgeborene van die gevangene toe
wat in die gevangenis was, en al die eersgeborenes van die diere.

<span id="an_12:30">12:30</span> Toe staan Farao in die nag op, hy en al
sy dienaars en al die Egiptenaars, en daar was 'n groot gejammer in
Egipte, want daar was geen huis waar geen dooie in was nie.

<span id="an_12:31">12:31</span> Daarop het hy Moses en Aäron in die nag
laat roep en gesê: Maak julle klaar, trek weg onder my volk uit, julle
sowel as die kinders van Israel, en gaan dien die HERE soos julle
gespreek het.

<span id="an_12:32">12:32</span> Neem ook julle kleinvee en julle beeste
saam soos julle gespreek het, en gaan weg en seën my ook.

<span id="an_12:33">12:33</span> En die Egiptenaars het by die volk
sterk aangehou--om hulle gou uit die land uit te stuur. Want hulle het
gesê: Ons is almal dood!

<span id="an_12:34">12:34</span> Toe neem die volk hulle deeg voordat
dit ingesuur was, met hulle bakskottels, in hulle mantels toegebind, op
die skouers.

<span id="an_12:35">12:35</span> En die kinders van Israel het gehandel
volgens die woord van Moses: hulle het van die Egiptenaars silwergoed en
goue goed en klere geëis;

<span id="an_12:36">12:36</span> en die HERE het aan die volk guns
verleen in die oë van die Egiptenaars, en dié het hulle versoek
ingewillig. So het hulle dan die Egiptenaars berowe.

<span id="an_12:37">12:37</span> En die kinders van Israel het van
Raämses na Sukkot weggetrek, omtrent ses honderd duisend te voet, die
manne buiten die kinders.

<span id="an_12:38">12:38</span> En 'n menigte mense van gemengde bloed
het ook saam met hulle opgetrek, en kleinvee en beeste--'n groot
hoeveelheid vee.

<span id="an_12:39">12:39</span> En hulle het van die deeg wat hulle uit
Egipte gebring het, ongesuurde koeke gebak; want dit was nie ingesuur
nie, omdat hulle uit Egipte uitgedryf is, sodat hulle nie kon vertoef
nie en ook geen padkos vir hulle klaargemaak het nie.

<span id="an_12:40">12:40</span> En die tyd wat die kinders van Israel
in Egipte gewoon het, was vier honderd en dertig jaar.

<span id="an_12:41">12:41</span> En ná verloop van vier honderd en
dertig jaar, op daardie selfde dag, het al die leërskare van die HERE
uit Egipteland uitgetrek.

<span id="an_12:42">12:42</span> Dit is 'n nag om plegtig onderhou te
word tot eer van die HERE, omdat Hy hulle uit Egipteland uitgelei het.
Dit is dié nag van die HERE om plegtig onderhou te word by al die
kinders van Israel in hulle geslagte.

<span id="an_12:43">12:43</span> Verder het die HERE aan Moses en Aäron
gesê: Dit is die insetting van die pasga: Géén uitlander mag daarvan eet
nie.

<span id="an_12:44">12:44</span> Maar elke slaaf wat 'n man met geld
gekoop het, dié moet hy besny; dan kan hy daarvan eet.

<span id="an_12:45">12:45</span> Geen vreemde inwoner of huurling mag
daarvan eet nie.

<span id="an_12:46">12:46</span> In een huis moet dit geëet word; jy mag
niks van die vleis uit die huis buitentoe bring nie; en julle mag geen
been daarvan breek nie.

<span id="an_12:47">12:47</span> Die hele vergadering van Israel moet
dit hou.

<span id="an_12:48">12:48</span> En as 'n vreemdeling by jou vertoef en
tot eer van die HERE die pasga wil vier, moet by hom almal wat manlik
is, besny word; en dan mag hy nader kom om dit te vier, en hy sal soos
'n kind van die land wees. Maar géén onbesnedene mag daarvan eet nie.

<span id="an_12:49">12:49</span> Een wet moet geld vir die kind van die
land en vir die vreemdeling wat onder julle vertoef.

<span id="an_12:50">12:50</span> En al die kinders van Israel het dit
gedoen. Soos die HERE Moses en Aäron beveel het, so het hulle gedoen.

<span id="an_12:51">12:51</span> En op daardie selfde dag het die HERE
die kinders van Israel, volgens hulle leërafdelings, uit Egipteland
uitgelei.

<span id="an_13:1">13:1</span> Toe het die HERE met Moses gespreek en
gesê:

<span id="an_13:2">13:2</span> Heilig vir My al die eersgeborenes. Alles
wat die moederskoot open onder die kinders van Israel, van mense en van
diere, dit is myne.

<span id="an_13:3">13:3</span> Verder het Moses aan die volk gesê: Dink
aan hierdie dag waarop julle uit Egipte, uit die slawehuis, uitgegaan
het; want die HERE het julle deur 'n sterke hand hiervandaan uitgelei;
daarom mag geen gesuurde brood geëet word nie.

<span id="an_13:4">13:4</span> Vandag trek julle uit, in die maand Abib.

<span id="an_13:5">13:5</span> En as die HERE jou bring in die land van
die Kanaäniete en Hetiete en Amoriete en Hewiete en Jebusiete, wat Hy
aan jou vaders met 'n eed beloof het om aan jou te gee, 'n land wat
oorloop van melk en heuning, dan moet jy hierdie diens in hierdie maand
onderhou.

<span id="an_13:6">13:6</span> Sewe dae lank moet jy ongesuurde brode
eet, en op die sewende dag is daar fees tot eer van die HERE.

<span id="an_13:7">13:7</span> Ongesuurde brode moet die sewe dae geëet
word: by jou mag geen gesuurde brood gesien word nie, en geen suurdeeg
mag by jou in jou hele grondgebied gesien word nie.

<span id="an_13:8">13:8</span> En jy moet jou seun op dié dag vertel en
sê: Dit geskied ter wille van wat die HERE aan my gedoen het toe ek uit
Egipte uitgetrek het.

<span id="an_13:9">13:9</span> En dit moet vir jou as 'n teken wees op
jou hand en 'n gedenkteken tussen jou oë, sodat die wet van die HERE in
jou mond mag wees; want deur 'n sterke hand het die HERE jou uit Egipte
uitgelei.

<span id="an_13:10">13:10</span> Daarom moet jy hierdie insetting
onderhou op die daarvoor bepaalde tyd, van jaar tot jaar.

<span id="an_13:11">13:11</span> En as die HERE jou in die land van die
Kanaäniete bring, soos Hy aan jou en jou vaders met 'n eed beloof het,
en Hy dit aan jou gee,

<span id="an_13:12">13:12</span> dan moet jy alles wat die moederskoot
open, aan die HERE afgee; ook elke eersteling, die aanteel van vee, wat
jy sal hê--wat manlik is, behoort aan die HERE.

<span id="an_13:13">13:13</span> Maar elke eersteling van 'n esel moet
jy met 'n lam loskoop. En as jy dit nie loskoop nie, moet jy sy nek
breek. Maar al die eersgeborenes van mense onder jou seuns moet jy
loskoop.

<span id="an_13:14">13:14</span> En as jou seun jou later vra en sê: Wat
beteken dit? dan moet jy hom antwoord: Die HERE het ons deur 'n sterke
hand uit Egipte, uit die slawehuis, uitgelei.

<span id="an_13:15">13:15</span> Want toe Farao swarigheid gemaak het om
ons te laat trek, het die HERE al die eersgeborenes in Egipteland
gedood, van die eersgeborene van die mense af tot die eersgeborene van
die diere toe. Daarom offer ek aan die HERE alles wat die moederskoot
open wat manlik is; maar al die eersgeborenes van my seuns koop ek los.

<span id="an_13:16">13:16</span> En dit sal as 'n teken wees op jou hand
en 'n voorhoofsband tussen jou oë; want die HERE het ons deur 'n sterke
hand uit Egipte uitgelei.

<span id="an_13:17">13:17</span> Toe Farao die volk laat trek het, het
God hulle nie op die pad na die land van die Filistyne gelei nie,
alhoewel dit nader was; want God het gesê: Die volk kan dalk berou kry
as hulle oorlog sien, en teruggaan na Egipte.

<span id="an_13:18">13:18</span> Daarom het God die volk laat wegdraai
in die rigting na die woestyn, na die Skelfsee toe. En die kinders van
Israel het goed gewapend uit Egipteland opgetrek.

<span id="an_13:19">13:19</span> En Moses het die gebeente van Josef met
hom saamgeneem; want hy het die kinders van Israel plegtig laat sweer en
gesê: God sal eindelik op julle ag gee; bring dan my gebeente saam met
julle hiervandaan op.

<span id="an_13:20">13:20</span> So het hulle dan van Sukkot af
weggetrek en laer opgeslaan in Etam, aan die kant van die woestyn.

<span id="an_13:21">13:21</span> En die HERE het voor hulle uitgetrek,
bedags in 'n wolkkolom om hulle op die pad te lei, en snags in 'n
vuurkolom om hulle voor te lig, sodat hulle dag en nag kon trek.

<span id="an_13:22">13:22</span> Die wolkkolom het nie bedags en die
vuurkolom nie snags voor die volk gewyk nie.

<span id="an_14:1">14:1</span> Toe het die HERE met Moses gespreek en
gesê:

<span id="an_14:2">14:2</span> Sê aan die kinders van Israel dat hulle
moet omdraai en laer opslaan voor Pi-Hágirot, tussen Migdol en die see.
Reg teenoor Baäl-Sefon moet julle laer opslaan by die see.

<span id="an_14:3">14:3</span> Dan sal Farao van die kinders van Israel
sê: Hulle is verdwaal in die land, die woestyn het hulle ingesluit.

<span id="an_14:4">14:4</span> En Ek sal Farao se hart verhard, dat hy
hulle agtervolg; en Ek wil My aan Farao en sy hele leërmag verheerlik,
en die Egiptenaars sal weet dat Ek die HERE is. En hulle het so gedoen.

<span id="an_14:5">14:5</span> Toe die koning van Egipte berig ontvang
dat die volk gevlug het, het die hart van Farao en van sy dienaars
teenoor die volk verander, en hulle sê: Wat het ons nou gedoen dat ons
Israel laat trek het, sodat hulle ons nie meer dien nie?

<span id="an_14:6">14:6</span> Daarop het hy sy strydwa ingespan en sy
manskappe saam met hom geneem.

<span id="an_14:7">14:7</span> En hy het ses honderd uitgesoekte
strydwaens geneem en al die ander strydwaens van Egipte, en die beste
vegsmanne op elkeen daarvan.

<span id="an_14:8">14:8</span> En die HERE het die hart van Farao, die
koning van Egipte, verhard, sodat hy die kinders van Israel agtervolg
het. Maar die kinders van Israel het deur 'n hoë hand uitgetrek.

<span id="an_14:9">14:9</span> En die Egiptenaars het hulle
agtervolg--al Farao se perde en strydwaens, sy ruiters en sy leërmag--en
hulle ingehaal terwyl hulle in die laer gestaan het by die see by
Pi-Hágirot, voor Baäl-Sefon.

<span id="an_14:10">14:10</span> Toe Farao naby kom, slaan die kinders
van Israel hulle oë op, en kyk, daar trek die Egiptenaars agter hulle
aan; en hulle het baie bang geword. Daarop het die kinders van Israel
tot die HERE geroep.

<span id="an_14:11">14:11</span> En hulle het vir Moses gesê: Het u,
omdat daar in Egipte glad geen grafte is nie, ons saamgeneem om in die
woestyn te sterwe? Wat het u ons nou aangedoen, dat u ons uit Egipteland
uitgelei het?

<span id="an_14:12">14:12</span> Is dít nie die woord wat ons aan u in
Egipte gesê het nie: Laat ons met rus, dat ons die Egiptenaars kan dien?
Want dit is beter vir ons om die Egiptenaars te dien as om in die
woestyn te sterwe.

<span id="an_14:13">14:13</span> Maar Moses het aan die volk gesê: Wees
nie bevrees nie, staan vas en aanskou die verlossing van die HERE wat Hy
vandag vir julle sal bewerk; want soos julle die Egiptenaars vandag
sien, sal julle hulle nie weer sien in ewigheid nie.

<span id="an_14:14">14:14</span> Die HERE sal vir julle stry, en julle
moet stil wees.

<span id="an_14:15">14:15</span> Toe vra die HERE vir Moses: Wat roep jy
na My? Sê aan die kinders van Israel dat hulle moet wegtrek.

<span id="an_14:16">14:16</span> En jy, hef jou staf op en steek jou
hand uit oor die see en kloof dit, sodat die kinders van Israel
dwarsdeur die see op droë grond kan trek.

<span id="an_14:17">14:17</span> En Ek, kyk, Ek sal die hart van die
Egiptenaars verhard, sodat hulle agter hulle aan gaan. En Ek wil My
verheerlik aan Farao en sy hele leërmag, aan sy strydwaens en aan sy
ruiters.

<span id="an_14:18">14:18</span> En die Egiptenaars sal weet dat Ek die
HERE is, as Ek My verheerlik aan Farao, aan sy strydwaens en aan sy
ruiters.

<span id="an_14:19">14:19</span> En die Engel van God wat voor die leër
van Israel uit getrek het, het daar weggegaan en agter hulle aan getrek.
En die wolkkolom het ook voor hulle weggetrek en agter hulle gaan staan;

<span id="an_14:20">14:20</span> so het dit dan tussen die leër van die
Egiptenaars en die leër van Israel in gekom. En die wolk was daar met
die duisternis, en dit het die nag verlig, sodat die een nie naby die
ander gekom het die hele nag deur nie.

<span id="an_14:21">14:21</span> Toe steek Moses sy hand oor die see
uit, en die HERE het deur 'n sterk oostewind die see laat wegvloei, die
hele nag deur, en die see droog gemaak; en die waters is gekloof.

<span id="an_14:22">14:22</span> En die kinders van Israel het midde-in
die see getrek op droë grond. En die waters was vir hulle 'n muur aan
hul regter-- en aan hul linkerkant.

<span id="an_14:23">14:23</span> Toe het die Egiptenaars hulle gejaag en
agter hulle aan getrek--al Farao se perde, sy strydwaens en sy
ruiters--die see in.

<span id="an_14:24">14:24</span> En in die môrewaak het die HERE, in die
vuur-- en wolkkolom, op die leër van die Egiptenaars afgekyk en die leër
van die Egiptenaars in verwarring gebring.

<span id="an_14:25">14:25</span> En Hy het die wiele van hulle
strydwaens laat insak en hulle met moeite laat voortgaan. Toe sê die
Egiptenaars: Laat ons van Israel af wegvlug, want die HERE stry vir
hulle teen die Egiptenaars.

<span id="an_14:26">14:26</span> Daarop sê die HERE vir Moses: Steek jou
hand uit oor die see, dat die waters kan terugvloei oor die Egiptenaars,
oor hulle strydwaens en oor hulle ruiters.

<span id="an_14:27">14:27</span> En Moses het sy hand oor die see
uitgesteek, en die see het teen dagbreek in sy bedding teruggevloei, en
die Egiptenaars het dit tegemoet gevlug. So het die HERE dan die
Egiptenaars binne-in die see gestort.

<span id="an_14:28">14:28</span> En toe die waters terugvloei, het hulle
die strydwaens en die ruiters van Farao se hele leërmag wat agter hulle
die see ingetrek het, oordek. Geeneen van hulle het oorgebly nie.

<span id="an_14:29">14:29</span> Maar die kinders van Israel het
binne-in die see op droë grond getrek. En die waters was vir hulle 'n
muur aan hul regter-- en aan hul linkerkant.

<span id="an_14:30">14:30</span> So het die HERE Israel dan dié dag uit
die hand van die Egiptenaars verlos. En Israel het die Egiptenaars dood
gesien aan die kant van die see.

<span id="an_14:31">14:31</span> Ook het Israel die magtige daad gesien
wat die HERE aan die Egiptenaars verrig het. Toe het die volk die HERE
gevrees en geglo in die HERE en aan Moses, sy kneg.

<span id="an_15:1">15:1</span> Toe het Moses en die kinders van Israel
hierdie lied tot eer van die HERE gesing; en dit is wat hulle gesê het:
Ek wil sing tot eer van die HERE, want Hy is hoog verhewe. Die perd en
sy ruiter het Hy in die see gewerp.

<span id="an_15:2">15:2</span> Die HERE is my krag en my psalm, en Hy
het my tot heil geword. Hy is my God, Hom sal ek roem; die God van my
vader, Hom sal ek verhef.

<span id="an_15:3">15:3</span> Die HERE is 'n krygsman; HERE is sy naam.

<span id="an_15:4">15:4</span> Hy het Farao se strydwaens en sy leërmag
in die see gewerp. En sy beste vegsmanne het in die Skelfsee gesink.

<span id="an_15:5">15:5</span> Die watervloede het hulle oordek. Hulle
het in die kolke gesink soos 'n klip.

<span id="an_15:6">15:6</span> o HERE, u regterhand is verheerlik deur
krag. U regterhand, o HERE, verpletter die vyand.

<span id="an_15:7">15:7</span> En in u grote hoogheid werp U diegene
neer wat teen U opstaan. U stuur u toorngloed uit: dit verteer hulle
soos 'n stoppel.

<span id="an_15:8">15:8</span> En deur die geblaas van u neus het die
waters hulle opgestapel, die strome het bly staan soos 'n wal, die
watervloede het styf geword in die hart van die see.

<span id="an_15:9">15:9</span> Die vyand het gesê: Ek sal agtervolg,
inhaal, buit verdeel, my begeerte sal versadig word van hulle; ek sal my
swaard trek, my hand sal hulle uitroei.

<span id="an_15:10">15:10</span> U het met u asem geblaas: die see het
hulle oordek; soos lood het hulle gesink in die geweldige waters.

<span id="an_15:11">15:11</span> o HERE, wie is soos U onder die gode?
Wie is soos U, verheerlik in heiligheid, gedug in roemryke dade, een wat
wonders doen?

<span id="an_15:12">15:12</span> U het u regterhand uitgestrek, die
aarde het hulle verslind.

<span id="an_15:13">15:13</span> U het deur u guns die volk gelei wat U
verlos het; U het hulle deur u krag na u heilige woning gevoer.

<span id="an_15:14">15:14</span> Die volke het dit gehoor, hulle het
gesidder; weë het die inwoners van Filistéa aangegryp.

<span id="an_15:15">15:15</span> Toe is die stamhoofde van Edom
verskrik, bewing het die magtiges van Moab aangegryp. Al die inwoners
van Kanaän het gebewe.

<span id="an_15:16">15:16</span> Verskrikking en vrees het op hulle
geval; deur die grootheid van u arm was hulle stom soos 'n klip, terwyl
u volk deurtrek, HERE, terwyl die volk deurtrek wat U verwerf het.

<span id="an_15:17">15:17</span> U bring hulle in en plant hulle op die
bergland van u erfenis, die plek, o HERE, wat U as vaste woonplek vir U
berei het, die heiligdom wat u hande gestig het, o Here!

<span id="an_15:18">15:18</span> Die HERE sal regeer vir ewig en altoos.

<span id="an_15:19">15:19</span> Want Farao se perd, met sy strydwaens
en sy ruiters, het in die see ingegaan, en die HERE het die waters van
die see oor hulle laat terugkom. Maar die kinders van Israel het
binne-in die see op droë grond getrek.

<span id="an_15:20">15:20</span> En Mirjam, die profetes, die suster van
Aäron, het 'n tamboeryn in haar hand geneem; en al die vroue het
uitgegaan agter haar aan, met tamboeryne en in koordanse.

<span id="an_15:21">15:21</span> En Mirjam het hulle al singende
geantwoord: Sing tot eer van die HERE, want Hy is hoog verhewe. Hy het
die perd met sy ruiter in die see gewerp.

<span id="an_15:22">15:22</span> Daarop het Moses die Israeliete laat
wegtrek van die Skelfsee af, en hulle het uitgetrek na die woestyn Sur.
Hulle het toe drie dae lank in die woestyn getrek en geen water gekry
nie.

<span id="an_15:23">15:23</span> En hulle het in Mara gekom, maar kon
die water van Mara nie drink nie, want dit was bitter. Daarom heet die
plek Mara.

<span id="an_15:24">15:24</span> Toe murmureer die volk teen Moses en
sê: Wat moet ons drink?

<span id="an_15:25">15:25</span> En hy het die HERE aangeroep, en die
HERE het hom 'n stuk hout gewys; dit het hy in die water gegooi, en die
water het soet geword. Daar het Hy vir hulle 'n insetting en verordening
vasgestel en hulle daar beproef

<span id="an_15:26">15:26</span> en gesê: As jy getrou na die stem van
die HERE jou God luister en doen wat reg is in sy oë, en luister na sy
gebooie en al sy insettinge hou, dan sal Ek geeneen van die siektes op
jou lê wat Ek op Egipteland gelê het nie; want Ek is die HERE wat jou
gesond maak.

<span id="an_15:27">15:27</span> Daarop het hulle by Elim gekom, waar
twaalf waterfonteine en sewentig palmbome was. En hulle het daar by die
water laer opgeslaan.

<span id="an_16:1">16:1</span> Toe hulle van Elim af wegtrek, het die
hele vergadering van die kinders van Israel in die woestyn Sin gekom,
wat tussen Elim en Sinai lê, op die vyftiende dag van die tweede maand
ná hulle uittog uit Egipteland.

<span id="an_16:2">16:2</span> En die hele vergadering van die kinders
van Israel het teen Moses en teen Aäron in die woestyn gemurmureer.

<span id="an_16:3">16:3</span> En die kinders van Israel het aan hulle
gesê: Het ons maar in Egipteland deur die hand van die HERE gesterwe toe
ons by die vleispotte gesit en volop brood geëet het! Want julle het ons
in hierdie woestyn uitgelei om hierdie hele vergadering van honger te
laat sterwe.

<span id="an_16:4">16:4</span> Toe sê die HERE vir Moses: Kyk, Ek sal
vir julle brood uit die hemel laat reën; dan kan die volk uitgaan en die
dagmaat van elke dag insamel, sodat Ek hulle kan beproef, of hulle in my
wet sal wandel of nie.

<span id="an_16:5">16:5</span> En op die sesde dag, as hulle berei wat
hulle inbring, sal dit dubbel soveel wees as wat hulle daagliks insamel.

<span id="an_16:6">16:6</span> Toe sê Moses en Aäron aan al die kinders
van Israel: Vanaand, dan sal julle weet dat die HERE julle uit
Egipteland uitgelei het.

<span id="an_16:7">16:7</span> En môre vroeg, dan sal julle die
heerlikheid van die HERE sien, omdat Hy julle murmureringe teen die HERE
gehoor het--want wat is ons, dat julle teen ons murmureer?

<span id="an_16:8">16:8</span> Daarop sê Moses: Dít sal gebeur as die
HERE julle in die aand vleis gee om te eet en in die môre volop brood,
omdat die HERE julle murmureringe hoor wat julle teen Hom murmureer.
Want wat is ons? Julle murmureringe is nie teen ons nie, maar teen die
HERE.

<span id="an_16:9">16:9</span> Verder het Moses met Aäron gespreek: Sê
aan die hele vergadering van die kinders van Israel: Kom nader voor die
aangesig van die HERE, want Hy het julle murmureringe gehoor.

<span id="an_16:10">16:10</span> En onderwyl Aäron die hele vergadering
van die kinders van Israel toespreek, draai hulle na die woestyn toe en
meteens verskyn die heerlikheid van die HERE in die wolk.

<span id="an_16:11">16:11</span> Ook het die HERE met Moses gespreek en
gesê:

<span id="an_16:12">16:12</span> Ek het die murmureringe van die kinders
van Israel gehoor; spreek met hulle en sê: Teen die aand sal julle vleis
eet en in die môre met brood versadig word; en julle sal weet dat Ek die
HERE julle God is.

<span id="an_16:13">16:13</span> En in die aand het daar kwartels
opgekom en die laer oordek. En in die môre was daar 'n doulaag rondom
die laer.

<span id="an_16:14">16:14</span> En nadat die doulaag opgetrek het, het
daar oor die woestyn iets gelê wat fyn en korrelrig was, fyn soos ryp op
die grond.

<span id="an_16:15">16:15</span> Toe die kinders van Israel dit sien, sê
hulle vir mekaar: Wat is dit? Want hulle het nie geweet wat dit was nie.
Daarop sê Moses vir hulle: Dit is die brood wat die HERE julle gee om te
eet.

<span id="an_16:16">16:16</span> Dit is die saak wat die HERE beveel
het: Samel daarvan in, elkeen na sy behoefte: 'n gomer vir elke persoon
volgens julle sieletal; elkeen moet dit neem vir die wat in sy tent is.

<span id="an_16:17">16:17</span> En die kinders van Israel het so
gedoen: hulle het ingesamel, die een baie en die ander min.

<span id="an_16:18">16:18</span> Maar toe hulle dit met die gomer meet,
het hy wat baie ingesamel het, niks oorgehad nie; en hy wat min
ingesamel het, nie te min nie. Elkeen na sy behoefte het hulle
ingesamel.

<span id="an_16:19">16:19</span> En Moses het vir hulle gesê: Niemand
moet daarvan laat oorbly tot môre toe nie.

<span id="an_16:20">16:20</span> Maar hulle het nie na Moses geluister
nie: sommige het daarvan laat oorbly tot die môre toe. Toe kom daar
wurms in en dit bederwe. Daarom het Moses baie kwaad geword vir hulle.

<span id="an_16:21">16:21</span> En hulle het dit môre vir môre
ingesamel, elkeen na sy behoefte; en as die son warm word, smelt dit
weg.

<span id="an_16:22">16:22</span> En op die sesde dag het hulle 'n
dubbele porsie brood ingesamel, twee gomers vir elkeen. En al die
owerstes van die vergadering het gekom en dit aan Moses vertel.

<span id="an_16:23">16:23</span> Toe sê hy vir hulle: Dit is wat die
HERE gespreek het: Môre is dit rusdag, 'n heilige sabbat van die HERE.
Wat julle wil bak, bak dit; en wat julle wil kook, kook dit; en bêre vir
julle alles wat oor is, om dit te bewaar tot die môre toe.

<span id="an_16:24">16:24</span> En hulle het dit gebêre tot die môre
toe, soos Moses beveel het; en dit het nie bederwe nie, en daar het geen
wurms in gekom nie.

<span id="an_16:25">16:25</span> Toe sê Moses: Eet dit vandag, want dit
is vandag die sabbat van die HERE. Vandag sal julle dit nie in die veld
kry nie.

<span id="an_16:26">16:26</span> Ses dae lank moet julle dit insamel,
maar op die sewende dag is dit sabbat; dan sal dit daar nie wees nie.

<span id="an_16:27">16:27</span> En op die sewende dag het van die mense
uitgegaan om in te samel, maar hulle het niks gekry nie.

<span id="an_16:28">16:28</span> Toe sê die HERE vir Moses: Hoe lank
weier julle om my gebooie en my wette te onderhou?

<span id="an_16:29">16:29</span> Kyk, omdat die HERE julle die sabbat
gegee het, daarom gee Hy julle op die sesde dag brood vir twee dae. Laat
elkeen bly waar hy is; laat niemand op die sewende dag van sy woonplek
af weggaan nie.

<span id="an_16:30">16:30</span> So het die volk dan op die sewende dag
gerus.

<span id="an_16:31">16:31</span> En die huis van Israel het dit MAN
genoem. En dit was wit soos koljandersaad, en dit het gesmaak soos
heuningkoek.

<span id="an_16:32">16:32</span> Verder het Moses gesê: Dit is die saak
wat die HERE beveel het: 'n Gomer vol moet daarvan bewaar word vir julle
geslagte, dat hulle die brood kan sien wat Ek julle in die woestyn laat
eet het, toe Ek julle uit Egipteland uitgelei het.

<span id="an_16:33">16:33</span> Moses sê toe vir Aäron: Neem 'n kruik
en gooi 'n gomer vol manna daarin, en sit dit voor die aangesig van die
HERE neer, om dit vir julle geslagte te bewaar.

<span id="an_16:34">16:34</span> Soos die HERE Moses beveel het, so het
Aäron dit voor die Getuienis neergesit om bewaar te word.

<span id="an_16:35">16:35</span> En die kinders van Israel het die manna
veertig jaar lank geëet totdat hulle in 'n bewoonde land gekom het. Die
manna het hulle geëet totdat hulle by die grens van die land Kanaän
gekom het.

<span id="an_16:36">16:36</span> En 'n gomer is die tiende van 'n efa.

<span id="an_17:1">17:1</span> Daarop het die hele vergadering van die
kinders van Israel, volgens die bevel van die HERE, van plek tot plek
uit die woestyn Sin getrek en laer opgeslaan in Ráfidim. En daar was
geen water vir die volk om te drink nie.

<span id="an_17:2">17:2</span> Toe twis die volk met Moses en sê: Gee
julle vir ons water om te drink. Maar Moses antwoord hulle: Wat twis
julle met my? Waarom versoek julle die HERE?

<span id="an_17:3">17:3</span> Maar die volk het daar gesmag na water,
en die volk het teen Moses gemurmureer en gesê: Waarom het u ons dan uit
Egipte laat optrek om my en my kinders en my vee van dors te laat omkom?

<span id="an_17:4">17:4</span> Toe het Moses die HERE aangeroep en gesê:
Wat moet ek met hierdie volk doen? Dit skeel maar min of hulle stenig
my.

<span id="an_17:5">17:5</span> En die HERE het Moses geantwoord: Trek
voor die volk uit, en neem van die oudstes van Israel met jou saam; en
neem jou staf waarmee jy die Nyl geslaan het, in jou hand en gaan weg.

<span id="an_17:6">17:6</span> Kyk, Ek sal daar voor jou by die rots op
Horeb staan; dan moet jy die rots slaan, en daar sal water uit kom, dat
die volk kan drink. En Moses het so gedoen voor die oë van die oudstes
van Israel

<span id="an_17:7">17:7</span> en die plek Massa en Mériba genoem vanweë
die twis van die kinders van Israel en omdat hulle die HERE versoek het
deur te sê: Is die HERE in ons midde of nie?

<span id="an_17:8">17:8</span> Daarop het Amalek gekom om teen Israel by
Ráfidim te veg.

<span id="an_17:9">17:9</span> En Moses het aan Josua gesê: Kies vir ons
manne en trek uit, veg teen Amalek. Môre sal ek op die top van die
heuwel staan met die staf van God in my hand.

<span id="an_17:10">17:10</span> En Josua het gedoen soos Moses aan hom
gesê het, om te veg teen Amalek. Maar Moses, Aäron en Hur het op die top
van die heuwel geklim.

<span id="an_17:11">17:11</span> En telkens as Moses sy hand ophou, was
Israel die sterkste; maar as hy sy hand laat sak, was Amalek die
sterkste.

<span id="an_17:12">17:12</span> Maar die hande van Moses het swaar
geword; daarom het hulle 'n klip geneem en dit onder hom neergelê, dat
hy daarop kon sit. En Aäron en Hur het sy hande ondersteun, die een
duskant en die ander anderkant. So het sy hande dan vas gebly tot
sononder.

<span id="an_17:13">17:13</span> En Josua het Amalek en sy volk met die
skerpte van die swaard 'n neerlaag toegebring.

<span id="an_17:14">17:14</span> Toe sê die HERE vir Moses: Skrywe dit
as 'n aandenking in 'n boek en prent dit Josua in, dat Ek die gedagtenis
van Amalek onder die hemel heeltemal sal uitdelg.

<span id="an_17:15">17:15</span> En Moses het 'n altaar gebou en dit
genoem: Die HERE is my banier.

<span id="an_17:16">17:16</span> En hy het gesê: Waarlik, die hand op
die troon van die HERE! Oorlog het die HERE teen Amalek van geslag tot
geslag.

<span id="an_18:1">18:1</span> Toe Jetro, die priester van Mídian, Moses
se skoonvader, hoor alles wat God aan Moses en aan sy volk Israel gedoen
het--dat die HERE Israel uit Egipte uitgelei het--

<span id="an_18:2">18:2</span> het Jetro, Moses se skoonvader, Sippóra,
die vrou van Moses, geneem--nadat hy haar teruggestuur het--

<span id="an_18:3">18:3</span> en haar twee seuns. (Die naam van die een
was Gersom, want hy het gesê: Ek het 'n vreemdeling geword in 'n vreemde
land;

<span id="an_18:4">18:4</span> en die naam van die ander was Eliëser;
want, het hy gesê, die God van my vader is my hulp en het my van Farao
se swaard verlos.)

<span id="an_18:5">18:5</span> En Jetro, Moses se skoonvader, het met sy
seuns en sy vrou na Moses gekom in die woestyn waar hy by die berg van
God met die laer gestaan het.

<span id="an_18:6">18:6</span> En hy het Moses laat weet: Ek, jou
skoonvader Jetro, kom na jou met jou vrou en haar twee seuns saam met
haar.

<span id="an_18:7">18:7</span> Daarop gaan Moses uit, sy skoonvader
tegemoet, en hy het gebuig en hom gesoen; en hulle het na mekaar se
welstand gevra en in die tent ingegaan.

<span id="an_18:8">18:8</span> Moses vertel toe aan sy skoonvader alles
wat die HERE aan Farao en aan die Egiptenaars, ter wille van Israel,
gedoen het; al die moeilikheid wat hulle op die pad oorgekom het, en dat
die HERE hulle verlos het.

<span id="an_18:9">18:9</span> En Jetro het hom verheug oor al die goeie
wat die HERE aan Israel gedoen het, dat Hy hulle uit die hand van die
Egiptenaars verlos het.

<span id="an_18:10">18:10</span> Daarop sê Jetro: Geseënd is die HERE
wat julle verlos het uit die hand van die Egiptenaars en uit die hand
van Farao, wat die volk onder die hand van die Egiptenaars uit verlos
het.

<span id="an_18:11">18:11</span> Nou weet ek dat die HERE groter is as
al die gode, naamlik in die saak waarin hulle vermetel was teen hulle.

<span id="an_18:12">18:12</span> Daarop het Jetro, Moses se skoonvader,
'n brandoffer en slagoffers geneem tot eer van God. En Aäron en al die
oudstes van Israel het gekom om saam met Moses se skoonvader brood te
eet voor die aangesig van God.

<span id="an_18:13">18:13</span> En die volgende dag het Moses gesit om
reg te spreek vir die volk; en die volk het voor Moses gestaan van die
môre tot die aand toe.

<span id="an_18:14">18:14</span> En toe Moses se skoonvader sien alles
wat hy vir die volk doen, sê hy: Wat is dit wat jy vir die volk doen?
Waarom sit jy alleen, en die hele volk staan voor jou van die môre tot
die aand toe?

<span id="an_18:15">18:15</span> En Moses antwoord sy skoonvader: Omdat
die volk na my kom om God te raadpleeg.

<span id="an_18:16">18:16</span> As hulle 'n saak het, kom hulle na my;
en dan moet ek regspreek tussen die partye en die insettinge van God en
sy wette bekend maak.

<span id="an_18:17">18:17</span> Maar Moses se skoonvader sê vir hom:
Die ding wat jy doen, is nie goed nie.

<span id="an_18:18">18:18</span> Jy sal heeltemal uitgeput raak, jy
sowel as hierdie volk wat by jou is. Want die saak is te swaar vir jou;
jy kan dit nie alleen doen nie.

<span id="an_18:19">18:19</span> Luister nou na my; ek sal jou raad gee,
en God sal met jou wees. Wat jou betref, wees jy die verteenwoordiger
van die volk by God en bring jy die sake voor God,

<span id="an_18:20">18:20</span> en onderrig hulle in die insettinge en
die wette, en maak hulle die weg bekend waarop hulle moet gaan, en die
werk wat hulle moet doen.

<span id="an_18:21">18:21</span> Maar kies jy uit die hele volk bekwame
manne wat God vrees, betroubare manne wat onregverdige wins haat. En
stel dié aan oor hulle: owerstes oor duisend, owerstes oor honderd,
owerstes oor vyftig en owerstes oor tien;

<span id="an_18:22">18:22</span> en laat hulle voortdurend oor die volk
die regspraak uitoefen: al die groot sake moet hulle na jou bring, maar
in al die klein sake moet hulle self regspreek. Maak dit so ligter vir
jou, en laat hulle saam met jou dra.

<span id="an_18:23">18:23</span> As jy dit doen en God dit jou beveel,
kan jy dit uithou en sal ook al hierdie mense tevrede na hulle woonplek
gaan.

<span id="an_18:24">18:24</span> Moses het toe geluister na sy
skoonvader en alles gedoen wat hy gesê het--

<span id="an_18:25">18:25</span> Moses het bekwame manne uit die hele
Israel gekies en hulle as hoofde oor die volk aangestel--owerstes oor
duisend, owerstes oor honderd, owerstes oor vyftig en owerstes oor tien.

<span id="an_18:26">18:26</span> En hulle het voortdurend oor die volk
die regspraak uitgeoefen: die moeilike sake het hulle na Moses gebring,
maar in al die klein sake self reggespreek.

<span id="an_18:27">18:27</span> Toe het Moses sy skoonvader laat gaan,
en hy het na sy land getrek.

<span id="an_19:1">19:1</span> In die derde maand ná die uittog van die
kinders van Israel uit Egipteland, op dieselfde dag, het hulle in die
woestyn Sinai gekom--

<span id="an_19:2">19:2</span> hulle het van Ráfidim af opgebreek en in
die woestyn Sinai gekom en in die woestyn laer opgeslaan. En Israel het
daar teenoor die berg laer opgeslaan.

<span id="an_19:3">19:3</span> Maar Moses het opgeklim na God toe, en
die HERE het hom van die berg af toegeroep en gesê: So moet jy aan die
huis van Jakob sê en aan die kinders van Israel verkondig:

<span id="an_19:4">19:4</span> Julle het self gesien wat Ek aan die
Egiptenaars gedoen het, en dat Ek julle op arendsvlerke gedra en julle
na My toe gebring het.

<span id="an_19:5">19:5</span> As julle dan nou terdeë na my stem
luister en my verbond hou, sal julle my eiendom uit al die volke wees,
want die hele aarde is myne.

<span id="an_19:6">19:6</span> En júlle sal vir My 'n koninkryk van
priesters en 'n heilige nasie wees. Dit is die woorde wat jy aan die
kinders van Israel moet meedeel.

<span id="an_19:7">19:7</span> En Moses het gekom en die oudstes van die
volk laat roep en hulle al hierdie woorde voorgehou wat die HERE hom
beveel het.

<span id="an_19:8">19:8</span> Toe antwoord die hele volk eenparig en
sê: Alles wat die HERE gespreek het, sal ons doen. En Moses het die
woorde van die volk aan die HERE oorgebring.

<span id="an_19:9">19:9</span> En die HERE het met Moses gespreek: Kyk,
Ek sal in 'n dik wolk na jou toe kom, dat die volk kan hoor as Ek met
jou spreek, en hulle ook vir altyd aan jóu kan glo. Want Moses het die
woorde van die volk aan die HERE meegedeel.

<span id="an_19:10">19:10</span> Verder het die HERE aan Moses gesê:
Gaan na die volk en heilig hulle vandag en môre, en laat hulle hul klere
was

<span id="an_19:11">19:11</span> en hulle gereed hou teen die derde dag.
Want op die derde dag sal die HERE voor die oë van die hele volk op die
berg Sinai afdaal.

<span id="an_19:12">19:12</span> Ook moet jy vir die volk 'n grens
rondom aanwys en sê: Pas op dat julle nie op die berg klim of sy voet
aanraak nie. Elkeen wat die berg aanraak, moet sekerlik gedood word.

<span id="an_19:13">19:13</span> Geen hand mag hom aanraak nie; maar hy
moet sekerlik gestenig of sekerlik met 'n pyl geskiet word; of dit 'n
dier of 'n mens is--hy mag nie lewe nie. As die ramshoring lang geluide
blaas, mag hulle op die berg klim.

<span id="an_19:14">19:14</span> Toe het Moses van die berg af na die
volk gegaan en die volk geheilig, en hulle het hul klere gewas.

<span id="an_19:15">19:15</span> En hy het aan die volk gesê: Hou julle
klaar teen die derde dag; moenie naby die vrou kom nie.

<span id="an_19:16">19:16</span> En op die derde dag toe dit môre word,
was daar donderslae en blitse en 'n swaar wolk op die berg en die geluid
van 'n baie sterk basuin, sodat die hele volk wat in die laer was,
gebeef het.

<span id="an_19:17">19:17</span> Daarop het Moses die volk uit die laer
gelei om God te ontmoet, en hulle het gaan staan by die voet van die
berg.

<span id="an_19:18">19:18</span> En die hele berg Sinai het gerook,
omdat die HERE in 'n vuur daarop neergedaal het. En sy rook het opgetrek
soos die rook van 'n oond, en die hele berg het vreeslik gebewe.

<span id="an_19:19">19:19</span> Toe die geluid van die basuin sterker
en sterker word, het Moses gespreek, en God het hom telkens hardop
geantwoord.

<span id="an_19:20">19:20</span> Terwyl die HERE op die berg Sinai
neerdaal, op die top van die berg, het die HERE Moses na die top van die
berg geroep, en Moses het opgeklim.

<span id="an_19:21">19:21</span> En die HERE het vir Moses gesê: Klim
af, waarsku die volk, dat hulle nie na die HERE toe deurbreek om te sien
en baie van hulle dan val nie.

<span id="an_19:22">19:22</span> En ook die priesters wat naby die HERE
kom, moet hulleself heilig, sodat die HERE nie teen hulle losbreek nie.

<span id="an_19:23">19:23</span> Toe het Moses die HERE geantwoord: Die
volk kan nie op die berg Sinai klim nie, want U het ons self gewaarsku
en gesê: Baken die berg af en heilig dit.

<span id="an_19:24">19:24</span> Daarop sê die HERE vir hom: Gaan heen,
klim af. Dan moet jy, en Aäron saam met jou, opklim; maar die priesters
en die volk mag nie deurbreek om na die HERE toe op te klim nie, sodat
Hy nie teen hulle losbreek nie.

<span id="an_19:25">19:25</span> En Moses het na die volk toe afgeklim
en hulle dit aangesê.

<span id="an_20:1">20:1</span> Toe het God al hierdie woorde gespreek en
gesê:

<span id="an_20:2">20:2</span> Ek is die HERE jou God wat jou uit
Egipteland, uit die slawehuis, uitgelei het.

<span id="an_20:3">20:3</span> Jy mag geen ander gode voor my aangesig
hê nie.

<span id="an_20:4">20:4</span> Jy mag vir jou geen gesnede beeld of
enige gelykenis maak van wat bo in die hemel is, of van wat onder op die
aarde is, of van wat in die waters onder die aarde is nie.

<span id="an_20:5">20:5</span> Jy mag jou voor hulle nie neerbuig en
hulle nie dien nie; want Ek, die HERE jou God, is 'n jaloerse God wat
die misdaad van die vaders besoek aan die kinders, aan die derde en aan
die vierde geslag van die wat My haat;

<span id="an_20:6">20:6</span> en Ek bewys barmhartigheid aan duisende
van die wat My liefhet en my gebooie onderhou.

<span id="an_20:7">20:7</span> Jy mag die Naam van die HERE jou God nie
ydellik gebruik nie, want die HERE sal die een wat sy Naam ydellik
gebruik, nie ongestraf laat bly nie.

<span id="an_20:8">20:8</span> Gedenk die sabbatdag, dat jy dit heilig.

<span id="an_20:9">20:9</span> Ses dae moet jy arbei en al jou werk
doen;

<span id="an_20:10">20:10</span> maar die sewende dag is die sabbat van
die HERE jou God; dan mag jy géén werk doen nie--jy of jou seun of jou
dogter, of jou dienskneg of jou diensmaagd, of jou vee of jou
vreemdeling wat in jou poorte is nie.

<span id="an_20:11">20:11</span> Want in ses dae het die HERE die hemel
en die aarde gemaak, die see en alles wat daarin is, en op die sewende
dag het Hy gerus. Daarom het die HERE die sabbatdag geseën en dit
geheilig.

<span id="an_20:12">20:12</span> Eer jou vader en jou moeder, dat jou
dae verleng mag word in die land wat die HERE jou God aan jou gee.

<span id="an_20:13">20:13</span> Jy mag nie doodslaan nie.

<span id="an_20:14">20:14</span> Jy mag nie egbreek nie.

<span id="an_20:15">20:15</span> Jy mag nie steel nie.

<span id="an_20:16">20:16</span> Jy mag geen valse getuienis teen jou
naaste spreek nie.

<span id="an_20:17">20:17</span> Jy mag nie jou naaste se huis begeer
nie; jy mag nie jou naaste se vrou begeer nie, of sy dienskneg of sy
diensmaagd, of sy os of sy esel of iets wat van jou naaste is nie.

<span id="an_20:18">20:18</span> En toe die hele volk die donderslae en
die blitse en die geluid van die basuin en die rokende berg bemerk, het
die volk dit gesien en gebewe en op 'n afstand bly staan.

<span id="an_20:19">20:19</span> En hulle het vir Moses gesê: Spreek u
met ons, dat ons kan luister; maar laat God nie met ons spreek nie,
anders sterwe ons.

<span id="an_20:20">20:20</span> Toe antwoord Moses die volk: Wees nie
bevrees nie, want God het gekom om julle te beproef en dat sy vrees voor
julle oë mag wees, sodat julle nie sondig nie.

<span id="an_20:21">20:21</span> So het die volk dan op 'n afstand bly
staan. Maar Moses het nader gegaan na die wolkedonkerheid waar God was.

<span id="an_20:22">20:22</span> Toe sê die HERE vir Moses: So moet jy
met die kinders van Israel spreek: Julle het self gesien dat Ek met
julle van die hemel af gespreek het.

<span id="an_20:23">20:23</span> Julle mag naas My geen silwergode maak
en geen goue gode vir julle maak nie.

<span id="an_20:24">20:24</span> 'n Altaar van grond moet jy vir My
maak, en daarop moet jy jou brandoffers en dankoffers, jou kleinvee en
beeste, offer. Op elke plek waar Ek my Naam sal laat gedenk, sal Ek na
jou toe kom en jou seën.

<span id="an_20:25">20:25</span> Maar as jy vir My 'n klipaltaar maak,
mag jy dit nie bou van gekapte klip nie; want as jy jou ystergereedskap
daaroor swaai, dan ontheilig jy dit.

<span id="an_20:26">20:26</span> Jy mag ook nie met trappe na my altaar
opklim nie, dat jou skaamte nie daarop ontbloot word nie.

<span id="an_21:1">21:1</span> En dit is die verordeninge wat jy hulle
moet voorhou:

<span id="an_21:2">21:2</span> As jy 'n Hebreeuse slaaf koop, moet hy
ses jaar lank dien, maar in die sewende moet hy as vryman verniet
weggaan.

<span id="an_21:3">21:3</span> As hy alleen kom, moet hy alleen
vrygelaat word; as hy getroud is, moet sy vrou saam met hom vrygelaat
word.

<span id="an_21:4">21:4</span> As sy heer aan hom 'n vrou gee en sy vir
hom seuns of dogters baar, moet die vrou met haar kinders haar heer se
eiendom wees, terwyl hy alleen vrygelaat word.

<span id="an_21:5">21:5</span> Maar as die slaaf reguit sê: Ek het my
heer, my vrou en my kinders lief; ek wil nie as vryman weggaan nie--

<span id="an_21:6">21:6</span> dan moet sy heer hom na die owerhede
bring en hom by die deur of die deurpos bring; en sy heer moet sy oor
met 'n els deurboor; daarna moet hy hom vir altyd dien.

<span id="an_21:7">21:7</span> En as iemand sy dogter as slavin verkoop,
mag sy nie soos die slawe weggaan nie.

<span id="an_21:8">21:8</span> As sy haar heer nie beval nie wat haar
vir homself bestem het, moet hy haar laat loskoop. Hy is nie geregtig om
haar aan 'n vreemde volk te verkoop nie, omdat hy troueloos met haar
gehandel het.

<span id="an_21:9">21:9</span> Maar as hy haar vir sy seun bestem, moet
hy met haar handel volgens die reg van die dogters;

<span id="an_21:10">21:10</span> as hy vir hom 'n ander een neem, mag hy
haar voedsel, haar klere en haar huweliksgemeenskap nie verminder nie.

<span id="an_21:11">21:11</span> En as hy hierdie drie dinge nie vir
haar doen nie, kan sy verniet weggaan, sonder geld.

<span id="an_21:12">21:12</span> Hy wat 'n mens slaan, dat hy sterwe,
moet sekerlik gedood word.

<span id="an_21:13">21:13</span> Maar as hy dit daar nie op toegelê het
nie, maar God dit sy hand laat ontmoet het, dan sal Ek jou 'n plek
aanwys waarheen hy kan vlug.

<span id="an_21:14">21:14</span> Maar as iemand moedswillig teen sy
naaste handel, om hom met lis dood te maak, moet jy hom van my altaar af
wegneem, om te sterwe.

<span id="an_21:15">21:15</span> En hy wat sy vader of moeder slaan,
moet sekerlik gedood word.

<span id="an_21:16">21:16</span> En hy wat 'n mens steel en hom
verkoop--of as hy in sy besit gevind word--dié moet sekerlik gedood
word.

<span id="an_21:17">21:17</span> En hy wat sy vader of moeder vloek,
moet sekerlik gedood word.

<span id="an_21:18">21:18</span> En as manne twis en die een die ander
slaan met 'n klip of met die vuis, sodat hy nie sterwe nie, maar
bedlêend word--

<span id="an_21:19">21:19</span> as hy weer opstaan en buite met sy stok
rondloop, moet hy wat geslaan het, ongestraf bly; net sy tydverlies moet
hy vergoed en sorg dat hy heeltemal gesond word.

<span id="an_21:20">21:20</span> En as iemand sy slaaf of slavin met 'n
stok slaan, dat dié onder sy hand sterwe, moet dit sekerlik gewreek
word.

<span id="an_21:21">21:21</span> Maar as hy ná een of twee dae nog lewe,
moet dit nie gewreek word nie, want hy is sy eiendom.

<span id="an_21:22">21:22</span> En as manne met mekaar veg en 'n
swanger vrou so stamp dat haar vrug afgaan, maar daar geen ander letsel
is nie, moet hy sekerlik boete betaal soos die man van die vrou hom dit
oplê, en hy moet dit deur skeidsregters gee.

<span id="an_21:23">21:23</span> Maar is daar 'n letsel, dan moet jy gee
lewe vir lewe,

<span id="an_21:24">21:24</span> oog vir oog, tand vir tand, hand vir
hand, voet vir voet,

<span id="an_21:25">21:25</span> brandplek vir brandplek, wond vir wond,
kwesplek vir kwesplek.

<span id="an_21:26">21:26</span> En as iemand sy slaaf of slavin op die
oog slaan en hy dit beskadig, moet hy hom vry laat weggaan vir sy oog.

<span id="an_21:27">21:27</span> En as hy die tand van sy slaaf of die
tand van sy slavin uitslaan, moet hy hom vry laat weggaan vir sy tand.

<span id="an_21:28">21:28</span> En as 'n bees 'n man of 'n vrou stoot,
sodat hy sterwe, moet die bees sekerlik gestenig word; en sy vleis mag
nie geëet word nie, maar die baas van die bees sal ongestraf bly.

<span id="an_21:29">21:29</span> Maar as die bees tevore al stoterig
gewees het en sy baas gewaarsku was, maar dit nie opgepas het nie, en
dit 'n man of 'n vrou doodmaak, moet die bees gestenig word, en sy baas
moet ook gedood word.

<span id="an_21:30">21:30</span> As aan hom losgeld opgelê word, moet hy
vir die lossing van sy lewe alles gee wat hom opgelê word.

<span id="an_21:31">21:31</span> Of dit 'n seun gestoot het of 'n
dogter, volgens hierdie reg moet met hom gehandel word.

<span id="an_21:32">21:32</span> As die bees 'n slaaf of slavin stoot,
moet hy aan hulle heer dertig sikkels silwer gee, en die bees moet
gestenig word.

<span id="an_21:33">21:33</span> En as iemand 'n put oopmaak, of as
iemand 'n put grawe en dit nie toemaak nie, en 'n bees of esel val
daarin,

<span id="an_21:34">21:34</span> moet die eienaar van die put vergoeding
gee: hy moet aan die eienaar van die dier geld gee, maar die dooie dier
moet syne wees.

<span id="an_21:35">21:35</span> En as iemand se bees die bees van 'n
ander stoot, sodat dit sterwe, moet hulle die lewendige bees verkoop en
die geld daarvan verdeel; en die dooie een moet hulle ook verdeel.

<span id="an_21:36">21:36</span> Of as dit bekend was dat die bees
tevore al stoterig gewees het, en sy baas dit nie opgepas het nie, moet
hy ten volle bees vir bees vergoed; maar die dooie een moet syne wees.

<span id="an_22:1">22:1</span> As iemand 'n bees of 'n stuk kleinvee
steel en dit slag of verkoop, moet hy vyf beeste vir 'n bees vergoed en
vier stuks kleinvee vir 'n stuk kleinvee.

<span id="an_22:2">22:2</span> As 'n dief betrap word terwyl hy inbreek,
en hy word geslaan, sodat hy sterwe, sal daardeur geen bloedskuld
ontstaan nie;

<span id="an_22:3">22:3</span> as die son oor hom opgegaan het, ontstaan
daardeur bloedskuld. Hy moet ten volle vergoeding gee; as hy niks het
nie, moet hy vir sy diefstal verkoop word.

<span id="an_22:4">22:4</span> As die gesteelde goed--of dit 'n bees, 'n
esel of 'n stuk kleinvee is--nog lewendig in sy besit gevind word, moet
hy dubbel vergoeding gee.

<span id="an_22:5">22:5</span> As iemand 'n stuk veld of 'n wingerd laat
afwei en sy vee vry laat loop, sodat dit in die veld van 'n ander wei,
moet hy van die beste van sy veld en die beste van sy wingerd as
vergoeding gee.

<span id="an_22:6">22:6</span> As 'n vuur uitbreek en die dorings vat,
sodat 'n mied of die ongesnyde graan of die veld verteer word, moet hy
wat die vuur aan die brand gesteek het, ten volle vergoeding gee.

<span id="an_22:7">22:7</span> As iemand aan sy naaste geld of goed in
bewaring gee, en dit word uit die man se huis gesteel, moet die dief, as
hy uitgevind word, dubbel vergoeding gee.

<span id="an_22:8">22:8</span> As die dief nie uitgevind word nie, moet
die eienaar van die huis na die owerhede gaan om te beslis of hy nie sy
hand na sy naaste se goed uitgesteek het nie.

<span id="an_22:9">22:9</span> By alle sake van ontvreemding, of dit
gaan oor 'n bees, oor 'n esel, oor kleinvee, oor klere of oor enigiets
wat verloor is, waarvan iemand sê: Dit is myne! --moet die saak van
altwee voor die owerhede kom; die een wat die owerhede skuldig verklaar,
moet aan sy naaste dubbel vergoeding gee.

<span id="an_22:10">22:10</span> As iemand aan sy naaste 'n esel of bees
of stuk kleinvee of enige dier gee om op te pas, en dit gaan dood of kry
'n ongeluk of word weggevoer sonder dat iemand dit sien,

<span id="an_22:11">22:11</span> dan moet die eed by die HERE tussen
hulle twee beslis, of hy nie sy hand na sy naaste se goed uitgesteek het
nie; en die eienaar moet daarmee tevrede wees, en die ander hoef geen
vergoeding te gee nie.

<span id="an_22:12">22:12</span> Maar as dit van hom weggesteel is, moet
hy aan die eienaar vergoeding gee.

<span id="an_22:13">22:13</span> As dit verskeur is, moet hy dit as
bewys bring; wat verskeur is, hoef hy nie te vergoed nie.

<span id="an_22:14">22:14</span> En as iemand van sy naaste iets te leen
vra, en dit kry 'n ongeluk of gaan dood terwyl die eienaar daar nie by
is nie, moet hy ten volle vergoeding gee.

<span id="an_22:15">22:15</span> As die eienaar daarby gewees het, hoef
hy geen vergoeding te gee nie. As dit gehuur was, kom die huurgeld
daarvoor.

<span id="an_22:16">22:16</span> As iemand 'n jongmeisie wat nie verloof
is nie, verlei en met haar gemeenskap het, moet hy haar vir die volle
huweliksprys as sy vrou koop.

<span id="an_22:17">22:17</span> As haar vader beslis weier om haar aan
hom te gee, moet hy geld gee volgens die huweliksprys vir jongmeisies.

<span id="an_22:18">22:18</span> Die towerheks mag jy nie laat lewe nie.

<span id="an_22:19">22:19</span> Elkeen wat met 'n dier gemeenskap het,
moet sekerlik gedood word.

<span id="an_22:20">22:20</span> Hy wat aan die gode offer, behalwe aan
die HERE alleen, moet met die banvloek getref word.

<span id="an_22:21">22:21</span> Jy mag ook die vreemdeling nie kwel of
hom verdruk nie, want julle was vreemdelinge in Egipteland.

<span id="an_22:22">22:22</span> Julle mag geen weduwee of wees verdruk
nie.

<span id="an_22:23">22:23</span> As jy hulle op enige manier verdruk,
waarlik, dan sal Ek, as hulle na My roep, hulle geroep sekerlik hoor.

<span id="an_22:24">22:24</span> en my toorn sal ontvlam, en Ek sal
julle met die swaard ombring, sodat julle vroue weduwees en julle
kinders wese word.

<span id="an_22:25">22:25</span> As jy aan my volk, aan die arme by jou,
geld leen, mag jy vir hom nie soos 'n skuldeiser wees nie: julle mag hom
geen rente oplê nie.

<span id="an_22:26">22:26</span> As jy ooit jou naaste se gewaad as pand
neem, moet jy hom dit teruggee voor die son ondergaan;

<span id="an_22:27">22:27</span> want dit is sy enigste bedekking, dit
is die bekleding vir sy vel. Waarin moet hy anders slaap? En as hy na My
roep, sal Ek hoor, want Ek is genadig.

<span id="an_22:28">22:28</span> Jy mag God nie vloek nie, en 'n owerste
onder jou volk mag jy nie verwens nie.

<span id="an_22:29">22:29</span> Die offer uit jou volle opbrings en jou
parskuip mag jy nie terughou nie. Die eersgeborene van jou seuns moet jy
aan My gee.

<span id="an_22:30">22:30</span> Jy moet dieselfde doen met jou beeste
en jou kleinvee: sewe dae moet dit by sy moeder wees; op die agtste dag
moet jy dit aan My gee.

<span id="an_22:31">22:31</span> En julle moet vir My heilige mense
wees. Daarom mag julle nie vleis eet wat in die veld verskeur is nie.
Julle moet dit vir die honde gooi.

<span id="an_23:1">23:1</span> Jy mag geen valse gerug rondstrooi nie.
Verbind jou nie met die skuldige om 'n kwaadwillige getuie te wees nie.

<span id="an_23:2">23:2</span> Jy mag die meerderheid nie volg in
verkeerde dinge nie. En jy mag in 'n regsaak geen getuienis aflê agter
die meerderheid aan om die reg te verdraai nie.

<span id="an_23:3">23:3</span> Ook mag jy die geringe nie voortrek in sy
regsaak nie.

<span id="an_23:4">23:4</span> As jy jou vyand se bees of esel teëkom
wat ronddwaal, moet jy dit sekerlik vir hom terugbring.

<span id="an_23:5">23:5</span> As jy jou vyand se esel onder sy pak sien
lê, moet jy dit nie onverskillig aan hom oorlaat nie: jy moet dit
sekerlik saam met hom aflaai.

<span id="an_23:6">23:6</span> Jy mag die reg van jou arm mense in hulle
regsaak nie verdraai nie.

<span id="an_23:7">23:7</span> Hou jou ver van valse sake af. En moenie
die onskuldige en die wat reg het, ombring nie, want Ek sal die skuldige
nie regverdig verklaar nie.

<span id="an_23:8">23:8</span> Ook mag jy geen omkoopgeskenk aanneem
nie; want die geskenk maak die siendes blind en verdraai die sake van
die regverdiges.

<span id="an_23:9">23:9</span> Jy mag die vreemdeling ook nie verdruk
nie; want julle ken self die gemoed van 'n vreemdeling, omdat julle
vreemdelinge in Egipteland gewees het.

<span id="an_23:10">23:10</span> En ses jaar lank moet jy jou land
besaai en die opbrings daarvan insamel;

<span id="an_23:11">23:11</span> maar in die sewende moet jy dit
ongebruik en braak laat lê, dat die arm mense van jou volk kan eet; en
wat hulle laat oorbly, kan die diere van die veld opeet. So moet jy doen
met jou wingerd en jou olyfbome.

<span id="an_23:12">23:12</span> Ses dae moet jy jou werk verrig, maar
op die sewende dag moet jy rus, dat jou os en jou esel kan uitrus en die
seun van jou slavin en die vreemdeling kan asem skep.

<span id="an_23:13">23:13</span> En in alles wat Ek julle gesê het, moet
julle jul in ag neem. En die naam van ander gode mag julle nie vermeld
nie; dit mag uit jou mond nie gehoor word nie.

<span id="an_23:14">23:14</span> Drie maal in die jaar moet jy vir My 'n
fees hou.

<span id="an_23:15">23:15</span> Die fees van die ongesuurde brode moet
jy hou: sewe dae lank moet jy ongesuurde brode eet soos Ek jou beveel
het, op die bepaalde tyd in die maand Abib, want daarin het jy uit
Egipte uitgetrek--maar hulle mag nie met leë hande voor my aangesig
verskyn nie;

<span id="an_23:16">23:16</span> verder die fees van die oes, van die
eerstelinge van jou werk, van wat jy op die land saai; en ook die fees
van die insameling aan die einde van die jaar as jy jou werk uit die
land insamel.

<span id="an_23:17">23:17</span> Drie maal in die jaar moet al jou
manspersone voor die aangesig van die Here HERE verskyn.

<span id="an_23:18">23:18</span> Jy mag die bloed van my offer nie saam
met gesuurde brood offer nie. Ook mag die vet van my feesoffer nie tot
die môre toe oorbly nie.

<span id="an_23:19">23:19</span> Die beste van die eerstelinge van jou
grond moet jy in die huis van die HERE jou God bring. Jy mag die bokkie
nie kook in sy moeder se melk nie.

<span id="an_23:20">23:20</span> Kyk, Ek stuur 'n Engel voor jou uit om
jou op die pad te bewaar en om jou na die plek te bring wat Ek
gereedgemaak het.

<span id="an_23:21">23:21</span> Neem jou in ag vir Hom en luister na sy
stem; wees nie wederstrewig teen Hom nie; want Hy sal julle oortreding
nie vergewe nie, want my Naam is in Hom.

<span id="an_23:22">23:22</span> Maar as jy terdeë na sy stem luister en
alles doen wat Ek sal sê, sal Ek die vyand van jou vyande en die
teëstander van jou teëstanders wees.

<span id="an_23:23">23:23</span> Want my Engel sal voor jou uit gaan en
jou bring na die Amoriete en Hetiete en Feresiete en Kanaäniete, Hewiete
en Jebusiete; en Ek sal hulle vernietig.

<span id="an_23:24">23:24</span> Jy mag jou voor hulle gode nie neerbuig
en hulle nie dien nie, ook mag jy nie doen na hulle werke nie; maar jy
moet hulle heeltemal afbreek en hulle klippilare kort en klein slaan.

<span id="an_23:25">23:25</span> En julle moet die HERE julle God dien;
dan sal Hy jou brood en jou water seën, en Ek sal siektes uit jou midde
verwyder.

<span id="an_23:26">23:26</span> Daar sal geen misdragtige of onvrugbare
in jou land wees nie. Ek sal die getal van jou dae vol maak.

<span id="an_23:27">23:27</span> Ek sal my skrik voor jou uit stuur en
elke volk waarby jy kom, in verwarring bring. En Ek sal al jou vyande
vir jou laat vlug.

<span id="an_23:28">23:28</span> Ook sal Ek perdebye voor jou uit stuur;
dié sal die Hewiete, Kanaäniete en Hetiete voor jou uit verdrywe.

<span id="an_23:29">23:29</span> Ek sal hulle nie in een jaar voor jou
uit verdrywe nie, dat die land nie woes word en die ongediertes nie teen
jou te veel word nie.

<span id="an_23:30">23:30</span> Ek sal hulle so langsamerhand voor jou
uit verdrywe, totdat jy vrugbaar word en die land beërwe.

<span id="an_23:31">23:31</span> En Ek sal jou grense vasstel van die
Skelfsee af tot by die See van die Filistyne, en van die woestyn af tot
by die Eufraat. Want Ek sal die inwoners van die land in julle hand gee,
en jy sal hulle voor jou uit verdrywe.

<span id="an_23:32">23:32</span> Jy mag met hulle of met hulle gode geen
verbond maak nie.

<span id="an_23:33">23:33</span> Hulle mag in jou land nie woon nie, dat
hulle jou nie verlei om teen My te sondig nie. Want jy sal hulle gode
dien, ja, dit sal vir jou 'n strik wees.

<span id="an_24:1">24:1</span> Daarna het Hy vir Moses gesê: Klim na die
HERE toe op, jy en Aäron, Nadab en Abíhu en sewentig van die oudstes van
Israel, en buig julle neer van ver af.

<span id="an_24:2">24:2</span> En laat Moses alleen nader kom na die
HERE toe, maar hulle moet nie nader kom nie; en die volk mag nie saam
met hom opklim nie.

<span id="an_24:3">24:3</span> Toe Moses kom en aan die volk al die
woorde van die HERE en al die verordeninge vertel, antwoord die hele
volk met een stem en sê: Al die woorde wat die HERE gespreek het, sal
ons doen.

<span id="an_24:4">24:4</span> En Moses het al die woorde van die HERE
opgeskrywe en die môre vroeg hom klaargemaak en onder die berg 'n altaar
gebou, en twaalf gedenkstene volgens die twaalf stamme van Israel.

<span id="an_24:5">24:5</span> En hy het jongmanne van die kinders van
Israel gestuur; dié het brandoffers geoffer en as dankoffers bulle vir
die HERE geslag.

<span id="an_24:6">24:6</span> En Moses het die helfte van die bloed
geneem en dit in komme gegooi en die helfte van die bloed teen die
altaar uitgegooi.

<span id="an_24:7">24:7</span> En hy het die boek van die verbond geneem
en dit voor die ore van die volk gelees. En hulle het gesê: Alles wat
die HERE gespreek het, sal ons doen en daarna luister.

<span id="an_24:8">24:8</span> Toe neem Moses die bloed en gooi dit uit
op die volk en sê: Dit is die bloed van die verbond wat die HERE met
julle gesluit het op grond van al hierdie woorde.

<span id="an_24:9">24:9</span> Daarop het Moses opgeklim met Aäron,
Nadab en Abíhu en sewentig van die oudstes van Israel.

<span id="an_24:10">24:10</span> En hulle het die God van Israel gesien,
en onder sy voete net soos 'n vloerwerk van saffierstene en so helder
soos die hemel self.

<span id="an_24:11">24:11</span> Maar Hy het sy hand nie na die
uitgesoektes van die kinders van Israel uitgestrek nie, en hulle het God
aanskou; daarop het hulle geëet en gedrink.

<span id="an_24:12">24:12</span> Toe sê die HERE vir Moses: Klim op die
berg na My toe en vertoef daar, dat Ek jou die kliptafels kan gee en die
wet en gebooie wat Ek geskryf het om hulle te onderrig.

<span id="an_24:13">24:13</span> Hierop het Moses klaargemaak en Josua,
sy dienaar. En Moses het op die berg van God geklim

<span id="an_24:14">24:14</span> en aan die oudstes gesê: Wag hier vir
ons tot ons na julle terugkom. En kyk, Aäron en Hur is by julle; wie
regsake het, kan na hulle gaan.

<span id="an_24:15">24:15</span> Toe Moses die berg opklim, het 'n wolk
die berg oordek.

<span id="an_24:16">24:16</span> En die heerlikheid van die HERE het op
die berg Sinai gebly, en die wolk het dit ses dae lank oordek. En op die
sewende dag het Hy na Moses geroep uit die wolk.

<span id="an_24:17">24:17</span> En die verskyning van die HERE se
heerlikheid was in die oë van die kinders van Israel soos 'n verterende
vuur op die top van die berg.

<span id="an_24:18">24:18</span> En Moses het binne-in die wolk ingegaan
en die berg opgeklim. En Moses was op die berg veertig dae en veertig
nagte.

<span id="an_25:1">25:1</span> Toe het die HERE met Moses gespreek en
gesê:

<span id="an_25:2">25:2</span> Sê aan die kinders van Israel dat hulle
aan My 'n offergawe moet bring; van elkeen wie se hart hom aandrywe,
moet julle my offergawe bring.

<span id="an_25:3">25:3</span> En dit is die offergawe wat julle van
hulle kant moet bring: goud en silwer en koper;

<span id="an_25:4">25:4</span> en pers en purperrooi en bloedrooi stowwe
en fyn linne en bokhaar;

<span id="an_25:5">25:5</span> en rooigeverfde ramsvelle en robbevelle
en akasiahout;

<span id="an_25:6">25:6</span> olie vir die kandelaar, speserye vir die
salfolie en vir die reukwerk van speserye;

<span id="an_25:7">25:7</span> oniksstene en stene om in te lê vir die
skouerkleed en die borstas.

<span id="an_25:8">25:8</span> Ook moet hulle vir My 'n heiligdom maak,
dat Ek in hulle midde kan woon.

<span id="an_25:9">25:9</span> Volgens alles wat Ek jou laat sien--die
voorbeeld van die tabernakel en die voorbeeld van alles wat daarby
behoort--so moet julle dit maak.

<span id="an_25:10">25:10</span> Hulle moet dan 'n ark van akasiahout
maak. Twee en 'n half el moet sy lengte, en anderhalf el sy breedte, en
anderhalf el sy hoogte wees.

<span id="an_25:11">25:11</span> En jy moet dit oortrek met suiwer goud,
van binne en van buite moet jy dit oortrek. En jy moet daaraan 'n goue
krans maak rondom.

<span id="an_25:12">25:12</span> En giet daarvoor vier goue ringe, en
sit dit aan sy vier voete vas, só dat twee ringe aan die een kant en
twee ringe aan die ander kant is.

<span id="an_25:13">25:13</span> En maak draaghoute van akasiahout, en
trek dit oor met goud.

<span id="an_25:14">25:14</span> En steek die draaghoute in die ringe
aan weerskante van die ark om die ark daarmee te dra.

<span id="an_25:15">25:15</span> Die draaghoute moet in die ringe van
die ark bly; hulle mag daar nie uit weggeneem word nie.

<span id="an_25:16">25:16</span> Daarna moet jy in die ark die Getuienis
sit wat Ek aan jou sal gee.

<span id="an_25:17">25:17</span> Maak ook 'n versoendeksel van suiwer
goud. Twee en 'n half el moet sy lengte, en anderhalf el sy breedte
wees.

<span id="an_25:18">25:18</span> Maak ook twee gérubs van goud. Van
dryfwerk moet jy hulle maak, aan die twee ente van die versoendeksel.

<span id="an_25:19">25:19</span> En maak een gérub aan die een ent en
een gérub aan die ander ent. Uit een stuk, saam met die versoendeksel,
moet julle die gérubs maak, aan die twee ente.

<span id="an_25:20">25:20</span> En die gérubs moet die vlerke boontoe
uitgesprei hou, terwyl hulle met hul vlerke die versoendeksel beskut; en
hulle aangesigte moet na mekaar toe wees; die gesigte van die gérubs
moet op die versoendeksel gerig wees.

<span id="an_25:21">25:21</span> En sit die versoendeksel bo-op die ark;
maar in die ark moet jy die Getuienis neerlê wat Ek aan jou sal gee.

<span id="an_25:22">25:22</span> En daar sal Ek met jou saamkom, en van
die versoendeksel af, tussen die twee gérubs uit wat op die ark van die
Getuienis is, sal Ek jou alles sê wat Ek jou vir die kinders van Israel
sal beveel.

<span id="an_25:23">25:23</span> Maak ook 'n tafel van akasiahout. Twee
el moet sy lengte, en 'n el sy breedte, anderhalf el sy hoogte wees.

<span id="an_25:24">25:24</span> En trek dit oor met suiwer goud, en
maak daarvoor 'n goue krans rondom.

<span id="an_25:25">25:25</span> Maak daarvoor ook 'n lys van 'n
handbreed rondom; en maak 'n goue krans vir die lys rondom.

<span id="an_25:26">25:26</span> En maak daar vier goue ringe voor, en
sit die ringe vas aan die vier hoeke van die vier pote.

<span id="an_25:27">25:27</span> Naby die lys moet die ringe wees as
plekke vir die draaghoute om die tafel te dra.

<span id="an_25:28">25:28</span> En maak die draaghoute van akasiahout,
en trek dit oor met goud; daarmee moet dan die tafel gedra word.

<span id="an_25:29">25:29</span> Maak ook sy skottels en sy rookpanne en
sy kanne en sy bekers waarmee gegiet moet word; van suiwer goud moet jy
dit maak.

<span id="an_25:30">25:30</span> En op die tafel moet jy altyddeur
toonbrood voor my aangesig neersit.

<span id="an_25:31">25:31</span> Maak ook 'n kandelaar van suiwer goud.
Van dryfwerk moet die kandelaar, sy voetstuk en sy stam gemaak word; sy
kelkies, sy knoppe en sy blomme moet, daarmee saam, uit een stuk wees.

<span id="an_25:32">25:32</span> En ses arms moet uit die sykante
daarvan uitgaan: drie arms van die kandelaar uit die een kant en drie
arms van die kandelaar uit die ander kant.

<span id="an_25:33">25:33</span> Drie kelkies soos amandelblomme aan die
een arm, 'n knop en 'n blom, en drie kelkies soos amandelblomme aan die
ander arm, 'n knop en 'n blom--so moet dit wees aan die ses arms wat uit
die kandelaar uitgaan.

<span id="an_25:34">25:34</span> Maar aan die kandelaar self moet vier
kelkies soos amandelblomme wees, met knoppe en blomme:

<span id="an_25:35">25:35</span> daar moet 'n knop wees onder die eerste
paar arms wat daaruit uitgaan; en 'n knop onder die tweede paar arms wat
daaruit uitgaan; en 'n knop onder die derde paar arms wat daaruit
uitgaan--vir die ses arms wat uit die kandelaar uitgaan.

<span id="an_25:36">25:36</span> Hulle knoppe en hulle arms moet,
daarmee saam, uit een stuk wees--alles saam een stuk dryfwerk van suiwer
goud.

<span id="an_25:37">25:37</span> Jy moet ook sewe lampe daarvoor maak,
en hulle moet sy lampe opsteek en die lig daarteenoor laat val aan die
voorkant.

<span id="an_25:38">25:38</span> Sy snuiters en sy bakkies moet van
suiwer goud wees.

<span id="an_25:39">25:39</span> Van 'n talent suiwer goud moet hulle
dit maak--al hierdie voorwerpe.

<span id="an_25:40">25:40</span> En kyk dat jy dit maak volgens die
voorbeeld daarvan wat jou op die berg getoon is.

<span id="an_26:1">26:1</span> En die tabernakel moet jy van tien
tentdoeke maak, van fyn dubbeldraad-linne en pers en purperrooi en
bloedrooi stowwe, met gérubs; as kunstige werk moet jy dit maak.

<span id="an_26:2">26:2</span> Die lengte van elke tentdoek moet agt en
twintig el wees en die breedte van elke tentdoek vier el. Al die
tentdoeke moet een maat hê.

<span id="an_26:3">26:3</span> Vyf van die tentdoeke moet
aanmekaargewerk wees, die een aan die ander. En weer vyf tentdoeke
aanmekaar, die een aan die ander.

<span id="an_26:4">26:4</span> En jy moet lissies van pers stof maak aan
die soom van die buitenste tentdoek van die een stel. En so moet jy dit
maak aan die soom van die laaste tentdoek van die tweede stel.

<span id="an_26:5">26:5</span> Vyftig lissies moet jy aan die een
tentdoek maak, en vyftig lissies moet jy maak aan die rand van die
tentdoek wat aan die tweede stel behoort. Die lissies moet die een
teenoor die ander wees.

<span id="an_26:6">26:6</span> Jy moet ook vyftig goue hakies maak en
die tentdoeke saamvoeg met die hakies, die een aan die ander, sodat die
tabernakel een geheel is.

<span id="an_26:7">26:7</span> Ook moet jy doeke van bokhaar maak as 'n
tentseil oor die tabernakel: elf tentdoeke moet jy dit maak.

<span id="an_26:8">26:8</span> Die lengte van elke tentdoek moet dertig
el wees en die breedte van elke tentdoek vier el: die elf tentdoeke moet
een maat hê.

<span id="an_26:9">26:9</span> En jy moet vyf van die tentdoeke
besonders aanmekaarwerk en ses van die tentdoeke besonders. En die sesde
tentdoek moet jy dubbel vou, aan die voorkant van die tent.

<span id="an_26:10">26:10</span> En jy moet vyftig lissies maak aan die
soom van die laaste tentdoek van die een stel, en vyftig lissies aan die
soom van die laaste tentdoek van die tweede stel.

<span id="an_26:11">26:11</span> Jy moet ook vyftig koperhakies maak en
die hakies in die lissies steek; en jy moet die tent saamvoeg, sodat dit
een geheel is.

<span id="an_26:12">26:12</span> En wat betref die oorhangende gedeelte
aan die tentdoeke--die helfte van die tentdoek wat oorskiet, moet
oorhang aan die agterkant van die tabernakel.

<span id="an_26:13">26:13</span> En die el wat aan weerskante oorskiet
in die lengte van die tentdoeke, moet oorhang aan die sykante van die
tabernakel, aan weerskante, om dit te oordek.

<span id="an_26:14">26:14</span> Jy moet ook vir die tent 'n dekkleed
van rooigeverfde ramsvelle maak en 'n dekkleed van robbevelle daar
bo-oor.

<span id="an_26:15">26:15</span> Jy moet ook vir die tabernakel die
regopstaande style van akasiahout maak.

<span id="an_26:16">26:16</span> Die lengte van die styl moet tien el
wees, en anderhalf el die breedte van elke styl.

<span id="an_26:17">26:17</span> Elke styl moet twee tappe hê wat met
mekaar verbind is. So moet jy dit maak vir al die style van die
tabernakel.

<span id="an_26:18">26:18</span> En die style vir die tabernakel moet jy
maak: twintig style aan die suidekant, na die suide toe.

<span id="an_26:19">26:19</span> Jy moet ook veertig silwervoetstukke
onder die twintig style maak: twee voetstukke onder die een styl vir sy
twee tappe en twee voetstukke onder die ander styl vir sy twee tappe.

<span id="an_26:20">26:20</span> En vir die ander sykant van die
tabernakel, aan die noordekant, twintig style

<span id="an_26:21">26:21</span> met hulle veertig silwervoetstukke:
twee voetstukke onder die een styl en twee voetstukke onder die ander
styl.

<span id="an_26:22">26:22</span> En vir die agterkant van die
tabernakel, teen die weste, moet jy ses style maak.

<span id="an_26:23">26:23</span> Ook moet jy twee style maak vir die
hoeke van die tabernakel, aan die agterkant.

<span id="an_26:24">26:24</span> En hulle moet van onder dubbel wees, en
net so moet hulle bo dubbel wees tot by die eerste ring. So moet dit met
altwee wees; hulle moet die twee hoeke vorm.

<span id="an_26:25">26:25</span> So moet daar dan agt style wees met
hulle silwervoetstukke, sestien voetstukke: twee voetstukke onder die
een styl en twee voetstukke onder die ander styl.

<span id="an_26:26">26:26</span> Jy moet ook dwarshoute van akasiahout
maak: vyf vir die style van die een sykant van die tabernakel

<span id="an_26:27">26:27</span> en vyf dwarshoute vir die style van die
ander sykant van die tabernakel; ook vyf dwarshoute vir die style van
die agterkant van die tabernakel teen die weste.

<span id="an_26:28">26:28</span> En die middelste dwarshout moet in die
middel van die style oordwars loop, van die een ent na die ander.

<span id="an_26:29">26:29</span> En jy moet die style met goud oortrek;
en hulle ringe, as plekke vir die dwarshoute, moet jy van goud maak. Die
dwarshoute moet jy ook met goud oortrek.

<span id="an_26:30">26:30</span> So moet jy dan die tabernakel oprig
volgens die plan wat jou op die berg getoon is.

<span id="an_26:31">26:31</span> Verder moet jy 'n voorhangsel maak van
pers en purperrooi en bloedrooi stowwe en fyn dubbeldraad-linne. As
kunstige werk moet jy dit maak, met gérubs.

<span id="an_26:32">26:32</span> En jy moet dit ophang aan vier pilare
van akasiahout wat met goud oorgetrek is en ook kramme van goud het en
op vier silwervoetstukke staan.

<span id="an_26:33">26:33</span> En jy moet die voorhangsel onder die
hakies ophang; en bring die ark van die Getuienis daar, binnekant die
voorhangsel. En die voorhangsel moet vir julle 'n skeiding maak tussen
die Heilige en die Allerheiligste.

<span id="an_26:34">26:34</span> En jy moet die versoendeksel op die ark
van die Getuienis neerlê in die Allerheiligste.

<span id="an_26:35">26:35</span> En sit die tafel buitekant die
voorhangsel, en die kandelaar teenoor die tafel aan die suidekant van
die tabernakel. Maar die tafel moet jy aan die noordekant sit.

<span id="an_26:36">26:36</span> Jy moet ook vir die ingang van die tent
'n bedekking maak van pers en purperrooi en bloedrooi stowwe en fyn
dubbeldraad-linne, veelkleurige werk.

<span id="an_26:37">26:37</span> En maak vir die bedekking vyf pilare
van akasiahout, en trek hulle oor met goud; hulle kramme moet ook van
goud wees; en jy moet daarvoor vyf kopervoetstukke giet

<span id="an_27:1">27:1</span> Jy moet ook die altaar van akasiahout
maak; vyf el moet die lengte wees en vyf el die breedte--vierkantig moet
die altaar wees--en drie el sy hoogte.

<span id="an_27:2">27:2</span> En jy moet sy horings op die vier hoeke
maak; sy horings moet, daarmee saam, uit een stuk wees; en jy moet dit
met koper oortrek.

<span id="an_27:3">27:3</span> En maak sy potte om die as te verwyder,
ook sy skoppe en komme en vurke en vuurpanne. Al dié gereedskap moet jy
van koper maak.

<span id="an_27:4">27:4</span> Jy moet daar 'n traliewerk aan maak, 'n
netwerk van koper, en aan die net vier koperringe maak, aan die vier
hoeke.

<span id="an_27:5">27:5</span> En jy moet dit onder die lys van die
altaar bevestig, onderaan, sodat die net tot by die helfte van die
altaar kom.

<span id="an_27:6">27:6</span> Jy moet ook draaghoute vir die altaar
maak, draaghoute van akasiahout; en trek dit oor met koper.

<span id="an_27:7">27:7</span> En die draaghoute moet in die ringe
gesteek word, sodat die draaghoute aan altwee kante van die altaar is as
hulle dit dra.

<span id="an_27:8">27:8</span> Jy moet dit hol, van planke, maak. Soos
dit jou op die berg getoon is, so moet hulle dit maak.

<span id="an_27:9">27:9</span> Jy moet ook die voorhof van die
tabernakel maak. Aan die suidekant, na die suide toe, moet daar vir die
voorhof behangsels wees van fyn dubbeldraad-linne; honderd el moet die
lengte vir die een kant wees;

<span id="an_27:10">27:10</span> daarby twintig pilare met hulle twintig
kopervoetstukke; die kramme en die ringe van die pilare moet van silwer
wees.

<span id="an_27:11">27:11</span> So moet daar ook aan die noordekant, in
die lengte, behangsels wees, honderd el lank; daarby twintig pilare met
hulle twintig kopervoetstukke. Die kramme en die ringe van die pilare
moet van silwer wees.

<span id="an_27:12">27:12</span> En in die breedte van die voorhof, aan
die westekant, moet daar behangsels van vyftig el wees; daarby tien
pilare en hulle tien voetstukke.

<span id="an_27:13">27:13</span> En die breedte van die voorhof aan die
oostekant, teen sonop, vyftig el--

<span id="an_27:14">27:14</span> sodat daar vyftien el behangsels vir
die een kant is, daarby drie pilare en hulle drie voetstukke;

<span id="an_27:15">27:15</span> en vir die ander kant vyftien el
behangsels, daarby drie pilare en hulle drie voetstukke;

<span id="an_27:16">27:16</span> en vir die poort van die voorhof 'n
bedekking van twintig el, van pers, purperrooi en bloedrooi stowwe en
fyn dubbeldraad-linne, veelkleurige werk; daarby vier pilare en hulle
vier voetstukke.

<span id="an_27:17">27:17</span> Al die pilare van die voorhof moet
rondom van silwerringe voorsien wees; hulle kramme moet van silwer wees
en hulle voetstukke van koper.

<span id="an_27:18">27:18</span> Die lengte van die voorhof moet honderd
el wees en die breedte vyftig by vyftig en die hoogte vyf el, van fyn
dubbeldraad-linne, daarby voetstukke van koper.

<span id="an_27:19">27:19</span> Aangaande al die gereedskap van die
tabernakel, by sy hele bewerking, en al sy penne en al die penne van die
voorhof, hulle moet van koper wees.

<span id="an_27:20">27:20</span> En jy moet die kinders van Israel
beveel dat hulle vir jou suiwer, uitgestampte olyfolie vir die kandelaar
bring, om gedurigdeur 'n brandende lamp te hê.

<span id="an_27:21">27:21</span> In die tent van samekoms, buitekant die
voorhangsel wat voor die Getuienis is, moet Aäron en sy seuns dit
regmaak om te brand van die aand tot die môre voor die aangesig van die
HERE. Dit sal 'n ewige insetting wees in hulle geslagte, van die kant
van die kinders van Israel.

<span id="an_28:1">28:1</span> Dan moet jy jou broer Aäron, en sy seuns
saam met hom, uit die kinders van Israel, laat nader kom na jou toe, dat
hy vir My die priesteramp kan bedien: Aäron, Nadab en Abíhu, Eleásar en
Itamar, die seuns van Aäron.

<span id="an_28:2">28:2</span> En jy moet vir jou broer Aäron heilige
klere maak, tot eer en tot sieraad.

<span id="an_28:3">28:3</span> Jy moet ook spreek met almal wat
kunsvaardig is, wat Ek met die gees van wysheid vervul het, dat hulle
vir Aäron klere maak, om hom te heilig, dat hy vir My die priesteramp
kan bedien.

<span id="an_28:4">28:4</span> En dit is die klere wat hulle moet maak:
'n borstas en 'n skouerkleed en 'n mantel en 'n kunstig bewerkte rok, 'n
tulband en 'n gordel; so moet hulle dan vir Aäron, jou broer, heilige
klere maak, en vir sy seuns, dat hy vir My die priesteramp kan bedien.

<span id="an_28:5">28:5</span> En hulle moet die goud en die pers en
purperrooi en bloedrooi stowwe en die fyn linne neem.

<span id="an_28:6">28:6</span> En hulle moet die skouerkleed maak van
goud, pers en purperrooi en bloedrooi stowwe en fyn dubbeldraad-linne,
as kunstige werk.

<span id="an_28:7">28:7</span> Dit moet twee skouerstukke hê wat aan
mekaar vas is; aan die twee bo-ente moet dit saamgevoeg word.

<span id="an_28:8">28:8</span> En die band wat daaraan is om dit vas te
bind, moet van dieselfde werk en, daarmee saam, uit een stuk wees, van
goud, pers en purperrooi en bloedrooi stowwe en fyn dubbeldraad-linne.

<span id="an_28:9">28:9</span> En jy moet twee oniksstene neem en die
name van die kinders van Israel daarop graveer:

<span id="an_28:10">28:10</span> ses van dié name op die een steen en
die ses ander name op die ander steen volgens hulle geboortes.

<span id="an_28:11">28:11</span> Met graveerwerk, soos op 'n seëlsteen
uitgesny word, moet jy die twee stene graveer volgens die name van die
kinders van Israel. Jy moet hulle maak dat hulle vassit in kassies van
goud.

<span id="an_28:12">28:12</span> En jy moet die twee stene op die
skouerstukke van die skouerkleed bevestig as gedagtenisstene vir die
kinders van Israel--Aäron moet hulle name op sy twee skouers dra voor
die aangesig van die HERE om hulle in gedagtenis te bring.

<span id="an_28:13">28:13</span> Jy moet dan kassies van goud maak

<span id="an_28:14">28:14</span> en twee kettings van suiwer goud;
gedraai soos toutjies moet jy hulle maak; en maak die kettings, soos
toutjies gedraai, aan die kassies vas.

<span id="an_28:15">28:15</span> Jy moet ook die borstas van beslissing
maak van kunstige werk; soos die werk van die skouerkleed moet jy dit
maak; van goud, pers en purperrooi en bloedrooi stowwe en van fyn
dubbeldraad-linne moet jy dit maak.

<span id="an_28:16">28:16</span> Vierkantig moet dit wees en dubbel
gevou; 'n span sy lengte en 'n span sy breedte.

<span id="an_28:17">28:17</span> En voorsien dit van 'n steeninvulling
van vier rye stene: 'n ry met 'n karneool, 'n topaas en 'n smarag moet
die eerste ry wees.

<span id="an_28:18">28:18</span> En die tweede ry: 'n karbonkel, 'n
saffier en 'n jaspis.

<span id="an_28:19">28:19</span> En die derde ry: 'n hiasint, 'n agaat
en 'n ametis.

<span id="an_28:20">28:20</span> En die vierde ry: 'n chrisoliet en 'n
oniks en 'n sardoniks. Hulle moet in goud vasgesit wees by hulle
invulling.

<span id="an_28:21">28:21</span> En die stene moet volgens die name van
die kinders van Israel twaalf wees, volgens hulle name. Soos op 'n
seëlsteen uitgesny word, so moet hulle vir twaalf stamme wees, elkeen
volgens sy naam.

<span id="an_28:22">28:22</span> Jy moet ook by die borstas gedraaide
kettings, soos toutjies gedraai, van suiwer goud maak.

<span id="an_28:23">28:23</span> En maak by die borstas twee goue ringe;
en bevestig die twee ringe aan die twee bo-ente van die borstas,

<span id="an_28:24">28:24</span> en maak die twee goue toutjies aan die
twee ringe vas, aan die bo-ente van die borstas;

<span id="an_28:25">28:25</span> en maak die twee ander ente van die
twee toutjies vas aan die twee kassies, en bevestig dié dan aan die
skouerstukke van die skouerkleed, aan die voorkant daarvan.

<span id="an_28:26">28:26</span> Jy moet ook twee goue ringe maak, en
bevestig dié aan die twee onder-ente van die borstas, aan die kant wat
teen die skouerkleed aan lê, aan die binnekant.

<span id="an_28:27">28:27</span> En maak twee goue ringe, en bevestig
dié aan die twee skouerstukke van die skouerkleed, onderaan, aan die
voorkant daarvan, by sy verbinding, bo die band van die skouerkleed.

<span id="an_28:28">28:28</span> En hulle moet die borstas met sy ringe
aan die ringe van die skouerkleed met 'n pers toutjie vasbind, sodat dit
bo die band van die skouerkleed is en die borstas nie van die
skouerkleed afskuiwe nie.

<span id="an_28:29">28:29</span> So moet Aäron dan die name van die
kinders van Israel in die borstas van beslissing op sy hart dra as hy in
die heiligdom ingaan, om hulle in gedagtenis te bring voor die aangesig
van die HERE gedurigdeur.

<span id="an_28:30">28:30</span> Jy moet ook in die borstas van
beslissing die Urim en die Tummim sit, dat hulle op die hart van Aäron
kan wees as hy voor die aangesig van die HERE ingaan. So moet Aäron dan
die beslissing van die kinders van Israel gedurigdeur op sy hart dra
voor die aangesig van die HERE.

<span id="an_28:31">28:31</span> En jy moet die mantel van die
skouerkleed heeltemal van pers stof maak.

<span id="an_28:32">28:32</span> En die opening vir die hoof moet in die
middel daarvan wees. Rondom die opening moet 'n soom van wewerswerk
wees. Soos die opening van 'n pantser moet dit daaraan wees, dat dit nie
kan skeur nie.

<span id="an_28:33">28:33</span> En maak aan die soom daarvan
granaatjies van pers en purperrooi en bloedrooi kleur, aan die soom
daarvan rondom, en daar tussenin goue klokkies rondom:

<span id="an_28:34">28:34</span> 'n goue klokkie en 'n granaatjie, 'n
goue klokkie en 'n granaatjie, aan die soom van die mantel rondom.

<span id="an_28:35">28:35</span> En Aäron moet dit aanhê om te kan dien,
sodat die geluid daarvan gehoor word as hy in die heiligdom, voor die
aangesig van die HERE, ingaan en as hy daar uitgaan, dat hy nie sterwe
nie.

<span id="an_28:36">28:36</span> Verder moet jy 'n plaat van suiwer goud
maak en daarop graveer, soos op 'n seëlsteen uitgesny word: HEILIG AAN
DIE HERE.

<span id="an_28:37">28:37</span> En maak dit vas aan 'n pers toutjie,
sodat dit aan die tulband kan wees; aan die voorkant van die tulband
moet dit wees.

<span id="an_28:38">28:38</span> So moet dit dan op die voorhoof van
Aäron wees, sodat Aäron die skuld kan dra met betrekking tot die heilige
dinge wat die kinders van Israel sal heilig--al hulle heilige gawes. En
dit moet gedurigdeur op sy voorhoof wees, dat hulle voor die aangesig
van die HERE welgevalle mag vind.

<span id="an_28:39">28:39</span> Jy moet ook die rok van fyn linne
kunstig bewerk. Jy moet ook 'n tulband van fyn linne maak, en 'n gordel
moet jy van veelkleurige werk maak.

<span id="an_28:40">28:40</span> En maak rokke vir die seuns van Aäron,
en maak vir hulle gordels. Ook moet jy vir hulle musse maak, tot eer en
tot sieraad.

<span id="an_28:41">28:41</span> En trek dit jou broer Aäron en sy seuns
saam met hom aan. En salf hulle en stel hulle aan en heilig hulle, sodat
hulle vir My die priesteramp kan bedien.

<span id="an_28:42">28:42</span> Maak ook vir hulle linnebroeke om die
vlees van die skaamte te bedek. Dit moet van die heupe tot by die dye
wees.

<span id="an_28:43">28:43</span> En Aäron en sy seuns moet dit aanhê as
hulle in die tent van samekoms gaan, of as hulle nader kom na die altaar
om in die heiligdom te dien, sodat hulle geen skuld op hulle laai en
sterwe nie. Dit is 'n ewige insetting vir hom en vir sy nageslag ná hom.

<span id="an_29:1">29:1</span> En dit is die saak wat jy vir hulle moet
doen om hulle te heilig, dat hulle vir My die priesteramp kan bedien:
Neem een jong bul en twee ramme wat sonder gebrek is,

<span id="an_29:2">29:2</span> en ongesuurde brood en ongesuurde koeke
met olie gemeng en ongesuurde platkoeke met olie bestryk. Van fyn
koringmeel moet jy dit maak.

<span id="an_29:3">29:3</span> En sit dit in een mandjie, en bring dit
aan in die mandjie saam met die bul en die twee ramme.

<span id="an_29:4">29:4</span> Dan moet jy Aäron en sy seuns laat nader
kom na die ingang van die tent van samekoms en hulle met water was.

<span id="an_29:5">29:5</span> En neem die klere en beklee Aäron met die
rok en die mantel van die skouerkleed en die skouerkleed self en die
borstas, en bind hom die band van die skouerkleed om.

<span id="an_29:6">29:6</span> En sit die tulband op sy hoof, en
bevestig die heilige kroon aan die tulband.

<span id="an_29:7">29:7</span> Neem dan die salfolie en giet dit op sy
hoof en salf hom.

<span id="an_29:8">29:8</span> Ook sy seuns moet jy laat nader kom, en
laat hulle die rokke aantrek,

<span id="an_29:9">29:9</span> en omgord hulle met die gordel, Aäron en
sy seuns, en bind vir hulle musse om, dat hulle die priesteramp kan
besit as 'n ewige insetting. So moet jy dan Aäron en sy seuns as
priesters aanstel.

<span id="an_29:10">29:10</span> En jy moet die bul aanbring voor die
tent van samekoms; en Aäron en sy seuns moet hulle hande op die kop van
die bul lê.

<span id="an_29:11">29:11</span> En slag die bul voor die aangesig van
die HERE by die ingang van die tent van samekoms.

<span id="an_29:12">29:12</span> Dan moet jy van die bloed van die bul
neem en dit met jou vinger aan die horings van die altaar stryk; en al
die orige bloed moet jy aan die onderkant van die altaar uitgiet.

<span id="an_29:13">29:13</span> En neem al die vet wat oor die
binnegoed is, en die lap aan die lewer en die twee niere en die vet wat
daaraan is, en steek dit op die altaar aan die brand.

<span id="an_29:14">29:14</span> Maar die vleis van die bul en sy vel en
sy mis moet jy buitekant die laer met vuur verbrand. Dit is 'n
sondoffer.

<span id="an_29:15">29:15</span> Neem dan die een ram, en Aäron en sy
seuns moet hulle hande op die ram se kop lê;

<span id="an_29:16">29:16</span> daarna moet jy die ram slag en sy bloed
neem en dit rondom teen die altaar uitgooi.

<span id="an_29:17">29:17</span> En die ram moet jy in sy stukke
verdeel, en was sy binnegoed en pote en sit dit by die orige stukke en
by die kop.

<span id="an_29:18">29:18</span> Jy moet dan die hele ram op die altaar
aan die brand steek. Dit is 'n brandoffer aan die HERE; 'n lieflike
geur, 'n vuuroffer is dit aan die HERE.

<span id="an_29:19">29:19</span> Dan moet jy die ander ram neem, en
Aäron en sy seuns moet hulle hande op die ram se kop lê;

<span id="an_29:20">29:20</span> jy moet dan die ram slag en van sy
bloed neem en dit stryk aan die regteroorlel van Aäron en aan die
regteroorlel van sy seuns, ook aan die duim van hulle regterhand en aan
die groottoon van hulle regtervoet. En die orige bloed moet jy rondom
teen die altaar uitgooi.

<span id="an_29:21">29:21</span> Dan moet jy van die bloed wat aan die
altaar is, neem en van die salfolie en dit sprinkel op Aäron en op sy
klere sowel as op sy seuns en op die klere van sy seuns saam met hom,
dat hy heilig kan wees en sy klere sowel as sy seuns en die klere van sy
seuns saam met hom.

<span id="an_29:22">29:22</span> En neem van die ram die vet en die
vetstert, ook die vet wat oor die binnegoed is, en die lap aan die lewer
en die twee niere met die vet wat daaraan is, en die regterboud--want
dit is 'n wydingsram--

<span id="an_29:23">29:23</span> en een ronde brood en een oliebroodkoek
en een platkoek uit die mandjie met ongesuurde koeke wat voor die
aangesig van die HERE is.

<span id="an_29:24">29:24</span> En lê dit alles op die hande van Aäron
en op die hande van sy seuns, en beweeg dit as beweegoffer voor die
aangesig van die HERE.

<span id="an_29:25">29:25</span> Neem dit dan uit hulle hand en steek
dit op die altaar aan die brand, bo-op die brandoffer, as lieflike geur
voor die aangesig van die HERE. Dit is 'n vuuroffer aan die HERE.

<span id="an_29:26">29:26</span> En neem die bors van die wydingsram van
Aäron en beweeg dit as beweegoffer voor die aangesig van die HERE;
daarna moet dit jou deel wees.

<span id="an_29:27">29:27</span> En jy moet die bors van die beweegoffer
heilig en die boud van die hefoffer, wat beweeg en gehef is van die
wydingsram, wat vir Aäron en sy seuns geld.

<span id="an_29:28">29:28</span> En dit moet vir Aäron en sy seuns wees
tot 'n ewige insetting van die kant van die kinders van Israel, want dit
is 'n hefoffer; en dit sal 'n hefoffer wees van die kant van die kinders
van Israel, van hulle dankoffers--hulle hefoffer aan die HERE.

<span id="an_29:29">29:29</span> En die heilige klere van Aäron moet vir
sy seuns ná hom wees, om hulle daarin te salf en as priesters aan te
stel.

<span id="an_29:30">29:30</span> Die een van sy seuns wat in sy plek
priester word, wat in die tent van samekoms sal ingaan om in die
heiligdom te dien, moet dit sewe dae lank aantrek.

<span id="an_29:31">29:31</span> En jy moet die wydingsram neem en sy
vleis in 'n heilige plek kook.

<span id="an_29:32">29:32</span> Dan moet Aäron en sy seuns die ram se
vleis eet en die brood wat in die mandjie is, by die ingang van die tent
van samekoms.

<span id="an_29:33">29:33</span> En hulle moet dié dinge eet waarmee
versoening bewerk is toe hulle as priesters aangestel en geheilig is;
maar 'n onbevoegde mag daarvan nie eet nie, want dit is heilig.

<span id="an_29:34">29:34</span> En as daar van die vleis van die
wydingsoffer of van die brood tot die môre toe oorbly, moet jy wat oor
is, met vuur verbrand; dit mag nie geëet word nie, want dit is heilig.

<span id="an_29:35">29:35</span> So moet jy dan met Aäron en sy seuns
doen net soos Ek jou beveel het. Sewe dae lank moet hulle wyding duur.

<span id="an_29:36">29:36</span> Jy moet ook daagliks 'n sondofferbul
tot versoening berei en die altaar ontsondig deur daarvoor versoening te
doen; en jy moet dit salf om dit te heilig.

<span id="an_29:37">29:37</span> Sewe dae lank moet jy versoening doen
vir die altaar en dit heilig. So sal dan die altaar hoogheilig word:
elkeen wat aan die altaar raak, word heilig.

<span id="an_29:38">29:38</span> En dit is wat jy op die altaar moet
berei: twee jaaroud lammers gereeld elke dag.

<span id="an_29:39">29:39</span> Die een lam moet jy in die môre berei,
en die ander lam moet jy teen die aand berei,

<span id="an_29:40">29:40</span> met 'n tiende van 'n efa fynmeel,
gemeng met 'n kwart-hin uitgestampte olie, en as drankoffer 'n kwart-hin
wyn vir die een lam.

<span id="an_29:41">29:41</span> En die ander lam moet jy teen die aand
berei. Jy moet dit klaarmaak volgens die môrespysoffer en volgens die
drankoffer wat daarby behoort, tot 'n lieflike geur. Dit is 'n vuuroffer
aan die HERE.

<span id="an_29:42">29:42</span> Dit moet 'n voortdurende brandoffer vir
julle geslagte wees, by die ingang van die tent van samekoms, voor die
aangesig van die HERE, waar Ek met julle sal saamkom om daar met jou te
spreek.

<span id="an_29:43">29:43</span> En daar sal Ek met die kinders van
Israel saamkom en die tent sal deur my heerlikheid geheilig word.

<span id="an_29:44">29:44</span> So sal Ek dan die tent van samekoms en
die altaar heilig. Ek sal Aäron en sy seuns ook heilig om vir My die
priesteramp te bedien.

<span id="an_29:45">29:45</span> En Ek sal onder die kinders van Israel
woon en vir hulle 'n God wees;

<span id="an_29:46">29:46</span> en hulle sal weet dat Ek die HERE hulle
God is wat hulle uit Egipteland uitgelei het om in hulle midde te woon.
Ek is die HERE hulle God.

<span id="an_30:1">30:1</span> Jy moet ook 'n altaar maak om reukwerk te
brand. Van akasiahout moet jy dit maak.

<span id="an_30:2">30:2</span> 'n El moet sy lengte wees en 'n el sy
breedte--vierkantig moet dit wees; en twee el sy hoogte. Sy horings
moet, daarmee saam, uit een stuk wees.

<span id="an_30:3">30:3</span> En jy moet dit met suiwer goud oortrek:
die plaat en die sykante rondom en die horings. En maak daarvoor 'n goue
krans rondom.

<span id="an_30:4">30:4</span> Maak ook twee goue ringe daarvoor
onderkant die krans aan weerskante; jy moet dié aan die twee sykante
maak. En hulle moet dien as plekke vir draaghoute om dit daarmee te dra.

<span id="an_30:5">30:5</span> En maak die draaghoute van akasiahout, en
trek dit oor met goud.

<span id="an_30:6">30:6</span> Sit dit dan voor die voorhangsel wat voor
die ark van die Getuienis is, voor die versoendeksel wat oor die
Getuienis is, waar Ek met jou sal saamkom.

<span id="an_30:7">30:7</span> En Aäron moet daarop reukwerk van
speserye aan die brand steek; elke môre as hy die lampe regmaak, moet hy
dit aan die brand steek.

<span id="an_30:8">30:8</span> En as Aäron teen die aand die lampe
opsteek, moet hy dit aan die brand steek as 'n voortdurende reukwerk
voor die aangesig van die HERE in julle geslagte.

<span id="an_30:9">30:9</span> Julle mag daarop geen vreemde reukwerk of
brandoffer of spysoffer bring nie. Julle mag ook geen drankoffer daarop
uitgiet nie.

<span id="an_30:10">30:10</span> En Aäron moet een maal in die jaar aan
die horings daarvan versoening doen; met die bloed van die sondoffer van
versoening moet hy een maal in die jaar daarvoor versoening doen vir
julle geslagte. Hoogheilig is dit aan die HERE.

<span id="an_30:11">30:11</span> Verder het die HERE met Moses gespreek
en gesê:

<span id="an_30:12">30:12</span> As jy die volle getal van die kinders
van Israel opneem volgens hulle geteldes, moet hulle, elkeen vir sy
lewe, losgeld aan die HERE gee as hulle getel word, sodat geen plaag
onder hulle mag wees as hulle getel word nie.

<span id="an_30:13">30:13</span> Dit moet hulle gee, elkeen wat na die
geteldes oorgaan: 'n halfsikkel volgens die sikkel van die
heiligdom--die sikkel is twintig gera--'n halfsikkel as offergawe aan
die HERE.

<span id="an_30:14">30:14</span> Elkeen wat oorgaan na die geteldes, van
twintig jaar oud en daarbo, moet die offergawe van die HERE gee.

<span id="an_30:15">30:15</span> Die ryke moet nie meer en die arme moet
nie minder as 'n halfsikkel bring nie, as hulle die offergawe van die
HERE gee om vir julle siele versoening te doen.

<span id="an_30:16">30:16</span> Neem dan die versoeningsgeld van die
kinders van Israel en bestee dit aan die bediening van die tent van
samekoms, dat dit die kinders van Israel in gedagtenis kan bring voor
die aangesig van die HERE, om vir julle siele versoening te doen.

<span id="an_30:17">30:17</span> En die HERE het met Moses gespreek en
gesê:

<span id="an_30:18">30:18</span> Jy moet ook 'n koperwaskom maak met sy
kopervoetstuk, om in te was; en sit dit tussen die tent van samekoms en
die altaar, en gooi water daarin,

<span id="an_30:19">30:19</span> dat Aäron en sy seuns hulle hande en
hulle voete daaruit kan was.

<span id="an_30:20">30:20</span> As hulle in die tent van samekoms gaan,
moet hulle hul met water was, sodat hulle nie sterwe nie; of as hulle
naby die altaar kom om te dien deur 'n vuuroffer aan die HERE aan die
brand te steek.

<span id="an_30:21">30:21</span> Hulle moet dan hul hande en hulle voete
was, sodat hulle nie sterwe nie. En dit moet vir hulle 'n ewige
insetting wees, vir hom en sy nageslag in hulle geslagte.

<span id="an_30:22">30:22</span> Verder het die HERE met Moses gespreek
en gesê:

<span id="an_30:23">30:23</span> En jy, neem vir jou van die beste
speserye: vyf honderd sikkels fyn mirre en die helfte soveel geurige
kaneel, twee honderd en vyftig sikkels, en twee honderd en vyftig
sikkels geurige kalmoes

<span id="an_30:24">30:24</span> en vyf honderd sikkels kassie, volgens
die sikkel van die heiligdom, en 'n hin olyfolie;

<span id="an_30:25">30:25</span> en maak daarvan heilige salfolie, 'n
salfmengsel soos 'n salfmenger dit maak; heilige salfolie moet dit wees.

<span id="an_30:26">30:26</span> Daarmee moet jy dan die tent van
samekoms salf en die ark van die Getuienis

<span id="an_30:27">30:27</span> en die tafel met al sy gereedskap en
die kandelaar met sy gereedskap en die reukaltaar

<span id="an_30:28">30:28</span> en die brandofferaltaar met al sy
gereedskap en die waskom met sy voetstuk.

<span id="an_30:29">30:29</span> So moet jy hulle dan heilig, dat hulle
hoogheilig kan wees. Elkeen wat aan hulle raak, word heilig.

<span id="an_30:30">30:30</span> Jy moet ook Aäron en sy seuns salf en
hulle heilig om vir My die priesteramp te bedien.

<span id="an_30:31">30:31</span> En jy moet met die kinders van Israel
spreek en sê: Dit moet vir My 'n heilige salfolie wees in julle
geslagte.

<span id="an_30:32">30:32</span> Op geen mens se liggaam mag dit
uitgegiet word nie; julle mag ook, na dieselfde voorskrif, so iets nie
maak nie: heilig is dit; heilig moet dit vir julle wees.

<span id="an_30:33">30:33</span> Elkeen wat so iets meng of iets daarvan
aan 'n onbevoegde laat kom, moet uit sy volksgenote uitgeroei word.

<span id="an_30:34">30:34</span> Verder het die HERE vir Moses gesê:
Neem vir jou speserye: storaksgom en naeltjies en g lbanum -- speserye
en ook suiwer wierook; alles in gelyke hoeveelhede,

<span id="an_30:35">30:35</span> en maak daar reukwerk van, 'n mengsel
soos die salfmenger dit maak, met sout gemeng, suiwer, heilig.

<span id="an_30:36">30:36</span> En vrywe 'n gedeelte daarvan heeltemal
fyn, en sit 'n deel daarvan neer voor die Getuienis in die tent van
samekoms, waar Ek met jou sal saamkom; hoogheilig moet dit vir julle
wees.

<span id="an_30:37">30:37</span> En die reukwerk wat jy moet maak -- na
dieselfde voorskrif mag julle vir julle nie maak nie; as iets heiligs
aan die HERE moet dit vir jou wees.

<span id="an_30:38">30:38</span> Elkeen wat so iets maak om daaraan te
ruik, moet uit sy volksgenote uitgeroei word.

<span id="an_31:1">31:1</span> Verder het die HERE met Moses gespreek en
gesê:

<span id="an_31:2">31:2</span> Kyk, Ek het Besáleël die seun van Uri,
die seun van Hur, van die stam van Juda, by sy naam geroep;

<span id="an_31:3">31:3</span> en Ek het hom vervul met die Gees van
God, met wysheid en verstand en kennis en bekwaamheid vir allerhande
werk,

<span id="an_31:4">31:4</span> om kunstige planne uit te dink, om dit
uit te voer in goud en silwer en koper,

<span id="an_31:5">31:5</span> en deur snywerk in stene wat ingelê moet
word, en deur houtsnywerk; om werksaam te wees in allerhande werk.

<span id="an_31:6">31:6</span> En kyk, Ek het hom Ohóliab bygegee, die
seun van Ahísamag, van die stam van Dan. En in die hart van elkeen wat
kunsvaardig is, het Ek wysheid gegee, dat hulle alles wat ek jou beveel
het, kan maak:

<span id="an_31:7">31:7</span> die tent van samekoms en die ark van die
Getuienis en die versoendeksel wat daarop moet wees, en alles wat
behoort by die tent,

<span id="an_31:8">31:8</span> en die tafel met sy gereedskap en die
suiwer kandelaar met al sy gereedskap en die reukaltaar;

<span id="an_31:9">31:9</span> ook die brandofferaltaar met al sy
gereedskap en die waskom met sy voetstuk

<span id="an_31:10">31:10</span> en die kunstige klere en die heilige
klere van die priester Aäron en die klere van sy seuns, om die
priesteramp te bedien;

<span id="an_31:11">31:11</span> ook die salfolie en die reukwerk van
speserye vir die heiligdom--net soos Ek jou beveel het, moet hulle dit
maak.

<span id="an_31:12">31:12</span> Verder het die HERE met Moses gespreek
en gesê:

<span id="an_31:13">31:13</span> Spreek jy met die kinders van Israel en
sê: Julle moet sekerlik my sabbatte onderhou, want dit is 'n teken
tussen My en julle in julle geslagte, sodat die mense kan weet dat Ek
die HERE is wat julle heilig.

<span id="an_31:14">31:14</span> Onderhou dan die sabbat, want dit moet
vir julle heilig wees. Hy wat dit ontheilig, moet sekerlik gedood word;
want elkeen wat daarop werk verrig, dié siel moet uitgeroei word onder
sy volksgenote uit.

<span id="an_31:15">31:15</span> Ses dae lank kan werk verrig word, maar
op die sewende dag moet dit wees 'n dag van volkome rus, heilig aan die
HERE. Elkeen wat op die sabbatdag werk doen, moet sekerlik gedood word.

<span id="an_31:16">31:16</span> En die kinders van Israel moet die
sabbat onderhou deur die sabbat te vier in hulle geslagte as 'n ewige
verbond.

<span id="an_31:17">31:17</span> Tussen My en die kinders van Israel is
dit vir ewig 'n teken; want in ses dae het die HERE die hemel en die
aarde gemaak, maar op die sewende dag het Hy gerus en Hom verkwik.

<span id="an_31:18">31:18</span> En Hy het aan Moses, toe Hy geëindig
het om met hom te spreek op die berg Sinai, die twee tafels van die
Getuienis gegee, tafels van klip, beskrywe met die vinger van God.

<span id="an_32:1">32:1</span> Toe die volk sien dat Moses vertoef om
van die berg af te kom, het die volk rondom Aäron versamel en vir hom
gesê: Kom, maak vir ons gode wat voor ons uit trek; want hierdie Moses,
die man wat ons uit Egipteland laat optrek het, ons weet nie wat van hom
geword het nie.

<span id="an_32:2">32:2</span> En Aäron sê vir hulle: Ruk die goue ringe
af wat aan die ore van julle vroue, julle seuns en julle dogters is, en
bring dit vir my.

<span id="an_32:3">32:3</span> Toe het die hele volk die goue ringe
afgeruk wat aan hulle ore was, en dit na Aäron gebring.

<span id="an_32:4">32:4</span> En hy het dit uit hulle hand geneem en
dit met die beitel bewerk en daar 'n gegote kalf van gemaak. Daarop sê
hulle: Dit is jou gode, o Israel, wat jou uit Egipteland laat optrek
het.

<span id="an_32:5">32:5</span> Toe Aäron dit sien, het hy daarvoor 'n
altaar gebou. En Aäron het uitgeroep en gesê: Môre is daar fees tot eer
van die HERE.

<span id="an_32:6">32:6</span> En hulle het die ander dag vroeg
klaargemaak en brandoffers geoffer en dankoffers aangebring; daarop het
die volk gaan sit om te eet en te drink, en hulle het opgestaan om te
speel.

<span id="an_32:7">32:7</span> Toe sê die HERE vir Moses: Gaan heen,
klim af, want jou volk wat jy uit Egipteland laat optrek het, het
verderflik gehandel.

<span id="an_32:8">32:8</span> En hulle het gou van die weg afgewyk wat
Ek hulle beveel het. Hulle het vir hulle 'n gegote kalf gemaak en
daarvoor neergebuig en daaraan geoffer en gesê: Dit is jou gode, o
Israel, wat jou uit Egipteland laat optrek het.

<span id="an_32:9">32:9</span> Verder het die HERE vir Moses gesê: Ek
het hierdie volk gesien, en kyk, dit is 'n hardnekkige volk.

<span id="an_32:10">32:10</span> Laat My dan nou begaan, dat my toorn
teen hulle ontvlam en Ek hulle verteer. Dan sal Ek jou tot 'n groot
nasie maak.

<span id="an_32:11">32:11</span> Maar Moses het die HERE sy God om
genade gesmeek en gesê: Waarom, o HERE, sou u toorn ontvlam teen u volk
wat U met grote krag en met 'n sterke hand uit Egipteland uitgelei het?

<span id="an_32:12">32:12</span> Waarom sou die Egiptenaars spreek en
sê: In kwaadwilligheid het Hy hulle uitgelei om hulle in die berge om te
bring en hulle van die aardbodem af te vernietig? Wend U af van die
gloed van u toorn, en laat dit U berou oor die onheil van u volk.

<span id="an_32:13">32:13</span> Gedenk aan Abraham, Isak en Israel, u
knegte, vir wie U by Uself gesweer en aan wie U gesê het: Ek sal julle
nageslag vermenigvuldig soos die sterre van die hemel, en hierdie hele
land waarvan Ek gespreek het, sal Ek aan julle nageslag gee, dat hulle
dit vir ewig kan beërwe.

<span id="an_32:14">32:14</span> Toe het dit die HERE berou oor die
onheil wat Hy gesê het dat Hy sy volk sou aandoen.

<span id="an_32:15">32:15</span> En Moses het omgedraai en van die berg
afgeklim, met die twee tafels van die Getuienis in sy hand, tafels wat
op altwee kante beskrywe was; hulle was op die een en op die ander kant
beskrywe.

<span id="an_32:16">32:16</span> En die tafels was die werk van God. Die
skrif was ook die skrif van God, in die tafels gegraveer.

<span id="an_32:17">32:17</span> En toe Josua die stem van die volk hoor
hoe hulle juig, sê hy aan Moses: Daar is oorlogsgeraas in die laer.

<span id="an_32:18">32:18</span> Maar hy antwoord: Dit is nie die geluid
van die wat sing van oorwinning nie; dit is ook nie die geluid van die
wat sing van neerlaag nie: ek hoor die geluid van beurtgesang.

<span id="an_32:19">32:19</span> En toe hy naby die laer kom en die kalf
en koordanse sien, het die toorn van Moses ontvlam, en hy het die tafels
uit sy hande gegooi en hulle onder aan die berg verbrysel.

<span id="an_32:20">32:20</span> En hy het die kalf geneem wat hulle
gemaak het, en dit in die vuur verbrand en dit fyn gemaal. Toe het hy
dit op die water gestrooi en die kinders van Israel dit laat drink.

<span id="an_32:21">32:21</span> En Moses het vir Aäron gesê: Wat het
hierdie volk jou gedoen, dat jy so 'n groot sonde oor hulle gebring het?

<span id="an_32:22">32:22</span> Toe antwoord Aäron: Laat die toorn van
my heer nie ontvlam nie. U self ken die volk, dat hulle deur en deur
sleg is.

<span id="an_32:23">32:23</span> Hulle het dan aan my gesê: Maak vir ons
gode wat voor ons uit trek, want hierdie Moses, die man wat ons uit
Egipteland laat optrek het, ons weet nie wat van hom geword het nie.

<span id="an_32:24">32:24</span> Daarop het ek hulle geantwoord: Wie
goud het, laat dié dit afruk! En hulle het dit aan my gegee. En ek het
dit in die vuur gegooi, en hierdie kalf het daaruit gekom.

<span id="an_32:25">32:25</span> Toe Moses sien dat die volk bandeloos
was--want Aäron het hulle bandeloos laat word tot leedvermaak onder
hulle teëstanders--

<span id="an_32:26">32:26</span> het Moses in die poort van die laer
gaan staan en gesê: Wie vír die HERE is, kom na my toe! Toe het al die
seuns van Levi by hom versamel.

<span id="an_32:27">32:27</span> En hy het vir hulle gesê: So spreek die
HERE, die God van Israel: Laat elkeen sy swaard aangord aan sy heup.
Gaan heen en weer van poort tot poort in die laer, en laat elkeen sy
broer en elkeen sy vriend en elkeen sy naaste doodmaak.

<span id="an_32:28">32:28</span> En die seuns van Levi het gehandel
volgens die woord van Moses, en daar het van die volk op dié dag omtrent
drie duisend man geval.

<span id="an_32:29">32:29</span> Toe het Moses gesê: Vul vandag julle
hand om te offer aan die HERE--want elkeen is teen sy seun en teen sy
broer--sodat Hy vandag 'n seën oor julle kan gee.

<span id="an_32:30">32:30</span> En die volgende dag het Moses aan die
volk gesê: Júlle het 'n groot sonde begaan; maar nou sal ek na die HERE
opklim: miskien kan ek vir julle sonde versoening doen.

<span id="an_32:31">32:31</span> En Moses het na die HERE teruggegaan en
gesê: Ag, hierdie volk het 'n groot sonde begaan en vir hulle goue gode
gemaak.

<span id="an_32:32">32:32</span> Nou dan, as U tog maar hulle sonde wou
vergewe! En so nie, delg my dan maar uit u boek wat U geskryf het!

<span id="an_32:33">32:33</span> Toe het die HERE Moses geantwoord: Wie
teen My gesondig het, dié sal Ek uitdelg uit my boek.

<span id="an_32:34">32:34</span> Maar gaan nou en lei die volk waarheen
Ek jou gesê het. Kyk, my engel sal voor jou uit gaan. Maar die dag as Ek
besoeking doen, dan sal Ek hulle sonde oor hulle besoek.

<span id="an_32:35">32:35</span> So het die HERE dan die volk getref,
omdat hulle die kalf gemaak het wat Aäron vervaardig het.

<span id="an_33:1">33:1</span> Verder het die HERE met Moses gespreek:
Gaan heen, trek hiervandaan op, jy en die volk wat jy uit Egipteland
laat optrek het, na die land wat Ek met 'n eed aan Abraham, Isak en
Jakob beloof het, met die woorde: Aan jou nageslag sal Ek dit gee;

<span id="an_33:2">33:2</span> en Ek sal 'n engel voor jou uit stuur--en
die Kanaäniete, Amoriete, Hetiete, Feresiete, Hewiete en Jebusiete
verdrywe--

<span id="an_33:3">33:3</span> na 'n land wat oorloop van melk en
heuning; want Ek sal in jou midde nie optrek nie, omdat jy 'n
hardnekkige volk is; anders sal jy op die weg verteer word.

<span id="an_33:4">33:4</span> Toe die volk hierdie onheilspellende
woord hoor, het hulle getreur; en niemand het sy versiersels aangesit
nie.

<span id="an_33:5">33:5</span> Die HERE het naamlik met Moses gespreek:
Sê aan die kinders van Israel: Julle is 'n hardnekkige volk; as Ek vir
een oomblik in jou midde sou optrek, sou Ek jou vernietig. Maar haal nou
jou versiersels van jou af, dan sal Ek weet wat Ek met jou moet doen.

<span id="an_33:6">33:6</span> Toe het die kinders van Israel hulleself
beroof van hul versiersels, van die berg Horeb af.

<span id="an_33:7">33:7</span> En Moses het elke keer 'n tent geneem en
dit vir hom buitekant die laer opgeslaan, ver van die laer af; en hy het
dit genoem die tent van samekoms. En elkeen wat die HERE wou raadpleeg,
het uitgegaan na die tent van samekoms wat buitekant die laer was.

<span id="an_33:8">33:8</span> En as Moses uitgaan na die tent, staan
die hele volk op en gaan elkeen aan die ingang van sy tent staan. Dan
kyk hulle Moses agterna tot hy in die tent ingegaan het.

<span id="an_33:9">33:9</span> En as Moses in die tent ingaan, kom die
wolkkolom af en gaan by die ingang van die tent staan, en dan spreek Hy
met Moses.

<span id="an_33:10">33:10</span> En as die hele volk die wolkkolom sien
staan by die ingang van die tent, staan die hele volk op en buig, elkeen
aan die ingang van sy tent.

<span id="an_33:11">33:11</span> Dan spreek die HERE met Moses van
aangesig tot aangesig soos 'n man met sy vriend spreek. Daarna gaan hy
na die laer terug; maar sy dienaar Josua, 'n jongman, die seun van Nun,
het hom nie uit die tent verwyder nie.

<span id="an_33:12">33:12</span> Toe het Moses met die HERE gespreek: U
sê nou wel aan my: Ek moet hierdie volk laat optrek, maar U laat my nie
weet wie U saam met my sal stuur nie, hoewel U gesê het: Ek ken jou by
die naam, en jy het ook genade in my oë gevind.

<span id="an_33:13">33:13</span> As ek dan nou genade in u oë gevind
het, maak my dan tog u weë bekend, dat ek U kan ken; sodat ek genade in
u oë kan vind. En bedink tog dat hierdie nasie u volk is.

<span id="an_33:14">33:14</span> En Hy antwoord: Moet Ek self meegaan om
jou die rusplek te verskaf?

<span id="an_33:15">33:15</span> Toe sê hy vir Hom: As U nie self
meegaan nie, laat ons dan nie hiervandaan optrek nie.

<span id="an_33:16">33:16</span> Want waaraan sou dan bekend word dat ek
genade in u oë gevind het, ek en u volk? Is dit nie daaraan dat U met
ons saamtrek nie? So sal ons, ek en u volk, onderskeie wees van elke
volk wat op die aarde is.

<span id="an_33:17">33:17</span> Toe sê die HERE aan Moses: Ook hierdie
versoek wat jy uitgespreek het, daaraan sal Ek voldoen; want jy het
genade gevind in my oë, en Ek ken jou by die naam.

<span id="an_33:18">33:18</span> Daarop vra hy: Laat my tog u
heerlikheid sien.

<span id="an_33:19">33:19</span> Maar Hy antwoord: Ek sal al my
majesteit by jou laat verbygaan en voor jou die Naam van die HERE
uitroep; maar Ek sal genadig wees vir wie Ek genadig wil wees, en My
ontferm oor wie Ek My wil ontferm.

<span id="an_33:20">33:20</span> Verder het Hy gesê: Jy kan my aangesig
nie sien nie, want geen mens kan My sien en bly lewe nie.

<span id="an_33:21">33:21</span> Ook het die HERE gesê: Kyk, hier is 'n
plek by My waar jy op die rots kan gaan staan.

<span id="an_33:22">33:22</span> En as my heerlikheid verbygaan, sal Ek
jou in die skeur van die rots stel en jou met my hand oordek totdat Ek
verbygegaan het.

<span id="an_33:23">33:23</span> En as Ek my hand wegneem, sal jy My van
agter sien; maar my aangesig kan nie gesien word nie.

<span id="an_34:1">34:1</span> Toe het die HERE aan Moses gesê: Kap vir
jou twee kliptafels soos die eerstes; dan sal Ek op die tafels die
woorde skrywe wat op die eerste tafels was, wat jy verbrysel het.

<span id="an_34:2">34:2</span> En hou jou gereed teen die môre, en klim
in die môre op die berg Sinai en gaan daar staan by My op die top van
die berg.

<span id="an_34:3">34:3</span> Maar niemand mag saam met jou opklim nie;
laat daar ook niemand op die hele berg gesien word nie; laat ook geen
kleinvee of beeste teen hierdie berg wei nie.

<span id="an_34:4">34:4</span> Toe het hy twee kliptafels gekap soos die
eerstes, en Moses het die môre vroeg klaargemaak en op die berg Sinai
geklim, soos die HERE hom beveel het, en die twee kliptafels in sy hand
geneem.

<span id="an_34:5">34:5</span> En die HERE het neergedaal in die wolk en
daar by hom gestaan. En Hy het die Naam van die HERE uitgeroep.

<span id="an_34:6">34:6</span> En toe die HERE by hom verbygaan, het Hy
geroep: HERE, HERE, barmhartige en genadige God, lankmoedig en groot van
goedertierenheid en trou;

<span id="an_34:7">34:7</span> wat die goedertierenheid bewaar vir
duisende, wat ongeregtigheid en oortreding en sonde vergewe, maar nooit
ongestraf laat bly nie; wat die ongeregtigheid van die vaders besoek aan
die kinders en aan die kindskinders, aan die derde en aan die vierde
geslag.

<span id="an_34:8">34:8</span> Toe het Moses hom gou na die aarde toe
gebuig en neergeval

<span id="an_34:9">34:9</span> en gesê: Here, as ek genade in u oë
gevind het, laat dan tog die Here in ons midde trek; want dit is 'n
hardnekkige volk; maar vergewe ons ongeregtigheid en ons sonde, en neem
ons aan as 'n erfdeel.

<span id="an_34:10">34:10</span> Toe antwoord Hy: Kyk, Ek sluit 'n
verbond; voor jou hele volk sal Ek wonders doen soos daar op die hele
aarde en onder al die nasies nie geskape is nie, sodat die hele volk
onder wie jy is, die werk van die HERE kan sien. Want verskriklik is dit
wat Ek aan jou gaan doen.

<span id="an_34:11">34:11</span> Onderhou wat Ek jou vandag beveel. Kyk,
Ek verdrywe voor jou uit die Amoriete, Kanaäniete, Hetiete, Feresiete,
Hewiete en Jebusiete.

<span id="an_34:12">34:12</span> Neem jou in ag dat jy geen verbond
sluit met die inwoner van die land waarin jy kom nie; sodat hy nie
miskien 'n strik by jou word nie.

<span id="an_34:13">34:13</span> Maar hulle altare moet julle omgooi en
hulle klippilare verbrysel en hulle heilige boomstamme afkap.

<span id="an_34:14">34:14</span> Want jy mag jou nie neerbuig voor 'n
ander god nie; want die HERE se Naam is Jaloers--'n jaloerse God is Hy.

<span id="an_34:15">34:15</span> Sluit tog nie 'n verbond met die
inwoner van die land nie! As hulle agter hulle gode aan hoereer en aan
hulle gode offer, sal hy jou uitnooi, en jy sal van sy offer eet;

<span id="an_34:16">34:16</span> en jy sal van sy dogters neem vir jou
seuns, en sy dogters sal agter hulle gode aan hoereer en jou seuns agter
hulle gode aan laat hoereer.

<span id="an_34:17">34:17</span> Jy mag vir jou geen gegote gode maak
nie.

<span id="an_34:18">34:18</span> Die fees van die ongesuurde brode moet
jy hou; sewe dae lank moet jy ongesuurde brode eet soos Ek jou beveel
het, op die bepaalde tyd in die maand Abib; want in die maand Abib het
jy uit Egipte uitgetrek.

<span id="an_34:19">34:19</span> Alles wat die moederskoot open, is
myne; ook al jou vee wat manlik is, die eerstelinge van beeste en
kleinvee.

<span id="an_34:20">34:20</span> Maar die eersteling van 'n esel moet jy
met 'n lam loskoop; en as jy dit nie loskoop nie, moet jy sy nek breek.
Al jou eersgebore seuns moet jy loskoop, en niemand mag met leë hande
voor my aangesig verskyn nie.

<span id="an_34:21">34:21</span> Ses dae moet jy arbei, maar op die
sewende dag moet jy rus. In die ploegtyd en in die oestyd moet jy rus.

<span id="an_34:22">34:22</span> Die fees van die weke moet jy ook hou,
die fees van die eerstelinge van die koring-oes; en die fees van die
insameling by die wisseling van die jaar.

<span id="an_34:23">34:23</span> Al jou manspersone moet drie maal in
die jaar voor die aangesig van die Here HERE, die God van Israel,
verskyn.

<span id="an_34:24">34:24</span> Want Ek sal nasies voor jou uitdrywe en
jou grondgebied uitbrei, sodat niemand jou land sal begeer nie terwyl jy
opgaan om te verskyn voor die aangesig van die HERE jou God, drie maal
in die jaar.

<span id="an_34:25">34:25</span> Jy mag die bloed van my offer nie saam
met gesuurde brood slag nie, en die offer van die paasfees mag nie tot
die môre toe oorbly nie.

<span id="an_34:26">34:26</span> Die beste van die eerstelinge van jou
grond moet jy in die huis van die HERE jou God bring. Jy mag die bokkie
nie kook in sy moeder se melk nie.

<span id="an_34:27">34:27</span> Verder het die HERE vir Moses gesê:
Skrywe vir jou hierdie woorde op, want volgens hierdie woorde het Ek 'n
verbond gesluit met jou en met Israel.

<span id="an_34:28">34:28</span> En hy was daar by die HERE veertig dae
en veertig nagte; hy het geen brood geëet en geen water gedrink nie. En
Hy het op die tafels die woorde van die verbond, die tien woorde,
geskrywe.

<span id="an_34:29">34:29</span> En toe Moses van die berg Sinai
afdaal--die twee tafels van die Getuienis was in die hand van Moses toe
hy van die berg afdaal het Moses nie geweet dat die vel van sy gesig
blink omdat hy met Hom gespreek het nie.

<span id="an_34:30">34:30</span> En toe Aäron en al die kinders van
Israel Moses sien, het die vel van sy gesig geblink! Daarom was hulle
bevrees om naby hom te kom.

<span id="an_34:31">34:31</span> Maar Moses het hulle geroep, en Aäron
en al die owerstes in die vergadering het na hom teruggekom; en Moses
het met hulle gespreek.

<span id="an_34:32">34:32</span> En daarna het al die kinders van Israel
nader gekom, en hy het hulle alles beveel wat die HERE met hom gespreek
het op die berg Sinai.

<span id="an_34:33">34:33</span> Toe Moses klaar met hulle gespreek het,
het hy 'n sluier oor sy gesig getrek.

<span id="an_34:34">34:34</span> Maar as Moses voor die aangesig van die
HERE kom om met Hom te spreek, neem hy die sluier weg, totdat hy
uitgaan. As hy dan uitgaan en aan die kinders van Israel meedeel wat hom
beveel is,

<span id="an_34:35">34:35</span> sien die kinders van Israel die gesig
van Moses, dat die vel van Moses se gesig blink; daarop trek Moses dan
weer die sluier oor sy gesig, totdat hy ingaan om met Hom te spreek.

<span id="an_35:1">35:1</span> Toe het Moses die hele vergadering van
die kinders van Israel bymekaar laat kom en aan hulle gesê: Dit is die
woorde wat die HERE beveel het, om dit te doen:

<span id="an_35:2">35:2</span> Ses dae lank kan daar werk verrig word,
maar op die sewende dag moet daar vir julle 'n heiligheid, 'n dag van
volkome rus wees tot eer van die HERE. Elkeen wat daarop werk verrig,
moet gedood word.

<span id="an_35:3">35:3</span> Julle mag op die sabbat geen vuur
aansteek in enigeen van julle woonplekke nie.

<span id="an_35:4">35:4</span> Verder het Moses die hele vergadering van
die kinders van Israel toegespreek en gesê: Dit is die saak wat die HERE
beveel het:

<span id="an_35:5">35:5</span> Neem van julle besittings 'n offergawe
aan die HERE. Laat elkeen wat gewillig is in sy hart, dit bring, die
offergawe van die HERE: goud en silwer en koper;

<span id="an_35:6">35:6</span> en pers en purperrooi en bloedrooi stowwe
en fyn linne en bokhaar;

<span id="an_35:7">35:7</span> en rooigeverfde ramsvelle en robbevelle
en akasiahout;

<span id="an_35:8">35:8</span> en olie vir die kandelaar en speserye vir
die salfolie en vir die reukwerk van speserye;

<span id="an_35:9">35:9</span> en oniksstene en stene om in te lê, vir
die skouerkleed en die borstas.

<span id="an_35:10">35:10</span> En almal wat kunsvaardig is onder
julle, moet kom en alles maak wat die HERE beveel het:

<span id="an_35:11">35:11</span> die tabernakel, sy tent en sy dekkleed,
sy hakies en sy style, sy dwarshoute, sy pilare en sy voetstukke;

<span id="an_35:12">35:12</span> die ark en sy draaghoute, die
versoendeksel en die voorhangsel tot bedekking;

<span id="an_35:13">35:13</span> die tafel met sy draaghoute en al sy
gereedskap, en die toonbrode;

<span id="an_35:14">35:14</span> en die kandelaar tot verligting, met sy
gereedskap en sy lampe, en die olie vir die kandelaar;

<span id="an_35:15">35:15</span> en die reukaltaar met sy draaghoute, en
die salfolie en die reukwerk van speserye, en die bedekking vir die
ingang van die tabernakel;

<span id="an_35:16">35:16</span> die brandofferaltaar met sy traliewerk
van koper, sy draaghoute en al sy gereedskap; die waskom met sy
voetstuk;

<span id="an_35:17">35:17</span> die behangsels van die voorhof, sy
pilare en sy voetstukke, en die bedekking van die poort van die voorhof;

<span id="an_35:18">35:18</span> die penne van die tabernakel en die
penne van die voorhof met hulle lyne;

<span id="an_35:19">35:19</span> die kunstige klere om in die heiligdom
te dien, die heilige klere vir die priester Aäron en die klere van sy
seuns om die priesteramp te bedien.

<span id="an_35:20">35:20</span> Toe het die hele vergadering van die
kinders van Israel van Moses af weggegaan.

<span id="an_35:21">35:21</span> En elkeen wie se hart hom opgewek en
elkeen wie se gees hom aangedryf het, het gekom: hulle het die offergawe
van die HERE gebring vir die werk aan die tent van samekoms en vir sy
hele bediening en vir die heilige klere;

<span id="an_35:22">35:22</span> die manne het met die vroue gekom,
elkeen wat gewillig van hart was; hulle het gespes en ringe en
vingerringe en halssierade, allerhande goue goed, gebring. En elkeen wat
'n offer van goud aan die HERE gewy het,

<span id="an_35:23">35:23</span> en elkeen wat in besit was van pers en
purperrooi en bloedrooi stowwe en fyn linne en bokhaar en rooigeverfde
ramsvelle en robbevelle, het dit gebring.

<span id="an_35:24">35:24</span> Elkeen wat 'n offergawe van silwer of
koper kon aanbied, het die offergawe van die HERE gebring; en elkeen wat
akasiahout besit het, wat oral by die werk kon gebruik word, het dit
gebring.

<span id="an_35:25">35:25</span> En elke vrou wat kunsvaardig was, het
met haar eie hande gespin en die spinsel gebring: die pers en purperrooi
en bloedrooi stowwe en die fyn linne.

<span id="an_35:26">35:26</span> En al die vroue wie se hart hulle
opgewek het deur kunsvaardigheid, het die bokhaar gespin.

<span id="an_35:27">35:27</span> En die owerstes het die oniksstene
gebring en die stene om in te lê, vir die skouerkleed en die borstas,

<span id="an_35:28">35:28</span> en die speserye en die olie vir die
kandelaar en vir die salfolie en vir die reukwerk van speserye.

<span id="an_35:29">35:29</span> Elke man en vrou wie se hart hulle
aangedryf het om iets by te dra vir al die werk wat die HERE deur die
diens van Moses beveel het om te verrig--as vrywillige offergawe aan die
HERE het die kinders van Israel dit gebring.

<span id="an_35:30">35:30</span> Daarop het Moses aan die kinders van
Israel gesê: Kyk, die HERE het Besáleël, die seun van Uri, die seun van
Hur, van die stam van Juda, by sy naam geroep;

<span id="an_35:31">35:31</span> en Hy het hom met die Gees van God
vervul, met wysheid, met verstand en met kennis en bekwaamheid vir
allerhande werk;

<span id="an_35:32">35:32</span> en om kunstige planne uit te dink, om
dié uit te voer in goud en silwer en koper,

<span id="an_35:33">35:33</span> en deur snywerk in stene wat ingelê
moet word, en deur houtsnywerk--om werksaam te wees in allerhande
kunsarbeid.

<span id="an_35:34">35:34</span> Hy het dit ook in sy hart gegee om
ander te onderrig, aan hom en aan Ohóliab, die seun van Ahísamag, van
die stam van Dan.

<span id="an_35:35">35:35</span> Hy het hulle vervul met kunsvaardigheid
om allerhande werk te maak van 'n ambagsman en 'n kunstenaar en van 'n
bewerker van veelkleurige goed in pers en purperrooi en bloedrooi stowwe
en fyn linne, en van 'n wewer hulle wat al die werk moes verrig en
kunstige planne moes uitdink.

<span id="an_36:1">36:1</span> So moet dan Besáleël en Ohóliab en elkeen
wat kunsvaardig is, in wie die HERE wysheid en verstand gegee het om met
kennis al die werk tot vervaardiging van die heiligdom te verrig, dit
maak net soos die HERE beveel het.

<span id="an_36:2">36:2</span> En Moses het Besáleël en Ohóliab geroep
en elkeen wat kunsvaardig was, in wie se hart die HERE wysheid gegee
het; elkeen wie se hart hom opgewek het om aan die werk te gaan om dit
klaar te maak.

<span id="an_36:3">36:3</span> En hulle het voor die oë van Moses
ontvang al die offergawes wat die kinders van Israel vir die verrigting
van die werk by die vervaardiging van die heiligdom gebring het. Maar
húlle het vir hom nog elke môre vrywillige offergawes gebring.

<span id="an_36:4">36:4</span> Toe het al die kunsvaardige manne wat met
al die werk by die heiligdom besig was, man vir man, van die werk af
gekom waar hulle mee besig was,

<span id="an_36:5">36:5</span> en hulle het met Moses gespreek en gesê:
Die volk bring meer as wat nodig is vir die uitvoering van die werk
waarvan die HERE die vervaardiging beveel het.

<span id="an_36:6">36:6</span> Daarop het Moses bevel gegee, en hulle
het 'n oproep deur die laer laat gaan en gesê: Laat geen man of vrou
verder enige werksaamheid verrig in verband met die offergawe vir die
heiligdom nie. Toe het die volk opgehou om te bring;

<span id="an_36:7">36:7</span> want die boustof was vir hulle genoeg om
die hele werk tot stand te bring; ja, daar het oorgebly.

<span id="an_36:8">36:8</span> So het dan almal wat kunsvaardig was
onder die werksmense die tabernakel uit tien tentdoeke vervaardig; uit
fyn dubbeldraad-linne en pers en purperrooi en bloedrooi stowwe, met
gérubs; as kunstige werk het hy dit gemaak.

<span id="an_36:9">36:9</span> Die lengte van elke tentdoek was agt en
twintig el en die breedte van elke tentdoek vier el. Al die tentdoeke
het een maat gehad.

<span id="an_36:10">36:10</span> En hy het vyf van die tentdoeke
aanmekaargewerk, die een aan die ander; en weer vyf tentdoeke het hy
aanmekaargewerk, die een aan die ander.

<span id="an_36:11">36:11</span> En hy het lissies van pers stof gemaak
aan die soom van die buitenste tentdoek van die een stel; so het hy dit
gemaak aan die soom van die laaste tentdoek van die tweede stel.

<span id="an_36:12">36:12</span> Vyftig lissies het hy gemaak aan die
een tentdoek, en vyftig lissies het hy gemaak aan die rand van die
tentdoek wat aan die tweede stel behoort het. Die lissies was die een
teenoor die ander.

<span id="an_36:13">36:13</span> Hy het ook vyftig goue hakies gemaak en
die tentdoeke saamgevoeg, die een aan die ander, met die hakies, sodat
die tabernakel een geheel was.

<span id="an_36:14">36:14</span> Verder het hy doeke van bokhaar gemaak
as 'n tentseil oor die tabernakel: elf tentdoeke het hy dit gemaak.

<span id="an_36:15">36:15</span> Die lengte van elke tentdoek was dertig
el, en die breedte van elke tentdoek vier el: die elf tentdoeke het een
maat gehad.

<span id="an_36:16">36:16</span> En hy het vyf van die tentdoeke
besonders aanmekaargewerk en ses van die tentdoeke besonders.

<span id="an_36:17">36:17</span> En hy het vyftig lissies gemaak aan die
soom van die laaste tentdoek van die een stel, en vyftig lissies het hy
gemaak aan die soom van die laaste tentdoek van die tweede stel.

<span id="an_36:18">36:18</span> Hy het ook vyftig koperhakies gemaak om
die tent saam te voeg, sodat dit een geheel was.

<span id="an_36:19">36:19</span> Ook het hy vir die tent 'n dekkleed van
rooigeverfde ramsvelle gemaak en daar bo-oor 'n dekkleed van robbevelle.

<span id="an_36:20">36:20</span> Hy het ook vir die tabernakel die
regopstaande style van akasiahout gemaak.

<span id="an_36:21">36:21</span> Die lengte van die styl was tien el, en
anderhalf el die breedte van elke styl.

<span id="an_36:22">36:22</span> Elke styl het twee tappe gehad wat met
mekaar verbind was. So het hy dit gemaak vir al die style van die
tabernakel.

<span id="an_36:23">36:23</span> En hy het die style vir die tabernakel
gemaak: twintig style aan die suidekant, na die suide toe.

<span id="an_36:24">36:24</span> En hy het veertig silwervoetstukke
onder die twintig style gemaak: twee voetstukke onder die een styl vir
sy twee tappe en twee voetstukke onder die ander styl vir sy twee tappe.

<span id="an_36:25">36:25</span> Hy het ook vir die ander sykant van die
tabernakel, aan die noordekant, twintig style gemaak

<span id="an_36:26">36:26</span> met hulle veertig silwervoetstukke:
twee voetstukke onder die een styl en twee voetstukke onder die ander
styl.

<span id="an_36:27">36:27</span> En vir die agterkant van die
tabernakel, teen die weste, het hy ses style gemaak.

<span id="an_36:28">36:28</span> Ook het hy twee style vir die hoeke van
die tabernakel aan die agterkant gemaak.

<span id="an_36:29">36:29</span> En hulle was dubbel van onder, en net
so was hulle bo dubbel tot by die eerste ring. So het hy dit gemaak vir
altwee, vir die twee hoeke.

<span id="an_36:30">36:30</span> So was daar dan agt style met hulle
silwervoetstukke: sestien voetstukke; twee voetstukke onder elke styl.

<span id="an_36:31">36:31</span> Hy het ook dwarshoute van akasiahout
gemaak: vyf vir die style van die een sykant van die tabernakel

<span id="an_36:32">36:32</span> en vyf dwarshoute vir die style van die
ander sykant van die tabernakel; ook vyf dwarshoute vir die style van
die agterkant van die tabernakel teen die weste.

<span id="an_36:33">36:33</span> En hy het die middelste dwarshout
gemaak om oordwars te loop, in die middel van die style, van die een ent
na die ander.

<span id="an_36:34">36:34</span> En hy het die style met goud oorgetrek;
en hulle ringe, as plekke vir die dwarshoute, het hy van goud gemaak.
Die dwarshoute het hy ook met goud oorgetrek.

<span id="an_36:35">36:35</span> Verder het hy die voorhangsel gemaak
van pers en purperrooi en bloedrooi stowwe en fyn dubbeldraad-linne; as
kunstige werk het hy dit gemaak, met gérubs.

<span id="an_36:36">36:36</span> En hy het vier pilare van akasiahout
daarvoor gemaak en dit met goud oorgetrek; hulle kramme was ook van
goud; en hy het daarvoor vier silwervoetstukke gegiet.

<span id="an_36:37">36:37</span> Hy het ook vir die ingang van die tent
'n bedekking gemaak van pers en purperrooi en bloedrooi stowwe en fyn
dubbeldraad-linne, veelkleurige werk;

<span id="an_36:38">36:38</span> en die vyf pilare wat daarby behoort,
met hulle kramme; en hy het hulle toppe en ringe met goud oorgetrek; en
hulle vyf voetstukke was van koper.

<span id="an_37:1">37:1</span> En Besáleël het die ark van akasiahout
gemaak; twee en 'n half el was sy lengte, en anderhalf el sy breedte, en
anderhalf el sy hoogte.

<span id="an_37:2">37:2</span> En hy het dit oorgetrek met suiwer goud,
van binne en van buite; en hy het daaraan 'n goue krans gemaak rondom.

<span id="an_37:3">37:3</span> En hy het daarvoor vier goue ringe
gegiet, aan sy vier voete, só dat twee ringe aan die een kant en twee
ringe aan die ander kant was.

<span id="an_37:4">37:4</span> En hy het draaghoute van akasiahout
gemaak en dit met goud oorgetrek;

<span id="an_37:5">37:5</span> en hy het die draaghoute in die ringe
gesteek aan weerskante van die ark om die ark te dra.

<span id="an_37:6">37:6</span> Hy het ook 'n versoendeksel van suiwer
goud gemaak. Twee en 'n half el was sy lengte, en anderhalf el sy
breedte.

<span id="an_37:7">37:7</span> Ook het hy twee gérubs van goud gemaak.
Van dryfwerk het hy hulle gemaak, aan die twee ente van die
versoendeksel.

<span id="an_37:8">37:8</span> Een gérub aan die een ent en een gérub
aan die ander ent. Uit een stuk, saam met die versoendeksel, het hy die
gérubs gemaak, aan die twee ente.

<span id="an_37:9">37:9</span> En die gérubs het die vlerke boontoe
uitgesprei gehou, terwyl hulle met hul vlerke die versoendeksel beskut;
en hulle aangesigte was na mekaar toe. Die gesigte van die gérubs was op
die versoendeksel gerig.

<span id="an_37:10">37:10</span> Hy het ook die tafel van akasiahout
gemaak. Twee el was sy lengte, en 'n el sy breedte, en anderhalf el sy
hoogte.

<span id="an_37:11">37:11</span> En hy het dit met suiwer goud oorgetrek
en daarvoor 'n goue krans gemaak rondom.

<span id="an_37:12">37:12</span> Hy het ook daarvoor 'n lys van 'n
handbreed gemaak rondom; en hy het 'n goue krans vir die lys gemaak
rondom.

<span id="an_37:13">37:13</span> Hy het ook vier goue ringe daarvoor
gegiet; en hy het die ringe vasgesit aan die vier hoeke van die vier
pote.

<span id="an_37:14">37:14</span> Naby die lys was die ringe as plekke
vir die draaghoute om die tafel te dra.

<span id="an_37:15">37:15</span> Hy het ook die draaghoute van
akasiahout gemaak en dit met goud oorgetrek om die tafel te dra.

<span id="an_37:16">37:16</span> En hy het die gereedskap gemaak wat op
die tafel moes wees: sy skottels en sy rookpanne en sy bekers en sy
kanne waarmee gegiet moes word, van suiwer goud.

<span id="an_37:17">37:17</span> Hy het ook die kandelaar van suiwer
goud gemaak. Van dryfwerk het hy die kandelaar gemaak, sy voetstuk en sy
stam; sy kelkies, sy knoppe en sy blomme was, daarmee saam, uit een
stuk.

<span id="an_37:18">37:18</span> En ses arms het uit die sykante daarvan
uitgegaan: drie arms van die kandelaar uit die een kant en drie arms van
die kandelaar uit die ander kant.

<span id="an_37:19">37:19</span> Drie kelkies soos amandelblomme aan die
een arm, 'n knop en 'n blom, en drie kelkies soos amandelblomme aan die
ander arm, 'n knop en 'n blom--so was dit aan die ses arms wat uit die
kandelaar uitgaan.

<span id="an_37:20">37:20</span> Maar aan die kandelaar self was vier
kelkies soos amandelblomme, met knoppe en blomme:

<span id="an_37:21">37:21</span> daar was 'n knop onder die eerste paar
arms wat daaruit uitgaan; en 'n knop onder die tweede paar arms wat
daaruit uitgaan; en 'n knop onder die derde paar arms wat daaruit
uitgaan--vir die ses arms wat daaruit uitgaan.

<span id="an_37:22">37:22</span> Hulle knoppe en hulle arms was, daarmee
saam, uit een stuk alles saam een stuk dryfwerk van suiwer goud.

<span id="an_37:23">37:23</span> En hy het sewe lampe daarvoor gemaak en
sy snuiters en sy bakkies van suiwer goud.

<span id="an_37:24">37:24</span> Van 'n talent suiwer goud het hy dit
gemaak met al sy gereedskap.

<span id="an_37:25">37:25</span> En hy het die reukaltaar van akasiahout
gemaak; 'n el was sy lengte en 'n el sy breedte, vierkantig, en twee el
sy hoogte. Sy horings was, daarmee saam, uit een stuk.

<span id="an_37:26">37:26</span> En hy het dit met suiwer goud
oorgetrek: die plaat, die sykante en die horings. En hy het daarvoor 'n
goue krans gemaak rondom.

<span id="an_37:27">37:27</span> Hy het ook twee goue ringe daarvoor
gemaak, onderkant die krans aan weerskante, aan die twee sykante, as
plekke vir draaghoute om dit daarmee te dra.

<span id="an_37:28">37:28</span> En hy het die draaghoute van akasiahout
gemaak en dit met goud oorgetrek.

<span id="an_37:29">37:29</span> Hy het ook die heilige salfolie gemaak
en die suiwer reukwerk van speserye, soos 'n salfmenger dit maak.

<span id="an_37:1">37:1</span> Hy het ook die brandofferaltaar van
akasiahout gemaak. Vyf el was sy lengte en vyf el sy breedte,
vierkantig, en drie el sy hoogte.

<span id="an_37:2">37:2</span> En hy het sy horings op die vier hoeke
gemaak; sy horings was, daarmee saam, uit een stuk: en hy het dit met
koper oorgetrek.

<span id="an_37:3">37:3</span> Hy het ook al die gereedskap van die
altaar gemaak: die potte en die skoppe en die komme, die vurke en die
vuurpanne. Al dié gereedskap het hy van koper gemaak.

<span id="an_37:4">37:4</span> Ook het hy vir die altaar 'n traliewerk
gemaak, 'n netwerk van koper, onder sy lys, onderaan tot by die helfte
van die altaar.

<span id="an_37:5">37:5</span> En hy het vier ringe aan die vier ente
van die kopertraliewerk gegiet, as plekke vir die draaghoute.

<span id="an_37:6">37:6</span> En hy het die draaghoute van akasiahout
gemaak en dit met koper oorgetrek.

<span id="an_37:7">37:7</span> En hy het die draaghoute in die ringe
gesteek, aan die kante van die altaar, om dit daarmee te dra; hy het dit
hol, van planke, gemaak.

<span id="an_37:8">37:8</span> Hy het ook die koperwaskom gemaak met sy
kopervoetstuk, uit die spieëls van die diensdoende vroue wat by die
ingang van die tent van samekoms gedien het.

<span id="an_37:9">37:9</span> Hy het ook die voorhof gemaak. Aan die
suidekant, na die suide toe, was daar die behangsels van die voorhof,
van fyn dubbeldraad-linne, honderd el lank;

<span id="an_37:10">37:10</span> daarby twintig pilare met hulle twintig
kopervoetstukke; die kramme en die ringe van die pilare was van silwer;

<span id="an_37:11">37:11</span> en aan die noordekant honderd el;
daarby twintig pilare met hulle twintig kopervoetstukke; die kramme en
die ringe van die pilare was van silwer.

<span id="an_37:12">37:12</span> En aan die westekant was daar
behangsels, vyftig el lank; daarby tien pilare met hulle tien
voetstukke; die kramme en die ringe van die pilare was van silwer.

<span id="an_37:13">37:13</span> En aan die oostekant, teen sonop, was
daar vyftig el;

<span id="an_37:14">37:14</span> vyftien el behangsels vir die een kant,
daarby drie pilare met hulle drie voetstukke;

<span id="an_37:15">37:15</span> en vir die ander kant--aan weerskante
van die poort van die voorhof--vyftien el behangsels, daarby drie pilare
met hulle drie voetstukke.

<span id="an_37:16">37:16</span> Al die behangsels van die voorhof
rondom was van fyn dubbeldraad-linne;

<span id="an_37:17">37:17</span> en die voetstukke van die pilare was
van koper, en die kramme en die ringe van die pilare van silwer; en die
oortreksel van hulle toppe van silwer; en hulle self, al die pilare van
die voorhof, was van silwerringe voorsien.

<span id="an_37:18">37:18</span> En die bedekking van die poort van die
voorhof was veelkleurige werk, van pers en purperrooi en bloedrooi
stowwe en fyn dubbeldraad-linne: twintig el was die lengte, en die
hoogte--tewens die breedte van die stof--vyf el, net soos die behangsels
van die voorhof.

<span id="an_37:19">37:19</span> Daarby vier pilare met hulle vier
voetstukke van koper en hulle kramme van silwer, en die oortreksel van
hulle toppe en hulle ringe van silwer.

<span id="an_37:20">37:20</span> En al die penne vir die tabernakel en
die voorhof rondom was van koper.

<span id="an_37:21">37:21</span> Dit is die berekening van die koste van
die tabernakel, van die tabernakel van die Getuienis, soos dit bereken
is op bevel van Moses, deur die diens van die Leviete, onder leiding van
Itamar, die seun van die priester Aäron.

<span id="an_37:22">37:22</span> En Besáleël, die seun van Uri, die seun
van Hur, van die stam van Juda, het alles gemaak wat die HERE Moses
beveel het.

<span id="an_37:23">37:23</span> En saam met hom Ohóliab, die seun van
Ahísamag, van die stam van Dan, 'n ambagsman en kunstenaar en kunswewer
in pers en in purperrooi en in bloedrooi stowwe en in fyn linne.

<span id="an_37:24">37:24</span> Al die goud wat vir die werk gebruik
is, by al die werk van die heiligdom--die goud wat as offer aangebied
was, het bedra nege en twintig talente en sewe honderd en dertig sikkels
volgens die sikkel van die heiligdom.

<span id="an_37:25">37:25</span> En die silwer van die geteldes van die
vergadering was honderd talente en duisend sewe honderd vyf en sewentig
sikkels volgens die sikkel van die heiligdom;

<span id="an_37:26">37:26</span> 'n beka vir elke persoon, dit is 'n
halfsikkel volgens die sikkel van die heiligdom, van elkeen wat
oorgegaan het na die geteldes, van twintig jaar oud en daarbo, naamlik
ses honderd en drie duisend vyf honderd en vyftig man.

<span id="an_37:27">37:27</span> En die honderd talente silwer het
gedien om die voetstukke van die heiligdom en die voetstukke van die
voorhangsel te giet; honderd voetstukke vir honderd talente, 'n talent
vir 'n voetstuk.

<span id="an_37:28">37:28</span> Maar van die duisend sewe honderd vyf
en sewentig sikkels het hy kramme vir die pilare gemaak, en hy het hulle
toppe oorgetrek en hulle van ringe voorsien.

<span id="an_37:29">37:29</span> En die koper wat as offer aangebied
was, het bedra sewentig talente en twee duisend vier honderd sikkels.

<span id="an_38:1">38:1</span> Hy het ook die brandofferaltaar van
akasiahout gemaak. Vyf el was sy lengte en vyf el sy breedte,
vierkantig, en drie el sy hoogte.

<span id="an_38:2">38:2</span> En hy het sy horings op die vier hoeke
gemaak; sy horings was, daarmee saam, uit een stuk: en hy het dit met
koper oorgetrek.

<span id="an_38:3">38:3</span> Hy het ook al die gereedskap van die
altaar gemaak: die potte en die skoppe en die komme, die vurke en die
vuurpanne. Al dié gereedskap het hy van koper gemaak.

<span id="an_38:4">38:4</span> Ook het hy vir die altaar 'n traliewerk
gemaak, 'n netwerk van koper, onder sy lys, onderaan tot by die helfte
van die altaar.

<span id="an_38:5">38:5</span> En hy het vier ringe aan die vier ente
van die kopertraliewerk gegiet, as plekke vir die draaghoute.

<span id="an_38:6">38:6</span> En hy het die draaghoute van akasiahout
gemaak en dit met koper oorgetrek.

<span id="an_38:7">38:7</span> En hy het die draaghoute in die ringe
gesteek, aan die kante van die altaar, om dit daarmee te dra; hy het dit
hol, van planke, gemaak.

<span id="an_38:8">38:8</span> Hy het ook die koperwaskom gemaak met sy
kopervoetstuk, uit die spieëls van die diensdoende vroue wat by die
ingang van die tent van samekoms gedien het.

<span id="an_38:9">38:9</span> Hy het ook die voorhof gemaak. Aan die
suidekant, na die suide toe, was daar die behangsels van die voorhof,
van fyn dubbeldraad-linne, honderd el lank;

<span id="an_38:10">38:10</span> daarby twintig pilare met hulle twintig
kopervoetstukke; die kramme en die ringe van die pilare was van silwer;

<span id="an_38:11">38:11</span> en aan die noordekant honderd el;
daarby twintig pilare met hulle twintig kopervoetstukke; die kramme en
die ringe van die pilare was van silwer.

<span id="an_38:12">38:12</span> En aan die westekant was daar
behangsels, vyftig el lank; daarby tien pilare met hulle tien
voetstukke; die kramme en die ringe van die pilare was van silwer.

<span id="an_38:13">38:13</span> En aan die oostekant, teen sonop, was
daar vyftig el;

<span id="an_38:14">38:14</span> vyftien el behangsels vir die een kant,
daarby drie pilare met hulle drie voetstukke;

<span id="an_38:15">38:15</span> en vir die ander kant--aan weerskante
van die poort van die voorhof--vyftien el behangsels, daarby drie pilare
met hulle drie voetstukke.

<span id="an_38:16">38:16</span> Al die behangsels van die voorhof
rondom was van fyn dubbeldraad-linne;

<span id="an_38:17">38:17</span> en die voetstukke van die pilare was
van koper, en die kramme en die ringe van die pilare van silwer; en die
oortreksel van hulle toppe van silwer; en hulle self, al die pilare van
die voorhof, was van silwerringe voorsien.

<span id="an_38:18">38:18</span> En die bedekking van die poort van die
voorhof was veelkleurige werk, van pers en purperrooi en bloedrooi
stowwe en fyn dubbeldraad-linne: twintig el was die lengte, en die
hoogte--tewens die breedte van die stof--vyf el, net soos die behangsels
van die voorhof.

<span id="an_38:19">38:19</span> Daarby vier pilare met hulle vier
voetstukke van koper en hulle kramme van silwer, en die oortreksel van
hulle toppe en hulle ringe van silwer.

<span id="an_38:20">38:20</span> En al die penne vir die tabernakel en
die voorhof rondom was van koper.

<span id="an_38:21">38:21</span> Dit is die berekening van die koste van
die tabernakel, van die tabernakel van die Getuienis, soos dit bereken
is op bevel van Moses, deur die diens van die Leviete, onder leiding van
Itamar, die seun van die priester Aäron.

<span id="an_38:22">38:22</span> En Besáleël, die seun van Uri, die seun
van Hur, van die stam van Juda, het alles gemaak wat die HERE Moses
beveel het.

<span id="an_38:23">38:23</span> En saam met hom Ohóliab, die seun van
Ahísamag, van die stam van Dan, 'n ambagsman en kunstenaar en kunswewer
in pers en in purperrooi en in bloedrooi stowwe en in fyn linne.

<span id="an_38:24">38:24</span> Al die goud wat vir die werk gebruik
is, by al die werk van die heiligdom--die goud wat as offer aangebied
was, het bedra nege en twintig talente en sewe honderd en dertig sikkels
volgens die sikkel van die heiligdom.

<span id="an_38:25">38:25</span> En die silwer van die geteldes van die
vergadering was honderd talente en duisend sewe honderd vyf en sewentig
sikkels volgens die sikkel van die heiligdom;

<span id="an_38:26">38:26</span> 'n beka vir elke persoon, dit is 'n
halfsikkel volgens die sikkel van die heiligdom, van elkeen wat
oorgegaan het na die geteldes, van twintig jaar oud en daarbo, naamlik
ses honderd en drie duisend vyf honderd en vyftig man.

<span id="an_38:27">38:27</span> En die honderd talente silwer het
gedien om die voetstukke van die heiligdom en die voetstukke van die
voorhangsel te giet; honderd voetstukke vir honderd talente, 'n talent
vir 'n voetstuk.

<span id="an_38:28">38:28</span> Maar van die duisend sewe honderd vyf
en sewentig sikkels het hy kramme vir die pilare gemaak, en hy het hulle
toppe oorgetrek en hulle van ringe voorsien.

<span id="an_38:29">38:29</span> En die koper wat as offer aangebied
was, het bedra sewentig talente en twee duisend vier honderd sikkels.

<span id="an_38:30">38:30</span> En hy het daaruit die voetstukke van
die ingang van die tent van samekoms gemaak en die koperaltaar en sy
kopertraliewerk en al die gereedskap van die altaar;

<span id="an_38:31">38:31</span> en die voetstukke van die voorhof
rondom en die voetstukke van die poort van die voorhof en al die penne
van die tabernakel, ook al die penne van die voorhof rondom.

<span id="an_39:1">39:1</span> Hulle het ook kunstige klere van pers en
purperrooi en bloedrooi stowwe gemaak om in die heiligdom te dien. Ook
het hulle die heilige klere vir Aäron gemaak soos die HERE Moses beveel
het.

<span id="an_39:2">39:2</span> En hy het die skouerkleed gemaak van
goud, pers en purperrooi en bloedrooi stowwe en fyn dubbeldraad-linne.

<span id="an_39:3">39:3</span> En hulle het van die goud dun plate
geslaan, en hy het dit in drade gesny om dit in te werk in die pers en
purperrooi en bloedrooi stowwe en in die fyn linne--'n kunstige werk.

<span id="an_39:4">39:4</span> Hulle het daar skouerstukke aan gemaak
wat aan mekaar vas was; aan die twee bo-ente was dit saamgevoeg.

<span id="an_39:5">39:5</span> En die band wat daaraan was om dit vas te
bind, was daarmee saam uit een stuk, van dieselfde werk, van goud, pers
en purperrooi en bloedrooi stowwe en fyn dubbeldraad-linne, soos die
HERE Moses beveel het.

<span id="an_39:6">39:6</span> Hulle het ook die oniksstene gemaak,
vasgesit in kassies van goud, gegraveer soos op 'n seëlsteen ingesny
word, volgens die name van die kinders van Israel.

<span id="an_39:7">39:7</span> En hy het hulle op die skouerstukke van
die skouerkleed bevestig as gedagtenisstene aan die kinders van Israel,
soos die HERE Moses beveel het.

<span id="an_39:8">39:8</span> Hy het ook die borstas van kunstige werk
gemaak soos die werk van die skouerkleed; van goud, pers en purperrooi
en bloedrooi stowwe en fyn dubbeldraad-linne.

<span id="an_39:9">39:9</span> Dit was vierkantig; dubbel gevou het
hulle die borstas gemaak; 'n span sy lengte en 'n span sy breedte,
dubbel gevou was dit.

<span id="an_39:10">39:10</span> En hulle het daarin vier rye stene
ingevul: 'n ry met 'n karneool, 'n topaas en 'n smarag was die eerste
ry.

<span id="an_39:11">39:11</span> En die tweede ry: 'n karbonkel, 'n
saffier en 'n jaspis.

<span id="an_39:12">39:12</span> En die derde ry: 'n hiasint, 'n agaat
en 'n ametis.

<span id="an_39:13">39:13</span> En die vierde ry: 'n chrisoliet, 'n
oniks en 'n sardoniks; hulle is in kassies van goud vasgesit by hulle
invulling.

<span id="an_39:14">39:14</span> En die stene was volgens die name van
die kinders van Israel twaalf, volgens hulle name. Soos op 'n seëlsteen
uitgesny word, was hulle vir twaalf stamme, elkeen volgens sy naam.

<span id="an_39:15">39:15</span> Hulle het ook by die borstas gedraaide
kettings gemaak, soos toutjies gedraai, van suiwer goud;

<span id="an_39:16">39:16</span> en hulle het twee goue kassies en twee
goue ringe gemaak, en die twee ringe aan die twee bo-ente van die
borstas bevestig,

<span id="an_39:17">39:17</span> en hulle het die twee goue toutjies aan
die twee ringe aan die bo-ente van die borstas vasgemaak.

<span id="an_39:18">39:18</span> Maar die twee ander ente van die twee
toutjies het hulle aan die twee kassies vasgemaak en dié dan aan die
skouerstukke van die skouerkleed bevestig, aan die voorkant daarvan.

<span id="an_39:19">39:19</span> Hulle het ook twee goue ringe gemaak en
dié aan die twee onder-ente van die borstas bevestig, aan die kant wat
teen die skouerkleed aan lê, aan die binnekant.

<span id="an_39:20">39:20</span> En hulle het twee goue ringe gemaak en
dié aan die twee skouerstukke van die skouerkleed bevestig, onderaan,
aan die voorkant daarvan, by sy verbinding, bo die band van die
skouerkleed.

<span id="an_39:21">39:21</span> En hulle het die borstas, met sy ringe,
aan die ringe van die skouerkleed met 'n pers toutjie vasgebind, sodat
dit bo die band van die skouerkleed sou wees en die borstas nie van die
skouerkleed kon afskuiwe nie, soos die HERE Moses beveel het.

<span id="an_39:22">39:22</span> En hy het die mantel van die
skouerkleed van wewerswerk gemaak, heeltemal van pers stof.

<span id="an_39:23">39:23</span> En die opening van die mantel was in
die middel daarvan soos die opening van 'n pantser; die opening het 'n
soom rondom gehad, dat dit nie sou skeur nie.

<span id="an_39:24">39:24</span> En aan die soom van die mantel het
hulle granaatjies gemaak van pers en purperrooi en bloedrooi stowwe en
fyn dubbeldraad-linne.

<span id="an_39:25">39:25</span> Hulle het ook klokkies van suiwer goud
gemaak en die klokkies tussen die granaatjies gesit, aan die soom van
die mantel rondom, tussen die granaatjies in:

<span id="an_39:26">39:26</span> 'n klokkie en 'n granaatjie, 'n klokkie
en 'n granaatjie, aan die soom van die mantel rondom, vir die diens,
soos die HERE Moses beveel het.

<span id="an_39:27">39:27</span> Hulle het ook die rokke van fyn linne
gemaak, van wewerswerk, vir Aäron en sy seuns;

<span id="an_39:28">39:28</span> en die tulband van fyn linne en die
pronkmusse van fyn linne en die linnebroeke van fyn dubbeldraad-linne;

<span id="an_39:29">39:29</span> en die gordel van fyn dubbeldraad-linne
en van pers en purperrooi en bloedrooi stowwe, veelkleurige werk, soos
die HERE Moses beveel het.

<span id="an_39:30">39:30</span> Hulle het ook die plaat van die heilige
kroon van suiwer goud gemaak en daarop geskrywe met letters soos dit op
'n seëlsteen uitgesny word: HEILIG AAN DIE HERE.

<span id="an_39:31">39:31</span> En hulle het 'n pers toutjie daaraan
vasgemaak om dit bo-op die tulband te bevestig, soos die HERE Moses
beveel het.

<span id="an_39:32">39:32</span> So is dan al die werk aan die
tabernakel van die tent van samekoms voltooi; en die kinders van Israel
het dit gemaak net soos die HERE Moses beveel het; so het hulle dit
gemaak.

<span id="an_39:33">39:33</span> En hulle het die tabernakel na Moses
gebring, die tent self met alles wat daarby behoort, sy hakies, sy
style, sy dwarshoute en sy pilare en sy voetstukke,

<span id="an_39:34">39:34</span> en die dekkleed van rooigeverfde
ramsvelle en die dekkleed van robbevelle en die voorhangsel tot
bedekking;

<span id="an_39:35">39:35</span> die ark van die Getuienis met sy
draaghoute en die versoendeksel;

<span id="an_39:36">39:36</span> die tafel met al sy gereedskap en die
toonbrode;

<span id="an_39:37">39:37</span> die suiwer kandelaar met sy lampe, die
lampe wat daarop gerangskik moes word, met al sy gereedskap en die olie
vir die kandelaar;

<span id="an_39:38">39:38</span> verder die goue altaar en die salfolie
en die reukwerk van speserye en die bedekking vir die ingang van die
tent;

<span id="an_39:39">39:39</span> die koperaltaar en sy kopertraliewerk,
sy draaghoute met al sy gereedskap, die waskom en sy voetstuk;

<span id="an_39:40">39:40</span> die behangsels van die voorhof, sy
pilare en sy voetstukke, en die bedekking vir die poort van die voorhof,
die lyne en penne wat daarby behoort, en al die gereedskap vir die diens
in die tabernakel van die tent van samekoms;

<span id="an_39:41">39:41</span> die kunstige klere, om in die heiligdom
te dien, die heilige klere van die priester Aäron en die klere van sy
seuns, om die priesteramp te bedien.

<span id="an_39:42">39:42</span> Net soos die HERE Moses beveel het, so
het die kinders van Israel die hele werk gemaak.

<span id="an_39:43">39:43</span> En Moses het die hele werk bekyk--en
hulle het dit gemaak soos die HERE beveel het, so het hulle dit gemaak.
Toe het Moses hulle geseën.

<span id="an_40:1">40:1</span> Verder het die HERE met Moses gespreek en
gesê:

<span id="an_40:2">40:2</span> Op die dag van die eerste maand, op die
eerste van die maand, moet jy die tabernakel van die tent van samekoms
oprig.

<span id="an_40:3">40:3</span> En jy moet daarin plaas die ark van die
Getuienis en die ark met die voorhangsel bedek.

<span id="an_40:4">40:4</span> Dan moet jy die tafel inbring en daarop
regsit wat daarop behoort. Jy moet ook die kandelaar inbring en sy lampe
opsteek.

<span id="an_40:5">40:5</span> En jy moet die goue altaar vir die
reukwerk voor die ark van die Getuienis neersit. Dan moet jy die
bedekking van die ingang van die tabernakel ophang.

<span id="an_40:6">40:6</span> Jy moet ook die brandofferaltaar voor die
ingang van die tabernakel van die tent van samekoms neersit.

<span id="an_40:7">40:7</span> En jy moet die waskom tussen die tent van
samekoms en die altaar neersit en daar water in gooi.

<span id="an_40:8">40:8</span> En maak die voorhof rondom, en hang die
bedekking aan die poort van die voorhof op.

<span id="an_40:9">40:9</span> Dan moet jy die salfolie neem, en jy moet
die tabernakel salf en alles wat daarin is, en dit heilig met alles wat
daarby behoort; en dit sal heilig wees.

<span id="an_40:10">40:10</span> Jy moet ook die brandofferaltaar salf
met al sy gereedskap, en jy moet die altaar heilig, en die altaar sal
hoogheilig wees.

<span id="an_40:11">40:11</span> Salf dan die waskom en sy voetstuk, en
heilig dit.

<span id="an_40:12">40:12</span> Jy moet ook Aäron en sy seuns laat
nader kom, na die ingang van die tent van samekoms toe, en jy moet hulle
met water was.

<span id="an_40:13">40:13</span> Trek Aäron dan die heilige klere aan;
en salf hom en heilig hom, dat hy vir My die priesteramp kan bedien.

<span id="an_40:14">40:14</span> Jy moet ook sy seuns laat nader kom en
hulle die rokke aantrek.

<span id="an_40:15">40:15</span> Salf hulle dan, soos jy hulle vader
gesalf het, dat hulle vir My die priesteramp kan bedien. En hul salwing
moet vir hulle 'n ewige priesterskap in hulle geslagte wees.

<span id="an_40:16">40:16</span> En Moses het gedoen net soos die HERE
hom beveel het; so het hy gedoen.

<span id="an_40:17">40:17</span> En in die eerste maand, in die tweede
jaar, op die eerste van die maand, is die tabernakel opgerig.

<span id="an_40:18">40:18</span> En Moses het die tabernakel opgerig: hy
het sy voetstukke neergesit en sy style daarop gesit en sy dwarshoute
vasgemaak en sy pilare opgerig.

<span id="an_40:19">40:19</span> En hy het die tentseil oor die
tabernakel gespan en die dekkleed van die tent daar bo-oor getrek, soos
die HERE Moses beveel het.

<span id="an_40:20">40:20</span> Verder het hy die Getuienis geneem en
dit in die ark neergelê en die draaghoute aan die kant van die ark
ingesteek, en die versoendeksel het hy bo-op die ark gesit.

<span id="an_40:21">40:21</span> Toe het hy die ark in die tabernakel
gebring en die voorhangsel tot bedekking opgehang en die ark van die
Getuienis bedek, soos die HERE Moses beveel het.

<span id="an_40:22">40:22</span> Hy het ook die tafel in die tent van
samekoms neergesit, aan die kant van die tabernakel, teen die noorde,
buitekant die voorhangsel.

<span id="an_40:23">40:23</span> En hy het die brood daarop gerangskik
voor die aangesig van die HERE, soos die HERE Moses beveel het.

<span id="an_40:24">40:24</span> Hy het ook die kandelaar in die tent
van samekoms gesit, teenoor die tafel, aan die suidekant van die
tabernakel.

<span id="an_40:25">40:25</span> En hy het die lampe opgesteek, voor die
aangesig van die HERE, soos die HERE Moses beveel het.

<span id="an_40:26">40:26</span> En hy het die goue altaar in die tent
van samekoms neergesit, voor die voorhangsel,

<span id="an_40:27">40:27</span> en reukwerk van speserye daarop aan die
brand gesteek, soos die HERE Moses beveel het.

<span id="an_40:28">40:28</span> Hy het ook die bedekking van die ingang
van die tabernakel opgehang.

<span id="an_40:29">40:29</span> En hy het die brandofferaltaar by die
ingang van die tabernakel van die tent van samekoms neergesit, en hy het
daarop die brandoffer en die spysoffer gebring, soos die HERE Moses
beveel het.

<span id="an_40:30">40:30</span> Hy het ook die waskom tussen die tent
van samekoms en die altaar gesit, en hy het daar water in gegooi om mee
te was.

<span id="an_40:31">40:31</span> En Moses en Aäron en sy seuns het
daaruit hulle hande en voete gewas.

<span id="an_40:32">40:32</span> As hulle ingaan in die tent van
samekoms of nader kom na die altaar, het hulle hul elke keer gewas, soos
die HERE Moses beveel het.

<span id="an_40:33">40:33</span> Hy het ook die voorhof opgerig, rondom
die tabernakel en die altaar, en die bedekking vir die poort van die
voorhof opgehang. So het Moses dan die werk voltooi.

<span id="an_40:34">40:34</span> Toe het die wolk die tent van samekoms
oordek, en die heerlikheid van die HERE het die tabernakel vervul,

<span id="an_40:35">40:35</span> sodat Moses nie in die tent van
samekoms kon ingaan nie, omdat die wolk daarop gerus en die heerlikheid
van die HERE die tabernakel vervul het.

<span id="an_40:36">40:36</span> En as die wolk van die tabernakel af
optrek, het die kinders van Israel elke keer weggetrek op al hulle
togte;

<span id="an_40:37">40:37</span> maar as die wolk nie optrek nie, dan
trek hulle nie weg nie, totdat dit weer optrek.

<span id="an_40:38">40:38</span> Want die wolk van die HERE was bedags
op die tabernakel, en vuur was snags daarin, voor die oë van die hele
huis van Israel, op al hulle togte.

------------------------------------------------------------------------

[Next: Leviticus](lev)
