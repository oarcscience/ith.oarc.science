[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](lev)  [Next](deu.md) 

------------------------------------------------------------------------

### Afrikaans Bible: Numbers

<span id="an_1:1">1:1</span> Verder het die HERE met Moses gespreek in
die woestyn Sinai, in die tent van samekoms, op die eerste van die
tweede maand, in die tweede jaar nadat hulle uit Egipteland uitgetrek
het, en gesê:

<span id="an_1:2">1:2</span> Neem julle die volle getal van die hele
vergadering van die kinders van Israel op volgens hulle geslagte,
volgens hulle families, na die getal name, almal wat manlik is, hoof vir
hoof;

<span id="an_1:3">1:3</span> van twintig jaar oud en daarbo, almal wat
op kommando moet uittrek in Israel, dié moet julle tel volgens hulle
leërafdelings, jy en Aäron.

<span id="an_1:4">1:4</span> En met julle saam moet daar van elke stam
'n man wees, 'n man wat hoof is van sy families.

<span id="an_1:5">1:5</span> En dit is die name van die manne wat julle
moet bystaan: Vir Ruben: Elísur, die seun van Sedéür;

<span id="an_1:6">1:6</span> vir Símeon: Selúmiël, die seun van
Surísaddai;

<span id="an_1:7">1:7</span> vir Juda: Nagson, die seun van Ammínadab;

<span id="an_1:8">1:8</span> vir Issaskar: Netáneël, die seun van Suar;

<span id="an_1:9">1:9</span> vir Sébulon: Elíab, die seun van Helon;

<span id="an_1:10">1:10</span> vir die kinders van Josef: vir Efraim:
Elisáma, die seun van Ammíhud; vir Manasse: Gámliël, die seun van
Pedásur;

<span id="an_1:11">1:11</span> vir Benjamin: Abídan, die seun van
Gideóni;

<span id="an_1:12">1:12</span> vir Dan, Ahiëser, die seun van
Ammísaddai;

<span id="an_1:13">1:13</span> vir Aser: Págiël, die seun van Ogran;

<span id="an_1:14">1:14</span> vir Gad: Éljasaf, die seun van Réhuel;

<span id="an_1:15">1:15</span> vir Náftali: Ahíra, die seun van Enan.

<span id="an_1:16">1:16</span> Dit was hulle wat uit die vergadering
opgeroep was, die owerstes van hulle voorvaderlike stamme, die
stamhoofde van Israel.

<span id="an_1:17">1:17</span> Toe het Moses en Aäron dié manne geneem
wat met hulle name aangewys was,

<span id="an_1:18">1:18</span> en hulle het die hele vergadering op die
eerste dag van die tweede maand bymekaar laat kom; en dié het hulle
afkoms opgegee volgens hulle geslagte, volgens hulle families, na die
getal name, van twintig jaar oud en daarbo, hoof vir hoof,

<span id="an_1:19">1:19</span> soos die HERE Moses beveel het. En hy het
hulle getel in die woestyn Sinai.

<span id="an_1:20">1:20</span> En die seuns van Ruben, die eersgeborene
van Israel--hulle nakomelinge volgens hulle geslagte, volgens hulle
families, na die getal name, hoof vir hoof, almal wat manlik was, van
twintig jaar oud en daarbo, almal wat op kommando moet uittrek--

<span id="an_1:21">1:21</span> hulle geteldes van die stam van Ruben was
ses en veertig duisend vyf honderd.

<span id="an_1:22">1:22</span> Van die seuns van Símeon, hulle
nakomelinge volgens hulle geslagte, volgens hulle families, na die getal
name, hoof vir hoof, almal wat manlik was, van twintig jaar oud en
daarbo, almal wat op kommando moet uittrek--

<span id="an_1:23">1:23</span> hulle geteldes van die stam van Símeon
was nege en vyftig duisend drie honderd.

<span id="an_1:24">1:24</span> Van die seuns van Gad, hulle nakomelinge
volgens hulle geslagte, volgens hulle families, na die getal name, van
twintig jaar oud en daarbo, almal wat op kommando moet uittrek--

<span id="an_1:25">1:25</span> hulle geteldes van die stam van Gad was
vyf en veertig duisend ses honderd en vyftig.

<span id="an_1:26">1:26</span> Van die seuns van Juda, hulle nakomelinge
volgens hulle geslagte, volgens hulle families, na die getal name, van
twintig jaar oud en daarbo, almal wat op kommando moet uittrek--

<span id="an_1:27">1:27</span> hulle geteldes van die stam van Juda was
vier en sewentig duisend ses honderd.

<span id="an_1:28">1:28</span> Van die seuns van Issaskar, hulle
nakomelinge volgens hulle geslagte, volgens hulle families, na die getal
name, van twintig jaar oud en daarbo, almal wat op kommando moet
uittrek--

<span id="an_1:29">1:29</span> hulle geteldes van die stam van Issaskar
was vier en vyftig duisend vier honderd.

<span id="an_1:30">1:30</span> Van die seuns van Sébulon, hulle
nakomelinge volgens hulle geslagte, volgens hulle families, na die getal
name, van twintig jaar oud en daarbo, almal wat op kommando moet
uittrek--

<span id="an_1:31">1:31</span> hulle geteldes van die stam van Sébulon
was sewe en vyftig duisend vier honderd.

<span id="an_1:32">1:32</span> Van die seuns van Josef, van die seuns
van Efraim, hulle nakomelinge volgens hulle geslagte, volgens hulle
families, na die getal name, van twintig jaar oud en daarbo, almal wat
op kommando moet uittrek--

<span id="an_1:33">1:33</span> hulle geteldes van die stam van Efraim
was veertig duisend vyf honderd;

<span id="an_1:34">1:34</span> van die seuns van Manasse, hulle
nakomelinge volgens hulle geslagte, volgens hulle families, na die getal
name, van twintig jaar oud en daarbo, almal wat op kommando moet
uittrek--

<span id="an_1:35">1:35</span> hulle geteldes van die stam van Manasse
was twee en dertig duisend twee honderd.

<span id="an_1:36">1:36</span> Van die seuns van Benjamin, hulle
nakomelinge volgens hulle geslagte, volgens hulle families, na die getal
name, van twintig jaar oud en daarbo, almal wat op kommando moet
uittrek--

<span id="an_1:37">1:37</span> hulle geteldes van die stam van Benjamin
was vyf en dertig duisend vier honderd.

<span id="an_1:38">1:38</span> Van die seuns van Dan, hulle nakomelinge
volgens hulle geslagte, volgens hulle families, na die getal name, van
twintig jaar oud en daarbo, almal wat op kommando moet uittrek--

<span id="an_1:39">1:39</span> hulle geteldes van die stam van Dan was
twee en sestig duisend sewe honderd.

<span id="an_1:40">1:40</span> Van die seuns van Aser, hulle nakomelinge
volgens hulle geslagte, volgens hulle families, na die getal name, van
twintig jaar oud en daarbo, almal wat op kommando moet uittrek--

<span id="an_1:41">1:41</span> hulle geteldes van die stam van Aser was
een en veertig duisend vyf honderd.

<span id="an_1:42">1:42</span> Van die seuns van Náftali, hulle
nakomelinge volgens hulle geslagte, volgens hulle families, na die getal
name, van twintig jaar oud en daarbo, almal wat op kommando moet
uittrek--

<span id="an_1:43">1:43</span> hulle geteldes van die stam van Náftali
was drie en vyftig duisend vier honderd.

<span id="an_1:44">1:44</span> Dit is die geteldes wat Moses en Aäron en
die owerstes van Israel getel het; twaalf man was dit, elkeen vir sy
families.

<span id="an_1:45">1:45</span> So was dan al die geteldes van die
kinders van Israel volgens hulle families, van twintig jaar oud en
daarbo, almal wat in Israel op kommando moet uittrek--

<span id="an_1:46">1:46</span> al die geteldes dan was ses honderd en
drie duisend vyf honderd en vyftig.

<span id="an_1:47">1:47</span> Maar die Leviete, volgens hulle
voorvaderlike stam, is onder hulle nie getel nie.

<span id="an_1:48">1:48</span> Die HERE het naamlik met Moses gespreek
en gesê:

<span id="an_1:49">1:49</span> Net die stam van Levi moet jy nie tel nie
en hulle volle getal onder die kinders van Israel nie opneem nie;

<span id="an_1:50">1:50</span> maar stel jy die Leviete aan oor die
tabernakel van die Getuienis en oor al sy gereedskap en oor alles wat
daarby behoort. Húlle moet die tabernakel dra en alles wat daarby
behoort, en húlle moet dit bedien en rondom die tabernakel laer opslaan.

<span id="an_1:51">1:51</span> En as die tabernakel wegtrek, moet die
Leviete dit afbreek; en as die tabernakel rus, moet die Leviete dit
oprig; en die onbevoegde wat nader kom, moet gedood word.

<span id="an_1:52">1:52</span> En die kinders van Israel moet laer
opslaan elkeen op sy laerplek en elkeen by sy vaandel, volgens hulle
leërafdelings.

<span id="an_1:53">1:53</span> Maar die Leviete moet laer opslaan rondom
die tabernakel van die Getuienis, dat daar geen toorn oor die
vergadering van die kinders van Israel kom nie. So moet dan die Leviete
die diens van die tabernakel van die Getuienis waarneem.

<span id="an_1:54">1:54</span> En die kinders van Israel het dit gedoen;
net soos die HERE Moses beveel het, so het hulle gedoen.

<span id="an_2:1">2:1</span> En die HERE het met Moses en Aäron gespreek
en gesê:

<span id="an_2:2">2:2</span> Die kinders van Israel moet laer opslaan
elkeen by sy vaandel by die veldtekens van hulle families; op 'n afstand
rondom die tent van samekoms moet hulle laer opslaan.

<span id="an_2:3">2:3</span> En die wat aan die oostekant, teen sonop,
laer opslaan, moet wees: die vaandel van die laer van Juda volgens hulle
leërafdelings; en Nagson, die seun van Ammínadab, moet owerste oor die
seuns van Juda wees.

<span id="an_2:4">2:4</span> En sy leër met hulle geteldes was vier en
sewentig duisend ses honderd.

<span id="an_2:5">2:5</span> En die wat langs hom laer opslaan, moet
wees die stam van Issaskar; en Netáneël, die seun van Suar, moet owerste
oor die seuns van Issaskar wees.

<span id="an_2:6">2:6</span> En sy leër met hulle geteldes was vier en
vyftig duisend vier honderd.

<span id="an_2:7">2:7</span> Verder die stam van Sébulon; en Elíab, die
seun van Helon, moet owerste oor die seuns van Sébulon wees.

<span id="an_2:8">2:8</span> En sy leër met sy geteldes was sewe en
vyftig duisend vier honderd.

<span id="an_2:9">2:9</span> Al die geteldes in die laer van Juda was
honderd ses en tagtig duisend vier honderd volgens hulle leërafdelings.
Hulle moet eerste opbreek.

<span id="an_2:10">2:10</span> Die vaandel van die laer van Ruben
volgens hulle leërafdelings moet aan die suidekant wees; en Elísur, die
seun van Sedéür, moet owerste oor die seuns van Ruben wees.

<span id="an_2:11">2:11</span> En sy leër met sy geteldes was ses en
veertig duisend vyf honderd.

<span id="an_2:12">2:12</span> En die wat langs hom laer opslaan, moet
wees die stam van Símeon; en Selúmiël, die seun van Surísaddai, moet
owerste oor die seuns van Símeon wees.

<span id="an_2:13">2:13</span> En sy leër met hulle geteldes was nege en
vyftig duisend drie honderd.

<span id="an_2:14">2:14</span> Verder die stam van Gad; en Éljasaf, die
seun van Réhuel, moet owerste oor die seuns van Gad wees.

<span id="an_2:15">2:15</span> En sy leër met hulle geteldes was vyf en
veertig duisend ses honderd en vyftig.

<span id="an_2:16">2:16</span> Al die geteldes in die laer van Ruben was
honderd een en vyftig duisend vier honderd en vyftig volgens hulle
leërafdelings. En hulle moet tweede opbreek.

<span id="an_2:17">2:17</span> Daarna moet die tent van samekoms
opbreek: die laer van die Leviete, tussen die ander laers in. Soos hulle
laer opslaan, so moet hulle opbreek, elkeen op sy plek volgens hulle
vaandels.

<span id="an_2:18">2:18</span> Die vaandel van die laer van Efraim
volgens hulle leërafdelings moet aan die westekant wees; en Elisáma, die
seun van Ammíhud, moet owerste oor die seuns van Efraim wees.

<span id="an_2:19">2:19</span> En sy leër met hulle geteldes was veertig
duisend vyf honderd.

<span id="an_2:20">2:20</span> En langs hom die stam van Manasse; en
Gámliël, die seun van Pedásur, moet owerste oor die seuns van Manasse
wees.

<span id="an_2:21">2:21</span> En sy leër met hulle geteldes was twee en
dertig duisend twee honderd.

<span id="an_2:22">2:22</span> Verder die stam van Benjamin; en Abídan,
die seun van Gideóni, moet owerste oor die seuns van Benjamin wees.

<span id="an_2:23">2:23</span> En sy leër met hulle geteldes was vyf en
dertig duisend vier honderd.

<span id="an_2:24">2:24</span> Al die geteldes in die laer van Efraim
was honderd en agt duisend een honderd volgens hulle leërafdelings. En
hulle moet derde opbreek.

<span id="an_2:25">2:25</span> Die vaandel van die laer van Dan moet aan
die noordekant wees volgens hulle leërafdelings: en Ahiëser, die seun
van Ammísaddai, moet owerste oor die seuns van Dan wees.

<span id="an_2:26">2:26</span> En sy leër met hulle geteldes was twee en
sestig duisend sewe honderd.

<span id="an_2:27">2:27</span> En die wat langs hom laer opslaan, moet
wees die stam van Aser; en Págiël, die seun van Ogran, moet owerste oor
die seuns van Aser wees.

<span id="an_2:28">2:28</span> En sy leër met hulle geteldes was een en
veertig duisend vyf honderd.

<span id="an_2:29">2:29</span> Verder die stam van Náftali; en Ahíra,
die seun van Enan, moet owerste oor die seuns van Náftali wees.

<span id="an_2:30">2:30</span> En sy leër met hulle geteldes was drie en
vyftig duisend vier honderd.

<span id="an_2:31">2:31</span> Al die geteldes in die laer van Dan was
honderd sewe en vyftig duisend ses honderd. Hulle moet laaste opbreek
volgens hulle vaandels.

<span id="an_2:32">2:32</span> Dit is die geteldes van die kinders van
Israel volgens hulle families. Al die geteldes van die laers volgens
hulle leërafdelings was ses honderd en drie duisend vyf honderd en
vyftig.

<span id="an_2:33">2:33</span> Maar die Leviete is onder die kinders van
Israel nie getel nie, soos die HERE Moses beveel het.

<span id="an_2:34">2:34</span> En die kinders van Israel het gedoen net
soos die HERE Moses beveel het; so het hulle laer opgeslaan volgens
hulle vaandels, en so het hulle opgebreek elkeen volgens sy geslagte, by
sy families.

<span id="an_3:1">3:1</span> En dit is die nakomelinge van Aäron en
Moses op die dag toe die HERE met Moses op die berg Sinai gespreek het.

<span id="an_3:2">3:2</span> En dit is die name van die seuns van Aäron:
die eersgeborene Nadab, daarna Abíhu, Eleásar en Itamar.

<span id="an_3:3">3:3</span> Dit is die name van die seuns van Aäron,
die gesalfde priesters, wat hy aangestel het om die priesteramp te
bedien.

<span id="an_3:4">3:4</span> Maar Nadab en Abíhu het gesterwe voor die
aangesig van die HERE toe hulle vreemde vuur voor die aangesig van die
HERE in die woestyn Sinai gebring het, en hulle het geen kinders gehad
nie; maar Eleásar en Itamar het die priesteramp bedien voor die oë van
hulle vader Aäron.

<span id="an_3:5">3:5</span> En die HERE het met Moses gespreek en gesê:

<span id="an_3:6">3:6</span> Laat die stam van Levi nader kom, en stel
hulle voor die priester Aäron, dat hulle hom kan dien.

<span id="an_3:7">3:7</span> En hulle moet sy diens waarneem en die
diens van die hele vergadering voor die tent van samekoms, om die
dienswerk van die tabernakel te verrig.

<span id="an_3:8">3:8</span> En hulle moet sorg vir al die gereedskap
van die tent van samekoms en vir die diens van die kinders van Israel,
om die dienswerk van die tabernakel te verrig.

<span id="an_3:9">3:9</span> En jy moet die Leviete aan Aäron en sy
seuns gee; hulle is heeltemal aan hom gegee uit die kinders van Israel.

<span id="an_3:10">3:10</span> Maar Aäron en sy seuns moet jy aanstel,
dat hulle hul priesteramp kan waarneem; en die onbevoegde wat nader kom,
moet gedood word.

<span id="an_3:11">3:11</span> En die HERE het met Moses gespreek en
gesê:

<span id="an_3:12">3:12</span> Kyk, Ek self het die Leviete geneem onder
die kinders van Israel uit in die plek van al die eersgeborenes wat die
moederskoot open, uit die kinders van Israel, dat die Leviete myne kan
wees.

<span id="an_3:13">3:13</span> Want al die eersgeborenes is myne: op die
dag toe Ek al die eersgeborenes in Egipteland getref het, het Ek al die
eersgeborenes in Israel vir My geheilig, mense sowel as diere; hulle
moet myne wees. Ek is die HERE.

<span id="an_3:14">3:14</span> En die HERE het met Moses gespreek in die
woestyn Sinai en gesê:

<span id="an_3:15">3:15</span> Tel die seuns van Levi volgens hulle
families, volgens hulle geslagte; almal wat manlik is, van 'n maand oud
en daarbo--dié moet jy tel.

<span id="an_3:16">3:16</span> En Moses het hulle volgens die bevel van
die HERE getel soos dit hom beveel is.

<span id="an_3:17">3:17</span> En dit was die seuns van Levi volgens
hulle name: Gerson en Kehat en Merári.

<span id="an_3:18">3:18</span> En dit is die name van die seuns van
Gerson volgens hulle geslagte: Libni en Símeï.

<span id="an_3:19">3:19</span> En die seuns van Kehat volgens hulle
geslagte: Amram en Jishar, Hebron en Ussiël.

<span id="an_3:20">3:20</span> En die seuns van Merári volgens hulle
geslagte: Magli en Musi. Dit is die geslagte van die Leviete volgens
hulle families.

<span id="an_3:21">3:21</span> Aan Gerson behoort die geslag van die
Libniete en die geslag van die Simeïete. Dit is die geslagte van die
Gersoniete.

<span id="an_3:22">3:22</span> Hulle geteldes volgens die getal van
almal wat manlik was, van 'n maand oud en daarbo--húlle geteldes was
sewe duisend vyf honderd.

<span id="an_3:23">3:23</span> Die geslagte van die Gersoniete moet laer
opslaan agter die tabernakel aan die westekant.

<span id="an_3:24">3:24</span> En owerste oor die familie van die
Gersoniete moet Éljasaf, die seun van Lael, wees.

<span id="an_3:25">3:25</span> En die seuns van Gerson moet by die tent
van samekoms versorg: die tabernakel en die tent, sy dekkleed en die
bedekking vir die ingang van die tent van samekoms;

<span id="an_3:26">3:26</span> en die behangsels van die voorhof en die
bedekking vir die ingang van die voorhof wat rondom die tabernakel en
die altaar is, en sy lyne--alles wat by sy bediening behoort.

<span id="an_3:27">3:27</span> En aan Kehat het behoort die geslag van
die Amramiete en die geslag van die Jishariete en die geslag van die
Hebroniete en die geslag van die Ussiëliete. Dit is die geslagte van die
Kehatiete.

<span id="an_3:28">3:28</span> Volgens die getal van almal wat manlik
is, van 'n maand oud en daarbo, was daar agt duisend ses honderd wat die
diens van die heiligdom waargeneem het.

<span id="an_3:29">3:29</span> Die geslagte van die seuns van Kehat moet
laer opslaan aan die kant van die tabernakel, aan die suidekant.

<span id="an_3:30">3:30</span> En owerste oor die familie vir die
geslagte van die Kehatiete moet wees Elísafan, die seun van Ussiël.

<span id="an_3:31">3:31</span> En hulle moet versorg: die ark en die
tafel en die kandelaar en die altare en die gereedskap van die heiligdom
waarmee hulle diens doen, en die voorhangsel en alles wat by die
bediening daarvan behoort.

<span id="an_3:32">3:32</span> En die hoof van die owerstes van Levi
moet wees Eleásar, die seun van Aäron, die priester, die opsigter oor
die wat die diens van die heiligdom waarneem.

<span id="an_3:33">3:33</span> Aan Merári het behoort die geslag van die
Magliete en die geslag van die Musiete. Dit is die geslagte van Merári.

<span id="an_3:34">3:34</span> En hulle geteldes volgens die getal van
almal wat manlik is, van 'n maand oud en daarbo, was ses duisend twee
honderd.

<span id="an_3:35">3:35</span> En die owerste van die familie vir die
geslagte van Merári moet wees Súriël, die seun van Abihail; hulle moet
laer opslaan aan die kant van die tabernakel, aan die noordekant.

<span id="an_3:36">3:36</span> En die toesig van die seuns van
Merári--wat hulle te besorg het--moet wees oor die style van die
tabernakel en sy dwarshoute en sy pilare en sy voetstukke en al die
gereedskap sowel as die hele diens wat daarby behoort;

<span id="an_3:37">3:37</span> en die pilare van die voorhof rondom en
hulle voetstukke en hulle penne en hulle lyne.

<span id="an_3:38">3:38</span> En die wat voor die tabernakel laer
opslaan, aan die oostekant, voor die tent van samekoms, teen sonop, moet
wees Moses en Aäron met sy seuns wat die diens van die heiligdom
waarneem, naamlik die diens vir die kinders van Israel; en die
onbevoegde wat nader kom, moet gedood word.

<span id="an_3:39">3:39</span> Al die geteldes van die Leviete wat Moses
en Aäron volgens die bevel van die HERE, volgens hulle geslagte getel
het, almal wat manlik was, van 'n maand oud en daarbo, was twee en
twintig duisend.

<span id="an_3:40">3:40</span> En die HERE het aan Moses gesê: Tel al
die manlike eersgeborenes van die kinders van Israel, van 'n maand oud
en daarbo, en neem die getal van hulle name op.

<span id="an_3:41">3:41</span> En jy moet vir My--Ek is die HERE--die
Leviete neem in die plek van al die eersgeborenes onder die kinders van
Israel, en die vee van die Leviete in die plek van al die eersgeborenes
onder die vee van die kinders van Israel.

<span id="an_3:42">3:42</span> En Moses het, soos die HERE hom beveel
het, al die eersgeborenes onder die kinders van Israel getel.

<span id="an_3:43">3:43</span> En al die manlike eersgeborenes volgens
die getal name, van 'n maand oud en daarbo, volgens hulle geteldes, was
twee en twintig duisend twee honderd drie en sewentig.

<span id="an_3:44">3:44</span> En die HERE het met Moses gespreek en
gesê:

<span id="an_3:45">3:45</span> Neem die Leviete in die plek van al die
eersgeborenes onder die kinders van Israel, en die vee van die Leviete
in die plek van hulle vee, sodat die Leviete myne kan wees. Ek is die
HERE.

<span id="an_3:46">3:46</span> Wat aangaan die loskoping van die twee
honderd drie en sewentig wat oor is bo die Leviete, uit die
eersgeborenes van die kinders van Israel,

<span id="an_3:47">3:47</span> moet jy per hoof vyf sikkels neem;
volgens die sikkel van die heiligdom moet jy dit neem; die sikkel is
twintig gera.

<span id="an_3:48">3:48</span> En jy moet die geld as losprys van die
wat onder hulle oor is, aan Aäron en sy seuns gee.

<span id="an_3:49">3:49</span> Daarop het Moses die loskoopgeld geneem
van die wat oor was bo die wat deur die Leviete losgekoop was;

<span id="an_3:50">3:50</span> van die eersgeborenes van die kinders van
Israel het hy die geld geneem, duisend drie honderd vyf en sestig
sikkels volgens die sikkel van die heiligdom.

<span id="an_3:51">3:51</span> En Moses het die loskoopgeld aan Aäron en
sy seuns gegee volgens die bevel van die HERE, soos die HERE Moses
beveel het.

<span id="an_4:1">4:1</span> En die HERE het met Moses en Aäron gespreek
en gesê:

<span id="an_4:2">4:2</span> Neem die volle getal van die seuns van
Kehat op, onder die seuns van Levi uit, volgens hulle geslagte, volgens
hulle families,

<span id="an_4:3">4:3</span> van dertig jaar oud en daarbo, tot vyftig
jaar, almal wat dienspligtig is, om werk by die tent van samekoms te
verrig.

<span id="an_4:4">4:4</span> Dit sal die dienswerk van die seuns van
Kehat by die tent van samekoms wees, naamlik die hoogheilige dinge.

<span id="an_4:5">4:5</span> By die opbreek van die laer moet Aäron en
sy seuns kom en die voorhangsel tot bedekking afneem en daarmee die ark
van die Getuienis bedek.

<span id="an_4:6">4:6</span> En hulle moet 'n dekkleed van robbevelle
daarop sit en 'n doek, heeltemal van pers stof, daar bo-oor uitsprei en
sy draaghoute insteek.

<span id="an_4:7">4:7</span> Hulle moet ook oor die toonbroodtafel 'n
pers doek uitsprei en daarop neersit die skottels en die rookpanne en
die bekers en die drankofferkanne; ook moet die altyd-blywende brood
daarop wees.

<span id="an_4:8">4:8</span> Daarna moet hulle 'n skarlaken doek daaroor
uitsprei en dit met 'n dekkleed van robbevelle toemaak en sy draaghoute
insteek.

<span id="an_4:9">4:9</span> Dan moet hulle 'n pers doek neem en die
kandelaar tot verligting bedek, met sy lampe en sy snuiters en sy
bakkies en al sy oliekanne waarmee hulle daarby diens doen.

<span id="an_4:10">4:10</span> En hulle moet dit met al sy gereedskap op
'n dekkleed van robbevelle neerlê en dit op die draagbaar sit.

<span id="an_4:11">4:11</span> En oor die goue altaar moet hulle 'n pers
doek uitsprei en dit met 'n dekkleed van robbevelle toemaak en sy
draaghoute insteek.

<span id="an_4:12">4:12</span> Hulle moet ook al die gereedskap neem
waarmee hulle diens in die heiligdom doen, en dit op 'n pers doek neerlê
en met 'n dekkleed van robbevelle toemaak en dit op die draagbaar sit.

<span id="an_4:13">4:13</span> En hulle moet die as van die altaar
verwyder en daar 'n purper doek oor uitsprei.

<span id="an_4:14">4:14</span> En hulle moet al sy gereedskap daarop
neersit waarmee hulle daarby diens doen: die vuurpanne, die vurke en die
skoppe en die komme, al die gereedskap van die altaar; en hulle moet
daar 'n dekkleed van robbevelle oor uitsprei en sy draaghoute insteek.

<span id="an_4:15">4:15</span> En eers nadat Aäron en sy seuns, by die
opbreek van die laer, klaar is met die toemaak van die heiligdom en van
al die gereedskap van die heiligdom, moet die seuns van Kehat kom om te
dra; maar hulle mag nie aan die heilige dinge raak nie, sodat hulle nie
sterwe nie. Hierdie dinge is dit wat die seuns van Kehat moet dra van
die tent van samekoms.

<span id="an_4:16">4:16</span> En die toesig van Eleásar, die seun van
die priester Aäron, gaan oor die olie vir die kandelaar en die reukwerk
van speserye en die voortdurende spysoffer en die salfolie; die toesig
oor die hele tabernakel en oor alles wat daarin is: die heiligdom en
bybehorende gereedskap.

<span id="an_4:17">4:17</span> En die HERE het met Moses en Aäron
gespreek en gesê:

<span id="an_4:18">4:18</span> Sorg dat die stam van die geslagte van
die Kehatiete nie onder die Leviete uitgeroei word nie.

<span id="an_4:19">4:19</span> Maar doen vir hulle dit, sodat hulle lewe
en nie sterwe nie as hulle na die hoogheilige dinge aankom: Aäron en sy
seuns moet ingaan en hulle aanstel elkeen oor sy dienswerk en oor wat hy
moet dra.

<span id="an_4:20">4:20</span> Maar hulle moet nie inkom om vir 'n
oomblik die heiligdom te sien nie, sodat hulle nie sterwe nie.

<span id="an_4:21">4:21</span> En die HERE het met Moses gespreek en
gesê:

<span id="an_4:22">4:22</span> Neem die volle getal op ook van die seuns
van Gerson volgens hulle families, volgens hulle geslagte.

<span id="an_4:23">4:23</span> Jy moet hulle tel van dertig jaar oud en
daarbo, tot vyftig jaar, almal wat verplig is om diens te doen, om
dienswerk te verrig by die tent van samekoms.

<span id="an_4:24">4:24</span> Dit sal die dienswerk van die geslagte
van die Gersoniete wees by die diens en by die vervoer:

<span id="an_4:25">4:25</span> hulle moet die tentdoeke van die
tabernakel dra, ook die tent van samekoms, sy dekkleed en die dekkleed
van robbevelle wat daar bo-oor is, en die bedekking vir die ingang van
die tent van samekoms

<span id="an_4:26">4:26</span> en die behangsels van die voorhof en die
bedekking vir die ingang van die poort van die voorhof wat rondom die
tabernakel en die altaar is, en hulle lyne sowel as al die gereedskap
wat by die bediening daarvan behoort; en alles wat daarvoor gedoen moet
word, moet hulle verrig.

<span id="an_4:27">4:27</span> Die hele dienswerk van die seuns van die
Gersoniete--alles wat hulle moet dra en hulle hele diens--moet wees
volgens die bevel van Aäron en sy seuns; en julle moet hulle al hulle
drawerk aanwys om dit waar te neem.

<span id="an_4:28">4:28</span> Dit is die dienswerk vir die geslagte van
die seuns van die Gersoniete by die tent van samekoms; en wat hulle te
besorg het, moet plaasvind onder leiding van Itamar, die seun van die
priester Aäron.

<span id="an_4:29">4:29</span> Wat aangaan die seuns van Merári--dié
moet jy tel volgens hulle geslagte, volgens hulle families.

<span id="an_4:30">4:30</span> Jy moet hulle tel van dertig jaar oud en
daarbo, tot vyftig jaar, almal wat dienspligtig is, om die dienswerk van
die tent van samekoms te verrig.

<span id="an_4:31">4:31</span> En dit is wat by hulle drawerk besorg
moet word, hulle hele dienswerk by die tent van samekoms: die style van
die tabernakel met sy dwarshoute en sy pilare en sy voetstukke

<span id="an_4:32">4:32</span> en die pilare van die voorhof rondom met
hulle voetstukke en hulle penne en hulle lyne--al die gereedskap sowel
as alles wat by die bediening daarvan behoort. En die gereedskap wat by
hulle drawerk besorg moet word, moet julle met die naam aanwys.

<span id="an_4:33">4:33</span> Dit is die dienswerk vir die geslagte van
die seuns van Merári, hulle hele diens by die tent van samekoms onder
leiding van Itamar, die seun van die priester Aäron.

<span id="an_4:34">4:34</span> En Moses en Aäron en die owerstes van die
vergadering het die seuns van die Kehatiete getel volgens hulle geslagte
en volgens hulle families;

<span id="an_4:35">4:35</span> van dertig jaar oud en daarbo, tot vyftig
jaar, almal wat dienspligtig was insake die dienswerk by die tent van
samekoms.

<span id="an_4:36">4:36</span> En hulle geteldes was volgens hulle
geslagte twee duisend sewe honderd en vyftig.

<span id="an_4:37">4:37</span> Dit is die geteldes van die geslagte van
die Kehatiete, almal wat by die tent van samekoms gedien het, wat Moses
en Aäron volgens die bevel van die HERE deur die diens van Moses getel
het.

<span id="an_4:38">4:38</span> En die geteldes van die seuns van Gerson
volgens hulle geslagte en volgens hulle families,

<span id="an_4:39">4:39</span> van dertig jaar oud en daarbo, tot vyftig
jaar, almal wat dienspligtig was insake die dienswerk by die tent van
samekoms--

<span id="an_4:40">4:40</span> hulle geteldes was volgens hulle
geslagte, volgens hulle families, twee duisend ses honderd en dertig.

<span id="an_4:41">4:41</span> Dit is die geteldes van die geslagte van
Gerson se seuns, almal wat by die tent van samekoms gedien het, wat
Moses en Aäron volgens die bevel van die HERE getel het.

<span id="an_4:42">4:42</span> En die geteldes van die geslagte van
Merári se seuns volgens hulle geslagte, volgens hulle families,

<span id="an_4:43">4:43</span> van dertig jaar oud en daarbo, tot vyftig
jaar, almal wat dienspligtig was insake die dienswerk by die tent van
samekoms--

<span id="an_4:44">4:44</span> hulle geteldes was volgens hulle geslagte
drie duisend twee honderd.

<span id="an_4:45">4:45</span> Dit is die geteldes van die geslagte van
Merári se seuns wat Moses en Aäron volgens die bevel van die HERE deur
die diens van Moses getel het.

<span id="an_4:46">4:46</span> Al die getelde Leviete wat Moses en Aäron
en die owerstes van Israel getel het, volgens hulle geslagte en volgens
hulle families,

<span id="an_4:47">4:47</span> van dertig jaar oud en daarbo, tot vyftig
jaar, almal wat dienspligtig was om dienswerk te verrig en die werk van
vervoer by die tent van samekoms--

<span id="an_4:48">4:48</span> hulle geteldes was agt duisend vyf
honderd en tagtig.

<span id="an_4:49">4:49</span> Volgens die bevel van die HERE deur
tussenkoms van Moses is hulle aangewys elkeen vir sy diens en vir sy
drawerk; naamlik die geteldes, soos die HERE Moses beveel het.

<span id="an_5:1">5:1</span> En die HERE het met Moses gespreek en gesê:

<span id="an_5:2">5:2</span> Gee bevel aan die kinders van Israel dat
hulle uit die laer wegstuur al die melaatse mense en almal wat 'n
vloeiing het, en almal wat deur 'n lyk onrein is.

<span id="an_5:3">5:3</span> Man sowel as vrou moet julle wegstuur;
buitekant die laer moet julle hulle wegstuur, sodat hulle nie hul laer
verontreinig waar Ek in hulle midde woon nie.

<span id="an_5:4">5:4</span> En die kinders van Israel het so gedoen en
hulle buitekant die laer gestuur; soos die HERE met Moses gespreek het,
so het die kinders van Israel gedoen.

<span id="an_5:5">5:5</span> Verder het die HERE met Moses gespreek en
gesê:

<span id="an_5:6">5:6</span> Spreek met die kinders van Israel: As 'n
man of vrou enige menslike sonde doen, sodat ontrou teen die HERE
gehandel word, en dié siel skuldig word,

<span id="an_5:7">5:7</span> dan moet hulle hul sonde wat hulle gedoen
het, bely; daarna moet hy wat hy skuldig is, ten volle teruggee en die
vyfde deel daarvan byvoeg, en hy moet dit aan dié een gee teen wie hy
hom skuldig gemaak het.

<span id="an_5:8">5:8</span> Maar as die man geen losser het aan wie die
skuld teruggegee kan word nie, behoort die skuld wat teruggegee moet
word, aan die HERE, aan die priester, behalwe die versoeningsram waarmee
hy vir hom versoening doen.

<span id="an_5:9">5:9</span> En elke heffing van al die heilige gawes
van die kinders van Israel wat hulle na die priester bring, moet syne
wees.

<span id="an_5:10">5:10</span> En elkeen se heilige gawes dit moet syne
wees: wat iemand aan die priester gee, moet syne wees.

<span id="an_5:11">5:11</span> Verder het die HERE met Moses gespreek en
gesê:

<span id="an_5:12">5:12</span> Spreek met die kinders van Israel en sê
vir hulle: As iemand se vrou afwyk en 'n troubreuk teen hom begaan,

<span id="an_5:13">5:13</span> en 'n man met haar vleeslike gemeenskap
het, maar dit vir die oë van haar man verborge bly en sy nie uitgevind
is nie--hoewel sy haar verontreinig het--terwyl daar geen getuie teen
haar is en sy nie betrap is nie;

<span id="an_5:14">5:14</span> en daar kom 'n gees van jaloersheid oor
hom, sodat hy jaloers word op sy vrou terwyl sy haar inderdaad
verontreinig het; of 'n gees van jaloersheid kom oor hom, sodat hy
jaloers word op sy vrou terwyl sy haar nie verontreinig het nie;

<span id="an_5:15">5:15</span> dan moet die man sy vrou na die priester
bring, en hy moet haar offer vir haar saambring: 'n tiende van 'n efa
garsmeel; hy moet daar geen olie op giet en geen wierook daar byvoeg
nie, omdat dit 'n spysoffer van jaloersheid is, 'n gedenkoffer wat die
ongeregtigheid in gedagtenis bring.

<span id="an_5:16">5:16</span> En die priester moet haar laat nader kom
en haar voor die aangesig van die HERE stel.

<span id="an_5:17">5:17</span> En die priester moet heilige water in 'n
erdepot neem; en van die stof wat op die vloer van die tabernakel is,
moet die priester neem en in die water gooi.

<span id="an_5:18">5:18</span> Daarna moet die priester die vrou voor
die aangesig van die HERE stel en die hare van die vrou losmaak, en hy
moet die gedenkoffer op haar hande sit--'n spysoffer van jaloersheid is
dit; en in die hand van die priester moet daar wees die water van bitter
smart wat die vloek bring.

<span id="an_5:19">5:19</span> En die priester moet haar besweer en aan
die vrou sê: As geen man met jou gemeenskap gehad het nie, en jy, terwyl
jy aan jou man toebehoort het, nie afgewyk het in onreinheid nie--wees
dan vry van hierdie water van bitter smart wat die vloek bring.

<span id="an_5:20">5:20</span> Maar as jy, terwyl jy aan jou man
toebehoort het, afgewyk en jou verontreinig het deurdat 'n man behalwe
jou eie man met jou vleeslike gemeenskap gehad het--

<span id="an_5:21">5:21</span> so moet dan die priester die vrou met die
eed van vervloeking besweer, en die priester moet aan die vrou sê: Mag
die HERE jou tot 'n vervloeking en 'n verwensing maak onder jou volk
deurdat die HERE jou heup laat inval en jou skoot laat opswel;

<span id="an_5:22">5:22</span> en mag hierdie water wat die vloek bring,
in jou ingewande ingaan om die skoot te laat opswel en die heup te laat
inval. Dan moet die vrou sê: Amen, amen!

<span id="an_5:23">5:23</span> Daarna moet die priester hierdie
vervloekinge op 'n blad skrywe en dit in die water van bitter smart
uitwis;

<span id="an_5:24">5:24</span> en hy moet die vrou laat drink die water
van bitter smart wat die vloek bring, sodat die water wat die vloek
bring, in haar kan ingaan tot bitter smart.

<span id="an_5:25">5:25</span> En die priester moet uit die hand van die
vrou die spysoffer van jaloersheid neem en die spysoffer voor die
aangesig van die HERE beweeg en dit na die altaar bring.

<span id="an_5:26">5:26</span> Die priester moet ook van die spysoffer
'n handvol, as gedenkoffer daarvan, neem en dit op die altaar aan die
brand steek; en daarna moet hy die vrou die water laat drink.

<span id="an_5:27">5:27</span> En as hy haar die water laat drink het,
dan sal, as sy haar verontreinig en teen haar man troubreuk begaan het,
die water wat die vloek bring, as bitter smart in haar ingaan, en haar
skoot sal opswel en haar heup inval; en die vrou sal onder haar volk 'n
vervloeking wees.

<span id="an_5:28">5:28</span> Maar as die vrou haar nie verontreinig
het nie, maar rein is, sal sy vry wees en swanger word.

<span id="an_5:29">5:29</span> Dit is die wet oor die jaloersheid: As 'n
vrou afwyk terwyl sy aan haar man toebehoort, en haar verontreinig;

<span id="an_5:30">5:30</span> of as oor 'n man die gees van jaloersheid
kom en hy op sy vrou jaloers word--dan moet hy die vrou voor die
aangesig van die HERE stel, en die priester moet met haar handel volgens
hierdie hele wet.

<span id="an_5:31">5:31</span> En die man sal vry wees van
ongeregtigheid, maar dié vrou sal haar ongeregtigheid dra.

<span id="an_6:1">6:1</span> En die HERE het met Moses gespreek en gesê:

<span id="an_6:2">6:2</span> Spreek met die kinders van Israel en sê vir
hulle: As 'n man of 'n vrou 'n besondere gelofte aflê, die gelofte van
'n nasireër, om hom aan die HERE te wy,

<span id="an_6:3">6:3</span> moet hy hom van wyn en sterk drank onthou;
wyn-asyn en asyn van sterk drank mag hy nie drink nie, ja, geen
druiwesap mag hy drink nie en geen vars of gedroogde druiwe eet nie.

<span id="an_6:4">6:4</span> Al die dae van sy nasireërskap mag hy niks
eet van alles wat van die wynstok gemaak is nie, selfs nie van die pitte
en doppe nie.

<span id="an_6:5">6:5</span> Al die dae van die gelofte van sy
nasireërskap mag geen skeermes oor sy hoof gaan nie. Totdat die dae om
is dat hy hom aan die HERE toewy, moet hy heilig wees--hy moet die hare
van sy hoof vry laat groei.

<span id="an_6:6">6:6</span> Al die dae dat hy hom aan die HERE gewy
het, mag hy nie by 'n dooie kom nie.

<span id="an_6:7">6:7</span> Aan sy vader of sy moeder, aan sy broer of
sy suster--aan hulle mag hy hom nie verontreinig as hulle dood is nie;
want die wyding van sy God is op sy hoof.

<span id="an_6:8">6:8</span> Al die dae van sy nasireërskap is hy heilig
aan die HERE.

<span id="an_6:9">6:9</span> En as heeltemal onverwags iemand by hom
sterwe, sodat hy sy gewyde hoof verontreinig, moet hy op die dag van sy
reiniging sy hoof skeer; op die sewende dag moet hy dit skeer.

<span id="an_6:10">6:10</span> En op die agtste dag moet hy twee
tortelduiwe of twee jong duiwe na die priester, na die ingang van die
tent van samekoms, bring.

<span id="an_6:11">6:11</span> En die priester moet een as sondoffer en
een as brandoffer berei en vir hom versoening doen vir wat hy uit
oorsaak van die dooie gesondig het; so moet hy dan sy hoof op dieselfde
dag heilig.

<span id="an_6:12">6:12</span> Daarna moet hy die dae van sy
nasireërskap aan die HERE wy en 'n jaaroud lam as skuldoffer bring; en
die vorige dae moet wegval, omdat sy nasireërskap verontreinig is.

<span id="an_6:13">6:13</span> En dit is die wet van die nasireër: Op
die dag as die dae van sy nasireërskap om is, moet hulle hom na die
ingang van die tent van samekoms bring;

<span id="an_6:14">6:14</span> en hy moet sy offer aan die HERE bring:
een jaaroud lam sonder gebrek as brandoffer en een jaaroud ooilam sonder
gebrek as sondoffer en een ram sonder gebrek as dankoffer

<span id="an_6:15">6:15</span> en 'n mandjie ongesuurde koeke van
fynmeel, koeke met olie gemeng en ongesuurde platkoeke met olie bestryk,
en die spysoffer en die drankoffers wat daarby behoort.

<span id="an_6:16">6:16</span> En die priester moet dit voor die
aangesig van die HERE bring en die sondoffer en brandoffer vir hom
berei.

<span id="an_6:17">6:17</span> Hy moet ook die ram as dankoffer aan die
HERE gereedmaak saam met die mandjie ongesuurde koeke; en die priester
moet die spysoffer en drankoffer vir hom berei.

<span id="an_6:18">6:18</span> Dan moet die nasireër by die ingang van
die tent van samekoms sy gewyde hoof skeer en die hare van sy gewyde
hoof neem en dit op die vuur gooi wat onder die dankoffer is.

<span id="an_6:19">6:19</span> Verder moet die priester die gekookte
blad van die ram afneem en een ongesuurde koek uit die mandjie en een
ongesuurde platkoek; en hy moet hulle op die hande van die nasireër sit
nadat dié sy gewyde hare afgeskeer het.

<span id="an_6:20">6:20</span> En die priester moet dit beweeg as
beweegoffer voor die aangesig van die HERE. Dit is iets heiligs vir die
priester saam met die bors van die beweegoffer en die boud van die
hefoffer. En daarna mag die nasireër wyn drink.

<span id="an_6:21">6:21</span> Dit is die wet vir die nasireër wat sy
offer aan die HERE beloof op grond van sy nasireërskap, behalwe wat hy
verder kan bekostig. Volgens sy gelofte wat hy afgelê het, só moet hy
doen volgens die wet van sy nasireërskap.

<span id="an_6:22">6:22</span> En die HERE het met Moses gespreek en
gesê:

<span id="an_6:23">6:23</span> Spreek met Aäron en sy seuns en sê: So
moet julle die kinders van Israel seën deur vir hulle te sê:

<span id="an_6:24">6:24</span> Die HERE sal jou seën en jou behoed;

<span id="an_6:25">6:25</span> die HERE sal sy aangesig oor jou laat
skyn en jou genadig wees;

<span id="an_6:26">6:26</span> die HERE sal sy aangesig oor jou verhef
en aan jou vrede gee.

<span id="an_6:27">6:27</span> So moet hulle dan my Naam op die kinders
van Israel lê; en Ék sal hulle seën.

<span id="an_7:1">7:1</span> En op die dag toe Moses die tabernakel
klaar opgerig en dit gesalf en geheilig het met al sy gereedskap, en die
altaar met al sy gereedskap, en hy dit gesalf en geheilig het,

<span id="an_7:2">7:2</span> het die owerstes van Israel, die hoofde van
hulle families, offers gebring--hulle was die owerstes van die stamme,
hulle wat oor die geteldes gestaan het--

<span id="an_7:3">7:3</span> hulle het hul offer voor die aangesig van
die HERE gebring: ses tentwaens en twaalf beeste; 'n wa vir twee
owerstes en 'n bees vir elkeen; en hulle het dit voor die tabernakel
gebring.

<span id="an_7:4">7:4</span> En die HERE het met Moses gespreek en gesê:

<span id="an_7:5">7:5</span> Neem dit van hulle aan, dat dit kan gebruik
word om die dienswerk van die tent van samekoms te verrig; en jy moet
dit aan die Leviete gee, aan elkeen volgens sy dienswerk.

<span id="an_7:6">7:6</span> Toe het Moses die waens en die beeste
geneem en dit aan die Leviete gegee:

<span id="an_7:7">7:7</span> twee waens en vier beeste het hy aan die
seuns van Gerson gegee volgens hulle dienswerk;

<span id="an_7:8">7:8</span> en vier waens en agt beeste het hy aan die
seuns van Merári gegee volgens hulle dienswerk, onder leiding van
Itamar, die seun van die priester Aäron.

<span id="an_7:9">7:9</span> Maar aan die seuns van Kehat het hy niks
gegee nie; want die diens van die heiligdom het op hulle gerus: hulle
moes dit op die skouers dra.

<span id="an_7:10">7:10</span> En die owerstes het die inwydingsgawe van
die altaar gebring op die dag toe dit gesalf is, en die owerstes het
hulle offer voor die altaar gebring.

<span id="an_7:11">7:11</span> En die HERE het aan Moses gesê: Elke
owerste moet, elkeen op 'n afsonderlike dag, sy offer bring vir die
inwyding van die altaar.

<span id="an_7:12">7:12</span> En hy wat op die eerste dag sy offer
gebring het, was Nagson, die seun van Ammínadab, van die stam van Juda.

<span id="an_7:13">7:13</span> En sy offer was: een silwerskottel,
honderd en dertig sikkels in gewig; een silwerkom van sewentig sikkels
volgens die sikkel van die heiligdom; altwee vol fynmeel met olie gemeng
as spysoffer;

<span id="an_7:14">7:14</span> een rookpan van tien sikkels goud, vol
reukwerk;

<span id="an_7:15">7:15</span> een jong bul, een ram, een jaaroud lam as
brandoffer;

<span id="an_7:16">7:16</span> een bokram as sondoffer;

<span id="an_7:17">7:17</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Nagson, die
seun van Ammínadab.

<span id="an_7:18">7:18</span> Op die tweede dag het Netáneël, die seun
van Suar, die owerste van Issaskar, aangebring--

<span id="an_7:19">7:19</span> hy het sy offer gebring: een
silwerskottel, honderd en dertig sikkels in gewig; een silwerkom van
sewentig sikkels volgens die sikkel van die heiligdom; altwee vol
fynmeel met olie gemeng as spysoffer;

<span id="an_7:20">7:20</span> een rookpan van tien sikkels goud, vol
reukwerk;

<span id="an_7:21">7:21</span> een jong bul, een ram, een jaaroud lam as
brandoffer;

<span id="an_7:22">7:22</span> een bokram as sondoffer;

<span id="an_7:23">7:23</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Netáneël, die
seun van Suar.

<span id="an_7:24">7:24</span> Op die derde dag die owerste van die
kinders van Sébulon, Elíab, die seun van Helon.

<span id="an_7:25">7:25</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:26">7:26</span> een rookpan van tien sikkels goud, vol
reukwerk;

<span id="an_7:27">7:27</span> een jong bul, een ram, een jaaroud lam as
brandoffer;

<span id="an_7:28">7:28</span> een bokram as sondoffer;

<span id="an_7:29">7:29</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Elíab, die seun
van Helon.

<span id="an_7:30">7:30</span> Op die vierde dag die owerste van die
kinders van Ruben, Elísur, die seun van Sedéür.

<span id="an_7:31">7:31</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:32">7:32</span> een rookpan van tien sikkels goud, vol
reukwerk;

<span id="an_7:33">7:33</span> een jong bul, een ram, een jaaroud lam as
brandoffer;

<span id="an_7:34">7:34</span> een bokram as sondoffer;

<span id="an_7:35">7:35</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Elísur, die
seun van Sedéür.

<span id="an_7:36">7:36</span> Op die vyfde dag die owerste van die
kinders van Símeon, Selúmiël, die seun van Surísaddai.

<span id="an_7:37">7:37</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:38">7:38</span> een rookpan van tien sikkels goud, vol
reukwerk;

<span id="an_7:39">7:39</span> een jong bul, een ram, een jaaroud lam as
brandoffer;

<span id="an_7:40">7:40</span> een bokram as sondoffer;

<span id="an_7:41">7:41</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Selúmiël, die
seun van Surísaddai.

<span id="an_7:42">7:42</span> Op die sesde dag die owerste van die
kinders van Gad, Éljasaf, die seun van Réhuel.

<span id="an_7:43">7:43</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:44">7:44</span> een rookpan van tien sikkels goud, vol
reukwerk;

<span id="an_7:45">7:45</span> een jong bul, een ram, een jaaroud lam as
brandoffer;

<span id="an_7:46">7:46</span> een bokram as sondoffer;

<span id="an_7:47">7:47</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Éljasaf, die
seun van Réhuel.

<span id="an_7:48">7:48</span> Op die sewende dag die owerste van die
kinders van Efraim, Elisáma, die seun van Ammíhud.

<span id="an_7:49">7:49</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:50">7:50</span> een rookpan van tien sikkels goud, vol
reukwerk;

<span id="an_7:51">7:51</span> een jong bul, een ram, een jaaroud lam as
brandoffer;

<span id="an_7:52">7:52</span> een bokram as sondoffer;

<span id="an_7:53">7:53</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Elisáma, die
seun van Ammíhud.

<span id="an_7:54">7:54</span> Op die agtste dag die owerste van die
kinders van Manasse, Gámliël, die seun van Pedásur.

<span id="an_7:55">7:55</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:56">7:56</span> een rookpan van tien sikkels goud, vol
reukwerk;

<span id="an_7:57">7:57</span> een jong bul, een ram, een jaaroud lam as
brandoffer;

<span id="an_7:58">7:58</span> een bokram as sondoffer;

<span id="an_7:59">7:59</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Gámliël, die
seun van Pedásur.

<span id="an_7:60">7:60</span> Op die negende dag die owerste van die
kinders van Benjamin, Abídan, die seun van Gideóni.

<span id="an_7:61">7:61</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:62">7:62</span> een rookpan van tien sikkels goud, vol
reukwerk;

<span id="an_7:63">7:63</span> een jong bul, een ram, een jaaroud lam as
brandoffer;

<span id="an_7:64">7:64</span> een bokram as sondoffer;

<span id="an_7:65">7:65</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Abídan, die
seun van Gideóni.

<span id="an_7:66">7:66</span> Op die tiende dag die owerste van die
kinders van Dan, Ahiëser, die seun van Ammísaddai.

<span id="an_7:67">7:67</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:68">7:68</span> een rookpan van tien sikkels goud, vol
reukwerk;

<span id="an_7:69">7:69</span> een jong bul, een ram, een jaaroud lam as
brandoffer;

<span id="an_7:70">7:70</span> een bokram as sondoffer;

<span id="an_7:71">7:71</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Ahiëser, die
seun van Ammísaddai.

<span id="an_7:72">7:72</span> Op die elfde dag die owerste van die
kinders van Aser, Págiël, die seun van Ogran.

<span id="an_7:73">7:73</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:74">7:74</span> een rookpan van tien sikkels goud, vol
reukwerk;

<span id="an_7:75">7:75</span> een jong bul, een ram, een jaaroud lam as
brandoffer;

<span id="an_7:76">7:76</span> een bokram as sondoffer;

<span id="an_7:77">7:77</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Págiël, die
seun van Ogran.

<span id="an_7:78">7:78</span> Op die twaalfde dag die owerste van die
kinders van Náftali, Ahíra, die seun van Enan.

<span id="an_7:79">7:79</span> Sy offer was: een silwerskottel, honderd
en dertig sikkels in gewig; een silwerkom van sewentig sikkels volgens
die sikkel van die heiligdom; altwee vol fynmeel met olie gemeng as
spysoffer;

<span id="an_7:80">7:80</span> een rookpan van tien sikkels goud, vol
reukwerk;

<span id="an_7:81">7:81</span> een jong bul, een ram, een jaaroud lam as
brandoffer;

<span id="an_7:82">7:82</span> een bokram as sondoffer;

<span id="an_7:83">7:83</span> en as dankoffer: twee beeste, vyf ramme,
vyf bokramme, vyf jaaroud lammers. Dit was die offer van Ahíra, die seun
van Enan.

<span id="an_7:84">7:84</span> Dit was die inwydingsgawe van die altaar
van die kant van Israel se owerstes op die dag toe dit gesalf is: twaalf
silwerskottels, twaalf silwerkomme, twaalf goue rookpanne--

<span id="an_7:85">7:85</span> elke skottel honderd en dertig sikkels
silwer, en elke kom sewentig; al die silwer van die goed was twee
duisend vier honderd volgens die sikkel van die heiligdom--

<span id="an_7:86">7:86</span> twaalf goue rookpanne, vol reukwerk; elke
rookpan tien sikkels volgens die sikkel van die heiligdom; al die goud
van die rookpanne was honderd en twintig sikkels.

<span id="an_7:87">7:87</span> Al die beeste vir die brandoffer was
twaalf bulle; die ramme twaalf, die jaaroud lammers twaalf, met hulle
spysoffer; en twaalf bokramme as sondoffer.

<span id="an_7:88">7:88</span> En al die beeste vir die dankoffer was
vier en twintig bulle; die ramme sestig, die bokramme sestig, die
jaaroud lammers sestig. Dit is die inwydingsgawe van die altaar nadat
dit gesalf is.

<span id="an_7:89">7:89</span> En as Moses in die tent van samekoms
gegaan het om met Hom te spreek, het hy die stem met hom hoor spreek van
die versoendeksel af wat op die ark van die Getuienis is, tussen die
twee gérubs uit. So het Hy dan met hom gespreek.

<span id="an_8:1">8:1</span> En die HERE het met Moses gespreek en gesê:

<span id="an_8:2">8:2</span> Spreek met Aäron en sê vir hom: As jy die
lampe opsteek, moet die sewe lampe aan die voorkant van die kandelaar
lig gee.

<span id="an_8:3">8:3</span> En Aäron het so gedoen: aan die voorkant
van die kandelaar het hy dié lampe opgesteek soos die HERE Moses beveel
het.

<span id="an_8:4">8:4</span> En dit was die maaksel van die kandelaar:
dryfwerk uit goud; selfs sy voetstuk en sy blomme was dryfwerk; volgens
die beeltenis wat die HERE aan Moses getoon het, so het hy die kandelaar
gemaak.

<span id="an_8:5">8:5</span> En die HERE het met Moses gespreek en gesê:

<span id="an_8:6">8:6</span> Neem die Leviete onder die kinders van
Israel uit en reinig hulle.

<span id="an_8:7">8:7</span> En so moet jy met hulle doen om hulle te
reinig: Sprinkel op hulle water van ontsondiging; en hulle moet 'n
skeermes oor hulle hele liggaam laat gaan en hulle klere was en
hulleself reinig.

<span id="an_8:8">8:8</span> Daarna moet hulle 'n jong bul neem en die
spysoffer wat daarby behoort: fynmeel met olie gemeng; en 'n ander jong
bul moet jy as sondoffer neem.

<span id="an_8:9">8:9</span> En jy moet die Leviete voor die tent van
samekoms laat nader kom en die hele vergadering van die kinders van
Israel versamel.

<span id="an_8:10">8:10</span> Dan moet jy die Leviete voor die aangesig
van die HERE laat nader kom, en die kinders van Israel moet hulle hande
op die Leviete lê.

<span id="an_8:11">8:11</span> En Aäron moet die Leviete as beweegoffer
beweeg voor die aangesig van die HERE namens die kinders van Israel,
sodat hulle daar kan wees om die dienswerk van die HERE te verrig.

<span id="an_8:12">8:12</span> En die Leviete moet hulle hande op die
kop van die bulle lê; en berei jy een as sondoffer en een as brandoffer
vir die HERE, om vir die Leviete versoening te doen.

<span id="an_8:13">8:13</span> Dan moet jy die Leviete stel voor Aäron
en sy seuns en hulle as beweegoffer aan die HERE beweeg.

<span id="an_8:14">8:14</span> En jy moet die Leviete onder die kinders
van Israel uit afsonder, dat die Leviete myne kan wees.

<span id="an_8:15">8:15</span> En daarna moet die Leviete inkom om die
tent van samekoms te bedien. So moet jy hulle dan reinig en hulle as
beweegoffer beweeg.

<span id="an_8:16">8:16</span> Want hulle is heeltemal aan My gegee
onder die kinders van Israel uit, in die plek van alles wat die
moederskoot open--al die eersgeborenes uit die kinders van Israel--het
Ek hulle vir My geneem.

<span id="an_8:17">8:17</span> Want al die eersgeborenes onder die
kinders van Israel is myne, van mense en van diere; op die dag toe Ek al
die eersgeborenes in Egipteland getref het, het Ek hulle vir My
geheilig.

<span id="an_8:18">8:18</span> En Ek het die Leviete in die plek van al
die eersgeborenes onder die kinders van Israel geneem

<span id="an_8:19">8:19</span> en die Leviete gegee--hulle is gegee aan
Aäron en sy seuns onder die kinders van Israel uit om die dienswerk van
die kinders van Israel in die tent van samekoms te verrig en om vir die
kinders van Israel versoening te doen, sodat daar geen plaag mag wees
onder die kinders van Israel as die kinders van Israel na die heiligdom
aankom nie.

<span id="an_8:20">8:20</span> En Moses en Aäron en die hele vergadering
van die kinders van Israel het met die Leviete gedoen net soos die HERE
Moses aangaande die Leviete beveel het; so het die kinders van Israel
met hulle gedoen.

<span id="an_8:21">8:21</span> En die Leviete het hulleself ontsondig en
hulle klere gewas, en Aäron het hulle beweeg as beweegoffer voor die
aangesig van die HERE; en Aäron het versoening vir hulle gedoen om hulle
te reinig.

<span id="an_8:22">8:22</span> En daarna het die Leviete gekom om hulle
dienswerk in die tent van samekoms voor Aäron en sy seuns te verrig;
soos die HERE Moses aangaande die Leviete beveel het, so het hulle met
hulle gedoen.

<span id="an_8:23">8:23</span> En die HERE het met Moses gespreek en
gesê:

<span id="an_8:24">8:24</span> Dit is die saak wat die Leviete betref:
Van vyf en twintig jaar oud en daarbo moet hy kom om sy plig te vervul
by die dienswerk van die tent van samekoms.

<span id="an_8:25">8:25</span> Maar van vyftig jaar oud moet hy vry wees
van diensplig en nie meer dien nie--

<span id="an_8:26">8:26</span> hy kan sy broers in die tent van samekoms
behulpsaam wees om die diens waar te neem, maar dienswerk moet hy nie
verrig nie. So moet jy met die Leviete doen insake hulle ampspligte.

<span id="an_9:1">9:1</span> En die HERE het met Moses gespreek in die
woestyn Sinai--in die tweede jaar nadat hulle uit Egipteland uitgetrek
het, in die eerste maand--en gesê

<span id="an_9:2">9:2</span> dat die kinders van Israel die pasga op die
bepaalde tyd moet hou.

<span id="an_9:3">9:3</span> Op die veertiende dag in hierdie maand,
teen die aand, moet julle dit op die bepaalde tyd hou; volgens al sy
insettinge en al sy verordeninge moet julle dit hou.

<span id="an_9:4">9:4</span> Toe het Moses met die kinders van Israel
gespreek dat hulle die pasga moet hou.

<span id="an_9:5">9:5</span> En hulle het die pasga gehou op die
veertiende dag van die eerste maand, teen die aand, in die woestyn
Sinai; net soos die HERE Moses beveel het, so het die kinders van Israel
gedoen.

<span id="an_9:6">9:6</span> En daar was manne wat deur die lyk van 'n
mens onrein geword het en op dieselfde dag die pasga nie kon hou nie.
Daarom het hulle nader gekom voor Moses en Aäron op dieselfde dag,

<span id="an_9:7">9:7</span> en dié manne het vir hom gesê: Ons is
onrein deur die lyk van 'n mens; waarom moet ons te kort gedoen word,
dat ons die offer van die HERE nie op die bepaalde tyd onder die kinders
van Israel sou bring nie?

<span id="an_9:8">9:8</span> En Moses het vir hulle gesê: Bly staan, dat
ek kan hoor wat die HERE julle sal beveel.

<span id="an_9:9">9:9</span> Toe het die HERE met Moses gespreek en
gesê:

<span id="an_9:10">9:10</span> Spreek met die kinders van Israel en sê:
As iemand van julle of van julle geslagte deur 'n lyk onrein word of op
'n ver reis is, moet hy tog die pasga vir die HERE hou.

<span id="an_9:11">9:11</span> In die tweede maand, op die veertiende
dag, teen die aand, moet hulle dit hou; met ongesuurde brode en bitter
kruie moet hulle dit eet.

<span id="an_9:12">9:12</span> Hulle moet daarvan niks laat oorbly tot
die môre toe of 'n been daaraan breek nie; volgens die hele insetting
van die pasga moet hulle dit hou.

<span id="an_9:13">9:13</span> Maar die man wat rein is en nie op reis
is nie en nalaat om die pasga te hou, dié siel moet uit sy volksgenote
uitgeroei word; want hy het die offer van die HERE nie op die bepaalde
tyd gebring nie. Dié man moet sy sonde dra.

<span id="an_9:14">9:14</span> En as 'n vreemdeling by julle vertoef en
die pasga vir die HERE hou, moet hy dit hou volgens die insetting van
die pasga en volgens die verordening daarvan. Dit moet een insetting vir
julle wees, vir die vreemdeling sowel as die kind van die land.

<span id="an_9:15">9:15</span> En op die dag toe hulle die tabernakel
opgerig het, het die wolk die tabernakel van die tent van die Getuienis
oordek, en in die aand was dit oor die tabernakel soos 'n gedaante van
vuur, tot die môre toe.

<span id="an_9:16">9:16</span> So was dit altyddeur: die wolk het dit
oordek, en snags 'n gedaante van vuur.

<span id="an_9:17">9:17</span> En so dikwels as die wolk van die tent af
optrek, het die kinders van Israel daarna weggetrek; en op die plek waar
die wolk rus, daar het die kinders van Israel laer opgeslaan--

<span id="an_9:18">9:18</span> volgens die bevel van die HERE het die
kinders van Israel weggetrek en volgens die bevel van die HERE laer
opgeslaan; al die dae wat die wolk oor die tabernakel gerus het, het
hulle in die laer gestaan.

<span id="an_9:19">9:19</span> En as die wolk baie dae oor die
tabernakel bly, het die kinders van Israel die diens van die HERE
waargeneem en nie weggetrek nie.

<span id="an_9:20">9:20</span> Maar somtyds was die wolk net 'n paar dae
oor die tabernakel--volgens die bevel van die HERE het hulle laer
opgeslaan, en volgens die bevel van die HERE het hulle weggetrek.

<span id="an_9:21">9:21</span> En somtyds was die wolk daar van die aand
tot die môre--as die wolk in die môre optrek, het hulle weggetrek; of by
dag of by nag--as die wolk optrek, het hulle weggetrek;

<span id="an_9:22">9:22</span> of ná twee dae of 'n maand of langer--as
die wolk lank oor die tabernakel bly, het die kinders van Israel in die
laer gestaan en nie weggetrek nie; en as dit optrek, het hulle
weggetrek.

<span id="an_9:23">9:23</span> Volgens die bevel van die HERE het hulle
laer opgeslaan, en volgens die bevel van die HERE het hulle weggetrek.
Hulle het die voorskrif van die HERE in ag geneem volgens die bevel van
die HERE deur die diens van Moses.

<span id="an_10:1">10:1</span> Verder het die HERE met Moses gespreek en
gesê:

<span id="an_10:2">10:2</span> Maak vir jou twee silwertrompette; van
dryfwerk moet jy dit maak; en hulle moet vir jou dien om die vergadering
byeen te roep en om die laers te laat opbreek.

<span id="an_10:3">10:3</span> As hulle dan daarop blaas, moet die hele
vergadering by jou byeenkom by die ingang van die tent van samekoms.

<span id="an_10:4">10:4</span> Maar as hulle op een daarvan blaas, moet
by jou byeenkom die owerstes, die stamhoofde van Israel.

<span id="an_10:5">10:5</span> En as julle alarm blaas, moet die laers
opbreek wat aan die oostekant staan.

<span id="an_10:6">10:6</span> Maar as julle die tweede keer alarm
blaas, moet die laers opbreek wat aan die suidekant staan. Alarm moet
hulle blaas as hulle moet opbreek.

<span id="an_10:7">10:7</span> Maar as die vergadering byeen moet kom,
moet julle blaas, maar nie alarm maak nie.

<span id="an_10:8">10:8</span> En die seuns van Aäron, die priesters,
moet op die trompette blaas; en dié trompette moet vir julle 'n ewige
insetting in julle geslagte wees.

<span id="an_10:9">10:9</span> En as julle in jul land in oorlog kom
teen die vyand wat met julle veg, moet julle met die trompette alarm
blaas; dan sal aan julle gedink word voor die aangesig van die HERE
julle God, en julle sal van jul vyande verlos word.

<span id="an_10:10">10:10</span> Op die dag as julle vrolik is, sowel as
op julle feestye en by die begin van julle maande moet julle by jul
brandoffers en by jul dankoffers op die trompette blaas: hulle sal dien
om julle in gedagtenis te bring voor die aangesig van julle God. Ek is
die HERE julle God.

<span id="an_10:11">10:11</span> In die tweede jaar, in die tweede
maand, op die twintigste van die maand, het die wolk opgetrek van die
tabernakel van die Getuienis af.

<span id="an_10:12">10:12</span> En die kinders van Israel het van plek
tot plek weggetrek uit die woestyn Sinai, en die wolk het gaan rus in
die woestyn Paran.

<span id="an_10:13">10:13</span> So het hulle dan die eerste keer
weggetrek volgens die bevel van die HERE deur die diens van Moses.

<span id="an_10:14">10:14</span> En eerste het weggetrek die vaandel van
die laer van Juda se kinders volgens hulle leërafdelings; en oor sy
afdeling was Nagson, die seun van Ammínadab.

<span id="an_10:15">10:15</span> En oor die afdeling van die stam van
Issaskar se kinders was Netáneël, die seun van Suar.

<span id="an_10:16">10:16</span> En oor die afdeling van die stam van
Sébulon se kinders was Elíab, die seun van Helon.

<span id="an_10:17">10:17</span> Toe is die tabernakel afgebreek; en die
seuns van Gerson en die seuns van Merári, die draers van die tabernakel,
het weggetrek.

<span id="an_10:18">10:18</span> Daarna het weggetrek die vaandel van
die laer van Ruben volgens hulle leërafdelings; en oor sy afdeling was
Elísur, die seun van Sedéür.

<span id="an_10:19">10:19</span> En oor die afdeling van die stam van
Símeon se kinders was Selúmiël, die seun van Surísaddai.

<span id="an_10:20">10:20</span> En oor die afdeling van die stam van
Gad se kinders was Éljasaf, die seun van Réhuel.

<span id="an_10:21">10:21</span> Daarna het die Kehatiete, die draers
van die heiligdom, weggetrek. En die ander het die tabernakel opgerig
voordat hulle aangekom het.

<span id="an_10:22">10:22</span> Daarna het weggetrek die vaandel van
die laer van Efraim se kinders volgens hulle leërafdelings; en oor sy
afdeling was Elisáma, die seun van Ammíhud.

<span id="an_10:23">10:23</span> En oor die afdeling van die stam van
Manasse se kinders was Gámliël, die seun van Pedásur.

<span id="an_10:24">10:24</span> En oor die afdeling van die stam van
Benjamin se kinders was Abídan, die seun van Gideóni.

<span id="an_10:25">10:25</span> Toe het weggetrek die vaandel van die
laer van Dan se kinders wat, volgens hulle leërafdelings, die agterhoede
vir al die leërs was; en oor sy afdeling was Ahiëser, die seun van
Ammísaddai.

<span id="an_10:26">10:26</span> En oor die afdeling van die stam van
Aser se kinders was Págiël, die seun van Ogran.

<span id="an_10:27">10:27</span> En oor die afdeling van die stam van
Náftali se kinders was Ahíra, die seun van Enan.

<span id="an_10:28">10:28</span> Dit is die optogte van die kinders van
Israel volgens hulle leërafdelings. En hulle het weggetrek.

<span id="an_10:29">10:29</span> En Moses het vir Hobab, die seun van
Réhuel, die Midianiet, die swaer van Moses, gesê: Ons trek na die plek
waarvan die HERE gesê het: Ek sal dit aan julle gee. Trek saam met ons
en ons sal aan jou goed doen; want die HERE het oor Israel goeie dinge
gespreek.

<span id="an_10:30">10:30</span> Maar hy het vir hom gesê: Ek sal nie
saamtrek nie; maar ek sal na my land en my familie gaan.

<span id="an_10:31">10:31</span> Toe sê hy: Moet ons tog nie verlaat
nie, juis daarom dat jy weet hoe ons laer moet opslaan in die woestyn,
en jy sal vir ons as oë dien.

<span id="an_10:32">10:32</span> En as jy met ons saamtrek, sal ons
daardie goeie wat die HERE aan ons sal doen, ook aan jou doen.

<span id="an_10:33">10:33</span> En hulle het van die berg van die HERE
af drie dagreise ver getrek; en die verbondsark van die HERE het drie
dagreise ver voor hulle uit getrek om vir hulle 'n rusplek uit te soek.

<span id="an_10:34">10:34</span> En die wolk van die HERE was bedags oor
hulle as hulle uit die laer wegtrek.

<span id="an_10:35">10:35</span> En as die ark wegtrek, het Moses gesê:
Staan op, HERE, dat u vyande verstrooi kan word en u haters voor u
aangesig kan vlug.

<span id="an_10:36">10:36</span> En as dit rus, het hy gesê: Keer terug,
HERE, na die tien duisende van die duisende van Israel!

<span id="an_11:1">11:1</span> En die volk het hulle voor die ore van
die HERE beklaag dat dit sleg gaan. En toe die HERE dit hoor, het sy
toorn ontvlam, en die vuur van die HERE het onder hulle gebrand en het
gewoed aan die kant van die laer.

<span id="an_11:2">11:2</span> Toe het die volk na Moses geroep, en
Moses het tot die HERE gebid; en die vuur het doodgegaan.

<span id="an_11:3">11:3</span> Daarom het hulle die plek Tabéra genoem,
omdat die vuur van die HERE onder hulle gebrand het.

<span id="an_11:4">11:4</span> En die gemengde bevolking wat onder hulle
was, is met lus bevang. Toe het die kinders van Israel ook weer geween
en gesê: Wie sal vir ons vleis gee om te eet?

<span id="an_11:5">11:5</span> Ons dink aan die visse wat ons in Egipte
verniet kon eet, aan die komkommers en die waterlemoene en die prei en
die uie en die knoffel.

<span id="an_11:6">11:6</span> Maar nou is ons siel dor; daar's glad
niks nie: net die manna is voor ons oë.

<span id="an_11:7">11:7</span> Die manna was soos koljandersaad, en dit
het gelyk na balsemgom.

<span id="an_11:8">11:8</span> Die volk het rondgeloop en dit versamel
en in handmeule gemaal of in vysels gestamp, en hulle het dit in potte
gekook en daarvan roosterkoeke gemaak. En die smaak daarvan was soos die
smaak van oliekoeke.

<span id="an_11:9">11:9</span> En as die dou snags op die laer val, het
die manna ook daarop geval.

<span id="an_11:10">11:10</span> Toe het Moses die volk, volgens hulle
geslagte, elkeen by die deur van sy tent hoor ween; en die toorn van die
HERE het grootliks ontvlam; ook was dit verkeerd in die oë van Moses.

<span id="an_11:11">11:11</span> En Moses sê aan die HERE: Waarom het U
u kneg kwaad aangedoen en waarom het ek geen genade in u oë gevind nie,
dat U die las van hierdie hele volk op my lê?

<span id="an_11:12">11:12</span> Het ék hierdie hele volk dan ontvang?
Of het ék hulle gebaar, dat U vir my sê: Dra hulle aan jou bors soos 'n
oppasser die suigling dra, na die land wat U aan hulle vaders met 'n eed
beloof het?

<span id="an_11:13">11:13</span> Waarvandaan moet ek vleis kry om aan al
hierdie volk te gee? Want hulle ween by my en sê: Gee vir ons vleis, dat
ons kan eet.

<span id="an_11:14">11:14</span> Ek alleen kan hierdie hele volk nie dra
nie, want dit is vir my te swaar.

<span id="an_11:15">11:15</span> En as U so met my wil handel, slaan my
dan maar liewer dood as ek genade in u oë gevind het, en laat ek my
ongeluk nie aansien nie.

<span id="an_11:16">11:16</span> Toe sê die HERE aan Moses: Bring vir My
sewentig manne uit die oudstes van Israel bymekaar, van wie jy weet dat
hulle oudstes van die volk en sy opsigters is, en bring hulle by die
tent van samekoms, dat hulle daar by jou kan staan.

<span id="an_11:17">11:17</span> Dan sal Ek neerdaal en daar met jou
spreek; en van die Gees wat op jou is, sal Ek afsonder en op hulle lê;
en hulle sal jou help om die las van die volk te dra, sodat jy dit nie
alleen hoef te dra nie.

<span id="an_11:18">11:18</span> En aan die volk moet jy sê: Heilig
julle teen môre; dan sal julle vleis eet. Want julle het voor die ore
van die HERE geween en gesê: Wie sal vir ons vleis gee om te eet? want
dit was vir ons goed in Egipte. Daarom sal die HERE vir julle vleis gee,
en julle sal eet.

<span id="an_11:19">11:19</span> Julle sal nie een dag of twee dae eet
nie, of vyf dae of tien dae of twintig dae nie--

<span id="an_11:20">11:20</span> 'n hele maand lank, totdat dit uit
julle neus uitkom en julle daarvan walg; omdat julle die HERE wat in
julle midde is, verwerp en voor sy aangesig gehuil en gesê het: Waarom
het ons tog uit Egipte uitgetrek?

<span id="an_11:21">11:21</span> Toe sê Moses: Ses honderd duisend te
voet is die volk onder wie ek verkeer; en U het gesê: Ek sal aan hulle
vleis gee, en hulle sal 'n hele maand lank eet!

<span id="an_11:22">11:22</span> Sal daar vir hulle kleinvee en beeste
geslag word, sodat daar vir hulle genoeg sal wees? Of sal al die visse
van die see vir hulle versamel word, sodat daar vir hulle genoeg is?

<span id="an_11:23">11:23</span> Maar die HERE sê vir Moses: Sou die
hand van die HERE te kort wees? Nou sal jy sien of my woord vir jou
uitkom of nie.

<span id="an_11:24">11:24</span> Toe het Moses uitgegaan en die woorde
van die HERE aan die volk te kenne gegee; en hy het sewentig manne uit
die oudstes van die volk bymekaar laat kom en hulle rondom die tent laat
staan.

<span id="an_11:25">11:25</span> Daarop het die HERE neergedaal in die
wolk en met hom gespreek; en Hy het van die Gees wat op hom was,
afgesonder en op die sewentig oudstes gelê. En terwyl die Gees op hulle
rus, het hulle geprofeteer; maar daarna nie meer nie.

<span id="an_11:26">11:26</span> Maar twee manne het in die laer
agtergebly: die naam van die een was Eldad en die naam van die ander
Medad; en die Gees het op hulle gerus--hulle het behoort by die wat
opgeskrywe was, hoewel hulle nie na die tent uitgegaan het nie--en hulle
het in die laer geprofeteer.

<span id="an_11:27">11:27</span> Toe hardloop 'n seun en vertel dit aan
Moses en sê: Eldad en Medad profeteer in die laer.

<span id="an_11:28">11:28</span> En Josua, die seun van Nun, die dienaar
van Moses van sy jeug af, antwoord en sê: My heer Moses, belet hulle
dit!

<span id="an_11:29">11:29</span> Maar Moses sê vir hom: Ywer jy vir my?
Ag, as die hele volk van die HERE maar profete was, dat die HERE sy Gees
oor hulle mag gee!

<span id="an_11:30">11:30</span> Daarop het Moses hom in die laer
teruggetrek, hy en die oudstes van Israel.

<span id="an_11:31">11:31</span> Toe het 'n wind wat van die HERE kom,
uitgevaar en kwartels van die see af oorgedrywe en op die laer gestrooi
omtrent 'n dagreis hier en omtrent 'n dagreis daar, rondom die laer; en
hulle was omtrent twee el bokant die grond.

<span id="an_11:32">11:32</span> Toe het die volk opgestaan daardie hele
dag en die hele nag en die hele volgende dag en die kwartels versamel.
Hy wat die minste gehad het, het tien homer versamel. En hulle het dit
oral vir hulle uitgesprei rondom die laer.

<span id="an_11:33">11:33</span> Die vleis was nog tussen hulle tande,
voordat dit gekou was, toe die toorn van die HERE alreeds teen die volk
ontvlam het, en die HERE het onder die volk 'n baie groot slagting
teweeggebring.

<span id="an_11:34">11:34</span> Daarom het hulle dié plek genoem
Kibrot-Hattáäwa; want daar het hulle die volk begrawe wat so begerig
was.

<span id="an_11:35">11:35</span> Van Kibrot-Hattáäwa af het die volk
weggetrek na Háserot toe, en hulle het in Háserot gebly.

<span id="an_12:1">12:1</span> En Mirjam en Aäron het teen Moses
gespreek vanweë die Kusitiese vrou wat hy geneem het; want hy het 'n
Kusitiese vrou geneem.

<span id="an_12:2">12:2</span> En hulle het gesê: Het die HERE dan maar
alleen met Moses gespreek? Het Hy nie ook met ons gespreek nie? En die
HERE het dit gehoor.

<span id="an_12:3">12:3</span> Maar die man Moses was baie sagmoedig,
meer as al die mense op die aardbodem.

<span id="an_12:4">12:4</span> Toe het die HERE dadelik met Moses en
Aäron en Mirjam gespreek: Julle drie, kom uit na die tent van samekoms!
En hulle drie het uitgekom.

<span id="an_12:5">12:5</span> En die HERE het in 'n wolkkolom
neergedaal en by die ingang van die tent gaan staan. Daarna het Hy Aäron
en Mirjam geroep, en hulle twee het uitgekom.

<span id="an_12:6">12:6</span> Toe sê Hy: Hoor tog my woorde. As julle
profeet van die HERE is, sal Ek deur 'n gesig My aan hom bekend maak,
deur 'n droom sal Ek met hom spreek.

<span id="an_12:7">12:7</span> So is dit nie met my kneg Moses nie: in
my hele huis is hy getrou.

<span id="an_12:8">12:8</span> Mond tot mond spreek Ek met hom, en deur
aanskouing en nie deur duister woorde nie; en hy sien die verskyning van
die HERE. Waarom het julle dan nie gevrees om teen my kneg, teen Moses,
te spreek nie?

<span id="an_12:9">12:9</span> En die toorn van die HERE het teen hulle
ontvlam, en Hy het weggegaan.

<span id="an_12:10">12:10</span> En toe die wolk van die tent af
weggetrek het, kyk, toe was Mirjam melaats, soos sneeu. En Aäron het
Mirjam aangekyk en--sy was melaats!

<span id="an_12:11">12:11</span> Daarop sê Aäron vir Moses: Ag, my heer,
lê tog nie op ons die sonde wat ons in ons dwaasheid begaan het nie.

<span id="an_12:12">12:12</span> Laat sy tog nie wees soos 'n dooie van
wie se vleis, as hy uit sy moeder se skoot uitgaan, die helfte verteer
is nie.

<span id="an_12:13">12:13</span> En Moses het die HERE aangeroep en
gesê: o God, maak haar tog gesond!

<span id="an_12:14">12:14</span> Toe sê die HERE vir Moses: As haar
vader net maar in haar gesig gespuug het, sou sy nie sewe dae lank
beskaamd wees nie? Laat sy sewe dae lank buitekant die laer opgesluit
wees, en daarna mag sy opgeneem word.

<span id="an_12:15">12:15</span> En hulle het Mirjam sewe dae lank
buitekant die laer opgesluit; en die volk het nie weggetrek voordat
Mirjam opgeneem was nie.

<span id="an_12:16">12:16</span> Maar daarna het die volk van Háserot af
weggetrek en in die woestyn Paran laer opgeslaan.

<span id="an_13:1">13:1</span> En die HERE het met Moses gespreek en
gesê:

<span id="an_13:2">13:2</span> Stuur vir jou manne uit, dat hulle die
land Kanaän wat Ek aan die kinders van Israel sal gee, kan verken. Van
elke vaderlike stam moet julle een man stuur, elkeen 'n owerste onder
hulle.

<span id="an_13:3">13:3</span> En Moses het hulle uitgestuur uit die
woestyn Paran, volgens die bevel van die HERE--hulle almal manne wat
hoofde was van die kinders van Israel.

<span id="an_13:4">13:4</span> En dit is hulle name: Van die stam van
Ruben: Sámmua, die seun van Sakkur.

<span id="an_13:5">13:5</span> Van die stam van Símeon: Safat, die seun
van Hori.

<span id="an_13:6">13:6</span> Van die stam van Juda: Kaleb, die seun
van Jefúnne.

<span id="an_13:7">13:7</span> Van die stam van Issaskar: Jígeal, die
seun van Josef.

<span id="an_13:8">13:8</span> Van die stam van Efraim: Hoséa, die seun
van Nun.

<span id="an_13:9">13:9</span> Van die stam van Benjamin: Palti, die
seun van Rafu.

<span id="an_13:10">13:10</span> Van die stam van Sébulon: Gáddiël, die
seun van Sodi.

<span id="an_13:11">13:11</span> Van die stam van Josef, vir die stam
van Manasse: Gaddi, die seun van Susi.

<span id="an_13:12">13:12</span> Van die stam van Dan: Ammíël, die seun
van Gemálli.

<span id="an_13:13">13:13</span> Van die stam van Aser: Setur, die seun
van Mígael.

<span id="an_13:14">13:14</span> Van die stam van Náftali: Nagbi, die
seun van Wofsi.

<span id="an_13:15">13:15</span> Van die stam van Gad: Géhuel, die seun
van Magi.

<span id="an_13:16">13:16</span> Dit is die name van die manne wat Moses
gestuur het om die land te verken; En Moses het Hoséa, die seun van Nun,
Josua genoem.

<span id="an_13:17">13:17</span> En Moses het hulle gestuur om die land
Kanaän te verken en vir hulle gesê: Trek hier in die Suidland op en
beklim die gebergte.

<span id="an_13:18">13:18</span> En bekyk die land, hoe dit is, en die
volk wat daarin woon, of dit sterk of swak, of dit min of baie is;

<span id="an_13:19">13:19</span> en hoe die land is waar hulle in woon,
of dit goed of sleg is; en hoe die stede is waar hulle in woon, laers of
vestings;

<span id="an_13:20">13:20</span> ook hoe die land is, of dit vet of
skraal is, of daar bome in is of nie; en wees dapper en bring van die
vrugte van die land saam. Dit was toe die tyd van die eerste druiwe.

<span id="an_13:21">13:21</span> En hulle het opgetrek en die land
verken van die woestyn Sin af tot by Rehob, na die ingang van Hammat--

<span id="an_13:22">13:22</span> hulle het in die Suidland opgetrek en
tot by Hebron gekom; en daar was Ahíman, Sesai en Talmai, die kinders
van die Enakiete. En Hebron is sewe jaar voor Soan in Egipte gebou.

<span id="an_13:23">13:23</span> Daarop het hulle tot by die dal Eskol
gekom en daar 'n rank met een tros druiwe afgesny, en twee het dit aan
'n draagstok gedra; ook van die granate en van die vye.

<span id="an_13:24">13:24</span> Dié plek het hulle die dal Eskol genoem
vanweë die tros wat die kinders van Israel daar afgesny het.

<span id="an_13:25">13:25</span> En ná verloop van veertig dae het hulle
teruggekom van die land te verken.

<span id="an_13:26">13:26</span> En hulle het weggegaan en by Moses en
Aäron en die hele vergadering van die kinders van Israel gekom in die
woestyn Paran, in Kades, en aan hulle berig gebring, en aan die hele
vergadering en hulle die vrugte van die land laat sien.

<span id="an_13:27">13:27</span> En hulle het hom vertel en gesê: Ons
het gekom in die land waarheen u ons gestuur het; en waarlik, dit loop
oor van melk en heuning, en dít is sy vrugte.

<span id="an_13:28">13:28</span> Maar die volk wat in die land woon, is
sterk, en die stede is versterk en baie groot; en ons het daar ook die
kinders van die Enakiete gesien.

<span id="an_13:29">13:29</span> Die Amalekiete woon in die Suidland,
maar die Hetiete en Jebusiete en Amoriete woon in die gebergte, en die
Kanaäniete woon by die see en aan die kant van die Jordaan.

<span id="an_13:30">13:30</span> Toe het Kaleb die volk stil gemaak
teenoor Moses en gesê: Laat ons gerus optrek en dit in besit neem; want
ons kan dit sekerlik oorweldig.

<span id="an_13:31">13:31</span> Maar die manne wat saam met hom
opgetrek het, het gesê: Ons kan nie teen die volk optrek nie, want hulle
is sterker as ons.

<span id="an_13:32">13:32</span> So het hulle dan slegte gerugte onder
die kinders van Israel versprei oor die land wat hulle verken het, deur
te sê: Die land wat ons deurgetrek het om dit te verken, is 'n land wat
sy inwoners verteer; en al die mense wat ons daarin gesien het, is groot
manne.

<span id="an_13:33">13:33</span> Ons het daar ook die reuse gesien, die
kinders van Enak, van die reuse afkomstig; en ons was soos sprinkane in
ons oë; so was ons ook in hulle oë.

<span id="an_14:1">14:1</span> Toe het die hele vergadering
uitgeroep--hulle het hul stem verhef, en die volk het dié nag geween.

<span id="an_14:2">14:2</span> En al die kinders van Israel het
gemurmureer teen Moses en teen Aäron, en die hele vergadering het aan
hulle gesê: Ag, as ons maar in Egipteland gesterf het! Of as ons maar
hier in die woestyn gesterf het!

<span id="an_14:3">14:3</span> En waarom bring die HERE ons na hierdie
land om deur die swaard te val? Ons vroue en ons kinders sal 'n buit
word. Sal dit nie beter vir ons wees om na Egipte terug te gaan nie?

<span id="an_14:4">14:4</span> En hulle sê vir mekaar: Laat ons 'n hoof
aanstel en na Egipte teruggaan.

<span id="an_14:5">14:5</span> Toe het Moses en Aäron op hulle aangesig
geval voor die hele vergadering van die gemeente van die kinders van
Israel.

<span id="an_14:6">14:6</span> En Josua, die seun van Nun, en Kaleb, die
seun van Jefúnne, twee van die wat die land verken het, het hulle klere
geskeur

<span id="an_14:7">14:7</span> en die hele vergadering van die kinders
van Israel toegespreek en gesê: Die land wat ons deurgetrek het om dit
te verken, is 'n buitengewoon goeie land.

<span id="an_14:8">14:8</span> As die HERE 'n welbehae in ons het, sal
Hy ons in hierdie land inbring en dit aan ons gee, 'n land wat oorloop
van melk en heuning.

<span id="an_14:9">14:9</span> Wees net nie teen die HERE opstandig nie,
en wees julle nie bevrees vir die volk van die land nie, want hulle is
ons spys. Hulle beskutting het van hulle gewyk, en die HERE is met ons.
Wees nie bevrees vir hulle nie!

<span id="an_14:10">14:10</span> Toe sê die hele vergadering dat hulle
gestenig moet word. Maar die heerlikheid van die HERE het in die tent
van samekoms verskyn voor al die kinders van Israel.

<span id="an_14:11">14:11</span> Daarop het die HERE aan Moses gesê: Hoe
lank sal hierdie volk My verag? En hoe lank sal hulle in My nie glo nie,
ondanks al die tekens wat Ek onder hulle gedoen het?

<span id="an_14:12">14:12</span> Ek sal hulle met die pes tref en hulle
uitroei; en Ek sal jou 'n groter en sterker nasie maak as hulle.

<span id="an_14:13">14:13</span> Toe het Moses aan die HERE gesê: Maar
die Egiptenaars het gehoor dat U deur u krag hierdie volk onder hulle
uit laat optrek het

<span id="an_14:14">14:14</span> en dit aan die inwoners van hierdie
land gesê. Hulle het gehoor dat U, HERE, in die midde van hierdie volk
is; dat U, HERE, duidelik waarneembaar verskyn; dat u wolk oor hulle
staan en U in 'n wolkkolom voor hulle uit trek bedags en in 'n vuurkolom
by nag.

<span id="an_14:15">14:15</span> As U nou hierdie volk soos een man
ombring, dan sal die nasies wat die tyding aangaande U gehoor het,
spreek en sê:

<span id="an_14:16">14:16</span> Omdat die HERE hierdie volk nie kon
inbring in die land wat Hy hulle met 'n eed beloof het nie, het Hy hulle
in die woestyn omgebring.

<span id="an_14:17">14:17</span> Laat dan nou tog die krag van die HERE
groot word, soos U gespreek het deur te sê:

<span id="an_14:18">14:18</span> Die HERE is lankmoedig en groot van
goedertierenheid, wat die ongeregtigheid en oortreding vergewe, maar
nooit ongestraf laat bly nie, wat die ongeregtigheid van die vaders
besoek aan die kinders, aan die derde en aan die vierde geslag.

<span id="an_14:19">14:19</span> Vergeef tog die ongeregtigheid van
hierdie volk na die grootheid van u goedertierenheid, en soos U hierdie
volk van Egipte af tot hiertoe vergewe het.

<span id="an_14:20">14:20</span> Toe sê die HERE: Ek vergewe, volgens
jou woord.

<span id="an_14:21">14:21</span> Maar so waar as Ek leef en die hele
aarde van die HERE se heerlikheid vol sal word,

<span id="an_14:22">14:22</span> al die manne wat my heerlikheid en my
tekens gesien het wat Ek in Egipte en in die woestyn gedoen het, en My
nou al tien maal versoek het en na my stem nie geluister het nie,

<span id="an_14:23">14:23</span> hulle sal die land nie sien wat Ek aan
hulle vaders met 'n eed beloof het nie, ja, almal wat My verag het, sal
dit nie sien nie.

<span id="an_14:24">14:24</span> Maar my kneg Kaleb, omdat 'n ander gees
in hom was en hy volhard het om My te volg--hom sal Ek bring in die land
waarin hy gekom het, en sy geslag sal dit in besit neem.

<span id="an_14:25">14:25</span> Die Amalekiete en die Kanaäniete woon
in die laagte--draai môre weg en trek tog die woestyn in, op pad na die
Skelfsee.

<span id="an_14:26">14:26</span> Daarna het die HERE met Moses en Aäron
gespreek en gesê:

<span id="an_14:27">14:27</span> Hoe lank sal hierdie bose vergadering
aanhou dat hulle teen My murmureer? Ek het die murmureringe van die
kinders van Israel gehoor waarmee hulle teen My bly murmureer.

<span id="an_14:28">14:28</span> Sê vir hulle: So waar as Ek leef,
spreek die HERE, waarlik, soos julle voor my ore gespreek het, so sal Ek
aan julle doen.

<span id="an_14:29">14:29</span> Julle lyke sal in hierdie woestyn lê,
naamlik al julle geteldes, volgens julle volle getal, van twintig jaar
oud en daarbo, julle wat teen My gemurmureer het.

<span id="an_14:30">14:30</span> Waarlik, júlle sal nie in die land kom
waaroor Ek my hand opgehef het om julle daarin te laat woon nie, behalwe
Kaleb, die seun van Jefúnne, en Josua, die seun van Nun.

<span id="an_14:31">14:31</span> En julle kinders waarvan julle gesê
het: Hulle sal 'n buit word--dié sal Ek inbring en dié sal die land leer
ken wat julle verwerp het.

<span id="an_14:32">14:32</span> Maar júlle lyke sal in hierdie woestyn
lê.

<span id="an_14:33">14:33</span> En julle kinders sal soos herders
rondtrek in die woestyn, veertig jaar lank, en sal so die gevolge van
julle hoerery dra totdat julle lyke in die woestyn verteer is.

<span id="an_14:34">14:34</span> Volgens die getal dae dat julle die
land verken het, veertig dae, vir elke dag een jaar, moet julle jul
ongeregtighede dra, veertig jaar lank, en my teëstand gewaar word.

<span id="an_14:35">14:35</span> Ek, die HERE, het dit gespreek;
waarlik, dit sal Ek aan hierdie hele bose vergadering doen wat teen My
bymekaargekom het. Hulle sal in hierdie woestyn omkom en daar sterwe.

<span id="an_14:36">14:36</span> En die manne wat Moses gestuur het om
die land te verken en wat ná hulle terugkoms die hele vergadering teen
hom laat murmureer het deur 'n slegte gerug aangaande die land te
versprei,

<span id="an_14:37">14:37</span> die manne wat 'n slegte gerug aangaande
die land versprei het, het gesterwe deur 'n plaag voor die aangesig van
die HERE.

<span id="an_14:38">14:38</span> Maar van dié manne wat die land gaan
verken het, het Josua, die seun van Nun, en Kaleb, die seun van Jefúnne,
in die lewe gebly.

<span id="an_14:39">14:39</span> En toe Moses hierdie woorde aan al die
kinders van Israel gesê het, het die volk baie getreur

<span id="an_14:40">14:40</span> en die môre vroeg klaargemaak en op die
top van die berg geklim en gesê: Hier is ons, en ons wil optrek na die
plek wat die HERE gesê het, want ons het gesondig.

<span id="an_14:41">14:41</span> Maar Moses het gesê: Waarom oortree
julle tog die bevel van die HERE, aangesien dit tog nie sal geluk nie?

<span id="an_14:42">14:42</span> Moenie optrek nie, want die HERE is nie
in julle midde nie--anders word julle verslaan voor julle vyande.

<span id="an_14:43">14:43</span> Want die Amalekiete en die Kanaäniete
is daar voor julle, en julle sal deur die swaard val; omdat julle van
die HERE afvallig geword het, daarom sal die HERE nie met julle wees
nie.

<span id="an_14:44">14:44</span> Nogtans het hulle vermetel gehandel om
op die top van die berg te klim; maar die verbondsark van die HERE en
Moses het nie uit die laer gewyk nie.

<span id="an_14:45">14:45</span> Toe het die Amalekiete en die
Kanaäniete wat in dié gebergte woonagtig was, afgekom en hulle verslaan
en hulle verstrooi tot by Horma.

<span id="an_15:1">15:1</span> Daarna het die HERE met Moses gespreek en
gesê:

<span id="an_15:2">15:2</span> Spreek met die kinders van Israel en sê
vir hulle: As julle in die land van julle inwoning kom wat Ek aan julle
gee,

<span id="an_15:3">15:3</span> en julle 'n vuuroffer aan die HERE wil
berei, 'n brandoffer of slagoffer--deur 'n besondere gelofte te volbring
of as vrywillige offer of by julle feestye--om vir die HERE 'n lieflike
geur van beeste of van kleinvee te berei,

<span id="an_15:4">15:4</span> dan moet die een wat sy offer aan die
HERE bring, as spysoffer bring 'n tiende van 'n efa fynmeel, gemeng met
'n kwart-hin olie;

<span id="an_15:5">15:5</span> en wyn vir die drankoffer, 'n kwart-hin,
moet jy berei by die brandoffer of vir die slagoffer, vir elke lam.

<span id="an_15:6">15:6</span> Of vir 'n ram moet jy as spysoffer berei
twee-tiendes van 'n efa fynmeel, met 'n derde van 'n hin olie gemeng.

<span id="an_15:7">15:7</span> En 'n derde van 'n hin wyn vir die
drankoffer moet jy as lieflike geur aan die HERE bring.

<span id="an_15:8">15:8</span> En as jy 'n jong bul as brandoffer of
slagoffer berei, deur 'n besondere gelofte te volbring of as dankoffer
aan die HERE,

<span id="an_15:9">15:9</span> moet hy by die jong bul as spysoffer
bring drie-tiendes van 'n efa fynmeel met 'n half-hin olie gemeng.

<span id="an_15:10">15:10</span> En vir die drankoffer moet jy 'n
half-hin wyn bring, as vuuroffer van lieflike geur aan die HERE.

<span id="an_15:11">15:11</span> So moet gedoen word by elke bees of by
elke ram of by 'n lam van die skape of van die bokke.

<span id="an_15:12">15:12</span> Volgens die getal wat julle berei--so
moet julle doen by elkeen volgens hulle getal.

<span id="an_15:13">15:13</span> Elke kind van die land moet hierdie
dinge op dieselfde manier doen, om 'n vuuroffer van lieflike geur aan
die HERE te bring.

<span id="an_15:14">15:14</span> En as 'n vreemdeling by julle vertoef,
of hy wat vir geslagte onder julle is, en 'n vuuroffer van lieflike geur
vir die HERE berei--soos julle doen, so moet hy doen.

<span id="an_15:15">15:15</span> Wat die vergadering aangaan, een en
dieselfde insetting geld vir julle en vir die vreemdeling wat by julle
vertoef. 'n Ewige insetting in julle geslagte is dit: soos julle, so
moet die vreemdeling voor die aangesig van die HERE wees.

<span id="an_15:16">15:16</span> Een wet en een reg moet geld vir julle
en vir die vreemdeling wat by julle vertoef.

<span id="an_15:17">15:17</span> Verder het die HERE met Moses gespreek
en gesê:

<span id="an_15:18">15:18</span> Spreek met die kinders van Israel en sê
vir hulle: As julle in die land kom waarheen Ek julle bring,

<span id="an_15:19">15:19</span> moet julle, as julle van die brood van
die land eet, 'n offergawe aan die HERE afgee.

<span id="an_15:20">15:20</span> As eersteling van julle growwe meel
moet julle 'n koek as offergawe afgee; net soos die offergawe van die
dorsvloer, so moet julle dit afgee.

<span id="an_15:21">15:21</span> Van die eerstelinge van julle growwe
meel moet julle 'n offergawe aan die HERE gee in julle geslagte.

<span id="an_15:22">15:22</span> Verder, as julle jul misgaan en nie al
hierdie gebooie doen wat die HERE aan Moses meegedeel het nie--

<span id="an_15:23">15:23</span> alles wat die HERE julle deur Moses
beveel het van die dag af dat die HERE dit beveel het en verder in julle
geslagte--

<span id="an_15:24">15:24</span> dan moet die hele vergadering, as dit
buiten wete van die vergadering, in swakheid gebeur het, een jong bul
berei vir 'n brandoffer as lieflike geur aan die HERE, met die spysoffer
en die drankoffer wat volgens voorskrif daarby behoort; en een bokram as
sondoffer.

<span id="an_15:25">15:25</span> En die priester moet versoening doen
vir die hele vergadering van die kinders van Israel, en dit sal hulle
vergewe word; want 'n swakheid was dit, en húlle het hul offer as
vuuroffer aan die HERE en hul sondoffer, weens hulle swakheid, voor die
aangesig van die HERE gebring.

<span id="an_15:26">15:26</span> Dit sal dan die hele vergadering van
die kinders van Israel vergewe word, ook die vreemdeling wat onder hulle
vertoef; want dit het die hele volk deur swakheid oorgekom.

<span id="an_15:27">15:27</span> En as 'n enkele siel in swakheid
sondig, moet dié 'n jaaroud bokooi as sondoffer bring.

<span id="an_15:28">15:28</span> En die priester moet versoening doen
vir die siel wat hom misgaan het, weens sy sonde in swakheid voor die
aangesig van die HERE begaan, om vir hom versoening te doen; en dit sal
hom vergewe word.

<span id="an_15:29">15:29</span> Wat die kind van die land onder die
kinders van Israel aangaan en die vreemdeling wat onder hulle
vertoef--een en dieselfde wet moet vir julle geld, vir hom wat in
swakheid iets doen.

<span id="an_15:30">15:30</span> Maar die siel wat iets moedswillig
doen, van die kinders van die land of van die vreemdelinge, hy versmaad
die HERE; en dié siel moet uitgeroei word onder sy volk uit.

<span id="an_15:31">15:31</span> Want die woord van die HERE het hy
verag en sy gebod verbreek. Dié siel moet sekerlik uitgeroei word; sy
ongeregtigheid is op hom.

<span id="an_15:32">15:32</span> En toe die kinders van Israel in die
woestyn was, het hulle 'n man gekry wat op die sabbatdag hout
bymekaarmaak.

<span id="an_15:33">15:33</span> En die wat hom gekry het terwyl hy hout
bymekaarmaak, het hom na Moses en Aäron en na die hele vergadering
gebring.

<span id="an_15:34">15:34</span> En hulle het hom in die gevangenis
gesit, want dit was nie beslis wat met hom gedoen moes word nie.

<span id="an_15:35">15:35</span> Toe sê die HERE vir Moses: Die man moet
sekerlik gedood word; die hele vergadering moet hom buitekant die laer
stenig.

<span id="an_15:36">15:36</span> Toe het die hele vergadering hom
buitekant die laer uitgebring en hom gestenig, dat hy gesterf het, soos
die HERE Moses beveel het.

<span id="an_15:37">15:37</span> En die HERE het met Moses gespreek en
gesê:

<span id="an_15:38">15:38</span> Spreek met die kinders van Israel en sê
aan hulle, hulle moet vir hulle klossies maak aan die hoeke van hul
klere, in hulle geslagte, en aan die hoekklossies 'n draad van pers stof
vasbind.

<span id="an_15:39">15:39</span> En dit sal julle as klossies dien: as
julle dit sien, moet julle aan al die gebooie van die HERE dink, dat
julle dit doen en nie jul hart en jul oë navolg waar julle agter aan
hoereer nie,

<span id="an_15:40">15:40</span> sodat julle aan al my gebooie mag dink
en dit doen, en aan julle God heilig mag wees.

<span id="an_15:41">15:41</span> Ek is die HERE julle God wat julle uit
Egipteland uitgelei het om vir julle 'n God te wees. Ek is die HERE
julle God.

<span id="an_16:1">16:1</span> En Korag, die seun van Jishar, die seun
van Kehat, die seun van Levi, saam met Datan en Abíram, seuns van Elíab,
en On, die seun van Pelet, seuns van Ruben, het manne geneem,

<span id="an_16:2">16:2</span> en hulle het opgestaan voor die oë van
Moses saam met twee honderd en vyftig man uit die kinders van Israel,
owerstes van die vergadering, manne wat opgeroep was vir die
volksvergadering, manne van naam.

<span id="an_16:3">16:3</span> En hulle het bymekaargekom teen Moses en
Aäron en aan hulle gesê: Dit is nou genoeg; want die hele vergadering,
hulle almal, is heilig; en die HERE is in hulle midde! Waarom verhef
julle jul dan oor die vergadering van die HERE?

<span id="an_16:4">16:4</span> Toe Moses dit hoor, het hy op sy aangesig
geval;

<span id="an_16:5">16:5</span> en hy het met Korag en sy hele bende
gespreek en gesê: Môre vroeg, dan sal die HERE bekend maak wie Hom
toebehoort en wie die heilige is, en wie Hy na Hom laat nader kom: wie
Hy uitkies, sal Hy na Hom laat nader kom.

<span id="an_16:6">16:6</span> Doen dit: Neem vir julle vuurpanne, Korag
en sy hele bende,

<span id="an_16:7">16:7</span> en gooi daar môre vuur in en lê daar
reukwerk op voor die aangesig van die HERE; dan sal die man wat die HERE
uitkies, die heilige wees. Dit is nou genoeg, kinders van Levi!

<span id="an_16:8">16:8</span> Verder het Moses vir Korag gesê: Luister
tog, kinders van Levi!

<span id="an_16:9">16:9</span> Is dit julle nie genoeg dat die God van
Israel julle uit die vergadering van Israel afgeskei het om julle na Hom
te laat nader kom, om die dienswerk van die HERE se tabernakel te verrig
en te staan voor die vergadering om hulle te dien nie,

<span id="an_16:10">16:10</span> en Hy jou laat nader kom het en al jou
broers, die kinders van Levi, saam met jou--dat julle nou ook die
priesteramp begeer?

<span id="an_16:11">16:11</span> Daarom, jy en jou hele bende is mense
wat teen die HERE vergader; want Aäron, wat is hy, dat julle teen hom
murmureer?

<span id="an_16:12">16:12</span> En Moses het gestuur om Datan en
Abíram, die seuns van Elíab, te laat roep; maar hulle het gesê: Ons sal
nie opkom nie.

<span id="an_16:13">16:13</span> Is dit nie genoeg dat jy ons uit 'n
land wat oorloop van melk en heuning laat optrek het om ons in die
woestyn om te bring, dat jy ook gedurig oor ons die baas wil speel nie?

<span id="an_16:14">16:14</span> Ook het jy ons nie gebring in 'n land
wat oorloop van melk en heuning en aan ons geen lande en wingerde as
erfdeel gegee nie. Wil jy die oë van hierdie manne uitgrawe? Ons sal nie
opkom nie.

<span id="an_16:15">16:15</span> Toe het Moses baie kwaad geword, en hy
het aan die HERE gesê: Sien hulle offer nie aan nie. Ek het nie een esel
van hulle geneem en nie een van hulle kwaad aangedoen nie.

<span id="an_16:16">16:16</span> Verder het Moses vir Korag gesê: Jy en
jou hele bende, sorg dat julle môre voor die aangesig van die HERE is,
jy en hulle en Aäron.

<span id="an_16:17">16:17</span> En neem julle elkeen sy vuurpan en gooi
daar reukwerk op, en bring voor die aangesig van die HERE elkeen sy
vuurpan, twee honderd en vyftig vuurpanne, ook jy en Aäron elkeen sy
vuurpan.

<span id="an_16:18">16:18</span> Toe het hulle elkeen sy vuurpan geneem
en daar vuur op gegooi en reukwerk op gelê; en hulle het gaan staan by
die ingang van die tent van samekoms, ook Moses en Aäron.

<span id="an_16:19">16:19</span> En Korag het die hele vergadering teen
hulle bymekaar laat kom by die ingang van die tent van samekoms. Toe
verskyn die heerlikheid van die HERE aan die hele vergadering.

<span id="an_16:20">16:20</span> En die HERE het met Moses en Aäron
gespreek en gesê:

<span id="an_16:21">16:21</span> Skei julle af van hierdie vergadering,
en Ek sal hulle in 'n oomblik verteer.

<span id="an_16:22">16:22</span> Maar hulle het op hul aangesig geval en
gesê: o God, God van die geeste van alle vlees! Sal een man sondig en U
op die hele vergadering toornig word?

<span id="an_16:23">16:23</span> En die Here het met Moses gespreek en
gesê:

<span id="an_16:24">16:24</span> Spreek met die vergadering en sê: Maak
dat julle wegkom rondom die woning van Korag, Datan en Abíram!

<span id="an_16:25">16:25</span> Toe het Moses opgestaan en na Datan en
Abíram gegaan, en die oudstes van Israel het agter hom aan gegaan.

<span id="an_16:26">16:26</span> Daarop het hy die vergadering
toegespreek en gesê: Verwyder julle tog van die tente van hierdie
goddelose manne en raak nie aan iets wat aan hulle behoort nie, dat
julle nie weens al hulle sondes omkom nie.

<span id="an_16:27">16:27</span> En hulle het gemaak dat hulle wegkom
rondom die woning van Korag, Datan en Abíram; maar Datan en Abíram het
uitgekom en gaan staan by die deur van hulle tente saam met hulle vroue
en seuns en kindertjies.

<span id="an_16:28">16:28</span> Toe sê Moses: Hieraan sal julle weet
dat die HERE my gestuur het om al hierdie werke te doen, dat hulle nie
uit my eie hart is nie:

<span id="an_16:29">16:29</span> as hierdie mense sterwe soos alle mense
sterwe en met die besoeking van alle mense besoek word, dan het die HERE
my nie gestuur nie.

<span id="an_16:30">16:30</span> Maar as die HERE iets nuuts skep en die
grond sy mond oopmaak en hulle verslind met alles wat aan hulle behoort,
en hulle lewendig na die doderyk afdaal, dan sal julle weet dat hierdie
manne die HERE verag het.

<span id="an_16:31">16:31</span> En toe hy al hierdie woorde klaar
gespreek het, skeur die grond wat onder hulle was,

<span id="an_16:32">16:32</span> en die aarde het sy mond oopgemaak en
hulle verslind saam met hul huisgesinne en al die mense wat aan Korag
behoort het en al die goed.

<span id="an_16:33">16:33</span> So het hulle dan met alles wat hulle
s'n was, lewendig na die doderyk afgedaal; en die aarde het hulle
oordek, en hulle het omgekom uit die vergadering.

<span id="an_16:34">16:34</span> En die hele Israel wat rondom hulle
was, het gevlug vir hulle geroep; want hulle het gesê: Dalk verslind die
aarde ons!

<span id="an_16:35">16:35</span> Toe het 'n vuur van die HERE uitgegaan
en die twee honderd en vyftig man verteer wat die reukwerk gebring het.

<span id="an_16:36">16:36</span> En die HERE het met Moses gespreek en
gesê:

<span id="an_16:37">16:37</span> Sê aan Eleásar, die seun van die
priester Aäron, dat hy die vuurpanne uit die brand moet wegneem en die
vuur ver weg moet strooi; want hulle is heilig--

<span id="an_16:38">16:38</span> naamlik die vuurpanne van die wat
gesondig het ten koste van hulle lewe; en daarvan moet dun plate geslaan
word as 'n oortreksel vir die altaar. Want hulle het dié voor die
aangesig van die HERE gebring--daarom is hulle heilig; en hulle sal vir
die kinders van Israel 'n teken wees.

<span id="an_16:39">16:39</span> Toe het die priester Eleásar die
kopervuurpanne geneem wat die mense wat verbrand is, gebring het, en
hulle het dit plat geslaan as 'n oortreksel vir die altaar--

<span id="an_16:40">16:40</span> 'n aandenking vir die kinders van
Israel, sodat 'n onbevoegde wat nie uit die nageslag van Aäron is nie,
nie sal nader kom om reukwerk voor die aangesig van die HERE aan die
brand te steek nie; sodat hy nie word soos Korag en sy bende nie, soos
die HERE aan hom deur die diens van Moses gesê het.

<span id="an_16:41">16:41</span> Maar die volgende dag het die hele
vergadering van die kinders van Israel teen Moses en Aäron gemurmureer
en gesê: Júlle het die volk van die HERE gedood.

<span id="an_16:42">16:42</span> En terwyl die vergadering teen Moses en
Aäron bymekaarkom, het hulle hul na die tent van samekoms gedraai, en
meteens het die wolk dit oordek en die heerlikheid van die HERE het
verskyn.

<span id="an_16:43">16:43</span> En toe Moses en Aäron tot voor die tent
van samekoms kom,

<span id="an_16:44">16:44</span> het die HERE met Moses gespreek en
gesê:

<span id="an_16:45">16:45</span> Trek julle terug uit hierdie
vergadering, dat Ek hulle in 'n oomblik kan verteer. Toe val hulle op
hul aangesig,

<span id="an_16:46">16:46</span> en Moses sê vir Aäron: Neem die vuurpan
en gooi vuur van die altaar daarin en lê reukwerk daarop, en bring dit
gou na die vergadering en doen versoening vir hulle; want die toorn het
van die HERE se aangesig uitgegaan, die plaag het begin!

<span id="an_16:47">16:47</span> Toe neem Aäron dit soos Moses gespreek
het en hardloop onder die vergadering in, en kyk, die plaag het al onder
die volk begin! En hy het die reukwerk daarop gelê en versoening gedoen
vir die volk.

<span id="an_16:48">16:48</span> En terwyl hy tussen die dooies en die
lewendes staan, het die plaag opgehou.

<span id="an_16:49">16:49</span> En die wat deur die plaag gesterf het,
was veertien duisend sewe honderd, buiten die wat gesterf het om Korag
se ontwil.

<span id="an_16:50">16:50</span> Daarop gaan Aäron na Moses terug by die
ingang van die tent van samekoms; en die plaag is gestuit.

<span id="an_17:1">17:1</span> Daarna het die HERE met Moses gespreek en
gesê:

<span id="an_17:2">17:2</span> Spreek met die kinders van Israel en neem
van hulle vir elke stam 'n staf, van al hulle owerstes volgens hulle
stamme, twaalf stawe; elkeen se naam moet jy skrywe op sy staf.

<span id="an_17:3">17:3</span> En Aäron se naam moet jy skrywe op die
staf van Levi; want een staf moet daar wees vir hulle stamhoof.

<span id="an_17:4">17:4</span> En jy moet hulle wegsit in die tent van
samekoms voor die Getuienis waar Ek met julle saamkom.

<span id="an_17:5">17:5</span> En die staf van die man wat Ek uitkies,
sal bloei; en Ek sal die murmureringe van die kinders van Israel wat
hulle teen julle murmureer, stilmaak teenoor My.

<span id="an_17:6">17:6</span> Daarop het Moses met die kinders van
Israel gespreek; en al hulle owerstes het hom 'n staf gegee, vir elke
owerste een volgens hulle stamme, twaalf stawe. Aäron se staf was ook
onder hulle stawe.

<span id="an_17:7">17:7</span> En Moses het die stawe voor die aangesig
van die HERE in die tent van die Getuienis neergesit.

<span id="an_17:8">17:8</span> En toe Moses die volgende dag in die tent
van die Getuienis ingaan, kyk, daar het die staf van Aäron, vir die huis
van Levi, gebloei: dit het bloeisels laat uitspruit en blomme laat
oopgaan en amandels laat ryp word!

<span id="an_17:9">17:9</span> Toe bring Moses al die stawe wat voor die
aangesig van die HERE was, na al die kinders van Israel toe uit; en
hulle het dit gesien en elkeen sy staf geneem.

<span id="an_17:10">17:10</span> Daarop het die HERE vir Moses gesê:
Bring die staf van Aäron terug voor die Getuienis om dit te bewaar as
teken vir die wederstrewiges, en bevry My eindelik van hulle
murmureringe, dat hulle nie sterwe nie.

<span id="an_17:11">17:11</span> En Moses het dit gedoen; soos die HERE
hom beveel het, so het hy gedoen.

<span id="an_17:12">17:12</span> Toe het die kinders van Israel met
Moses gespreek en gesê: Kyk, ons sterwe, ons vergaan, ons almal vergaan!

<span id="an_17:13">17:13</span> Elkeen wat enigsins nader kom na die
tabernakel van die HERE, sal sterwe. Is ons dan geheel en al daarvoor
bestemd om weg te sterwe?

<span id="an_18:1">18:1</span> En die HERE het vir Aäron gesê: Jy en jou
seuns en die huis van jou vader saam met jou moet die ongeregtigheid met
betrekking tot die heiligdom dra; en jy en jou seuns saam met jou moet
die ongeregtigheid met betrekking tot julle priesteramp dra.

<span id="an_18:2">18:2</span> En laat ook jou broers, die stam van
Levi, die stam van jou vader, saam met jou nader kom, dat hulle by jou
kan aansluit en jou dien, terwyl jy en jou seuns saam met jou voor die
tent van die Getuienis is.

<span id="an_18:3">18:3</span> En hulle moet jou diens waarneem en die
diens van die hele tent; maar naby die voorwerpe van die heiligdom en
naby die altaar mag hulle nie kom nie, dat hulle nie sterwe, hulle sowel
as julle nie.

<span id="an_18:4">18:4</span> Maar hulle moet by jou aansluit en die
diens van die tent van samekoms waarneem: al die dienswerk van die tent;
en 'n onbevoegde mag nie na julle toe aankom nie.

<span id="an_18:5">18:5</span> En julle moet die diens van die heiligdom
en die diens van die altaar waarneem, sodat daar verder geen toorn oor
die kinders van Israel kom nie.

<span id="an_18:6">18:6</span> Want Ek self het julle broers, die
Leviete, onder die kinders van Israel uit geneem as 'n geskenk vir
julle, mense wat aan die HERE gegee is om die dienswerk van die tent van
samekoms te verrig.

<span id="an_18:7">18:7</span> Maar jy en jou seuns saam met jou moet
julle priesteramp waarneem met betrekking tot al die sake van die altaar
en van wat binnekant die voorhangsel is, en julle moet daar diens
verrig. As 'n dienswerk wat geskenk word, gee Ek julle die priesteramp;
en die onbevoegde wat naby kom, moet gedood word.

<span id="an_18:8">18:8</span> Verder het die HERE met Aäron gespreek:
Ek self het jou die diens van my offergawes gegee; wat betref al die
heilige gawes van die kinders van Israel, aan jou gee Ek dit as aandeel
en aan jou seuns as ewige insetting.

<span id="an_18:9">18:9</span> Van die hoogheilige gawes, met
uitsondering van wat verbrand word, moet dít joue wees: al hulle offers,
naamlik elke spysoffer en elke sondoffer en elke skuldoffer van hulle,
wat hulle My bring--as iets hoogheiligs moet dit vir jou en jou seuns
wees.

<span id="an_18:10">18:10</span> In 'n hoogheilige plek moet jy dit eet;
almal wat manlik is, mag dit eet; heilig moet dit vir jou wees.

<span id="an_18:11">18:11</span> Dit moet ook joue wees: die offergawe
van hulle geskenke, van al die beweegoffers van die kinders van Israel;
Ek gee dit aan jou en jou seuns en jou dogters saam met jou as 'n ewige
insetting. Elkeen wat rein is in jou huis, mag dit eet.

<span id="an_18:12">18:12</span> Al die beste van die olie en al die
beste van die mos en die koring, die eerste daarvan wat hulle aan die
HERE gee, dit gee Ek aan jou.

<span id="an_18:13">18:13</span> Die eerstelinge van alles wat in hulle
land is, wat hulle aan die HERE bring, moet joue wees. Elkeen wat rein
is in jou huis, mag dit eet.

<span id="an_18:14">18:14</span> Alles wat onder die ban is in Israel,
moet joue wees.

<span id="an_18:15">18:15</span> Alles wat die moederskoot open--alle
vlees wat hulle vir die HERE aanbring, mense en diere--moet joue wees;
maar die eersgeborenes van mense moet jy sekerlik loskoop; ook moet jy
die eersgeborenes van onrein diere loskoop.

<span id="an_18:16">18:16</span> En wat die loskoping daarvan aangaan:
vanaf 'n maand oud moet jy loskoop, volgens jou skatting, vir 'n geldsom
van vyf sikkels volgens die sikkel van die heiligdom; dit is twintig
gera.

<span id="an_18:17">18:17</span> Maar die eersgeborene van 'n bees of
die eersgeborene van 'n skaap of die eersgeborene van 'n bok moet jy nie
loskoop nie; heilig is hulle; hulle bloed moet jy uitgooi teen die
altaar en hulle vet aan die brand steek as 'n vuuroffer van lieflike
geur aan die HERE.

<span id="an_18:18">18:18</span> En hulle vleis moet joue wees; soos die
bors van die beweegoffer en die regterboud moet dit joue wees.

<span id="an_18:19">18:19</span> Al die offergawes van die heilige dinge
wat die kinders van Israel aan die HERE afgee, gee Ek aan jou en jou
seuns en jou dogters saam met jou as 'n ewige insetting. Dit is 'n ewige
soutverbond voor die aangesig van die HERE, vir jou en jou nageslag saam
met jou.

<span id="an_18:20">18:20</span> Ook het die HERE vir Aäron gesê: Jy sal
in hulle land nie erwe nie, en jy sal geen deel onder hulle hê nie. Ek
is jou deel en jou erfenis onder die kinders van Israel.

<span id="an_18:21">18:21</span> En kyk, Ek gee aan die kinders van Levi
al die tiendes in Israel as erfdeel vir hulle dienswerk wat hulle
verrig, die dienswerk van die tent van samekoms.

<span id="an_18:22">18:22</span> En die kinders van Israel moet nie meer
nader kom na die tent van samekoms om sonde op hulle te laai sodat hulle
sterwe nie.

<span id="an_18:23">18:23</span> Maar die Leviete, dié moet die
dienswerk by die tent van samekoms verrig, en húlle moet hul
ongeregtigheid dra--'n ewige insetting in julle geslagte. En onder die
kinders van Israel moet hulle geen erfdeel kry nie.

<span id="an_18:24">18:24</span> Want die tiendes van die kinders van
Israel wat hulle aan die HERE as offergawe afgee, gee Ek aan die Leviete
as erfdeel. Daarom het Ek aangaande hulle gesê: Hulle moet onder die
kinders van Israel geen erfdeel kry nie.

<span id="an_18:25">18:25</span> En die HERE het met Moses gespreek en
gesê:

<span id="an_18:26">18:26</span> Jy moet ook met die Leviete spreek en
aan hulle sê: As julle van die kinders van Israel die tiendes neem wat
Ek aan julle van hulle as jul erfdeel gegee het, moet julle daarvan 'n
offergawe aan die HERE afgee, 'n tiende van die tiende.

<span id="an_18:27">18:27</span> En julle offergawe sal vir julle
gereken word soos koring van die dorsvloer af en soos die volle opbrings
uit die parskuip.

<span id="an_18:28">18:28</span> Só moet julle ook 'n offergawe aan die
HERE afgee van al julle tiendes wat julle van die kinders van Israel
neem, en julle moet daarvan die offergawe aan die HERE aan die priester
Aäron gee.

<span id="an_18:29">18:29</span> Van al jul gawes moet julle die hele
offergawe aan die HERE afgee, van al die beste daarvan, as die heilige
gawe wat daarvan moet afgaan.

<span id="an_18:30">18:30</span> Jy moet dan vir hulle sê: As julle die
beste daarvan afgee, sal dit vir die Leviete gereken word as opbrings
van die dorsvloer en as opbrings van die parskuip.

<span id="an_18:31">18:31</span> En julle mag dit op enige plek eet,
julle en jul huisgesin; want dit is vir julle 'n loon vir jul dienswerk
by die tent van samekoms.

<span id="an_18:32">18:32</span> En julle sal daarby geen sonde op julle
laai as julle die beste deel daarvan afgee nie; en julle mag die heilige
gawes van die kinders van Israel nie ontheilig nie, sodat julle nie
sterwe nie.

<span id="an_19:1">19:1</span> Verder het die HERE met Moses en Aäron
gespreek en gesê:

<span id="an_19:2">19:2</span> Dit is die wetsinsetting wat die HERE
beveel het deur te sê: Spreek met die kinders van Israel dat hulle vir
jou 'n rooi koei sonder gebrek bring waar geen liggaamsgebrek aan is,
waarop geen juk gekom het nie.

<span id="an_19:3">19:3</span> En julle moet haar aan die priester
Eleásar gee, en hulle moet haar buitekant die laer uitbring en voor hom
slag.

<span id="an_19:4">19:4</span> En die priester Eleásar moet van haar
bloed met sy vinger neem en van haar bloed sewe maal in die rigting van
die voorkant van die tent van samekoms sprinkel.

<span id="an_19:5">19:5</span> Daarna moet hulle die koei voor sy oë
verbrand; haar vel en haar vleis en haar bloed, saam met haar mis, moet
hulle verbrand.

<span id="an_19:6">19:6</span> En die priester moet sederhout en hisop
en skarlakendraad neem en dit binne-in die brand van die koei gooi.

<span id="an_19:7">19:7</span> Dan moet die priester sy klere was en sy
liggaam in die water bad, en daarna mag hy in die laer kom; en die
priester sal tot die aand toe onrein wees.

<span id="an_19:8">19:8</span> Ook die een wat haar verbrand het, moet
sy klere in die water was en sy liggaam in die water bad, en hy sal tot
die aand toe onrein wees.

<span id="an_19:9">19:9</span> En 'n rein man moet die as van die koei
bymekaarmaak en buitekant die laer op 'n rein plek neersit, en dit moet
vir die vergadering van die kinders van Israel bewaar word vir die
reinigingswater: dit is 'n sondoffer.

<span id="an_19:10">19:10</span> En die een wat die as van die koei
bymekaargemaak het, moet sy klere was en sal tot die aand toe onrein
wees. En dit moet vir die kinders van Israel en vir die vreemdeling wat
onder hulle vertoef, 'n ewige insetting wees.

<span id="an_19:11">19:11</span> Die een wat aan 'n dooie, enige lyk van
'n mens, raak, hy sal sewe dae lank onrein wees.

<span id="an_19:12">19:12</span> Op die derde dag en op die sewende dag
moet hy hom daarmee ontsondig--dan sal hy rein wees; maar as hy hom op
die derde dag en op die sewende dag nie ontsondig nie, sal hy nie rein
wees nie.

<span id="an_19:13">19:13</span> Elkeen wat aan 'n dooie raak, aan die
lyk van 'n mens wat gesterf het, en hom nie ontsondig nie, verontreinig
die tabernakel van die HERE, en dié siel moet uit Israel uitgeroei word.
Omdat geen reinigingswater op hom uitgegooi is nie, sal hy onrein
wees;sy onreinheid is nog aan hom.

<span id="an_19:14">19:14</span> Dit is die wet: As iemand in 'n tent
sterwe, sal elkeen wat in die tent kom en al wat in die tent is, sewe
dae lank onrein wees.

<span id="an_19:15">19:15</span> Ook al die oop goed wat nie met 'n
deksel toegebind word nie, is onrein.

<span id="an_19:16">19:16</span> En elkeen wat in die oop veld aan
iemand raak wat deur die swaard verslaan is, of aan 'n dooie of aan 'n
mens se doodsbeen of aan 'n graf, sal sewe dae lank onrein wees.

<span id="an_19:17">19:17</span> Vir die onreine moet hulle dan van die
as neem van die sondoffer wat verbrand is, en daar vars water in 'n pot
op gooi;

<span id="an_19:18">19:18</span> en 'n rein man moet hisop neem en dit
in die water insteek en op die tent sprinkel en op al die goed en op die
persone wat daar gewees het; ook op hom wat aan 'n doodsbeen of aan een
wat verslaan is, of aan 'n dooie of aan 'n graf geraak het.

<span id="an_19:19">19:19</span> En die reine moet die onreine op die
derde en op die sewende dag besprinkel en hom op die sewende dag
ontsondig. Dan moet hy sy klere was en hom in die water bad, en in die
aand sal hy rein wees.

<span id="an_19:20">19:20</span> Maar as iemand onrein word en hom nie
ontsondig nie, dan moet dié siel uitgeroei word uit die vergadering,
want hy het die heiligdom van die HERE verontreinig: reinigingswater is
op hom nie uitgegooi nie, hy is onrein.

<span id="an_19:21">19:21</span> En dit moet vir hulle 'n ewige
insetting wees. En die een wat die reinigingswater sprinkel, moet sy
klere was; en die een wat aan die reinigingswater raak, sal tot die aand
toe onrein wees.

<span id="an_19:22">19:22</span> Ja, alles waar die onreine aan raak,
sal onrein wees; en die persoon wat aan hom raak, sal tot die aand toe
onrein wees.

<span id="an_20:1">20:1</span> En toe die kinders van Israel, die hele
vergadering, in die woestyn Sin kom, in die eerste maand, het die volk
in Kades gebly. En Mirjam het daar gesterwe en is daar begrawe.

<span id="an_20:2">20:2</span> En daar was geen water vir die
vergadering nie. Toe het hulle teen Moses en Aäron saamgekom.

<span id="an_20:3">20:3</span> En die volk het met Moses getwis, en
hulle het gespreek en gesê: Ag, het ons tog maar gesterwe toe ons broers
voor die aangesig van die HERE gesterf het!

<span id="an_20:4">20:4</span> En waarom het julle die vergadering van
die HERE in hierdie woestyn gebring, dat ons en ons vee daar sou sterwe?

<span id="an_20:5">20:5</span> En waarom het julle ons uit Egipte laat
optrek om ons in hierdie slegte plek te bring? Dit is geen plek van
graan of van vye of van wingerdstokke of van granate nie; ook is daar
geen water om te drink nie.

<span id="an_20:6">20:6</span> Daarop gaan Moses en Aäron van die
vergadering af weg na die ingang van die tent van samekoms, en hulle het
op hul aangesig geval; toe verskyn die heerlikheid van die HERE aan
hulle.

<span id="an_20:7">20:7</span> En die HERE het met Moses gespreek en
gesê:

<span id="an_20:8">20:8</span> Neem die staf en laat die vergadering
byeenkom, jy en jou broer Aäron, en spreek julle die rots aan voor hulle
oë; dan sal hy sy water gee. So moet jy dan vir hulle water uit die rots
laat vloei en die vergadering en hulle vee laat drink.

<span id="an_20:9">20:9</span> Toe neem Moses die staf voor die aangesig
van die HERE weg soos Hy hom beveel het.

<span id="an_20:10">20:10</span> En Moses en Aäron het die vergadering
voor die rots laat byeenkom, en hy het vir hulle gesê: Hoor tog, julle
wederstrewiges, moet ons vir julle water uit hierdie rots laat vloei?

<span id="an_20:11">20:11</span> Daarop tel Moses sy hand op en hy slaan
die rots twee maal met sy staf; en daar het baie water uitgekom, sodat
die vergadering gedrink het en hulle vee.

<span id="an_20:12">20:12</span> Toe sê die HERE vir Moses en Aäron:
Omdat julle in My nie geglo het om My voor die oë van die kinders van
Israel te heilig nie, daarom sal julle hierdie vergadering nie in die
land inbring wat Ek aan hulle gegee het nie.

<span id="an_20:13">20:13</span> Dit is die waters van Mériba waar die
kinders van Israel met die HERE getwis het en Hy Hom onder hulle as die
Heilige laat ken het.

<span id="an_20:14">20:14</span> Daarna het Moses uit Kades boodskappers
na die koning van Edom gestuur: So sê jou broer Israel: Jy weet self al
die moeilikheid wat ons oorgekom het.

<span id="an_20:15">20:15</span> Ons vaders het na Egipte afgetrek, en
ons het baie dae in Egipte gewoon, en die Egiptenaars het ons en ons
vaders sleg behandel.

<span id="an_20:16">20:16</span> Toe het ons die HERE aangeroep, en Hy
het ons stem gehoor: Hy het 'n Engel gestuur en ons uit Egipte uitgelei.
Hier is ons nou in Kades, 'n stad op die grens van jou grondgebied.

<span id="an_20:17">20:17</span> Laat ons tog deur jou land trek: ons
sal nie deur lande of wingerde trek nie en die water uit die putte nie
drink nie; ons sal die koningsweg hou; ons sal nie regs of links
uitdraai nie, totdat ons deur jou grondgebied getrek het.

<span id="an_20:18">20:18</span> Maar Edom antwoord hom: Jy sal deur my
nie trek nie, anders sal ek jou met die swaard tegemoettrek.

<span id="an_20:19">20:19</span> Toe sê die kinders van Israel vir hom:
Ons sal met die grootpad trek, en as ons van jou water drink, ek en my
vee, gee ek die prys daarvoor. Laat my net te voet deurtrek--verder niks
nie.

<span id="an_20:20">20:20</span> Maar hy antwoord: Jy sal nie deurtrek
nie. En Edom het uitgetrek hom tegemoet met baie manskappe en met 'n
sterk hand.

<span id="an_20:21">20:21</span> So het Edom dan geweier om Israel toe
te laat om deur sy grondgebied te trek. Daarop het Israel van hom af
weggedraai.

<span id="an_20:22">20:22</span> En die kinders van Israel, die hele
vergadering, het van Kades af weggetrek en by die berg Hor gekom.

<span id="an_20:23">20:23</span> En die HERE het met Moses en Aäron by
die berg Hor, op die grens van die land Edom, gespreek en gesê:

<span id="an_20:24">20:24</span> Aäron sal by sy volksgenote versamel
word, want hy mag nie kom in die land wat Ek aan die kinders van Israel
gegee het nie, omdat julle teen my bevel wederstrewig was by die waters
van Mériba.

<span id="an_20:25">20:25</span> Neem Aäron en sy seun Eleásar, en laat
hulle op die berg Hor opklim;

<span id="an_20:26">20:26</span> en trek Aäron se klere uit en trek dit
sy seun Eleásar aan; en Aäron sal daar by sy volksgenote versamel word
en sterwe.

<span id="an_20:27">20:27</span> Toe het Moses gedoen soos die HERE
beveel het: hulle het op die berg Hor geklim voor die oë van die hele
vergadering.

<span id="an_20:28">20:28</span> En Moses het Aäron se klere uitgetrek
en dit sy seun Eleásar aangetrek. En Aäron het daar gesterwe op die top
van die berg, maar Moses en Eleásar het van die berg afgeklim.

<span id="an_20:29">20:29</span> En toe die hele vergadering sien dat
Aäron gesterf het, het die hele huis van Israel Aäron beween dertig dae
lank.

<span id="an_21:1">21:1</span> Toe die Kanaäniet, die koning van Arad,
wat in die Suidland gewoon het, hoor dat Israel met die pad van Atarim
kom, het hy teen Israel geveg en sommige van hulle as gevangenes
weggevoer.

<span id="an_21:2">21:2</span> Daarop het Israel aan die HERE 'n gelofte
gedoen en gesê: As U hierdie volk heeltemal in my hand gee, sal ek hulle
stede met die banvloek tref.

<span id="an_21:3">21:3</span> En die HERE het gehoor na die stem van
Israel en die Kanaäniete oorgegee. En hy het hulle en hul stede met die
banvloek getref en die plek Horma genoem.

<span id="an_21:4">21:4</span> Toe trek hulle van die berg Hor af weg op
pad na die Skelfsee om die land Edom om te trek; maar die siel van die
volk het op die pad ongeduldig geword.

<span id="an_21:5">21:5</span> En die volk het teen God en teen Moses
gespreek: Waarom het U ons uit Egipte laat optrek om in die woestyn te
sterwe? Want daar is geen brood en geen water nie, en ons siel walg van
die ellendige kos.

<span id="an_21:6">21:6</span> Toe stuur die HERE giftige slange onder
die volk wat die volk gebyt het; en baie mense uit Israel het gesterwe.

<span id="an_21:7">21:7</span> En die volk het na Moses gekom en gesê:
Ons het gesondig dat ons teen die HERE en teen u gespreek het. Bid tot
die HERE, dat Hy die slange van ons wegneem. En Moses het vir die volk
gebid.

<span id="an_21:8">21:8</span> Daarop sê die HERE aan Moses: Maak vir
jou 'n giftige slang en sit dit op 'n paal; dan sal elkeen wat gebyt is
en daarna kyk, lewe.

<span id="an_21:9">21:9</span> Toe het Moses 'n koperslang gemaak en dit
op 'n paal gesit: en as 'n slang iemand gebyt het en hy kyk na die
koperslang, het hy in die lewe gebly.

<span id="an_21:10">21:10</span> En die kinders van Israel het weggetrek
en laer opgeslaan in Obot.

<span id="an_21:11">21:11</span> Daarna het hulle weggetrek van Obot af
en laer opgeslaan in Ijje-Haäbárim in die woestyn wat oostelik aan Moab
vas lê.

<span id="an_21:12">21:12</span> Daarvandaan het hulle weggetrek en laer
opgeslaan by die spruit Sered.

<span id="an_21:13">21:13</span> Daarvandaan het hulle weggetrek en laer
opgeslaan oorkant die Arnon wat in die woestyn is en uit die grondgebied
van die Amoriete kom; want die Arnon is die grens van Moab, tussen Moab
en die Amoriete.

<span id="an_21:14">21:14</span> Daarom word gesê in die Boek van die
Oorloë van die HERE: Waheb in Sufa en die spruite, die Arnon,

<span id="an_21:15">21:15</span> en die hang van die spruite wat na die
streek van Ar afloop en leun teen die grondgebied van Moab.

<span id="an_21:16">21:16</span> En daarvandaan het hulle na Beër
getrek. Dit is die put waarvan die HERE aan Moses gesê het: Laat die
volk bymekaarkom, dat Ek vir hulle water kan gee.

<span id="an_21:17">21:17</span> Toe het Israel hierdie lied gesing:
Spring op, o put! Besing hom!

<span id="an_21:18">21:18</span> o Put wat die vorste gegrawe het, wat
die edeles van die volk gedelf het, met die septer, met hulle stawe!
--En uit die woestyn uit na Mattána toe;

<span id="an_21:19">21:19</span> en van Mattána na Naháliël; en van
Naháliël na Bamot;

<span id="an_21:20">21:20</span> en van Bamot na die dal wat in die veld
van Moab lê, by die top van Pisga, en oor die wildernis afkyk.

<span id="an_21:21">21:21</span> En Israel het boodskappers gestuur na
Sihon, die koning van die Amoriete, en gesê:

<span id="an_21:22">21:22</span> Laat my deur jou land trek. Ons sal nie
wegdraai in die lande of in die wingerde nie; ons sal die water van die
putte nie drink nie; ons sal die koningsweg hou tot ons deur jou
grondgebied getrek het.

<span id="an_21:23">21:23</span> Maar Sihon het Israel nie toegelaat om
deur sy grondgebied te trek nie; maar Sihon het al sy manskappe versamel
en uitgetrek na die woestyn, Israel tegemoet; en toe hy by Jahas kom,
het hy teen Israel geveg.

<span id="an_21:24">21:24</span> Maar Israel het hom verslaan met die
skerpte van die swaard en sy land in besit geneem van die Arnon af tot
by die Jabbok, tot by die kinders van Ammon; want die grens van die
kinders van Ammon was sterk.

<span id="an_21:25">21:25</span> So het Israel dan al hierdie stede
ingeneem, en Israel het gewoon in al die stede van die Amoriete, in
Hesbon en in al sy onderhorige plekke.

<span id="an_21:26">21:26</span> Want Hesbon was die stad van Sihon, die
koning van die Amoriete; hy het naamlik oorlog gevoer teen die vorige
koning van die Moabiete en het dié se hele land tot by die Arnon uit sy
hand geruk.

<span id="an_21:27">21:27</span> Daarom sê die spreukdigters: Kom na
Hesbon toe! Laat die stad van Sihon gebou en bevestig word!

<span id="an_21:28">21:28</span> Want 'n vuur het uitgegaan uit Hesbon,
'n vlam uit die vesting van Sihon; dit het Ar van die Moabiete verteer,
die bewoners van die hoogtes van Arnon.

<span id="an_21:29">21:29</span> Wee jou, Moab! Jy is verlore, volk van
Kamos! Hy het sy seuns prysgegee as vlugtelinge, en sy dogters in
gevangenskap, aan Sihon, die koning van die Amoriete.

<span id="an_21:30">21:30</span> Toe het ons hulle beskiet; verlore was
Hesbon tot by Dibon; en ons het verwoes tot by Nofag, met vuur tot by
Medéba.

<span id="an_21:31">21:31</span> So het Israel dan gewoon in die land
van die Amoriete.

<span id="an_21:32">21:32</span> Daarna het Moses gestuur om Jaéser te
bespied, en hulle het sy onderhorige plekke ingeneem, en hy het die
Amoriete wat daar was, uit hulle besitting verdrywe.

<span id="an_21:33">21:33</span> Toe het hulle gedraai en in die rigting
van Basan opgetrek. En Og, die koning van Basan, hy en al sy manskappe
het hulle tegemoetgetrek na Edréï om te veg.

<span id="an_21:34">21:34</span> Daarop sê die HERE vir Moses: Wees nie
bevrees vir hom nie, want Ek het hom en sy hele volk en sy land in jou
hand gegee; en jy moet met hom doen soos jy gedoen het met Sihon, die
koning van die Amoriete, wat in Hesbon gewoon het.

<span id="an_21:35">21:35</span> En hulle het hom verslaan en sy seuns
en sy hele volk, totdat daar niemand van hom oor was wat vrygeraak het
nie; en hulle het sy land in besit geneem.

<span id="an_22:1">22:1</span> Daarna het die kinders van Israel
weggetrek en laer opgeslaan in die vlaktes van Moab, oos van die Jordaan
van Jérigo.

<span id="an_22:2">22:2</span> Toe Balak, die seun van Sippor, sien
alles wat Israel die Amoriete aangedoen het,

<span id="an_22:3">22:3</span> het Moab baie bang geword vir die volk,
want hulle was talryk; en Moab het beangs geword vanweë die kinders van
Israel.

<span id="an_22:4">22:4</span> Toe sê Moab vir die oudstes van Mídian:
Nou sal hierdie menigte opeet alles wat rondom ons is, soos 'n bees die
groenigheid van die veld opeet. En Balak, die seun van Sippor, was dié
tyd koning van Moab.

<span id="an_22:5">22:5</span> Daarop het hy boodskappers gestuur na
Bíleam, die seun van Beor, in Petor wat by die Eufraat is, in die land
van die kinders van sy volk, om hom te roep en te sê: Kyk, daar het 'n
volk uit Egipte getrek; kyk, hulle het die oppervlakte van die land
oordek en staan gelaer teenoor my.

<span id="an_22:6">22:6</span> Kom dan tog nou, vervloek hierdie volk
vir my, want hulle is magtiger as ek. Miskien sal ek onder hulle 'n slag
kan slaan en hulle uit die land verdrywe. Want ek weet, die een wat jy
seën, is geseënd; en die een wat jy vervloek, is vervloek.

<span id="an_22:7">22:7</span> Toe het die oudstes van Moab en die
oudstes van Mídian gegaan met waarsêersloon by hulle en by Bíleam gekom
en hom die woorde van Balak meegedeel.

<span id="an_22:8">22:8</span> Daarop antwoord hy hulle: Bly vannag hier
oor; dan sal ek julle berig bring soos die HERE aan my sal sê. Toe het
die vorste van Moab by Bíleam gebly.

<span id="an_22:9">22:9</span> En God het na Bíleam gekom en gesê: Wie
is die manne daar by jou?

<span id="an_22:10">22:10</span> En Bíleam het God geantwoord: Balak,
die seun van Sippor, die koning van Moab, laat my weet:

<span id="an_22:11">22:11</span> Kyk, daar het 'n volk uit Egipte getrek
en hulle het die oppervlakte van die land oordek. Kom nou, vervloek
hulle vir my; miskien sal ek hulle kan beveg en hulle verdrywe.

<span id="an_22:12">22:12</span> Toe sê God vir Bíleam: Jy mag nie saam
met hulle trek nie, jy mag die volk nie vloek nie, want hulle is
geseënd.

<span id="an_22:13">22:13</span> Toe staan Bíleam die môre op, en hy sê
aan die vorste van Balak: Gaan na julle land, want die HERE het geweier
om my saam met julle te laat gaan.

<span id="an_22:14">22:14</span> En die vorste van Moab het klaargemaak
en by Balak gekom en gesê: Bíleam het geweier om saam met ons te gaan.

<span id="an_22:15">22:15</span> Daarop stuur Balak nog weer vorste wat
meer en aansienliker was as die ander;

<span id="an_22:16">22:16</span> en hulle het by Bíleam gekom en aan hom
gesê: So spreek Balak, die seun van Sippor: Laat jou tog nie terughou om
na my te kom nie.

<span id="an_22:17">22:17</span> Want ek sal jou baie hoog vereer en
alles wat jy my sê, sal ek doen; daarom kom tog, vervloek hierdie volk
vir my.

<span id="an_22:18">22:18</span> Toe antwoord Bíleam en sê aan die
dienaars van Balak: Al gee Balak my sy huis vol silwer en goud, ek kan
die bevel van die HERE my God nie oortree om klein of groot te doen nie.

<span id="an_22:19">22:19</span> Nou dan, bly julle tog ook vannag hier,
dat ek mag weet wat die HERE verder aan my sal sê.

<span id="an_22:20">22:20</span> En God het in die nag na Bíleam gekom
en aan hom gesê: As die manne gekom het om jou te roep, staan dan op,
gaan met hulle saam; maar net wat Ek jou sê, dit moet jy doen.

<span id="an_22:21">22:21</span> Toe maak Bíleam die môre klaar en saal
sy eselin op, en hy het weggetrek saam met die vorste van Moab.

<span id="an_22:22">22:22</span> Maar die toorn van God het ontvlam,
omdat hy weggetrek het; en die Engel van die HERE het gaan staan in die
pad as sy teëparty, terwyl hy op sy esel ry en sy twee dienaars by hom
was.

<span id="an_22:23">22:23</span> En die esel het die Engel van die HERE
in die pad sien staan, met sy ontblote swaard in sy hand; daarom het die
esel uit die pad uitgedraai en die veld ingeloop. Maar Bíleam het die
esel geslaan om haar na die pad te stuur.

<span id="an_22:24">22:24</span> Daarop gaan die Engel van die HERE in
'n hol pad tussen die wingerde staan--'n muur duskant en 'n muur
anderkant.

<span id="an_22:25">22:25</span> En toe die esel die Engel van die HERE
sien, druk sy haarself teen die muur en druk ook Bíleam se voet teen die
muur; daarom het hy haar weer geslaan.

<span id="an_22:26">22:26</span> En die Engel van die HERE het weer
verder gegaan en bly staan op 'n nou plek waar geen pad was om regs of
links uit te draai nie.

<span id="an_22:27">22:27</span> Toe die esel die Engel van die HERE
sien, gaan sy onder Bíleam lê. Daarop het Bíleam baie kwaad geword en
die esel met 'n stok geslaan.

<span id="an_22:28">22:28</span> Maar die HERE het die bek van die esel
geopen, en sy sê vir Bíleam: Wat het ek jou gedoen, dat jy my nou al
drie maal geslaan het?

<span id="an_22:29">22:29</span> Daarop antwoord Bíleam die esel: Omdat
jy die spot met my drywe. Was daar net 'n swaard in my hand--dan het ek
jou sekerlik doodgeslaan.

<span id="an_22:30">22:30</span> En die esel sê vir Bíleam: Is ek nie
jou esel waar jy jou lewe lank op gery het tot vandag toe nie? Was dit
ooit my gewoonte om so met jou te doen? En hy antwoord: Nee.

<span id="an_22:31">22:31</span> Toe open die HERE die oë van Bíleam,
sodat hy die Engel van die HERE in die pad sien staan met sy ontblote
swaard in sy hand, en hy het gebuig en op sy aangesig neergeval.

<span id="an_22:32">22:32</span> En die Engel van die HERE vra hom:
Waarom het jy jou esel nou al drie maal geslaan? Kyk, Ek self het
uitgegaan as 'n teëparty, want jou weg loop gevaarlik steil in my oog!

<span id="an_22:33">22:33</span> Maar die esel het My gesien en nou al
drie maal voor My uitgedraai. As sy nie voor My uitgedraai het nie--dan
het Ek jou alte seker gedood en haar laat lewe.

<span id="an_22:34">22:34</span> Toe antwoord Bíleam die Engel van die
HERE: Ek het gesondig, want ek het nie geweet dat U teenoor my in die
pad gestaan het nie. Maar nou, as dit verkeerd is in u oë, sal ek
teruggaan.

<span id="an_22:35">22:35</span> En die Engel van die HERE sê vir
Bíleam: Gaan saam met die manne, maar net die woord wat Ek jou sê, dit
moet jy spreek. So het Bíleam dan met die vorste van Balak saamgegaan.

<span id="an_22:36">22:36</span> Toe Balak hoor dat Bíleam kom, het hy
uitgetrek hom tegemoet na Ir-Moab wat by die grens van die Arnon lê, by
die uiteinde van die grondgebied.

<span id="an_22:37">22:37</span> En Balak sê vir Bíleam: Het ek nie
herhaaldelik na jou gestuur om jou te laat roep nie? Waarom het jy nie
na my gekom nie? Is ek werklik nie in staat om jou te vereer nie?

<span id="an_22:38">22:38</span> En Bíleam het Balak geantwoord: Hier
het ek na jou gekom. Is ek nou wel in staat om iets te spreek? Die woord
wat God in my mond lê, dit sal ek spreek.

<span id="an_22:39">22:39</span> Bíleam het toe saam met Balak gegaan,
en hulle het by Kirjat-Husot gekom.

<span id="an_22:40">22:40</span> En Balak het beeste en kleinvee geoffer
en daarvan aan Bíleam gestuur en aan die vorste wat by hom was.

<span id="an_22:41">22:41</span> En in die môre het Balak Bíleam geneem
en hom op die hoogtes van Baäl laat opklim vanwaar hy die kant van die
volk kon sien.

<span id="an_23:1">23:1</span> Toe sê Bíleam vir Balak: Bou vir my hier
sewe altare en berei vir my hier sewe bulle en sewe ramme.

<span id="an_23:2">23:2</span> En Balak het gedoen soos Bíleam verlang
het; en Balak en Bíleam het 'n bul en 'n ram op elke altaar geoffer.

<span id="an_23:3">23:3</span> Daarop sê Bíleam vir Balak: Bly by jou
brandoffer staan, en ek sal heengaan; miskien sal die HERE my
tegemoetkom, en wat Hy my ook al laat sien, sal ek jou bekend maak. En
hy het na 'n kaal heuwel gegaan.

<span id="an_23:4">23:4</span> En God het Bíleam tegemoetgekom, en hy
het vir Hom gesê: Sewe altare het ek reggemaak en 'n bul en 'n ram op
elke altaar geoffer.

<span id="an_23:5">23:5</span> Toe lê die HERE 'n woord in Bíleam se
mond en sê: Gaan terug na Balak, en so moet jy spreek.

<span id="an_23:6">23:6</span> En hy het na hom teruggegaan terwyl hy
daar staan by sy brandoffer, hy en al die vorste van Moab.

<span id="an_23:7">23:7</span> En hy het sy spreuk aangehef en gesê: Uit
Aram laat Balak my haal, die koning van Moab--uit die berge van die
Ooste: Kom vervloek Jakob vir my, en kom, verwens Israel.

<span id="an_23:8">23:8</span> Hoe sal ek vloek wie Gód nie vloek nie?
En hoe sal ek verwens vir wie die HERE nie verwens nie?

<span id="an_23:9">23:9</span> Want van die top van die rotse af sien ek
hom, en van die heuwels af aanskou ek hom. Kyk, 'n volk wat afgesonderd
woon en hom nie tot die nasies reken nie.

<span id="an_23:10">23:10</span> Wie het die stof van Jakob getel? En
wie, volgens getal, die vierde deel van Israel? Laat my sterwe die dood
van die opregtes, en laat my einde soos syne wees!

<span id="an_23:11">23:11</span> Toe sê Balak vir Bíleam: Wat het jy my
aangedoen? Ek het jou laat haal om my vyande te vloek, en kyk, jy het
net geseën!

<span id="an_23:12">23:12</span> En hy antwoord daarop dít: Moet ek dan
nie sorgvuldig alles spreek wat die HERE in my mond lê nie?

<span id="an_23:13">23:13</span> Daarop sê Balak vir hom: Kom tog saam
met my na 'n ander plek vanwaar jy hom kan sien--net sy kant sal jy
sien, maar heeltemal kan jy hom nie sien nie--en vervloek hom
daarvandaan vir my.

<span id="an_23:14">23:14</span> En hy het hom saamgeneem na die Veld
van die Wagte, op die top van Pisga, en sewe altare gebou en 'n bul en
'n ram op elke altaar geoffer.

<span id="an_23:15">23:15</span> Toe sê hy vir Balak: Bly hier staan by
jou brandoffer, en ek sal daar op 'n ontmoeting wag.

<span id="an_23:16">23:16</span> En die HERE het Bíleam ontmoet en 'n
woord in sy mond gelê en gesê: Gaan terug na Balak, en so moet jy
spreek.

<span id="an_23:17">23:17</span> En hy het by hom gekom terwyl hy daar
staan by sy brandoffer, en die vorste van Moab by hom. En Balak sê vir
hom: Wat het die HERE gespreek?

<span id="an_23:18">23:18</span> Toe hef hy sy spreuk aan en sê: Staan
op Balak, en hoor! Luister na my, seun van Sippor!

<span id="an_23:19">23:19</span> God is geen man dat Hy sou lieg nie; of
'n mensekind dat dit Hom sou berou nie. Sou Hy iets sê en dit nie doen
nie, of spreek en dit nie waar maak nie?

<span id="an_23:20">23:20</span> Kyk, ek het ontvang om te seën; en het
Hy geseën, dan kan ek dit nie keer nie.

<span id="an_23:21">23:21</span> 'n Mens aanskou geen ongeregtigheid in
Jakob en sien geen onheil in Israel nie. Die HERE sy God is met hom, en
die gejubel tot eer van die Koning is by hom.

<span id="an_23:22">23:22</span> God wat hulle uit Egipte uitgelei het,
is vir hulle soos die horings van 'n buffel.

<span id="an_23:23">23:23</span> Want daar is geen towery teen Jakob of
waarsêery teen Israel nie. Nou sal van Jakob en van Israel gesê word wat
God gedoen het.

<span id="an_23:24">23:24</span> Kyk, 'n volk wat opstaan soos 'n
leeuin, en soos 'n leeu verhef hy hom. Hy gaan nie lê voordat hy roof
eet en die bloed van die wat verslaan is, drink nie.

<span id="an_23:25">23:25</span> Toe sê Balak vir Bíleam: Jy moet hulle
glad nie vloek nie, en jy moet hulle glad nie seën nie.

<span id="an_23:26">23:26</span> Maar Bíleam antwoord en sê vir Balak:
Het ek nie dit met jou gespreek nie: Alles wat die HERE spreek, dit sal
ek doen?

<span id="an_23:27">23:27</span> Verder sê Balak vir Bíleam: Kom tog, ek
sal jou na 'n ander plek saamneem; miskien sal dit reg wees in die oë
van God dat jy hulle vir my daarvandaan vervloek.

<span id="an_23:28">23:28</span> Toe neem Balak Bíleam saam na die top
van Peor wat oor die wildernis afkyk.

<span id="an_23:29">23:29</span> Daarop sê Bíleam vir Balak: Bou vir my
hier sewe altare, en berei vir my hier sewe bulle en sewe ramme.

<span id="an_23:30">23:30</span> En Balak het gedoen soos Bíleam verlang
het en 'n bul en 'n ram op elke altaar geoffer.

<span id="an_24:1">24:1</span> Toe Bíleam sien dat dit goed was in die
oë van die HERE om Israel te seën, het hy hom nie soos die vorige kere
tot towery gewend nie, maar sy gesig na die woestyn gedraai.

<span id="an_24:2">24:2</span> Toe Bíleam sy oë opslaan en Israel sien
soos hy volgens sy stamme in die laer staan, het die Gees van God op hom
gekom.

<span id="an_24:3">24:3</span> En hy het sy spreuk aangehef en gesê:
Bíleam, die seun van Beor, spreek, en die man met geopende oog spreek.

<span id="an_24:4">24:4</span> Die hoorder van die woorde van God
spreek, hy wat die gesigte van die Almagtige sien, wat neerval en
geopende oë het.

<span id="an_24:5">24:5</span> Hoe mooi is jou tente, o Jakob, jou
wonings, o Israel!

<span id="an_24:6">24:6</span> Soos dale met waterlope wat hulle ver
uitstrek, soos tuine by 'n rivier, soos alewees wat die HERE geplant
het, soos seders by die water.

<span id="an_24:7">24:7</span> Water vloei uit sy emmers, en sy saad is
by baie waters. En laat sy koning hoër wees as Agag, en sy koninkryk hom
verhef!

<span id="an_24:8">24:8</span> God wat hom uit Egipte uitgelei het, is
vir hom soos die horings van 'n buffel; hy sal nasies, sy vyande,
verteer en hulle gebeente stukkend breek en met sy pyle verbrysel.

<span id="an_24:9">24:9</span> Hy buig hom, hy gaan lê soos 'n leeu en
soos 'n leeuin: wie sal hom opjaag? Geseënd is hulle wat jou seën, en
vervloek is hulle wat jou vervloek!

<span id="an_24:10">24:10</span> Toe het Balak baie kwaad geword vir
Bíleam en sy hande saamgeslaan, en Balak het aan Bíleam gesê: Ek het jou
laat roep om my vyande te vloek, en kyk, jy het nou al drie maal net
geseën!

<span id="an_24:11">24:11</span> Trek dan nou gou na jou woonplek! Ek
het gesê dat ek jou hoog sal vereer; maar kyk, die HERE het jou van
verering teruggehou.

<span id="an_24:12">24:12</span> Toe het Bíleam vir Balak gesê: Het ek
nie alreeds met jou boodskappers wat jy na my gestuur het, gespreek en
gesê nie:

<span id="an_24:13">24:13</span> Al gee Balak my sy huis vol silwer en
goud, ek kan die bevel van die HERE nie oortree om goed of kwaad uit my
eie hart te doen nie; wat die HERE spreek, dit sal ek spreek.

<span id="an_24:14">24:14</span> En nou, kyk, ek gaan na my volk toe.
Kom, ek sal jou inligting gee, wat hierdie volk jou volk sal aandoen aan
die einde van die dae.

<span id="an_24:15">24:15</span> Toe het hy sy spreuk aangehef en gesê:
Bíleam, die seun van Beor, spreek, en die man met geopende oog spreek.

<span id="an_24:16">24:16</span> Die hoorder van die woorde van God
spreek, en hy wat die wetenskap van die Allerhoogste ken, wat die
gesigte van die Almagtige sien wat neerval en geopende oë het.

<span id="an_24:17">24:17</span> Ek sien hom, maar nie nou nie, ek
aanskou hom, maar nie naby nie: 'n ster kom te voorskyn uit Jakob, en 'n
septer kom uit Israel op, en hy verbrysel die slape van die hoof van
Moab en werp al die oorlogsugtiges omver.

<span id="an_24:18">24:18</span> Ook sal Edom 'n besitting wees; en
Seïr, sy vyande, sal 'n besitting wees, maar Israel neem toe in krag.

<span id="an_24:19">24:19</span> En laat daar een uit Jakob heers en die
vrygeraaktes uit die stede vernietig.

<span id="an_24:20">24:20</span> Toe hy Amalek sien, het hy sy spreuk
aangehef en gesê: Amalek is die eersteling van die heidene, maar sy
einde is ondergang.

<span id="an_24:21">24:21</span> Toe hy die Keniete sien, het hy sy
spreuk aangehef en gesê: Jou woonplek is vas, en jou nes is gebou op die
rots.

<span id="an_24:22">24:22</span> Ewenwel sal Kain tot verwoesting wees.
Hoe lank nog? Assur sal jou as gevangene wegvoer.

<span id="an_24:23">24:23</span> Verder het hy sy spreuk aangehef en
gesê: Wee, wie sal lewe as God dít beskik?

<span id="an_24:24">24:24</span> En skepe kom van die kant van die
Kittiërs af, en hulle verneder Assur en hulle verneder Heber; en hy is
ook tot ondergang bestem.

<span id="an_24:25">24:25</span> Toe het Bíleam hom klaargemaak en
weggetrek en na sy woonplek teruggekeer. En Balak het ook sy koers
gegaan.

<span id="an_25:1">25:1</span> Toe Israel in Sittim gebly het, het die
volk begin hoereer met die dogters van die Moabiete--

<span id="an_25:2">25:2</span> dié het die volk na die offers van hulle
gode uitgenooi; en die volk het geëet en hulle neergebuig voor hulle
gode.

<span id="an_25:3">25:3</span> So het Israel hom dan gekoppel aan
Baäl-Peor, en die toorn van die HERE het teen Israel ontvlam.

<span id="an_25:4">25:4</span> Toe sê die HERE vir Moses: Neem al die
hoofde van die volk en hang die oortreders op in die volle son vir die
HERE, sodat die toorngloed van die HERE van Israel afgewend kan word.

<span id="an_25:5">25:5</span> Daarop het Moses aan die rigters in
Israel gesê: Slaan elkeen sy manne dood wat hulle aan Baäl-Peor gekoppel
het.

<span id="an_25:6">25:6</span> En daar het 'n man gekom, een uit die
kinders van Israel, en 'n Midianitiese vrou na sy volksgenote gebring,
voor die oë van Moses en voor die oë van die hele vergadering van die
kinders van Israel, terwyl hulle ween by die ingang van die tent van
samekoms.

<span id="an_25:7">25:7</span> Toe Pínehas, die seun van Eleásar, die
seun van die priester Aäron, dit sien, het hy uit die vergadering uit
opgestaan en 'n spies in sy hand geneem

<span id="an_25:8">25:8</span> en agter die Israelitiese man aan gegaan
in die tent en hulle twee deurboor, die Israelitiese man en die vrou, in
haar onderlyf. Daarna het die plaag onder die kinders van Israel
opgehou.

<span id="an_25:9">25:9</span> En die wat deur die plaag gesterf het,
was vier en twintig duisend.

<span id="an_25:10">25:10</span> Toe het die HERE met Moses gespreek en
gesê:

<span id="an_25:11">25:11</span> Pínehas, die seun van Eleásar, die seun
van die priester Aäron, het my grimmigheid van die kinders van Israel
afgewend deurdat hy my ywer onder hulle geywer het, sodat Ek die kinders
van Israel in my ywer nie verteer het nie.

<span id="an_25:12">25:12</span> Daarom spreek: Kyk, Ek sluit met hom my
vredeverbond,

<span id="an_25:13">25:13</span> en dit sal vir hom en sy nageslag ná
hom die verbond van ewige priesterskap wees, omdat hy vir sy God geywer
en versoening vir die kinders van Israel gedoen het.

<span id="an_25:14">25:14</span> En die naam van die Israelitiese man
wat verslaan is, wat saam met die Midianitiese vrou verslaan is, was
Simri, die seun van Salu, owerste van 'n familie van die Simeoniete.

<span id="an_25:15">25:15</span> En die naam van die Midianitiese vrou
wat verslaan is, was Kosbi, die dogter van Sur. Hy was stamhoof van 'n
familie in Mídian.

<span id="an_25:16">25:16</span> Verder het die HERE met Moses gespreek
en gesê:

<span id="an_25:17">25:17</span> Behandel die Midianiete as vyand en
verslaan hulle,

<span id="an_25:18">25:18</span> want hulle het julle as vyand behandel
deur hulle liste wat hulle teen julle bedink het in die saak van Peor en
in die saak van Kosbi, die dogter van die vors van Mídian, hulle
landgenoot, wat op die dag van die plaag weens Peor verslaan is.

<span id="an_26:1">26:1</span> En ná die plaag het die HERE met Moses en
met Eleásar, die seun van die priester Aäron, gespreek en gesê:

<span id="an_26:2">26:2</span> Neem julle die volle getal van die hele
vergadering van die kinders van Israel op, van twintig jaar oud en
daarbo, volgens hulle families, almal wat op kommando moet uittrek in
Israel.

<span id="an_26:3">26:3</span> En Moses en die priester Eleásar het
hulle toegespreek in die vlaktes van Moab, by die Jordaan van Jérigo, en
gesê:

<span id="an_26:4">26:4</span> Laat hulle opneem van twintig jaar oud en
daarbo, soos die HERE Moses beveel het. En die kinders van Israel wat
uit Egipteland uitgetrek het, was:

<span id="an_26:5">26:5</span> Ruben, die eersgeborene van Israel; die
seuns van Ruben was: van Henog die geslag van die Henogiete; van Pallu
die geslag van die Palluïete;

<span id="an_26:6">26:6</span> van Hesron die geslag van die Hesroniete;
van Karmi die geslag van die Karmiete.

<span id="an_26:7">26:7</span> Dit is die geslagte van die Rubeniete; en
hulle geteldes was drie en veertig duisend sewe honderd en dertig.

<span id="an_26:8">26:8</span> En die seuns van Pallu was: Elíab;

<span id="an_26:9">26:9</span> en die seuns van Elíab was: Némuel en
Datan en Abíram. Dit is Datan en Abíram wat na die vergadering opgeroep
was, wat getwis het teen Moses en Aäron in die bende van Korag toe daar
teen die HERE getwis is.

<span id="an_26:10">26:10</span> En die aarde het sy mond oopgemaak en
hulle verslind, saam met Korag, toe die bende gesterf het deurdat die
vuur die twee honderd en vyftig man verteer het; en hulle het tot 'n
teken geword.

<span id="an_26:11">26:11</span> Maar die seuns van Korag het nie
gesterf nie.

<span id="an_26:12">26:12</span> Die seuns van Símeon volgens hulle
geslagte: van Némuel die geslag van die Nemueliete; van Jamin die geslag
van die Jaminiete; van Jagin die geslag van die Jaginiete;

<span id="an_26:13">26:13</span> van Serag die geslag van die Sargiete;
van Saul die geslag van die Sauliete.

<span id="an_26:14">26:14</span> Dit is die geslagte van die Simeoniete,
twee en twintig duisend twee honderd.

<span id="an_26:15">26:15</span> Die seuns van Gad volgens hulle
geslagte: van Sefon die geslag van die Sefoniete; van Haggi die geslag
van die Haggiete; van Suni die geslag van die Suniete;

<span id="an_26:16">26:16</span> van Osni die geslag van die Osniete;
van Eri die geslag van die Eriete;

<span id="an_26:17">26:17</span> van Arod die geslag van die Arodiete;
van Areëli die geslag van die Areëliete.

<span id="an_26:18">26:18</span> Dit is die geslagte van die seuns van
Gad volgens hulle geteldes, veertig duisend vyf honderd.

<span id="an_26:19">26:19</span> Die seuns van Juda was: Er en Onan;
maar Er en Onan het gesterwe in die land Kanaän.

<span id="an_26:20">26:20</span> En die seuns van Juda volgens hulle
geslagte: van Sela die geslag van die Selaniete; van Peres die geslag
van die Parsiete; van Serag die geslag van die Sargiete.

<span id="an_26:21">26:21</span> En die seuns van Peres: van Hesron die
geslag van die Hesroniete; van Hamul die geslag van die Hamuliete.

<span id="an_26:22">26:22</span> Dit is die geslagte van Juda volgens
hulle geteldes, ses en sewentig duisend vyf honderd.

<span id="an_26:23">26:23</span> Die seuns van Issaskar volgens hulle
geslagte: van Tola die geslag van die Tolaïete; van Puwa die geslag van
die Puniete;

<span id="an_26:24">26:24</span> van Jasub die geslag van die Jasubiete;
van Simron die geslag van die Simroniete.

<span id="an_26:25">26:25</span> Dit is die geslagte van Issaskar
volgens hulle geteldes, vier en sestig duisend drie honderd.

<span id="an_26:26">26:26</span> Die seuns van Sébulon volgens hulle
geslagte: van Sered die geslag van die Sardiete; van Elon die geslag van
die Eloniete; van Jágleël die geslag van die Jagleëliete.

<span id="an_26:27">26:27</span> Dit is die geslagte van die Sebuloniete
volgens hulle geteldes, sestig duisend vyf honderd.

<span id="an_26:28">26:28</span> Die seuns van Josef volgens hulle
geslagte was: Manasse en Efraim.

<span id="an_26:29">26:29</span> Die seuns van Manasse: van Magir die
geslag van die Magiriete. En Magir was die vader van Gílead; van Gílead
die geslag van die Gileadiete.

<span id="an_26:30">26:30</span> Dit is die seuns van Gílead: van Jeser
die geslag van die Jesriete; van Helek die geslag van die Helkiete;

<span id="an_26:31">26:31</span> en van Asriël die geslag van die
Asriëliete; en van Segem die geslag van die Sigmiete;

<span id="an_26:32">26:32</span> en van Semída die geslag van die
Semidaïete; en van Hefer die geslag van die Hefriete.

<span id="an_26:33">26:33</span> Maar Selófhad, die seun van Hefer, het
geen seuns gehad nie, maar net dogters. En die name van die dogters van
Selófhad was: Magla en Noa, Hogla, Milka en Tirsa.

<span id="an_26:34">26:34</span> Dit is die geslagte van Manasse; en
hulle geteldes was twee en vyftig duisend sewe honderd.

<span id="an_26:35">26:35</span> Dit is die seuns van Efraim volgens
hulle geslagte: van Sutélag die geslag van die Sutalgiete; van Beger die
geslag van die Bagriete; van Tahan die geslag van die Tahaniete.

<span id="an_26:36">26:36</span> En dit is die seuns van Sutélag: van
Eran die geslag van die Eraniete.

<span id="an_26:37">26:37</span> Dit is die geslagte van die seuns van
Efraim volgens hulle geteldes, twee en dertig duisend vyf honderd. Dit
is die seuns van Josef volgens hulle geslagte.

<span id="an_26:38">26:38</span> Die seuns van Benjamin volgens hulle
geslagte: van Bela die geslag van die Baliete; van Asbel die geslag van
die Asbeliete; van Ahíram die geslag van die Ahiramiete;

<span id="an_26:39">26:39</span> van Sefúfam die geslag van die
Sufamiete; van Hufam die geslag van die Hufamiete.

<span id="an_26:40">26:40</span> En die seuns van Bela was: Ard en
Naäman; van Ard die geslag van die Ardiete; van Naäman die geslag van
die Naämiete.

<span id="an_26:41">26:41</span> Dit is die seuns van Benjamin volgens
hulle geslagte; en hulle geteldes was vyf en veertig duisend ses
honderd.

<span id="an_26:42">26:42</span> Dit is die seuns van Dan volgens hulle
geslagte: van Suham die geslag van die Suhamiete. Dit is die geslagte
van Dan volgens hulle geslagte.

<span id="an_26:43">26:43</span> Al die geslagte van die Suhamiete
volgens hulle geteldes was vier en sestig duisend vier honderd.

<span id="an_26:44">26:44</span> Die seuns van Aser volgens hulle
geslagte: van Jimna die geslag van die Jimnaïete; van Jiswi die geslag
van die Jiswiete; van Bería die geslag van die Beriïete;

<span id="an_26:45">26:45</span> van die seuns van Bería: van Heber die
geslag van die Hebriete; van Málkiël die geslag van die Malkiëliete.

<span id="an_26:46">26:46</span> En die naam van die dogter van Aser was
Serag.

<span id="an_26:47">26:47</span> Dit is die geslagte van die seuns van
Aser volgens hulle geteldes, drie en vyftig duisend vier honderd.

<span id="an_26:48">26:48</span> Die seuns van Náftali volgens hulle
geslagte: van Jágseël die geslag van die Jagseëliete; van Guni die
geslag van die Guniete;

<span id="an_26:49">26:49</span> van Jeser die geslag van die Jisriete;
van Sillem die geslag van die Sillemiete.

<span id="an_26:50">26:50</span> Dit is die geslagte van Náftali volgens
hulle geslagte; en hulle geteldes was vyf en veertig duisend vier
honderd.

<span id="an_26:51">26:51</span> Dit is die geteldes van die kinders van
Israel: ses honderd en een duisend sewe honderd en dertig.

<span id="an_26:52">26:52</span> En die HERE het met Moses gespreek en
gesê:

<span id="an_26:53">26:53</span> Vir hierdie mense moet die land as
erfenis verdeel word volgens die getal name.

<span id="an_26:54">26:54</span> Vir die wat baie is, moet jy hulle
erfdeel groot maak; en vir die wat min is, moet jy hulle erfdeel klein
maak; aan elke stam moet sy erfdeel volgens sy geteldes gegee word.

<span id="an_26:55">26:55</span> Nogtans moet die land deur die lot
verdeel word; volgens die name van hulle voorvaderlike stamme moet hulle
erwe.

<span id="an_26:56">26:56</span> Volgens die lot moet hulle erfenis
verdeel word tussen die wat baie en die wat min is.

<span id="an_26:57">26:57</span> En dit is die geteldes van Levi volgens
hulle geslagte: van Gerson die geslag van die Gersoniete; van Kehat die
geslag van die Kehatiete; van Merári die geslag van die Merariete.

<span id="an_26:58">26:58</span> Dit is die geslagte van Levi: die
geslag van die Libniete, die geslag van die Hebroniete, die geslag van
die Magliete, die geslag van die Musiete, die geslag van die Koragiete.
En Kehat was die vader van Amram.

<span id="an_26:59">26:59</span> En die naam van Amram se vrou was
Jogébed, die dogter van Levi wat vir Levi in Egipte gebore is; en vir
Amram het sy gebaar: Aäron en Moses en Mirjam, hulle suster.

<span id="an_26:60">26:60</span> En vir Aäron is gebore: Nadab en Abíhu,
Eleásar en Itamar.

<span id="an_26:61">26:61</span> En Nadab en Abíhu het gesterwe toe
hulle vreemde vuur voor die aangesig van die HERE gebring het.

<span id="an_26:62">26:62</span> En hulle geteldes was drie en twintig
duisend, almal wat manlik was van 'n maand oud en daarbo. Want hulle is
nie getel onder die kinders van Israel nie, omdat aan hulle geen erfdeel
onder die kinders van Israel gegee is nie.

<span id="an_26:63">26:63</span> Dit is hulle wat deur Moses en die
priester Eleásar getel is, wat die kinders van Israel in die vlaktes van
Moab getel het, by die Jordaan van Jérigo.

<span id="an_26:64">26:64</span> En onder hulle was daar niemand van die
wat deur Moses en die priester Aäron getel is nie, toe hulle die kinders
van Israel in die woestyn Sinai getel het.

<span id="an_26:65">26:65</span> Want die HERE het van hulle gesê:
Sterwe sal hulle in die woestyn! En van hulle het niemand oorgebly nie
buiten Kaleb, die seun van Jefúnne, en Josua, die seun van Nun.

<span id="an_27:1">27:1</span> Daarna het nader gekom die dogters van
Selófhad, die seun van Hefer, die seun van Gílead, die seun van Magir,
die seun van Manasse, van die geslagte van Manasse, die seun van
Josef--dit is die name van sy dogters: Magla, Noa en Hogla en Milka en
Tirsa--

<span id="an_27:2">27:2</span> en hulle het gaan staan voor Moses en die
priester Eleásar en voor die owerstes en die hele vergadering, by die
ingang van die tent van samekoms, en gesê:

<span id="an_27:3">27:3</span> Ons vader het in die woestyn gesterwe, en
hy het nie behoort by die bende van die wat teen die HERE vergader het
in die bende van Korag nie, maar hy het om sy sonde ontwil gesterwe en
geen seuns gehad nie.

<span id="an_27:4">27:4</span> Waarom sou die naam van ons vader uit sy
geslag weggeneem word, omdat hy geen seun gehad het nie? Gee ons 'n
besitting onder die broers van ons vader.

<span id="an_27:5">27:5</span> Toe bring Moses hulle regsaak voor die
aangesig van die HERE.

<span id="an_27:6">27:6</span> En die HERE het met Moses gespreek en
gesê:

<span id="an_27:7">27:7</span> Die dogters van Selófhad praat reg. Jy
moet hulle sekerlik 'n erflike besitting onder die broers van hulle
vader gee en die erfdeel van hulle vader op hulle laat oorgaan.

<span id="an_27:8">27:8</span> En met die kinders van Israel moet jy
spreek en sê: As iemand sterwe en geen seun het nie, moet julle sy
erfdeel op sy dogter laat oorgaan.

<span id="an_27:9">27:9</span> En as hy geen dogter het nie, moet julle
sy erfdeel aan sy broers gee.

<span id="an_27:10">27:10</span> En as hy geen broers het nie, moet
julle sy erfdeel aan die broers van sy vader gee.

<span id="an_27:11">27:11</span> En as sy vader geen broers het nie,
moet julle sy erfdeel aan sy bloedverwant gee wat naaste aan hom is uit
sy geslag, en dié moet dit in besit neem. En dit moet vir die kinders
van Israel 'n regsinsetting wees, soos die HERE Moses beveel het.

<span id="an_27:12">27:12</span> Daarna het die HERE aan Moses gesê:
Klim op hierdie gebergte Abárim, en bekyk die land wat Ek aan die
kinders van Israel gegee het.

<span id="an_27:13">27:13</span> En as jy dit gesien het, sal jy ook by
jou volksgenote versamel word soos jou broer Aäron versamel is;

<span id="an_27:14">27:14</span> omdat julle in die woestyn Sin, toe die
vergadering getwis het, teen my bevel wederstrewig gewees het om My by
die water voor hulle oë te heilig. Dit is die water van Mériba by Kades,
in die woestyn Sin.

<span id="an_27:15">27:15</span> Toe het Moses met die HERE gespreek en
gesê:

<span id="an_27:16">27:16</span> Laat die HERE, die God van die geeste
van alle vlees, 'n man oor die vergadering aanstel

<span id="an_27:17">27:17</span> wat voor hulle uittrek en wat voor
hulle intrek, en wat hulle uitlei en wat hulle inlei; sodat die
vergadering van die HERE nie mag wees soos skape wat geen wagter het
nie.

<span id="an_27:18">27:18</span> Toe sê die HERE aan Moses: Neem vir jou
Josua, die seun van Nun, 'n man in wie die Gees is; en lê hom die hand
op,

<span id="an_27:19">27:19</span> en stel hom voor die priester Eleásar
en voor die hele vergadering, en gee hom 'n opdrag voor hulle oë;

<span id="an_27:20">27:20</span> en lê op hom van jou hoogheid, sodat
die hele vergadering van die kinders van Israel na hom kan luister.

<span id="an_27:21">27:21</span> En hy moet voor die priester Eleásar
staan, dat dié vir hom die beslissing van die Urim kan vra voor die
aangesig van die HERE; volgens sy uitspraak moet hulle uittrek en
volgens sy uitspraak moet hulle intrek, hy en al die kinders van Israel
saam met hom en die hele vergadering.

<span id="an_27:22">27:22</span> En Moses het gedoen soos die HERE hom
beveel het: hy het Josua geneem en hom voor die priester Eleásar en voor
die hele vergadering gestel,

<span id="an_27:23">27:23</span> en hy het hom die hande opgelê en hom
'n opdrag gegee soos die HERE deur die diens van Moses gespreek het.

<span id="an_28:1">28:1</span> Verder het die HERE met Moses gespreek en
gesê:

<span id="an_28:2">28:2</span> Gee bevel aan die kinders van Israel en
sê vir hulle: Julle moet daarvoor sorg om my offer, my spys vir my
vuuroffers as lieflike geur vir My, op die bepaalde tyd aan My te bring.

<span id="an_28:3">28:3</span> En jy moet vir hulle sê: Dit is die
vuuroffer wat julle aan die HERE moet bring: twee jaaroud lammers sonder
gebrek elke dag as 'n voortdurende brandoffer.

<span id="an_28:4">28:4</span> Die een lam moet jy in die môre berei, en
die ander lam moet jy teen die aand berei;

<span id="an_28:5">28:5</span> met 'n tiende van 'n efa fynmeel as
spysoffer, gemeng met 'n kwart-hin uitgestampte olie.

<span id="an_28:6">28:6</span> Dit is die voortdurende brandoffer wat by
die berg Sinai ingestel is as lieflike geur, 'n vuuroffer aan die HERE.

<span id="an_28:7">28:7</span> En die drankoffer wat daarby behoort,
moet wees 'n kwart-hin vir elke lam. In die heiligdom moet jy die
drankoffer van sterk drank aan die HERE uitgiet.

<span id="an_28:8">28:8</span> En die ander lam moet jy teen die aand
berei; met dieselfde spysoffer as in die môre en met die drankoffer wat
daarby behoort, moet jy dit berei--'n vuuroffer van lieflike geur aan
die HERE.

<span id="an_28:9">28:9</span> Maar op die sabbatdag twee jaaroud
lammers sonder gebrek en twee-tiendes van 'n efa fynmeel as spysoffer,
met olie gemeng, en die drankoffer wat daarby behoort.

<span id="an_28:10">28:10</span> Dit is die brandoffer van die sabbat op
elke sabbat, behalwe die voortdurende brandoffer en die drankoffer wat
daarby behoort.

<span id="an_28:11">28:11</span> En by die begin van julle maande moet
julle 'n brandoffer aan die HERE bring: twee jong bulle en een ram, sewe
jaaroud lammers sonder gebrek;

<span id="an_28:12">28:12</span> en drie-tiendes van 'n efa fynmeel as
spysoffer, met olie gemeng, vir elke bul, en twee tiendes fynmeel as
spysoffer, met olie gemeng, vir die een ram;

<span id="an_28:13">28:13</span> en een-tiende fynmeel as spysoffer, met
olie gemeng, vir elke lam. Dit is 'n brandoffer, 'n lieflike geur, 'n
vuuroffer aan die HERE.

<span id="an_28:14">28:14</span> En hulle drankoffers moet wees 'n
half-hin wyn vir 'n bul en 'n derde van 'n hin vir 'n ram en 'n
kwart-hin vir 'n lam. Dit is die brandoffer by elke nuwemaan, vir die
maande van die jaar.

<span id="an_28:15">28:15</span> Ook moet een bokram as sondoffer aan
die HERE berei word, behalwe die voortdurende brandoffer en die
drankoffer wat daarby behoort.

<span id="an_28:16">28:16</span> En in die eerste maand, op die
veertiende dag van die maand, is die pasga van die HERE.

<span id="an_28:17">28:17</span> En op die vyftiende dag van hierdie
maand is dit fees; sewe dae lank moet ongesuurde brode geëet word.

<span id="an_28:18">28:18</span> Op die eerste dag moet daar 'n heilige
samekoms wees; géén beroepswerk mag julle doen nie.

<span id="an_28:19">28:19</span> Maar julle moet as vuuroffer, as
brandoffer aan die HERE bring: twee jong bulle en een ram en sewe
jaaroud lammers; sonder gebrek moet hulle vir julle wees.

<span id="an_28:20">28:20</span> En hulle spysoffer fynmeel met olie
gemeng: drie-tiendes van 'n efa vir 'n bul en twee-tiendes vir 'n ram
moet julle berei.

<span id="an_28:21">28:21</span> Een-tiende moet jy vir elke lam van die
sewe lammers berei.

<span id="an_28:22">28:22</span> Daarby een bokram as sondoffer om vir
julle versoening te doen.

<span id="an_28:23">28:23</span> Behalwe die môrebrandoffer, wat as
voortdurende brandoffer dien, moet julle dit berei.

<span id="an_28:24">28:24</span> Op dié manier moet julle elke dag, sewe
dae lank, die vuurofferspys van lieflike geur vir die HERE berei; by die
voortdurende brandoffer moet dit berei word--en die drankoffer wat
daarby behoort.

<span id="an_28:25">28:25</span> En op die sewende dag moet daar vir
julle 'n heilige samekoms wees; géén beroepswerk mag julle doen nie.

<span id="an_28:26">28:26</span> En op die dag van die eerstelinge, as
julle 'n nuwe spysoffer by julle fees van die weke aan die HERE bring,
moet daar vir julle'n heilige samekoms wees; géén beroepswerk mag julle
doen nie.

<span id="an_28:27">28:27</span> Dan moet julle 'n brandoffer as
lieflike geur aan die HERE bring: twee jong bulle, een ram, sewe jaaroud
lammers;

<span id="an_28:28">28:28</span> en hulle spysoffer: fynmeel met olie
gemeng, drie-tiendes vir elke bul, twee-tiendes vir die een ram,

<span id="an_28:29">28:29</span> een-tiende vir elke lam van die sewe
lammers;

<span id="an_28:30">28:30</span> een bokram om vir julle versoening te
doen.

<span id="an_28:31">28:31</span> Behalwe die voortdurende brandoffer en
die spysoffer wat daarby behoort, moet julle dit berei--hulle moet vir
julle sonder gebrek wees--en hulle drankoffers.

<span id="an_29:1">29:1</span> En in die sewende maand, op die eerste
van die maand, moet daar vir julle 'n heilige samekoms wees; géén
beroepswerk mag julle doen nie; dit moet vir julle 'n dag van
trompetgeklank wees.

<span id="an_29:2">29:2</span> Dan moet julle 'n brandoffer as lieflike
geur vir die HERE berei: een jong bul, een ram, sewe jaaroud lammers
sonder gebrek;

<span id="an_29:3">29:3</span> en hulle spysoffer: fynmeel met olie
gemeng, drie-tiendes van 'n efa vir die bul, twee-tiendes vir die ram,

<span id="an_29:4">29:4</span> en een-tiende vir elke lam van die sewe
lammers;

<span id="an_29:5">29:5</span> en een bokram as sondoffer om vir julle
versoening te doen;

<span id="an_29:6">29:6</span> behalwe die brandoffer van die nuwemaan
en die spysoffer wat daarby behoort, en die voortdurende brandoffer en
die spysoffer wat daarby behoort, en hulle drankoffers volgens die
daarvoor geldende voorskrif--tot 'n lieflike geur, 'n vuuroffer aan die
HERE.

<span id="an_29:7">29:7</span> En op die tiende van hierdie sewende
maand moet daar vir julle 'n heilige samekoms wees, en julle moet julle
verootmoedig; géén werk mag julle doen nie.

<span id="an_29:8">29:8</span> Dan moet julle 'n brandoffer as lieflike
geur aan die HERE bring: een jong bul, een ram, sewe jaaroud lammers;
sonder gebrek moet hulle vir julle wees;

<span id="an_29:9">29:9</span> en hulle spysoffer: fynmeel met olie
gemeng, drie-tiendes vir die bul, twee-tiendes vir die een ram,

<span id="an_29:10">29:10</span> een-tiende vir elke lam van die sewe
lammers;

<span id="an_29:11">29:11</span> een bokram as sondoffer, behalwe die
sondoffer van versoening en die voortdurende brandoffer en die spysoffer
wat daarby behoort--en hulle drankoffers.

<span id="an_29:12">29:12</span> En op die vyftiende dag van die sewende
maand moet daar vir julle 'n heilige samekoms wees; géén beroepswerk mag
julle doen nie, maar julle moet sewe dae lank vir die HERE 'n fees vier.

<span id="an_29:13">29:13</span> En julle moet as brandoffer, as
vuuroffer van lieflike geur aan die HERE bring: dertien jong bulle, twee
ramme, veertien jaaroud lammers; sonder gebrek moet hulle wees;

<span id="an_29:14">29:14</span> en hulle spysoffer: fynmeel met olie
gemeng, drie-tiendes vir elke bul van die dertien bulle, twee-tiendes
vir elke ram van die twee ramme,

<span id="an_29:15">29:15</span> en een-tiende vir elke lam van die
veertien lammers;

<span id="an_29:16">29:16</span> en een bokram as sondoffer, behalwe die
voortdurende brandoffer, die spysoffer en die drankoffer wat daarby
behoort.

<span id="an_29:17">29:17</span> Daarna op die tweede dag: twaalf jong
bulle, twee ramme, veertien jaaroud lammers sonder gebrek;

<span id="an_29:18">29:18</span> en hulle spysoffer en hulle drankoffers
vir die bulle, die ramme en die lammers, na hulle getal, volgens die
voorskrif;

<span id="an_29:19">29:19</span> en een bokram as sondoffer, behalwe die
voortdurende brandoffers, en die spysoffer en drankoffers wat daarby
behoort.

<span id="an_29:20">29:20</span> En op die derde dag: elf bulle, twee
ramme, veertien jaaroud lammers sonder gebrek;

<span id="an_29:21">29:21</span> en hulle spysoffer en hulle drankoffers
vir die bulle, die ramme en die lammers, na hulle getal, volgens die
voorskrif;

<span id="an_29:22">29:22</span> en een bokram as sondoffer, behalwe die
voortdurende brandoffer, en die spysoffer en die drankoffer wat daarby
behoort.

<span id="an_29:23">29:23</span> Verder op die vierde dag: tien bulle,
twee ramme, veertien jaaroud lammers sonder gebrek;

<span id="an_29:24">29:24</span> hulle spysoffer en hulle drankoffers
vir die bulle, die ramme en die lammers, na hulle getal, volgens die
voorskrif;

<span id="an_29:25">29:25</span> en een bokram as sondoffer, behalwe die
voortdurende brandoffer, die spysoffer en die drankoffer wat daarby
behoort.

<span id="an_29:26">29:26</span> En op die vyfde dag: nege bulle, twee
ramme en veertien jaaroud lammers sonder gebrek;

<span id="an_29:27">29:27</span> en hulle spysoffer en hulle drankoffers
vir die bulle, die ramme en die lammers, na hulle getal, volgens die
voorskrif;

<span id="an_29:28">29:28</span> en een bokram as sondoffer, behalwe die
voortdurende brandoffer, en die spysoffer en die drankoffer wat daarby
behoort.

<span id="an_29:29">29:29</span> Daarna op die sesde dag: agt bulle,
twee ramme, veertien jaaroud lammers sonder gebrek;

<span id="an_29:30">29:30</span> en hulle spysoffer en hulle drankoffers
vir die bulle, die ramme en die lammers, na hulle getal, volgens die
voorskrif;

<span id="an_29:31">29:31</span> en een bokram as sondoffer, behalwe die
voortdurende brandoffer, die spysoffer en die drankoffer wat daarby
behoort.

<span id="an_29:32">29:32</span> En op die sewende dag: sewe bulle, twee
ramme, veertien jaaroud lammers sonder gebrek;

<span id="an_29:33">29:33</span> en hulle spysoffer en hulle drankoffers
vir die bulle, die ramme en die lammers, na hulle getal, volgens die
daarvoor geldende voorskrif;

<span id="an_29:34">29:34</span> en een bokram as sondoffer, behalwe die
voortdurende brandoffer, die spysoffer en die drankoffer wat daarby
behoort.

<span id="an_29:35">29:35</span> Op die agtste dag moet daar vir julle
'n feestyd wees; géén beroepswerk mag julle doen nie.

<span id="an_29:36">29:36</span> En julle moet as brandoffer, as
vuuroffer van lieflike geur aan die HERE bring: een bul, een ram, sewe
jaaroud lammers sonder gebrek;

<span id="an_29:37">29:37</span> hulle spysoffer en hulle drankoffers
vir die bul, die ram en die lammers, na hulle getal, volgens die
voorskrif;

<span id="an_29:38">29:38</span> en een bokram as sondoffer, behalwe die
voortdurende brandoffer, en die spysoffer en die drankoffer wat daarby
behoort.

<span id="an_29:39">29:39</span> Dit moet julle tot eer van die HERE op
jul feestye berei, behalwe julle geloftes en julle vrywillige gawes, of
dit al brandoffers is of spysoffers of drankoffers of dankoffers.

<span id="an_29:40">29:40</span> En Moses het aan die kinders van Israel
alles gesê net soos die HERE Moses beveel het.

<span id="an_30:1">30:1</span> En Moses het met die stamhoofde van die
kinders van Israel gespreek en gesê: Dit is die saak wat die HERE beveel
het:

<span id="an_30:2">30:2</span> As iemand aan die HERE 'n gelofte doen of
'n eed sweer waardeur hy homself verbind om hom van iets te onthou, moet
hy sy woord nie breek nie; hy moet handel volgens alles wat uit sy mond
uitgaan.

<span id="an_30:3">30:3</span> Maar as 'n vrou aan die HERE 'n gelofte
doen of haarself verbind om haar te onthou, terwyl sy in haar vader se
huis is in haar jeug,

<span id="an_30:4">30:4</span> en haar vader van haar gelofte hoor of
van die onthouding waartoe sy haarself verbind het, en haar vader swyg
teenoor haar, dan sal al haar geloftes van krag wees, en elke onthouding
waartoe sy haarself verbind het, sal van krag wees.

<span id="an_30:5">30:5</span> Maar as haar vader haar terughou op die
dag dat hy daarvan hoor, sal al haar geloftes en elke onthouding waartoe
sy haarself verbind het, nie van krag wees nie; en die HERE sal haar dit
vergewe, omdat haar vader haar teruggehou het.

<span id="an_30:6">30:6</span> Maar as sy trou terwyl haar geloftes op
haar rus of iets wat onverskillig uitgespreek is, waardeur sy haarself
verbind het,

<span id="an_30:7">30:7</span> en haar man daarvan hoor, op watter dag
ook al, en teenoor haar swyg, dan sal haar geloftes van krag wees, en
elke onthouding waartoe sy haarself verbind het, sal van krag wees.

<span id="an_30:8">30:8</span> Maar as haar man op die dag dat hy
daarvan hoor, haar terughou, dan maak hy haar gelofte tot niet wat op
haar rus, en ook wat onverskillig uitgespreek is, waardeur sy haarself
verbind het; en die HERE sal haar dit vergewe.

<span id="an_30:9">30:9</span> Maar die gelofte van 'n weduwee of van 'n
vrou wat verstoot is--alles waardeur sy haarself verbind het, sal vir
haar van krag wees.

<span id="an_30:10">30:10</span> En as sy in die huis van haar man 'n
gelofte doen of haarself met 'n eed verbind om haar te onthou,

<span id="an_30:11">30:11</span> en haar man daarvan hoor en teenoor
haar swyg, haar nie terughou nie, dan sal al haar geloftes van krag
wees, en elke onthouding waartoe sy haarself verbind het, sal van krag
wees.

<span id="an_30:12">30:12</span> Maar as haar man die dinge uitdruklik
tot niet maak op die dag dat hy daarvan hoor, sal niks van alles wat uit
haar lippe uitgegaan het, van haar geloftes of van die verbintenis tot
onthouding, van krag wees nie; haar man het dit tot niet gemaak, en die
HERE sal haar dit vergewe.

<span id="an_30:13">30:13</span> Elke gelofte en elke eed van onthouding
om die siel te verootmoedig--haar man kan dit van krag maak, en haar man
kan dit tot niet maak.

<span id="an_30:14">30:14</span> Maar as haar man van dag tot dag geheel
en al teenoor haar swyg, dan maak hy al haar geloftes of elke onthouding
waartoe sy verbind is, van krag; hy het dit van krag gemaak, want hy het
teenoor haar geswyg op die dag dat hy daarvan gehoor het.

<span id="an_30:15">30:15</span> Maar as hy dit uitdruklik tot niet maak
nadat hy al daarvan gehoor het, dan dra hy haar ongeregtigheid.

<span id="an_30:16">30:16</span> Dit is die insettinge wat die HERE
Moses beveel het tussen 'n man en sy vrou, tussen 'n vader en sy dogter
terwyl sy in haar jeug in haar vader se huis is.

<span id="an_31:1">31:1</span> En die HERE het met Moses gespreek en
gesê:

<span id="an_31:2">31:2</span> Neem wraak vir die kinders van Israel op
die Midianiete; daarna sal jy by jou volksgenote versamel word.

<span id="an_31:3">31:3</span> Daarop het Moses met die volk gespreek en
gesê: Laat manne uit julle midde hul vir die oorlog wapen, dat hulle
teen Mídian kan trek om die wraakgerig van die HERE aan Mídian te
voltrek.

<span id="an_31:4">31:4</span> duisend vir elke stam van al die stamme
van Israel moet julle na die oorlog stuur.

<span id="an_31:5">31:5</span> Toe is daar uit die duisende van Israel
duisend vir elke stam gelewer, twaalf duisend wat vir die oorlog gewapen
was.

<span id="an_31:6">31:6</span> En Moses het hulle na die oorlog gestuur,
duisend vir elke stam, hulle en Pínehas, die seun van die priester
Eleásar, na die oorlog, met die heilige voorwerpe en die trompette by
hom om alarm te blaas.

<span id="an_31:7">31:7</span> En hulle het oorlog toe getrek teen
Mídian, soos die HERE Moses beveel het, en al die manlike persone
gedood.

<span id="an_31:8">31:8</span> Ook het hulle die konings van Mídian
gedood by die wat hulle verslaan het: Ewi en Rekem en Sur en Hur en
Reba, die vyf konings van Mídian; ook het hulle Bíleam, die seun van
Beor, met die swaard gedood.

<span id="an_31:9">31:9</span> Maar die kinders van Israel het die vroue
van die Midianiete en hulle kinders as gevangenes weggevoer, en al hulle
lasdiere en al hulle vee en al hulle rykdom geroof.

<span id="an_31:10">31:10</span> Verder, al hulle stede in hulle
woonplekke en al hulle laers het hulle met vuur verbrand

<span id="an_31:11">31:11</span> en al die roof geneem en al die buit,
mense en diere.

<span id="an_31:12">31:12</span> Daarna het hulle die gevangenes en die
buit en die roof na Moses en die priester Eleásar en na die vergadering
van die kinders van Israel gebring in die laer, in die vlaktes van Moab
wat by die Jordaan van Jérigo is.

<span id="an_31:13">31:13</span> En toe Moses en die priester Eleásar en
al die owerstes van die vergadering hulle buitekant die laer
tegemoetgaan,

<span id="an_31:14">31:14</span> het Moses kwaad geword vir die
aanvoerders van die leër, die owerstes oor duisend en die owerstes oor
honderd wat van die veldtog af gekom het.

<span id="an_31:15">31:15</span> En Moses het vir hulle gesê: Het julle
al die vroue laat lewe?

<span id="an_31:16">31:16</span> Kyk, hulle was, deur die raad van
Bíleam, vir die kinders van Israel 'n oorsaak van troubreuk teenoor die
HERE in die saak van Peor, sodat die plaag in die vergadering van die
HERE was.

<span id="an_31:17">31:17</span> Maak dan nou dood almal wat van die
manlike geslag onder die kinders is; en maak dood elke vrou wat
gemeenskap met 'n man gehad het.

<span id="an_31:18">31:18</span> Maar laat al die kinders onder die
vroulike persone wat geen gemeenskap met 'n man gehad het nie, vir julle
in die lewe bly.

<span id="an_31:19">31:19</span> En julle, slaan sewe dae lank 'n kamp
op buitekant die laer; elkeen wat 'n mens gedood en elkeen wat aan 'n
gesneuwelde geraak het--julle moet jul op die derde dag en op die
sewende dag ontsondig, julle en jul gevangenes.

<span id="an_31:20">31:20</span> Ook moet julle al die klere en elke
ding van leer en alles wat van bokhaar gemaak is, en elke ding van hout
ontsondig.

<span id="an_31:21">31:21</span> En die priester Eleásar het aan die
krygsmanne wat na die oorlog getrek het, gesê: Dit is die wetsinsetting
wat die HERE Moses beveel het.

<span id="an_31:22">31:22</span> Net die goud en die silwer, die koper,
die yster, die tin en die lood--

<span id="an_31:23">31:23</span> elke ding wat in die vuur kan kom--moet
julle deur die vuur laat deurgaan, en dit sal rein wees; ewenwel moet
dit deur reinigingswater ontsondig word; maar alles wat nie in die vuur
kan kom nie, moet julle deur die water laat deurgaan.

<span id="an_31:24">31:24</span> Julle moet ook jul klere op die sewende
dag was; dan sal julle rein wees; en daarna mag julle in die laer kom.

<span id="an_31:25">31:25</span> Verder het die HERE met Moses gespreek
en gesê:

<span id="an_31:26">31:26</span> Neem die volle getal op van wat as buit
weggevoer is, van mense en van diere, jy en die priester Eleásar en die
familiehoofde van die vergadering;

<span id="an_31:27">31:27</span> en verdeel die buit tussen die wat met
die oorlog te doen gehad het, wat op kommando uitgetrek het, én die hele
vergadering.

<span id="an_31:28">31:28</span> En hef 'n bydrae vir die HERE van die
krygsmanne wat na die oorlog uitgetrek het--een uit elke vyf
honderd--van die mense en van die beeste en van die esels en van die
kleinvee.

<span id="an_31:29">31:29</span> Van hulle helfte moet julle dit neem,
en gee dit aan die priester Eleásar as 'n offergawe aan die HERE.

<span id="an_31:30">31:30</span> Maar uit die helfte van die kinders van
Israel moet jy een neem, uitgehaal uit elke vyftig, uit die mense, uit
die beeste, uit die esels en die kleinvee, uit al die diere; en jy moet
dit aan die Leviete gee wat die diens by die tabernakel van die HERE
waarneem.

<span id="an_31:31">31:31</span> En Moses en die priester Eleásar het
gedoen soos die HERE Moses beveel het.

<span id="an_31:32">31:32</span> En die buit, die oorskot van die roof
wat die krygsmanne geneem het, was ses honderd vyf en sewentig duisend
stuks kleinvee;

<span id="an_31:33">31:33</span> en twee en sewentig duisend beeste;

<span id="an_31:34">31:34</span> en een en sestig duisend esels;

<span id="an_31:35">31:35</span> en mensesiele, uit die vroulike persone
wat geen gemeenskap met 'n man gehad het nie, al die siele was twee en
dertig duisend.

<span id="an_31:36">31:36</span> En die helfte, die deel van hulle wat
na die oorlog uitgetrek het, was in getal drie honderd sewe en dertig
duisend vyf honderd stuks kleinvee.

<span id="an_31:37">31:37</span> En die bydrae aan die HERE uit die
kleinvee was ses honderd vyf en sewentig.

<span id="an_31:38">31:38</span> En die beeste was ses en dertig
duisend, en die bydrae daarvan aan die HERE twee en sewentig.

<span id="an_31:39">31:39</span> En die esels was dertig duisend vyf
honderd, en die bydrae daarvan aan die HERE een en sestig.

<span id="an_31:40">31:40</span> En mensesiele was sestien duisend, en
die bydrae daarvan aan die HERE twee en dertig siele.

<span id="an_31:41">31:41</span> En Moses het aan die priester Eleásar
die bydrae gegee wat as offergawe aan die HERE bestem was, soos die HERE
Moses beveel het.

<span id="an_31:42">31:42</span> En uit die helfte van die kinders van
Israel wat Moses van die vegsmanne afgedeel het--

<span id="an_31:43">31:43</span> die helfte van die vergadering uit die
kleinvee was drie honderd sewe en dertig duisend vyf honderd;

<span id="an_31:44">31:44</span> en die beeste was ses en dertig
duisend;

<span id="an_31:45">31:45</span> en die esels dertig duisend vyf
honderd;

<span id="an_31:46">31:46</span> en mensesiele sestien duisend--

<span id="an_31:47">31:47</span> uit die helfte van die kinders van
Israel het Moses geneem--van wat uitgehaal was, een uit elke vyftig, van
mense en van diere--en hy het dit aan die Leviete gegee wat die diens by
die tabernakel van die HERE waarneem, soos die HERE Moses beveel het.

<span id="an_31:48">31:48</span> Toe het die aanvoerders oor die
duisende van die leër, die owerstes oor duisend en die owerstes oor
honderd, nader gekom na Moses

<span id="an_31:49">31:49</span> en aan Moses gesê: U dienaars het die
volle getal van die krygsmanne opgeneem wat onder ons bevel was, en
daarvan word nie een vermis nie.

<span id="an_31:50">31:50</span> Daarom bring elkeen van ons as offer
aan die HERE wat hy aan goue goed gevind het: armkettings en armbande,
vingerringe, oorringe en halssierade, om versoening te doen vir ons
siele voor die aangesig van die HERE.

<span id="an_31:51">31:51</span> Toe het Moses en die priester Eleásar
die goud, allerhande kunsvoorwerpe, van hulle aangeneem.

<span id="an_31:52">31:52</span> En al die goud van die offergawe wat
hulle aan die HERE afgegee het, was sestien duisend sewe honderd en
vyftig sikkels, afkomstig van die owerstes oor duisend en die owerstes
oor honderd.

<span id="an_31:53">31:53</span> Die krygsmanne het elkeen na welgevalle
buitgemaak.

<span id="an_31:54">31:54</span> So het Moses en die priester Eleásar
dan die goud van die owerstes oor duisend en oor honderd aangeneem en
dit in die tent van samekoms gebring om die kinders van Israel voor die
aangesig van die HERE in gedagtenis te bring.

<span id="an_32:1">32:1</span> En die kinders van Ruben en die kinders
van Gad het baie vee gehad, 'n groot menigte. En toe hulle die land van
Jaéser en die land Gílead bekyk het, vind hulle uit dat die plek 'n plek
vir vee was.

<span id="an_32:2">32:2</span> Daarop het die kinders van Gad en die
kinders van Ruben gekom en met Moses en die priester Eleásar en met die
owerstes van die vergadering gespreek en gesê:

<span id="an_32:3">32:3</span> Atarot en Dibon en Jaéser en Nimra en
Hesbon en Eleále en Sebam en Nebo en Behon--

<span id="an_32:4">32:4</span> die land wat die HERE voor die
vergadering van Israel uit verower het--is 'n land vir vee, en u
dienaars het vee.

<span id="an_32:5">32:5</span> Verder het hulle gesê: As ons genade in u
oë gevind het, laat hierdie land aan u dienaars as 'n besitting gegee
word; bring ons nie oor die Jordaan nie.

<span id="an_32:6">32:6</span> Maar Moses het die kinders van Gad en die
kinders van Ruben geantwoord: Sal julle broers oorlog toe trek, en wil
júlle hier bly?

<span id="an_32:7">32:7</span> Waarom tog wil julle die hart van die
kinders van Israel daarvan afkerig maak om deur te trek in die land wat
die HERE aan hulle gegee het?

<span id="an_32:8">32:8</span> So het julle vaders gedoen toe ek hulle
van Kades-Barnéa af gestuur het om die land te bekyk.

<span id="an_32:9">32:9</span> Toe hulle tot by die dal Eskol opgetrek
en die land bekyk het, het hulle die hart van die kinders van Israel
afkerig gemaak om in die land in te trek wat die HERE aan hulle gegee
het.

<span id="an_32:10">32:10</span> Daarom het die toorn van die HERE
dieselfde dag ontvlam, en Hy het gesweer en gesê:

<span id="an_32:11">32:11</span> Waarlik, geeneen van die manne wat uit
Egipte opgetrek het, van twintig jaar oud en daarbo, sal die land sien
wat Ek aan Abraham, Isak en Jakob met 'n eed beloof het nie; want hulle
het nie volhard om My te volg nie--

<span id="an_32:12">32:12</span> behalwe Kaleb, die seun van Jefúnne,
die Kenissiet, en Josua, die seun van Nun; want hulle het volhard om die
HERE te volg.

<span id="an_32:13">32:13</span> En die toorn van die HERE het teen
Israel ontvlam, en Hy het hulle veertig jaar lank in die woestyn laat
rondswerwe, totdat die hele geslag verteer was wat kwaad gedoen het in
die oë van die HERE.

<span id="an_32:14">32:14</span> En kyk, julle het opgestaan in die plek
van julle vaders, 'n egte kroos van sondige mense, om die toorngloed van
die HERE teen Israel nog te vermeerder.

<span id="an_32:15">32:15</span> As julle van Hom afvallig word, sal Hy
hulle nog langer in die woestyn laat bly, en julle sal hierdie hele volk
te gronde laat gaan.

<span id="an_32:16">32:16</span> Toe kom hulle na hom toe aan en sê: Ons
sal hier skaapkrale bou vir ons vee en stede vir ons kinders.

<span id="an_32:17">32:17</span> Maar ons self sal ons haastig wapen
voor die oë van die kinders van Israel, totdat ons hulle op hul woonplek
bring; en ons kinders sal in die versterkte stede bly vanweë die
bewoners van die land.

<span id="an_32:18">32:18</span> Ons sal nie na ons huise teruggaan
voordat die kinders van Israel elkeen in besit van sy erfdeel gekom het
nie.

<span id="an_32:19">32:19</span> Want ons sal nie saam met hulle wes van
die Jordaan en verder weg erwe nie, omdat ons erfdeel duskant die
Jordaan, teen sonop, ons s'n geword het.

<span id="an_32:20">32:20</span> Toe sê Moses vir hulle: As julle dit
doen, as julle jul voor die aangesig van die HERE vir die oorlog wapen

<span id="an_32:21">32:21</span> en elke gewapende man van julle voor
die aangesig van die HERE deur die Jordaan trek, totdat Hy sy vyande
voor sy aangesig uit verdrywe het

<span id="an_32:22">32:22</span> en die land voor die aangesig van die
HERE onderwerp is, en julle daarna teruggaan, dan sal julle vrygestel
wees voor die HERE en voor Israel, en hierdie land sal vir julle 'n
besitting word voor die aangesig van die HERE.

<span id="an_32:23">32:23</span> Maar as julle nie so doen nie, kyk, dan
sondig julle teen die HERE, en weet dan dat julle sonde julle sal
uitvind.

<span id="an_32:24">32:24</span> Bou vir julle stede vir jul kinders en
krale vir jul kleinvee, en doen wat uit julle mond uitgegaan het.

<span id="an_32:25">32:25</span> Toe het die kinders van Gad en die
kinders van Ruben met Moses gespreek en gesê: U dienaars sal doen soos
my heer beveel het.

<span id="an_32:26">32:26</span> Ons kinders, ons vroue, ons vee en al
ons lasdiere sal daar in die stede van Gílead bly;

<span id="an_32:27">32:27</span> maar u dienaars, almal wat vir die
oorlog gewapen is, sal voor die aangesig van die HERE na die oorlog
oortrek soos my heer gespreek het.

<span id="an_32:28">32:28</span> Toe het Moses aangaande hulle aan die
priester Eleásar en aan Josua, die seun van Nun, en aan die
familiehoofde uit die stamme van die kinders van Israel bevel gegee,

<span id="an_32:29">32:29</span> en Moses het aan hulle gesê: As die
kinders van Gad en die kinders van Ruben saam met julle deur die Jordaan
trek, almal wat vir die oorlog gewapen is, voor die aangesig van die
HERE, en die land voor julle uit onderwerp is, gee dan aan hulle die
land Gílead as 'n besitting.

<span id="an_32:30">32:30</span> Maar as hulle nie gewapend saam met
julle oortrek nie, moet hulle onder julle in die land Kanaän besittings
verkry.

<span id="an_32:31">32:31</span> En die kinders van Gad en die kinders
van Ruben het geantwoord en gesê: Wat die HERE aan u dienaars gesê het,
so sal ons doen.

<span id="an_32:32">32:32</span> Ons sal gewapend oortrek voor die
aangesig van die HERE na die land Kanaän, en ons erflike besitting oos
van die Jordaan sal ons s'n wees.

<span id="an_32:33">32:33</span> So het Moses dan aan hulle gegee, aan
die kinders van Gad en die kinders van Ruben en die halwe stam van
Manasse, die seun van Josef, die koninkryk van Sihon, koning van die
Amoriete, en die koninkryk van Og, koning van Basan, die land volgens sy
stede met die grondgebied wat daarby behoort, die stede van die land
rondom.

<span id="an_32:34">32:34</span> En die kinders van Gad het Dibon gebou
en Atarot en Aroër

<span id="an_32:35">32:35</span> en Aterot-Sofan en Jaéser en Jógbeha

<span id="an_32:36">32:36</span> en Bet-Nimra en Bet-Haran, versterkte
stede en skaapkrale.

<span id="an_32:37">32:37</span> En die kinders van Ruben het Hesbon
gebou en Eleále en Kirjataim

<span id="an_32:38">32:38</span> en Nebo en Baäl-Meon--met verandering
van die name--en Sibma; en hulle het die stede wat hulle gebou het, name
gegee.

<span id="an_32:39">32:39</span> En die seuns van Magir, die seun van
Manasse, het na Gílead gegaan en dit verower en die Amoriete verdrywe
wat daarin was.

<span id="an_32:40">32:40</span> En Moses het Gílead aan Magir, die seun
van Manasse, gegee; en hy het daarin gewoon.

<span id="an_32:41">32:41</span> En Jaïr, die seun van Manasse, het
gegaan en hulle tentdorpe ingeneem en dit tentdorpe van Jaïr genoem.

<span id="an_32:42">32:42</span> En Nobag het gegaan en Kenat en die
onderhorige plekke ingeneem en dit sy naam Nobag gegee.

<span id="an_33:1">33:1</span> Dit is die trekke van die kinders van
Israel wat uit Egipteland uitgetrek het volgens hulle leërafdelings,
onder leiding van Moses en Aäron.

<span id="an_33:2">33:2</span> Volgens die bevel van die HERE het Moses
die plekke opgeskrywe vanwaar hulle van plek tot plek verder getrek het;
en dit is hulle plekke vanwaar hulle al verder getrek het.

<span id="an_33:3">33:3</span> Hulle het van Raämses af opgebreek in die
eerste maand, op die vyftiende dag van die eerste maand; op die dag ná
die pasga het die kinders van Israel deur 'n hoë hand voor die oë van al
die Egiptenaars uitgetrek,

<span id="an_33:4">33:4</span> terwyl die Egiptenaars besig was om dié
te begrawe wat die HERE onder hulle verslaan het, al die eersgeborenes;
ook het die HERE aan hulle gode strafgerigte voltrek.

<span id="an_33:5">33:5</span> Toe die kinders van Israel van Raämses af
opgebreek het, het hulle laer opgeslaan in Sukkot.

<span id="an_33:6">33:6</span> En hulle het van Sukkot af opgebreek en
laer opgeslaan in Etam wat aan die kant van die woestyn lê.

<span id="an_33:7">33:7</span> En hulle het van Etam af opgebreek en
weggedraai na Pi-Hágirot wat oos van Baäl-Sefon lê; en hulle het laer
opgeslaan voor Migdol.

<span id="an_33:8">33:8</span> En hulle het van Pi-Hágirot af opgebreek
en dwarsdeur die see gegaan na die woestyn toe; en hulle het drie
dagreise ver die woestyn van Etam ingetrek en laer opgeslaan in Mara.

<span id="an_33:9">33:9</span> En hulle het van Mara af opgebreek en by
Elim gekom; en in Elim was twaalf waterfonteine en sewentig palmbome, en
hulle het daar laer opgeslaan.

<span id="an_33:10">33:10</span> En hulle het van Elim af opgebreek en
laer opgeslaan by die Skelfsee.

<span id="an_33:11">33:11</span> En hulle het van die Skelfsee af
opgebreek en laer opgeslaan in die woestyn Sin.

<span id="an_33:12">33:12</span> En hulle het uit die woestyn Sin
opgebreek en laer opgeslaan in Dofka.

<span id="an_33:13">33:13</span> En hulle het van Dofka af opgebreek en
laer opgeslaan in Alus.

<span id="an_33:14">33:14</span> En hulle het van Alus af opgebreek en
laer opgeslaan in Ráfidim; maar daar was geen water vir die volk om te
drink nie.

<span id="an_33:15">33:15</span> En hulle het van Ráfidim af opgebreek
en laer opgeslaan in die woestyn Sinai.

<span id="an_33:16">33:16</span> En hulle het uit die woestyn Sinai
opgebreek en laer opgeslaan in Kibrot-Hattáäwa.

<span id="an_33:17">33:17</span> En hulle het van Kibrot-Hattáäwa af
opgebreek en laer opgeslaan in Háserot.

<span id="an_33:18">33:18</span> En hulle het van Háserot af opgebreek
en laer opgeslaan in Ritma.

<span id="an_33:19">33:19</span> En hulle het van Ritma af opgebreek en
laer opgeslaan in Rimmon-Peres.

<span id="an_33:20">33:20</span> En hulle het van Rimmon-Peres af
opgebreek en laer opgeslaan in Libna.

<span id="an_33:21">33:21</span> En hulle het van Libna af opgebreek en
laer opgeslaan in Rissa.

<span id="an_33:22">33:22</span> En hulle het van Rissa af opgebreek en
laer opgeslaan in Keheláta.

<span id="an_33:23">33:23</span> En hulle het van Keheláta af opgebreek
en laer opgeslaan by die berg Sefer.

<span id="an_33:24">33:24</span> En hulle het van die berg Sefer af
opgebreek en laer opgeslaan in Hárada.

<span id="an_33:25">33:25</span> En hulle het van Hárada af opgebreek en
laer opgeslaan in Mákhelot.

<span id="an_33:26">33:26</span> En hulle het van Mákhelot af opgebreek
en laer opgeslaan in Tahat.

<span id="an_33:27">33:27</span> En hulle het van Tahat af opgebreek en
laer opgeslaan in Terag.

<span id="an_33:28">33:28</span> En hulle het van Terag af opgebreek en
laer opgeslaan in Mitka.

<span id="an_33:29">33:29</span> En hulle het van Mitka af opgebreek en
laer opgeslaan in Hasmóna.

<span id="an_33:30">33:30</span> En hulle het van Hasmóna af opgebreek
en laer opgeslaan in Móserot.

<span id="an_33:31">33:31</span> En hulle het van Móserot af opgebreek
en laer opgeslaan in Béne-Jáäkan.

<span id="an_33:32">33:32</span> En hulle het van Béne-Jáäkan af
opgebreek en laer opgeslaan in Hor-Hággidgad.

<span id="an_33:33">33:33</span> En hulle het van Hor-Hággidgad af
opgebreek en laer opgeslaan in Jotbáta.

<span id="an_33:34">33:34</span> En hulle het van Jotbáta af opgebreek
en laer opgeslaan in Abróna.

<span id="an_33:35">33:35</span> En hulle het van Abróna af opgebreek en
laer opgeslaan in Éseon-Geber.

<span id="an_33:36">33:36</span> En hulle het van Éseon-Geber af
opgebreek en laer opgeslaan in die woestyn Sin, dit is Kades.

<span id="an_33:37">33:37</span> En hulle het van Kades af opgebreek en
laer opgeslaan by die berg Hor, aan die kant van die land Edom.

<span id="an_33:38">33:38</span> Toe het die priester Aäron volgens die
bevel van die HERE op die berg Hor geklim en daar gesterwe, in die
veertigste jaar ná die uittog van die kinders van Israel uit Egipteland,
in die vyfde maand, op die eerste van die maand.

<span id="an_33:39">33:39</span> En Aäron was honderd drie en twintig
jaar oud toe hy op die berg Hor gesterf het.

<span id="an_33:40">33:40</span> En die Kanaäniet, die koning van Arad,
wat in die Suidland in die land Kanaän gewoon het, het gehoor dat die
kinders van Israel aankom.

<span id="an_33:41">33:41</span> En hulle het van die berg Hor af
opgebreek en laer opgeslaan in Sálmona.

<span id="an_33:42">33:42</span> En hulle het van Sálmona af opgebreek
en laer opgeslaan in Punon.

<span id="an_33:43">33:43</span> En hulle het van Punon af opgebreek en
laer opgeslaan in Obot.

<span id="an_33:44">33:44</span> En hulle het van Obot af opgebreek en
laer opgeslaan in Ijje-Haäbárim, by die grens van Moab.

<span id="an_33:45">33:45</span> En hulle het van Ijjim af opgebreek en
laer opgeslaan in Dibon-Gad.

<span id="an_33:46">33:46</span> En hulle het van Dibon-Gad af opgebreek
en laer opgeslaan in Almon-Diblataim.

<span id="an_33:47">33:47</span> En hulle het van Almon-Diblataim af
opgebreek en laer opgeslaan in die gebergte Abárim, voor Nebo.

<span id="an_33:48">33:48</span> En hulle het van die gebergte Abárim af
opgebreek en laer opgeslaan in die vlaktes van Moab, by die Jordaan van
Jérigo.

<span id="an_33:49">33:49</span> En hulle het laer opgeslaan by die
Jordaan van Bet-Hajésimot af tot by Abel-Hassittim, in die vlaktes van
Moab.

<span id="an_33:50">33:50</span> En die HERE het met Moses gespreek in
die vlaktes van Moab, by die Jordaan van Jérigo, en gesê:

<span id="an_33:51">33:51</span> Spreek met die kinders van Israel en sê
vir hulle: As julle deur die Jordaan in die land Kanaän intrek,

<span id="an_33:52">33:52</span> moet julle al die bewoners van die land
voor julle uit verdrywe en hulle beeldhouwerk verniel; ook moet julle al
hulle gegote beelde verniel en al hulle hoogtes verwoes.

<span id="an_33:53">33:53</span> En julle moet die land in besit neem en
daarin woon; want Ek het die land aan julle gegee om dit te besit.

<span id="an_33:54">33:54</span> En julle moet die land deur die lot as
erfdeel verwerwe, volgens julle geslagte; vir die wat baie is, moet
julle hulle erfdeel groot maak, en vir die wat min is, moet jy hulle
erfdeel klein maak. Waar die lot vir iemand val, moet dit sy deel wees;
volgens julle vaderlike stamme moet julle dit as erfdeel verwerwe.

<span id="an_33:55">33:55</span> Maar as julle die bewoners van die land
nie voor julle uit verdrywe nie, sal die wat julle van hulle laat
oorbly, soos dorings in julle oë wees en soos angels in julle sye, en
hulle sal julle beveg in die land waar julle in woon.

<span id="an_33:56">33:56</span> En soos Ek gedink het om aan hulle te
doen, sal Ek aan julle doen.

<span id="an_34:1">34:1</span> Verder het die HERE met Moses gespreek en
gesê:

<span id="an_34:2">34:2</span> Gee bevel aan die kinders van Israel en
sê vir hulle: As julle in die land Kanaän kom, sal dit die land wees wat
aan julle as erfdeel sal val; die land Kanaän volgens sy grense.

<span id="an_34:3">34:3</span> Julle suidekant dan moet van die woestyn
Sin af langs Edom wees; en julle suidelike grens moet aan die oostekant
van die einde van die Soutsee af wees;

<span id="an_34:4">34:4</span> en julle grens moet suid van Skerpioennek
swaai en oorloop na Sin toe, totdat dit doodloop suid van Kades-Barnéa;
dan moet dit aanloop na Hasar-Addar en oor na Asmon toe.

<span id="an_34:5">34:5</span> Verder moet die grens swaai van Asmon af
na die spruit van Egipte toe, sodat dit by die see doodloop.

<span id="an_34:6">34:6</span> Aangaande die westelike grens, dit moet
vir julle die Groot See saam met sy gebied wees; dit moet julle
westelike grens wees.

<span id="an_34:7">34:7</span> En dit moet julle noordelike grens wees:
van die Groot See af moet julle jul grenslyn trek na die berg Hor.

<span id="an_34:8">34:8</span> Van die berg Hor af moet julle die
grenslyn trek tot by die ingang na Hamat; en die grens moet doodloop by
Sedad.

<span id="an_34:9">34:9</span> Dan moet die grens aanloop na Sifron toe,
en dit moet doodloop by Hasar-Enan. Dit moet julle noordelike grens
wees.

<span id="an_34:10">34:10</span> Verder moet julle as jul oostelike
grens die lyn trek van Hasar-Enan af na Sefam toe.

<span id="an_34:11">34:11</span> En die grens moet afloop van Sefam af
na Ribla toe, oos van Ajin; dan moet die grens afloop en skrams oor die
hange van die meer Kinnéret gaan, aan die oostekant.

<span id="an_34:12">34:12</span> Verder moet die grens afloop na die
Jordaan totdat dit doodloop by die Soutsee. Dit moet vir julle die land
wees volgens sy grense rondom.

<span id="an_34:13">34:13</span> En Moses het aan die kinders van Israel
bevel gegee en gesê: Dit is die land wat julle deur die lot as erfdeel
sal verwerwe, wat die HERE beveel het om aan die nege stamme en aan die
halwe stam te gee.

<span id="an_34:14">34:14</span> Want die stam van die kinders van die
Rubeniete volgens hulle families en die stam van die kinders van die
Gadiete volgens hulle families en die halwe stam van Manasse het al
ontvang--hulle het hul erfdeel ontvang.

<span id="an_34:15">34:15</span> Die twee stamme en die halwe stam het
hulle erfdeel aan die oostekant van die Jordaan van Jérigo, teen sonop,
ontvang.

<span id="an_34:16">34:16</span> Verder het die HERE met Moses gespreek
en gesê:

<span id="an_34:17">34:17</span> Dit is die name van die manne wat vir
julle die land as erfenis moet verdeel: die priester Eleásar en Josua,
die seun van Nun.

<span id="an_34:18">34:18</span> Daarby moet julle uit elke stam een
owerste neem om die land as erfenis te verdeel.

<span id="an_34:19">34:19</span> En dit is die name van die manne: van
die stam van Juda--Kaleb, die seun van Jefúnne;

<span id="an_34:20">34:20</span> en van die stam van Símeon se
kinders--Sémuel, die seun van Ammihud;

<span id="an_34:21">34:21</span> van die stam van Benjamin--Elídad, die
seun van Kislon;

<span id="an_34:22">34:22</span> en van die stam van Dan se kinders as
owerste--Bukki, die seun van Jogli;

<span id="an_34:23">34:23</span> van die kinders van Josef: van die stam
van Manasse se kinders as owerste--Hánniël, die seun van Efod;

<span id="an_34:24">34:24</span> en van die stam van Efraim se kinders
as owerste--Kémuel, die seun van Siftan;

<span id="an_34:25">34:25</span> en van die stam van Sébulon se kinders
as owerste--Elísafan, die seun van Parnag;

<span id="an_34:26">34:26</span> en van die stam van Issaskar se kinders
as owerste--Páltiël, die seun van Assan;

<span id="an_34:27">34:27</span> en van die stam van Aser se kinders as
owerste--Ahíhud, die seun van Selómi;

<span id="an_34:28">34:28</span> en van die stam van Náftali se kinders
as owerste--Pedáel, die seun van Ammihud.

<span id="an_34:29">34:29</span> Dit is hulle aan wie die HERE bevel
gegee het om die erfenis vir die kinders van Israel in die land Kanaän
te verdeel.

<span id="an_35:1">35:1</span> En die HERE het met Moses gespreek in die
vlaktes van Moab, by die Jordaan van Jérigo, en gesê:

<span id="an_35:2">35:2</span> Gee bevel aan die kinders van Israel dat
hulle aan die Leviete van hulle erflike besitting stede gee om te
bewoon; ook moet julle weiveld rondom die stede aan die Leviete gee.

<span id="an_35:3">35:3</span> En die stede moet vir hulle dien om te
bewoon; maar die weiveld wat daarby behoort, moet vir hulle diere en
hulle besitting en al hulle lewende hawe wees.

<span id="an_35:4">35:4</span> En die weiveld van die stede wat julle
aan die Leviete gee, moet van die stadsmuur af buitentoe duisend el
rondom wees.

<span id="an_35:5">35:5</span> En julle moet buitekant die stad meet:
aan die oostekant twee duisend el en aan die suidekant twee duisend el
en aan die westekant twee duisend el en aan die noordekant twee duisend
el, en die stad in die middel. Dit moet vir hulle as weiveld van die
stede dien.

<span id="an_35:6">35:6</span> En die stede wat julle aan die Leviete
gee, moet die ses vrystede wees wat julle moet gee, dat die een wat 'n
doodslag begaan het, daarheen kan vlug; en daarby moet julle twee en
veertig stede gee.

<span id="an_35:7">35:7</span> Al die stede wat julle aan die Leviete
gee, moet wees agt en veertig stede, hulle saam met hul weiveld.

<span id="an_35:8">35:8</span> En wat die stede betref wat julle uit die
besitting van die kinders van Israel gee--julle moet van die wat baie
is, baie neem, en van die wat min is, min neem; elke stam moet van sy
stede aan die Leviete gee volgens die erfdeel wat elkeen gaan kry.

<span id="an_35:9">35:9</span> Verder het die HERE met Moses gespreek en
gesê:

<span id="an_35:10">35:10</span> Spreek met die kinders van Israel en sê
vir hulle: As julle deur die Jordaan na die land Kanaän trek,

<span id="an_35:11">35:11</span> moet julle gunstig geleë stede vir
julle uitsoek; as vrystede moet hulle vir julle dien, dat die een wat 'n
doodslag begaan het, een wat per ongeluk 'n mens doodgeslaan het,
daarheen kan vlug.

<span id="an_35:12">35:12</span> En die stede moet vir julle as toevlug
dien vanweë die bloedwreker, sodat hy wat 'n doodslag begaan het, nie
sterwe voordat hy voor die vergadering gestaan het om geoordeel te word
nie.

<span id="an_35:13">35:13</span> En die stede wat julle gee, moet vir
julle, ses in getal, as vrystede dien.

<span id="an_35:14">35:14</span> Drie van die stede moet julle oos van
die Jordaan gee, en drie daarvan moet julle in die land Kanaän gee;
vrystede moet hulle wees.

<span id="an_35:15">35:15</span> Vir die kinders van Israel en die
vreemdeling en die bywoner onder hulle moet hierdie ses stede as toevlug
dien, sodat elkeen daarheen kan vlug wat per ongeluk 'n mens doodgeslaan
het.

<span id="an_35:16">35:16</span> Maar as hy hom slaan met 'n
ystervoorwerp, sodat hy sterwe, dan is hy 'n moordenaar; die moordenaar
moet sekerlik gedood word.

<span id="an_35:17">35:17</span> En as hy hom slaan met 'n klip in die
hand--waardeur iemand kan sterwe--en hy sterwe, dan is hy 'n moordenaar;
die moordenaar moet sekerlik gedood word.

<span id="an_35:18">35:18</span> Of as hy hom slaan met 'n houtvoorwerp
in die hand--waardeur iemand kan sterwe--en hy sterwe, dan is hy 'n
moordenaar; die moordenaar moet sekerlik gedood word.

<span id="an_35:19">35:19</span> Die bloedwreker, hy moet die moordenaar
doodmaak; as hy hom kry, moet hy hom doodmaak.

<span id="an_35:20">35:20</span> En as hy hom uit haat stamp of met
opset na hom gooi, sodat hy sterwe,

<span id="an_35:21">35:21</span> of hom uit vyandskap met sy hand slaan,
sodat hy sterwe, dan moet hy wat geslaan het, sekerlik gedood word; hy
is 'n moordenaar; die bloedwreker moet die moordenaar doodmaak as hy hom
kry.

<span id="an_35:22">35:22</span> Maar as hy hom onvoorsiens, sonder
vyandskap, stamp of enigiets sonder opset na hom gooi;

<span id="an_35:23">35:23</span> of as hy enige klip waardeur iemand kan
sterwe--as hy, sonder om dit te sien, dit op hom laat val, sodat hy
sterwe, terwyl hy geen vyand van hom was en sy onheil nie gesoek het
nie,

<span id="an_35:24">35:24</span> dan moet die vergadering tussen hom wat
doodgeslaan het, en die bloedwreker oordeel volgens hierdie voorskrifte.

<span id="an_35:25">35:25</span> En die vergadering moet hom wat 'n
doodslag begaan het, red uit die hand van die bloedwreker, en die
vergadering moet hom laat teruggaan na sy vrystad waarheen hy gevlug
het; en hy moet daarin bly tot die dood van die hoëpriester wat met die
heilige olie gesalf is.

<span id="an_35:26">35:26</span> Maar as hy wat 'n doodslag begaan het,
ooit buitekant die grens van sy vrystad gaan waarheen hy moes vlug,

<span id="an_35:27">35:27</span> en die bloedwreker hom buitekant die
grens van sy vrystad kry, en die bloedwreker hom doodslaan wat 'n
doodslag begaan het, dan sal daar vir hom geen bloedskuld wees nie.

<span id="an_35:28">35:28</span> Want hy moet in sy vrystad bly tot die
dood van die hoëpriester; maar ná die dood van die hoëpriester mag die
een wat 'n doodslag begaan het, teruggaan na die land waar sy besitting
lê.

<span id="an_35:29">35:29</span> En dit moet vir julle 'n regsinsetting
wees in julle geslagte, in al julle woonplekke.

<span id="an_35:30">35:30</span> As iemand 'n mens doodslaan, moet die
moordenaar op verklaring van getuies gedood word; maar een getuie is nie
genoegsaam om iemand tot die dood te veroordeel nie.

<span id="an_35:31">35:31</span> Maar julle mag geen losgeld aanneem vir
die lewe van 'n moordenaar wat skuldig is om te sterwe nie, want hy moet
sekerlik gedood word.

<span id="an_35:32">35:32</span> Ook mag julle geen geld aanneem om
iemand vry te stel van die vlug na sy vrystad--sodat hy kan teruggaan om
in die land te woon--tot op die dood van die hoëpriester nie.

<span id="an_35:33">35:33</span> En julle mag die land nie ontheilig
waar julle in is nie; want die bloed ontheilig die land, en vir die land
word geen versoening gedoen vir die bloed wat daarin vergiet is nie, as
net deur die bloed van hom wat dit vergiet het.

<span id="an_35:34">35:34</span> En jy mag die land waar julle in woon,
nie verontreinig nie, omdat Ek daarin woon; want Ek, die HERE, woon in
die midde van die kinders van Israel.

<span id="an_36:1">36:1</span> En die familiehoofde van die geslag van
die kinders van Gílead, die seun van Magir, die seun van Manasse, uit
die geslagte van Josef se kinders, het nader gekom en voor Moses en die
owerstes, die familiehoofde van die kinders van Israel, gespreek

<span id="an_36:2">36:2</span> en gesê: Die HERE het aan my heer bevel
gegee om die land deur die lot as erfenis aan die kinders van Israel te
gee; ook het my heer van die HERE bevel ontvang om die erfdeel van ons
broer Selófhad aan sy dogters te gee.

<span id="an_36:3">36:3</span> As hulle nou die vroue word van een van
die seuns uit die ander stamme van die kinders van Israel, dan word
hulle erfdeel van ons vaders se erfdeel weggeneem en gevoeg by die
erfdeel van die stam waarby hulle sal behoort; so sal dan die erfdeel
wat ons deur die lot aangewys is, ingekort word.

<span id="an_36:4">36:4</span> En as die jubeljaar vir die kinders van
Israel aanbreek, dan word hulle erfdeel gevoeg by die erfdeel van die
stam waarby hulle sal behoort; so sal dan hulle erfdeel van die erfdeel
van ons vaders se stam weggeneem word.

<span id="an_36:5">36:5</span> Toe het Moses die kinders van Israel
volgens die bevel van die HERE gelas en gesê: Die stam van die kinders
van Josef praat reg.

<span id="an_36:6">36:6</span> Dit is die saak wat die HERE aangaande
die dogters van Selófhad beveel het deur te sê: Laat hulle die vroue
word van hom wat goed is in hulle oë; hulle moet net trou in 'n geslag
van die stam van hulle vader,

<span id="an_36:7">36:7</span> sodat die erfdeel van die kinders van
Israel nie van stam tot stam oorgaan nie; want die kinders van Israel
moet elkeen die erfdeel van die stam van sy vaders vashou.

<span id="an_36:8">36:8</span> En elke dogter wat 'n erfdeel kry, uit
die stamme van die kinders van Israel, moet die vrou word van een uit
die geslag van die stam van haar vader, sodat die kinders van Israel
elkeen die erfdeel van sy vaders kan erwe.

<span id="an_36:9">36:9</span> So sal dan 'n erfdeel nie van een stam na
'n ander stam oorgaan nie; want die stamme van die kinders van Israel
moet elkeen sy erfdeel vashou.

<span id="an_36:10">36:10</span> Soos die HERE Moses beveel het, so het
die dogters van Selófhad gedoen:

<span id="an_36:11">36:11</span> Magla, Tirsa en Hogla en Milka en Noa,
die dogters van Selófhad, het die vroue geword van die seuns van hulle
ooms;

<span id="an_36:12">36:12</span> hulle het die vroue geword van manne
uit die geslagte van die kinders van Manasse, die seun van Josef. So het
dan hulle erfdeel gebly in die stam van die geslag van hulle vader.

<span id="an_36:13">36:13</span> Dit is die gebooie en die verordeninge
wat die HERE deur die diens van Moses die kinders van Israel beveel het,
in die vlaktes van Moab by die Jordaan van Jérigo.

------------------------------------------------------------------------

[Next: Deuteronomy](deu.md)
