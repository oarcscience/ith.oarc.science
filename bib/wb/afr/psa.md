[![](../../../cdshop/ithlogo.png)](../../../index)  
[Intangible Textual Heritage](../../../index)  [Bible](../../index) 
[World Bible](../index)  [Index](index)  [Previous](job)  [Next](pro) 

------------------------------------------------------------------------

### Afrikaans Bible: Psalms

<span id="an_1:1">1:1</span> Welgeluksalig is die man wat nie wandel in
die raad van die goddelose en nie staan op die weg van die sondaars en
nie sit in die kring van die spotters nie;

<span id="an_1:2">1:2</span> maar sy behae is in die wet van die HERE,
en hy oordink sy wet dag en nag.

<span id="an_1:3">1:3</span> En hy sal wees soos 'n boom wat geplant is
by waterstrome, wat sy vrugte gee op sy tyd en waarvan die blare nie
verwelk nie; en alles wat hy doen, voer hy voorspoedig uit.

<span id="an_1:4">1:4</span> So is die goddelose mense nie, maar soos
kaf wat die wind verstrooi.

<span id="an_1:5">1:5</span> Daarom sal die goddelose nie bestaan in die
oordeel en die sondaars in die vergadering van die regverdiges nie.

<span id="an_1:6">1:6</span> Want die HERE ken die weg van die
regverdiges, maar die weg van die goddelose sal vergaan.

<span id="an_2:1">2:1</span> Waarom woel die nasies en bedink die volke
nietige dinge?

<span id="an_2:2">2:2</span> Die konings van die aarde staan gereed, en
die vorste hou saam raad teen die HERE en teen sy Gesalfde en sê:

<span id="an_2:3">2:3</span> Laat ons hulle bande stukkend ruk en hulle
toue van ons afwerp!

<span id="an_2:4">2:4</span> Hy wat in die hemel woon, lag; die Here
spot met hulle.

<span id="an_2:5">2:5</span> Dan sal Hy hulle aanspreek in sy toorn, en
in sy grimmigheid sal Hy hulle verskrik:

<span id="an_2:6">2:6</span> Ek tog het my Koning gesalf oor Sion, my
heilige berg.

<span id="an_2:7">2:7</span> Ek wil vertel van die besluit: Die HERE het
aan My gesê: U is my Seun, vandag het Ek self U gegenereer.

<span id="an_2:8">2:8</span> Eis van My, en Ek wil nasies gee as u
erfdeel en die eindes van die aarde as u besitting.

<span id="an_2:9">2:9</span> U sal hulle verpletter met 'n ysterstaf, U
sal hulle stukkend slaan soos 'n erdepot.

<span id="an_2:10">2:10</span> Wees dan nou verstandig, o konings; laat
julle waarsku, o regters van die aarde!

<span id="an_2:11">2:11</span> Dien die HERE met vrees, en juig met
bewing.

<span id="an_2:12">2:12</span> Kus die Seun, dat Hy nie toornig word en
julle op die weg vergaan nie; want gou kan sy toorn ontvlam.
Welgeluksalig is almal wat by Hom skuil!

<span id="an_3:1">3:1</span> 'n Psalm van Dawid toe hy gevlug het vir sy
seun Absalom.

<span id="an_3:2">3:2</span> o HERE, hoe het my teëstanders
vermenigvuldig! Baie staan teen my op.

<span id="an_3:3">3:3</span> Baie sê van my: Daar is geen heil vir hom
by God nie. Sela.

<span id="an_3:4">3:4</span> Maar U, HERE, is 'n skild wat my beskut, my
eer en die Een wat my hoof ophef.

<span id="an_3:5">3:5</span> Luid roep ek die HERE aan, en Hy verhoor my
van sy heilige berg. Sela.

<span id="an_3:6">3:6</span> Ek het gaan lê en aan die slaap mag raak;
ek het wakker geword, want die HERE ondersteun my.

<span id="an_3:7">3:7</span> Ek sal nie vrees vir tien duisende van
mense wat rondom teen my gereed staan nie.

<span id="an_3:8">3:8</span> Staan op, HERE; verlos my, my God! Want U
het al my vyande op die kakebeen geslaan; U het die tande van die
goddelose stukkend gebreek.

<span id="an_3:9">3:9</span> Die heil behoort aan die HERE; laat u seën
wees oor u volk! Sela.

<span id="an_4:1">4:1</span> Vir die musiekleier; met snaarinstrumente.
'n Psalm van Dawid.

<span id="an_4:2">4:2</span> As ek roep, verhoor my, o God van my
geregtigheid! In benoudheid het U vir my ruimte gemaak; wees my genadig,
en hoor my gebed!

<span id="an_4:3">4:3</span> o Manne, hoe lank sal my eer tot skande
wees? Hoe lank sal julle die nietigheid liefhê, die leuen soek? Sela.

<span id="an_4:4">4:4</span> Weet tog dat die HERE vir Hom 'n gunsgenoot
afgesonder het; die HERE hoor as ek Hom aanroep.

<span id="an_4:5">4:5</span> Sidder, en moenie sondig nie; spreek in
julle hart op julle bed, en wees stil. Sela.

<span id="an_4:6">4:6</span> Offer offerandes van geregtigheid en
vertrou op die HERE.

<span id="an_4:7">4:7</span> Baie sê: Wie sal ons die goeie laat sien?
Verhef oor ons die lig van u aangesig, o HERE!

<span id="an_4:8">4:8</span> Groter vreugde het U in my hart gegee as
wanneer hulle koring en hulle mos oorvloedig is.

<span id="an_4:9">4:9</span> Ek wil in vrede gaan lê en meteens aan die
slaap raak; want U, o HERE, alleen laat my in veiligheid woon.

<span id="an_5:1">5:1</span> Vir die musiekleier; met fluite. 'n Psalm
van Dawid.

<span id="an_5:2">5:2</span> o HERE, luister na my woorde, let op my
versugting.

<span id="an_5:3">5:3</span> Gee ag op die stem van my hulpgeroep, my
Koning en my God, want tot U bid ek.

<span id="an_5:4">5:4</span> In die môre, HERE, sal U my stem hoor; in
die môre sal ek dit aan U voorlê en afwag.

<span id="an_5:5">5:5</span> Want U is nie 'n God wat behae het in
goddeloosheid nie; die kwaaddoener sal by U nie vertoef nie.

<span id="an_5:6">5:6</span> Die onsinniges sal voor u oë nie standhou
nie; U haat al die werkers van ongeregtigheid.

<span id="an_5:7">5:7</span> U sal die leuensprekers laat omkom; van die
man van bloed en bedrog het die HERE 'n afsku.

<span id="an_5:8">5:8</span> Maar ek, deur die grootheid van u
goedertierenheid mag ek in u huis ingaan, my buig na u heilige tempel,
in u vrees.

<span id="an_5:9">5:9</span> HERE, lei my in u geregtigheid om my vyande
ontwil; maak u weg voor my reg.

<span id="an_5:10">5:10</span> Want in hulle mond is niks betroubaars
nie; hulle binneste bring onheil; hulle keel is 'n oop graf; hulle maak
hul tong glad.

<span id="an_5:11">5:11</span> Verklaar hulle skuldig, o God! Laat hulle
val deur hul planne; dryf hulle weg oor die menigte van hul oortredinge,
want hulle is wederstrewig teen U.

<span id="an_5:12">5:12</span> Maar laat húlle almal bly wees wat by U
skuil; laat hulle vir ewig jubel, en beskut U hulle; en laat in U juig
die wat u Naam liefhet.

<span id="an_5:13">5:13</span> Want U seën die regverdige, o HERE, U
omring hom met welbehae soos met 'n skild.

<span id="an_6:1">6:1</span> Vir die musiekleier; met snaarinstrumente;
met basstem. 'n Psalm van Dawid.

<span id="an_6:2">6:2</span> o HERE, straf my nie in u toorn nie, en
kasty my nie in u grimmigheid nie.

<span id="an_6:3">6:3</span> Wees my genadig, HERE, want ek is verswak;
maak my gesond, HERE, want my gebeente is verskrik.

<span id="an_6:4">6:4</span> Ja, my siel is baie verskrik; en U, HERE,
tot hoe lank?

<span id="an_6:5">6:5</span> Keer terug, HERE, red my siel; verlos my om
u goedertierenheid ontwil.

<span id="an_6:6">6:6</span> Want in die dood word aan U nie gedink nie;
wie sal U loof in die doderyk?

<span id="an_6:7">6:7</span> Ek is moeg van my gesug; elke nag laat ek
my bed swem; ek deurweek my bed met my trane.

<span id="an_6:8">6:8</span> My oog het dof geword van verdriet; dit het
swak geword vanweë al my teëstanders.

<span id="an_6:9">6:9</span> Gaan weg van my, al julle werkers van
ongeregtigheid, want die HERE het die stem van my geween gehoor.

<span id="an_6:10">6:10</span> Die HERE het my smeking gehoor; die HERE
neem my gebed aan.

<span id="an_6:11">6:11</span> Al my vyande sal beskaamd staan en baie
verskrik word; hulle sal in 'n oomblik beskaamd omdraai.

<span id="an_7:1">7:1</span> Sjiggajon van Dawid wat hy tot eer van die
HERE gesing het weens die woorde van Kus, die Benjaminiet.

<span id="an_7:2">7:2</span> HERE, my God, by U skuil ek; verlos my van
al my vervolgers en red my;

<span id="an_7:3">7:3</span> sodat hy nie soos 'n leeu my verskeur en
wegruk sonder dat iemand red nie.

<span id="an_7:4">7:4</span> HERE, my God, as ek dit gedoen het, as daar
onreg in my hande is,

<span id="an_7:5">7:5</span> as ek hóm kwaad aangedoen het wat in vrede
met my geleef het (ja, ek het hom gered wat my sonder oorsaak vyandig
was),

<span id="an_7:6">7:6</span> mag die vyand my dan vervolg en inhaal en
my lewe teen die grond vertrap en my eer in die stof laat woon. Sela.

<span id="an_7:7">7:7</span> Staan op, HERE, in u toorn, verhef U teen
die grimmigheid van my teëstanders en ontwaak vir my, U wat die reg
beveel het!

<span id="an_7:8">7:8</span> En laat die vergadering van die volke U
omring; keer dan bo hulle terug in die hoogte!

<span id="an_7:9">7:9</span> Die HERE oordeel die volke. Doen aan my
reg, HERE, na my geregtigheid en na my onskuld wat by my is.

<span id="an_7:10">7:10</span> Laat tog die boosheid van die goddelose
mense 'n einde neem, maar bevestig U die regverdige, ja, U wat harte en
niere toets, o regverdige God!

<span id="an_7:11">7:11</span> My skild is by God wat die opregtes van
hart verlos.

<span id="an_7:12">7:12</span> God is 'n regverdige regter, en 'n God
wat elke dag toornig is.

<span id="an_7:13">7:13</span> As hy hom nie bekeer nie, maak Hy sy
swaard skerp; Hy span sy boog en mik daarmee

<span id="an_7:14">7:14</span> en berei vir hom dodelike werktuie; Hy
maak sy pyle brandende wapens.

<span id="an_7:15">7:15</span> Kyk, hy is in barensweë van onreg en is
swanger van moeite; hy baar leuens.

<span id="an_7:16">7:16</span> Hy het 'n kuil gegrawe en dit uitgehol;
maar hy het geval in die vangkuil wat hy gemaak het.

<span id="an_7:17">7:17</span> Die onheil wat hy gestig het, keer op sy
hoof terug, en sy geweld kom op sy skedel neer.

<span id="an_7:18">7:18</span> Ek wil die HERE loof na sy geregtigheid
en die Naam van die HERE, die Allerhoogste, psalmsing.

<span id="an_8:1">8:1</span> Vir die musiekleier; op die Gittiet. 'n
Psalm van Dawid.

<span id="an_8:2">8:2</span> o HERE, onse Here, hoe heerlik is u Naam op
die ganse aarde! U wat u majesteit gelê het op die hemele.

<span id="an_8:3">8:3</span> Uit die mond van kinders en suiglinge het U
sterkte gegrondves, om u teëstanders ontwil, om die vyand en
wraakgierige stil te maak.

<span id="an_8:4">8:4</span> As ek u hemel aanskou, die werk van u
vingers, die maan en die sterre wat U toeberei het-

<span id="an_8:5">8:5</span> wat is die mens dat U aan hom dink, en die
mensekind dat U hom besoek?

<span id="an_8:6">8:6</span> U het hom 'n weinig minder gemaak as 'n
goddelike wese en hom met eer en heerlikheid gekroon.

<span id="an_8:7">8:7</span> U laat hom heers oor die werke van u hande;
U het alles onder sy voete gestel:

<span id="an_8:8">8:8</span> skape en beeste, dié almal, en ook die
diere van die veld,

<span id="an_8:9">8:9</span> die voëls van die hemel en die visse van
die see, wat trek deur die paaie van die see.

<span id="an_8:10">8:10</span> o HERE, onse Here, hoe heerlik is u Naam
op die ganse aarde!

<span id="an_9:1">9:1</span> Vir die musiekleier; op die wysie van:
"Sterf vir die Seun". 'n Psalm van Dawid.

<span id="an_9:2">9:2</span> Ek wil die HERE loof met my hele hart; ek
wil al u wonders vertel.

<span id="an_9:3">9:3</span> In U wil ek bly wees en juig; ek wil
psalmsing tot eer van u Naam, o Allerhoogste,

<span id="an_9:4">9:4</span> omdat my vyande agteruitwyk, struikel en
omkom van voor u aangesig.

<span id="an_9:5">9:5</span> Want U het my reg en my regsaak behandel; U
het gaan sit op die troon, o regverdige regter!

<span id="an_9:6">9:6</span> U het die heidene gedreig, die goddelose
laat omkom, hulle naam uitgedelg vir ewig en altyd.

<span id="an_9:7">9:7</span> Die vyande het omgekom- puinhope vir ewig;
ook die stede wat U verwoes het; hulle gedagtenis, ja, dié het vergaan.

<span id="an_9:8">9:8</span> Maar die HERE sit vir ewig; Hy het sy troon
reggesit vir die oordeel.

<span id="an_9:9">9:9</span> En Hy self sal die wêreld oordeel in
geregtigheid en die volke vonnis met reg.

<span id="an_9:10">9:10</span> So is die HERE dan 'n rotsvesting vir die
verdrukte, 'n rotsvesting in tye van benoudheid.

<span id="an_9:11">9:11</span> En hulle wat u Naam ken, sal op U
vertrou, omdat U die wat U soek, nie verlaat nie, o HERE!

<span id="an_9:12">9:12</span> Psalmsing tot eer van die HERE wat op
Sion woon; verkondig onder die volke sy dade.

<span id="an_9:13">9:13</span> Want Hy wat die bloed soek, dink aan
hulle; Hy vergeet die geroep van die ellendiges nie.

<span id="an_9:14">9:14</span> Wees my genadig, HERE, aanskou my ellende
vanweë my haters, U wat my verhef uit die poorte van die dood;

<span id="an_9:15">9:15</span> sodat ek al u roemryke dade kan vertel,
in die poorte van die dogter van Sion kan juig oor u heil.

<span id="an_9:16">9:16</span> Die heidene het gesink in die kuil wat
hulle gemaak het; hulle voet is gevang in die net wat hulle gespan het.

<span id="an_9:17">9:17</span> Die HERE het Hom bekend gemaak; Hy het
strafgerig geoefen; die goddelose is verstrik in die werk van sy hande.
Higgajon. Sela.

<span id="an_9:18">9:18</span> Die goddelose sal teruggaan na die
doderyk, al die heidene wat God vergeet.

<span id="an_9:19">9:19</span> Want die behoeftige sal nie vir altyd
vergeet word, die verwagting van die ellendiges nie vir ewig verlore
gaan nie.

<span id="an_9:20">9:20</span> Staan op, HERE, laat die mens nie sterk
word nie; laat die heidene voor u aangesig geoordeel word!

<span id="an_9:21">9:21</span> o HERE jaag hulle skrik aan; laat die
heidene weet, hulle is mense! Sela.

<span id="an_10:1">10:1</span> o HERE, waarom staan U so ver weg en hou
U verborge in tye van benoudheid?

<span id="an_10:2">10:2</span> In sy trotsheid vervolg die goddelose die
ellendige. Laat hulle gegryp word in die listige planne wat hulle
uitgedink het!

<span id="an_10:3">10:3</span> Want die goddelose juig oor die begeerte
van sy siel; en hy seën hom wat onregverdige wins maak, hy verag die
HERE.

<span id="an_10:4">10:4</span> Die goddelose, met sy neus in die hoogte,
sê: Hy ondersoek nie: daar is geen God nie- dit is al sy gedagtes!

<span id="an_10:5">10:5</span> Sy weë is altyd voorspoedig; hoog daarbo
is u gerigte, weg van hom af; al sy teëstanders- hy blaas op hulle.

<span id="an_10:6">10:6</span> Hy sê in sy hart: Ek sal nie wankel nie;
van geslag tot geslag is ek die een wat nie in die ongeluk sal wees nie.

<span id="an_10:7">10:7</span> Sy mond is vol van vloek en van bedrog en
verdrukking; onder sy tong is moeite en onreg.

<span id="an_10:8">10:8</span> Hy sit in die hinderlae by die dorpe; in
skuilplekke maak hy die onskuldige dood; sy oë loer op die ongelukkige.

<span id="an_10:9">10:9</span> Hy loer in die skuilhoek soos 'n leeu in
sy lêplek; hy loer om die ellendige te vang; hy vang die ellendige deur
sy net toe te trek;

<span id="an_10:10">10:10</span> en verbryseld sink dié terneer, en die
ongelukkiges val in sy mag.

<span id="an_10:11">10:11</span> Hy sê in sy hart: God vergeet dit; Hy
verberg sy aangesig; vir ewig sien Hy dit nie.

<span id="an_10:12">10:12</span> Staan op, HERE! o God, hef u hand op;
vergeet die ellendiges nie!

<span id="an_10:13">10:13</span> Die goddelose, waarom verag hy God en
sê in sy hart: U soek dit nie?

<span id="an_10:14">10:14</span> U het dit gesien; want U aanskou die
moeite en verdriet, sodat 'n mens dit in u hand sal gee. Aan U gee die
ongelukkige dit oor; U was 'n helper van die wees.

<span id="an_10:15">10:15</span> Verbreek die arm van die goddelose en
slegte; besoek sy goddeloosheid totdat U niks vind nie!

<span id="an_10:16">10:16</span> Die HERE is Koning vir ewig en altyd;
die heidene het vergaan uit sy land.

<span id="an_10:17">10:17</span> HERE, U het die begeerte van die
ootmoediges gehoor; U sal hulle hart versterk, u oor sal luister

<span id="an_10:18">10:18</span> om aan die wees en verdrukte reg te
doen. Geen mens uit die aarde sal langer voortgaan om skrik aan te jaag
nie.

<span id="an_11:1">11:1</span> Vir die musiekleier. 'n Psalm van Dawid.
By die HERE skuil ek. Hoe kan julle dan vir my sê: Vlug na julle berg
soos 'n voël!

<span id="an_11:2">11:2</span> Want kyk, die goddelose span die boog;
hulle het hul pyl op die snaar reggesit om in die donker te skiet na die
opregtes van hart.

<span id="an_11:3">11:3</span> As die fondamente omgegooi word, wat kan
die regverdige doen?

<span id="an_11:4">11:4</span> Die HERE is in sy heilige paleis; die
troon van die HERE is in die hemel; sy oë sien, sy ooglede toets die
mensekinders.

<span id="an_11:5">11:5</span> Die HERE toets die regverdige; maar sy
siel haat die goddelose en die wat geweld liefhet.

<span id="an_11:6">11:6</span> Hy sal op die goddelose vangnette, vuur
en swawel laat reën; en 'n gloeiende wind sal die deel van hulle beker
wees.

<span id="an_11:7">11:7</span> Want die HERE is regverdig; Hy het
geregtighede lief; die opregtes sal sy aangesig sien.

<span id="an_12:1">12:1</span> Vir die musiekleier; met basstem. 'n
Psalm van Dawid.

<span id="an_12:2">12:2</span> Red, o Here, want daar is geen vrome meer
nie; want die getroues het verdwyn onder die mensekinders.

<span id="an_12:3">12:3</span> Hulle praat leuens, die een met die
ander; met vleiende lippe spreek hulle dubbelhartig.

<span id="an_12:4">12:4</span> Mag die HERE al die vleiende lippe
uitroei, die tong wat grootpraat,

<span id="an_12:5">12:5</span> hulle wat sê: Met ons tong is ons sterk;
ons lippe is met ons! Wie is heer oor ons?

<span id="an_12:6">12:6</span> Oor die verdrukking van die ellendiges,
oor die gesug van die behoeftiges sal Ek nou opstaan, sê die HERE; Ek
sal hom in veiligheid stel wat daarna smag.

<span id="an_12:7">12:7</span> Die woorde van die HERE is rein woorde,
silwer wat gelouter is in 'n smeltkroes in die aarde, gesuiwer sewe
maal.

<span id="an_12:8">12:8</span> U, o HERE, sal hulle bewaar; U sal ons
bewaar van hierdie geslag vir ewig.

<span id="an_12:9">12:9</span> Die goddelose draf rond as laagheid die
oorhand kry by die mensekinders.

<span id="an_13:1">13:1</span> Vir die musiekleier. 'n Psalm van Dawid.

<span id="an_13:2">13:2</span> Hoe lank, HERE, sal U my altyddeur
vergeet? Hoe lank sal U vir my u aangesig verberg?

<span id="an_13:3">13:3</span> Hoe lank sal ek planne beraam in my siel,
met kommer in my hart oordag? Hoe lank sal my vyand hom oor my verhef?

<span id="an_13:4">13:4</span> Aanskou tog, verhoor my, HERE, my God!
Verlig my oë, sodat ek nie in die dood inslaap nie;

<span id="an_13:5">13:5</span> sodat my vyand nie kan sê: Ek het hom
oorwin nie, en my teëstanders nie juig as ek wankel nie.

<span id="an_13:6">13:6</span> Maar ek- op u goedertierenheid vertrou
ek; my hart sal juig oor u heil. Ek wil sing tot eer van die HERE, omdat
Hy aan my goed gedoen het.

<span id="an_14:1">14:1</span> Vir die musiekleier. 'n Psalm van Dawid.
Die dwaas sê in sy hart: Daar is geen God nie. Sleg, afskuwelik maak
hulle hul dade; daar is niemand wat goed doen nie.

<span id="an_14:2">14:2</span> Die HERE het uit die hemel neergesien op
die mensekinders, om te sien of daar iemand verstandig is, wat na God
vra.

<span id="an_14:3">14:3</span> Hulle het almal afgewyk, tesame het hulle
ontaard; daar is niemand wat goed doen, ook nie een nie.

<span id="an_14:4">14:4</span> Het al die werkers van ongeregtigheid dan
geen kennis nie, die wat my volk opeet asof hulle brood eet? Hulle roep
die HERE nie aan nie.

<span id="an_14:5">14:5</span> Dáár het skrik hulle oorweldig, want God
is by die regverdige geslag.

<span id="an_14:6">14:6</span> Die raad van die ellendige- julle kan dit
tot skande maak; waarlik, die HERE is sy toevlug.

<span id="an_14:7">14:7</span> Ag, mag die verlossing van Israel uit
Sion kom! As die HERE die lot van sy volk verander, dan sal Jakob juig,
Israel sal bly wees.

<span id="an_15:1">15:1</span> 'n Psalm van Dawid. HERE, wie mag vertoef
in u tent? Wie mag woon op u heilige berg?

<span id="an_15:2">15:2</span> Hy wat opreg wandel en geregtigheid doen,
en wat met sy hart die waarheid spreek;

<span id="an_15:3">15:3</span> wat nie rondgaan met laster op sy tong
nie, sy vriend geen kwaad doen en geen smaadrede uitspreek teen sy
naaste nie;

<span id="an_15:4">15:4</span> in wie se oë die verworpene veragtelik
is, maar hy eer die wat die HERE vrees; al het hy gesweer tot sy skade,
hy verander nie;

<span id="an_15:5">15:5</span> wat sy geld nie gee op woeker en geen
omkoopgeskenk aanneem teen die onskuldige nie. Hy wat hierdie dinge
doen, sal nie wankel in ewigheid nie.

<span id="an_16:1">16:1</span> 'n Gedig van Dawid. Bewaar my, o God,
want by U skuil ek.

<span id="an_16:2">16:2</span> Ek het tot die HERE gesê: U is my Here;
vir my is daar geen goed bo U nie.

<span id="an_16:3">16:3</span> Maar aangaande die heiliges wat op die
aarde is, sê ek: Hulle is die heerlikes in wie al my behae is.

<span id="an_16:4">16:4</span> Die smarte van hulle wat 'n ander god met
gawes vereer, sal menigvuldig wees; ek sal hulle drankoffers van bloed
nie uitgiet en hulle name op my lippe nie neem nie.

<span id="an_16:5">16:5</span> Die HERE is die deel van my erfenis en
van my beker; U onderhou my lot.

<span id="an_16:6">16:6</span> Die meetsnoere het vir my in lieflike
plekke geval, ja, my erfenis is vir my mooi.

<span id="an_16:7">16:7</span> Ek sal die HERE loof wat my raad gegee
het; selfs in die nag vermaan my niere my.

<span id="an_16:8">16:8</span> Ek stel die HERE altyddeur voor my; omdat
Hy aan my regterhand is, sal ek nie wankel nie.

<span id="an_16:9">16:9</span> Daarom is my hart bly en my eer juig; ook
sal my vlees in veiligheid woon;

<span id="an_16:10">16:10</span> want U sal my siel aan die doderyk nie
oorgee nie; U sal nie toelaat dat u gunsgenoot verderwing sien nie.

<span id="an_16:11">16:11</span> U sal my die pad van die lewe bekend
maak; versadiging van vreugde is voor u aangesig, lieflikhede in u
regterhand, vir ewig.

<span id="an_17:1">17:1</span> HERE, hoor 'n regverdige saak, let op my
smeking; luister tog na my gebed met onbedrieglike lippe.

<span id="an_17:2">17:2</span> Laat my reg van u aangesig uitgaan; laat
u oë regverdig sien.

<span id="an_17:3">17:3</span> U het my hart getoets, dit in die nag
ondersoek, U het my gekeur, U vind niks nie; wat ek ook dink, my mond
oortree nie.

<span id="an_17:4">17:4</span> Aangaande die handelinge van die mens, ék
het deur die woord van u lippe die paaie van die geweldenaar vermy.

<span id="an_17:5">17:5</span> My gange het vasgehou aan u spore, my
voetstappe het nie gewankel nie.

<span id="an_17:6">17:6</span> Ek roep U aan, want U verhoor my, o God!
Neig u oor tot my, luister na my woord!

<span id="an_17:7">17:7</span> Maak u gunsbewyse wonderbaar, o verlosser
van die wat by u regterhand skuil vir teëstanders!

<span id="an_17:8">17:8</span> Bewaar my soos 'n oogappel; verberg my in
die skaduwee van u vleuels

<span id="an_17:9">17:9</span> teen die goddelose wat my geweld aandoen,
my doodsvyande wat my omring.

<span id="an_17:10">17:10</span> Hulle het hul gevoel afgesluit; met hul
mond spreek hulle hoogmoedig.

<span id="an_17:11">17:11</span> Nou het hulle ons in ons gang omsingel;
hulle rig hul oë daarop om ons op die grond uit te strek.

<span id="an_17:12">17:12</span> Hy is soos 'n leeu wat begerig is om te
verskeur, en soos 'n jong leeu wat in skuilplekke klaar lê.

<span id="an_17:13">17:13</span> Staan op, HERE, gaan hom tegemoet, werp
hom neer; red my van die goddelose met u swaard;

<span id="an_17:14">17:14</span> met u hand van die manne, o HERE, van
die manne wie se deel in die lewe uit die wêreld is en wie se buik U vul
met u verborge skat; wie se seuns daarvan nog sat is, wat weer hul
oorskot aan hulle kinders laat agterbly.

<span id="an_17:15">17:15</span> Maar ek sal u aangesig in geregtigheid
aanskou; ek sal versadig word met u beeld as ek wakker word.

<span id="an_18:1">18:1</span> Vir die musiekleier. 'n Psalm van Dawid,
die kneg van die HERE, wat die woorde van hierdie lied tot die HERE
gespreek het op die dag toe die HERE hom gered het uit die hand van al
sy vyande en uit die hand van Saul.

<span id="an_18:2">18:2</span> En hy het gesê: Ek het U hartlik lief,
HERE, my sterkte.

<span id="an_18:3">18:3</span> Die HERE is my rots en my bergvesting en
my redder; my God, my rots by wie ek skuil; my skild en die horing van
my heil, my rotsvesting.

<span id="an_18:4">18:4</span> Ek roep die HERE aan wat lofwaardig is,
en van my vyande word ek verlos.

<span id="an_18:5">18:5</span> Bande van die dood het my omring, en
strome van onheil het my oorval.

<span id="an_18:6">18:6</span> Bande van die doderyk was rondom my;
strikke van die dood het my teëgekom.

<span id="an_18:7">18:7</span> Toe ek benoud was, het ek die HERE
aangeroep, en ek het tot my God geroep om hulp; Hy het my stem uit sy
paleis gehoor, en my hulpgeroep voor sy aangesig het in sy ore gekom.

<span id="an_18:8">18:8</span> Toe het die aarde geskud en gebewe; die
fondamente van die berge het gesidder en geskud, omdat Hy toornig was.

<span id="an_18:9">18:9</span> Rook in sy neus het opgegaan, en 'n vuur
uit sy mond het verteer; kole uit Hom het gebrand.

<span id="an_18:10">18:10</span> En Hy het die hemel gebuig en
neergedaal, en donkerheid was onder sy voete.

<span id="an_18:11">18:11</span> En Hy het op 'n gérub gery en gevlieg;
ja, Hy het gesweef op die vleuels van die wind.

<span id="an_18:12">18:12</span> Duisternis het Hy sy skuilplek gemaak,
sy hut rondom Hom: duisternis van waters, diktes van wolke.

<span id="an_18:13">18:13</span> Deur die glans voor Hom het sy wolke
verbygetrek, hael en gloeiende kole.

<span id="an_18:14">18:14</span> En die HERE het in die hemel gedonder,
en die Allerhoogste het sy stem laat hoor; hael en gloeiende kole.

<span id="an_18:15">18:15</span> En Hy het sy pyle uitgestuur en hulle
verstrooi; ja, sy bliksems in menigte, en Hy het hulle verwar.

<span id="an_18:16">18:16</span> En die beddings van die waters het
sigbaar geword, en die fondamente van die wêreld is blootgelê vanweë u
dreiging, o HERE, vanweë die geblaas van die wind van u neus.

<span id="an_18:17">18:17</span> Hy het uit die hoogte sy hand
uitgestrek, Hy het my gegryp, Hy het my uit groot waters getrek.

<span id="an_18:18">18:18</span> Hy het my verlos van my magtige vyand
en van my haters, omdat hulle te sterk was vir my.

<span id="an_18:19">18:19</span> Hulle het my oorval op die dag van my
nood; maar die HERE was my steun.

<span id="an_18:20">18:20</span> En Hy het my uitgelei in die ruimte; Hy
het my gered, omdat Hy behae in my gehad het.

<span id="an_18:21">18:21</span> Die HERE het met my gehandel na my
geregtigheid; Hy het my vergelde na die reinheid van my hande.

<span id="an_18:22">18:22</span> Want ek het die weë van die HERE gehou
en nie goddeloos van my God afgewyk nie;

<span id="an_18:23">18:23</span> want al sy verordeninge was voor my, en
sy insettinge het ek nie van my verwyder nie.

<span id="an_18:24">18:24</span> Maar ek was opreg by Hom, en ek was op
my hoede vir my ongeregtigheid.

<span id="an_18:25">18:25</span> So het die HERE my dan vergelde na my
geregtigheid, na die reinheid van my hande, voor sy oë.

<span id="an_18:26">18:26</span> By die liefderyke betoon U Uself
liefderyk, by die opregte man opreg,

<span id="an_18:27">18:27</span> by die reine rein; maar by die valse
betoon U Uself verkeerd.

<span id="an_18:28">18:28</span> Want U verlos die verdrukte volk; maar
U verneder die oë wat hoog is.

<span id="an_18:29">18:29</span> Want U laat my lamp skyn; die HERE my
God laat my duisternis opklaar.

<span id="an_18:30">18:30</span> Want met U loop ek 'n bende storm, en
met my God spring ek oor 'n muur.

<span id="an_18:31">18:31</span> Die weg van God is volmaak; die woord
van die HERE is gelouter; Hy is 'n skild vir almal wat by Hom skuil.

<span id="an_18:32">18:32</span> Want wie is God buiten die HERE, en wie
is 'n rots behalwe onse God?

<span id="an_18:33">18:33</span> God is dit wat my met krag omgord en my
weg volkome maak.

<span id="an_18:34">18:34</span> Hy maak my voete soos dié van herte en
laat my staan op my hoogtes.

<span id="an_18:35">18:35</span> Hy leer my hande om oorlog te voer,
sodat my arms 'n koperboog span.

<span id="an_18:36">18:36</span> Ook het U my die skild van u uitredding
gegee, en u regterhand het my ondersteun, en u neerbuigende goedheid het
my groot gemaak.

<span id="an_18:37">18:37</span> U het my voetstap ruim gemaak onder my,
en my enkels het nie gewankel nie.

<span id="an_18:38">18:38</span> Ek het my vyande agtervolg en hulle
ingehaal, en ek het nie teruggekom voordat ek hulle vernietig het nie.

<span id="an_18:39">18:39</span> Ek het hulle verbrysel, sodat hulle nie
kon opstaan nie; hulle het geval onder my voete.

<span id="an_18:40">18:40</span> En U het my met krag omgord vir die
stryd; U het my teëstanders onder my laat buk.

<span id="an_18:41">18:41</span> En U het my vyande vir my laat vlug; en
my haters, dié het ek vernietig.

<span id="an_18:42">18:42</span> Hulle het geroep om hulp, maar daar was
geen verlosser nie- tot die HERE, maar Hy het hulle nie geantwoord nie.

<span id="an_18:43">18:43</span> Toe het ek hulle vermaal soos stof voor
die wind; ek het hulle uitgegooi soos modder van die strate.

<span id="an_18:44">18:44</span> U het my gered uit die getwis van die
volk; U het my 'n hoof gemaak van nasies; 'n volk wat ek nie geken het
nie, het my gedien.

<span id="an_18:45">18:45</span> Sodra hulle van my gehoor het, was
hulle my gehoorsaam, uitlanders het kruipende na my gekom.

<span id="an_18:46">18:46</span> Uitlanders word kragteloos en kom met
siddering uit hulle vestings.

<span id="an_18:47">18:47</span> Die HERE leef! En geloofd sy my rots,
en laat verhoog wees die God van my heil!

<span id="an_18:48">18:48</span> Die God wat my die wraak gee en volke
aan my onderwerp;

<span id="an_18:49">18:49</span> wat my red van my vyande; ja, U verhef
my bo my teëstanders; U bevry my van die man van geweld.

<span id="an_18:50">18:50</span> Daarom wil ek U loof, o HERE, onder die
nasies, en tot eer van u Naam wil ek psalmsing.

<span id="an_18:51">18:51</span> Hy wat die verlossinge van sy koning
groot maak en goedertierenheid bewys aan sy gesalfde, aan Dawid en aan
sy nageslag tot in ewigheid.

<span id="an_19:1">19:1</span> Vir die musiekleier. 'n Psalm van Dawid.

<span id="an_19:2">19:2</span> Die hemele vertel die eer van God, en die
uitspansel verkondig die werk van sy hande.

<span id="an_19:3">19:3</span> Die een dag stort vir die ander 'n
boodskap uit, en die een nag kondig vir die ander kennis aan:

<span id="an_19:4">19:4</span> daar is geen spraak en daar is geen
woorde nie- onhoorbaar is hulle stem.

<span id="an_19:5">19:5</span> Hulle meetsnoer gaan uit oor die hele
aarde, en hulle woorde tot by die einde van die wêreld. Vir die son het
Hy daarin 'n tent gemaak;

<span id="an_19:6">19:6</span> en dié is soos 'n bruidegom wat uitgaan
uit sy slaapkamer; hy is bly soos 'n held om die pad te loop.

<span id="an_19:7">19:7</span> Sy uitgang is van die einde van die hemel
af, en sy omloop tot by die eindes daarvan, en niks is verborge vir sy
hitte nie.

<span id="an_19:8">19:8</span> Die wet van die HERE is volmaak: dit
verkwik die siel; die getuienis van die HERE is gewis: dit gee wysheid
aan die eenvoudige.

<span id="an_19:9">19:9</span> Die bevele van die HERE is reg: hulle
verbly die hart; die gebod van die HERE is suiwer: dit verlig die oë.

<span id="an_19:10">19:10</span> Die vrees van die HERE is rein: dit
bestaan tot in ewigheid; die verordeninge van die HERE is waarheid-
tesame is hulle regverdig.

<span id="an_19:11">19:11</span> Hulle is begeerliker as goud, ja, as
baie fyn goud; en soeter as heuning en heuningstroop.

<span id="an_19:12">19:12</span> Ook word u kneg daardeur gewaarsku; in
die onderhouding daarvan is groot loon.

<span id="an_19:13">19:13</span> Die afdwalinge-wie bemerk hulle? Spreek
my vry van die wat verborge is.

<span id="an_19:14">19:14</span> Hou u kneg ook terug van moedswillige
sondes; laat dit nie oor my heers nie. Dan sal ek onbestraflik wees en
vry van groot oortreding.

<span id="an_19:15">19:15</span> Laat die woorde van my mond en die
oordenking van my hart welbehaaglik wees voor u aangesig, o HERE, my
rots en my verlosser!

<span id="an_20:1">20:1</span> Vir die musiekleier. 'n Psalm van Dawid.

<span id="an_20:2">20:2</span> Mag die HERE u verhoor in die dag van
benoudheid! Mag die Naam van die God van Jakob u beskerm!

<span id="an_20:3">20:3</span> Mag Hy u hulp stuur uit die heiligdom en
u ondersteun uit Sion!

<span id="an_20:4">20:4</span> Mag Hy dink aan al u spysoffers en u
brandoffer met welgevalle aansien! Sela.

<span id="an_20:5">20:5</span> Mag Hy u gee na u hart en al u voornemens
vervul!

<span id="an_20:6">20:6</span> Ons wil juig oor u oorwinning en die
vaandels opsteek in die Naam van onse God. Mag die HERE al u begeertes
vervul!

<span id="an_20:7">20:7</span> Nou weet ek dat die HERE sy gesalfde
verlos; Hy sal hom verhoor uit sy heilige hemel met magtige dade van
verlossing van sy regterhand.

<span id="an_20:8">20:8</span> Sommige roem op strydwaens en ander op
perde, maar óns sal roem op die Naam van die HERE onse God.

<span id="an_20:9">20:9</span> Húlle het inmekaargesak en geval, maar
óns het opgestaan en ons weer opgerig.

<span id="an_20:10">20:10</span> HERE, verlos die koning! Mag Hy ons
verhoor op die dag as ons roep!

<span id="an_21:1">21:1</span> Vir die musiekleier. 'n Psalm van Dawid.

<span id="an_21:2">21:2</span> o HERE, die koning is bly oor u sterkte,
en hoe baie juig hy oor u hulp!

<span id="an_21:3">21:3</span> U het hom die wens van sy hart gegee en
die begeerte van sy lippe nie geweier nie. Sela.

<span id="an_21:4">21:4</span> Want U kom hom tegemoet met seëninge van
die goeie; op sy hoof sit U 'n kroon van fyn goud.

<span id="an_21:5">21:5</span> Die lewe het hy van U begeer; U het hom
dit gegee: lengte van dae, vir ewig en altyd.

<span id="an_21:6">21:6</span> Groot is sy eer deur u hulp; majesteit en
heerlikheid het U op hom gelê.

<span id="an_21:7">21:7</span> Want U maak hom baie geseënd vir ewig; U
maak hom bly met vreugde by u aangesig.

<span id="an_21:8">21:8</span> Want die koning vertrou op die HERE, en
deur die goedertierenheid van die Allerhoogste sal hy nie wankel nie.

<span id="an_21:9">21:9</span> U hand sal al u vyande vind; u regterhand
sal u haters vind.

<span id="an_21:10">21:10</span> U sal hulle maak soos 'n vurige oond as
U verskyn; die HERE sal hulle verslind in sy toorn, en vuur sal hulle
verteer.

<span id="an_21:11">21:11</span> U sal hulle vrug van die aarde af
verdelg en hulle nageslag van die mensekinders af weg.

<span id="an_21:12">21:12</span> Want hulle het U met onheil bedreig;
hulle het 'n listige plan uitgedink sonder om iets uit te rig.

<span id="an_21:13">21:13</span> Want U sal hulle dwing om te vlug; met
u boogsnare sal u mik op hulle gesig.

<span id="an_21:14">21:14</span> Verhef U, HERE, in u sterkte; ons wil u
heldekrag eer met psalmgesang!

<span id="an_22:1">22:1</span> Vir die musiekleier; op die wysie van:
"Die hert van die dageraad." 'n Psalm van Dawid.

<span id="an_22:2">22:2</span> My God, my God, waarom het U my verlaat,
ver van my hulp, van die woorde van my gebrul?

<span id="an_22:3">22:3</span> My God, ek roep bedags, maar U antwoord
nie; en snags, en ek kan nie swyg nie.

<span id="an_22:4">22:4</span> Tog is U die Heilige wat woon onder die
lofsange van Israel!

<span id="an_22:5">22:5</span> Op U het ons vaders vertrou; hulle het
vertrou, en U het hulle uitgered.

<span id="an_22:6">22:6</span> Hulle het U aangeroep en het ontvlug; op
U het hulle vertrou en nie beskaamd gestaan nie.

<span id="an_22:7">22:7</span> Maar ek is 'n wurm en geen man nie, 'n
smaad van die mense en verag deur die volk.

<span id="an_22:8">22:8</span> Almal wat my sien, spot met my; hulle
steek die lip uit, hulle skud die hoof en sê:

<span id="an_22:9">22:9</span> Laat dit aan die HERE oor! Laat Hy hom
red, laat Hy hom bevry: Hy het mos behae in hom!

<span id="an_22:10">22:10</span> Ja, U is dit wat my uit die moederskoot
uitgetrek het, wat my veilig laat rus het aan my moeder se bors.

<span id="an_22:11">22:11</span> Aan U is ek oorgegee van die geboorte
af; van die skoot van my moeder af is U my God.

<span id="an_22:12">22:12</span> Wees nie ver van my af nie, want die
nood is naby, want daar is geen helper nie.

<span id="an_22:13">22:13</span> Baie stiere het my omsingel, sterkes
van Basan het my omring.

<span id="an_22:14">22:14</span> Hulle het hul mond teen my oopgespalk
soos 'n leeu wat verskeur en brul.

<span id="an_22:15">22:15</span> Ek is uitgestort soos water; al my
beendere raak los; my hart het soos was geword; dit het gesmelt binne-in
my ingewande.

<span id="an_22:16">22:16</span> My krag is verdroog soos 'n potskerf,
en my tong kleef aan my verhemelte; en U lê my neer in die stof van die
dood.

<span id="an_22:17">22:17</span> Want honde het my omsingel; 'n bende
kwaaddoeners het my omring; hulle het my hande en my voete deurgrawe.

<span id="an_22:18">22:18</span> Al my beendere kan ek tel; húlle kyk,
hulle sien met welgevalle op my neer!

<span id="an_22:19">22:19</span> Hulle verdeel my klere onder mekaar en
werp die lot oor my gewaad.

<span id="an_22:20">22:20</span> Maar U, HERE, wees nie ver nie; my
Sterkte, maak tog gou om my te help!

<span id="an_22:21">22:21</span> Red my siel van die swaard, my enigste
uit die mag van die hond.

<span id="an_22:22">22:22</span> Verlos my uit die bek van die leeu, en
uit die horings van die buffels het U my verhoor!

<span id="an_22:23">22:23</span> Ek wil u Naam aan my broers vertel, in
die vergadering U prys.

<span id="an_22:24">22:24</span> Julle wat die HERE vrees, prys Hom! Al
die nakomelinge van Jakob, vereer Hom! Ja, vrees Hom, al die nakomelinge
van Israel!

<span id="an_22:25">22:25</span> Want Hy het die ellende van die
ellendige nie verag of verfoei en sy aangesig vir hom nie verberg nie;
maar Hy het gehoor toe dié Hom aangeroep het om hulp.

<span id="an_22:26">22:26</span> Van U kom my lof in 'n groot
vergadering; ek sal my geloftes betaal in teenwoordigheid van die wat
Hom vrees.

<span id="an_22:27">22:27</span> Die ootmoediges sal eet en versadig
word; húlle sal die HERE prys wat na Hom soek; mag julle hart vir ewig
lewe!

<span id="an_22:28">22:28</span> Al die eindes van die aarde sal daaraan
dink en hulle tot die HERE bekeer, en al die geslagte van die nasies sal
voor u aangesig aanbid.

<span id="an_22:29">22:29</span> Want die koninkryk behoort aan die
HERE, en Hy heers oor die nasies.

<span id="an_22:30">22:30</span> Al die grotes van die aarde sal eet en
aanbid; almal wat in die stof neerdaal, sal voor sy aangesig kniel en hy
wat sy siel nie in die lewe kan hou nie.

<span id="an_22:31">22:31</span> 'n Nageslag sal Hom dien; dit sal
vertel word van die HERE aan die volgende geslag.

<span id="an_22:32">22:32</span> Hulle sal aankom en sy geregtigheid
verkondig aan die volk wat gebore word; want Hy het dit gedoen.

<span id="an_23:1">23:1</span> 'n Psalm van Dawid. Die HERE is my
herder; niks sal my ontbreek nie.

<span id="an_23:2">23:2</span> Hy laat my neerlê in groen weivelde; na
waters waar rus is, lei Hy my heen.

<span id="an_23:3">23:3</span> Hy verkwik my siel; Hy lei my in die
spore van geregtigheid, om sy Naam ontwil.

<span id="an_23:4">23:4</span> Al gaan ek ook in 'n dal van
doodskaduwee, ek sal geen onheil vrees nie; want U is met my: u stok en
u staf dié vertroos my.

<span id="an_23:5">23:5</span> U berei die tafel voor my aangesig
teenoor my teëstanders; U maak my hoof vet met olie; my beker loop oor.

<span id="an_23:6">23:6</span> Net goedheid en guns sal my volg al die
dae van my lewe; en ek sal in die huis van die HERE bly in lengte van
dae.

<span id="an_24:1">24:1</span> 'n Psalm van Dawid. Die aarde behoort aan
die HERE en die volheid daarvan, die wêreld en die wat daarin woon;

<span id="an_24:2">24:2</span> want Hy het dit gegrond op die seë en dit
vasgestel op die strome.

<span id="an_24:3">24:3</span> Wie mag klim op die berg van die HERE? En
wie mag staan in sy heilige plek?

<span id="an_24:4">24:4</span> Hy wat rein van hande en suiwer van hart
is, wat sy siel nie ophef tot nietigheid en nie vals sweer nie.

<span id="an_24:5">24:5</span> Hy sal seën wegdra van die HERE en
geregtigheid van die God van sy heil.

<span id="an_24:6">24:6</span> Dit is die geslag van hulle wat na Hom
vra, wat u aangesig soek- dit is Jakob. Sela.

<span id="an_24:7">24:7</span> Hef op julle hoofde, o poorte, ja, verhef
julle, ewige deure, dat die Erekoning kan ingaan!

<span id="an_24:8">24:8</span> Wie is tog die Erekoning? Die HERE, sterk
en geweldig, die HERE geweldig in die stryd.

<span id="an_24:9">24:9</span> Hef op julle hoofde, o poorte, ja, hef
op, ewige deure, dat die Erekoning kan ingaan!

<span id="an_24:10">24:10</span> Wie is dan tog die Erekoning? Die HERE
van die leërskare- Hy is die Erekoning! Sela.

<span id="an_25:1">25:1</span> 'n Psalm van Dawid. Alef. Tot U, o HERE,
hef ek my siel op.

<span id="an_25:2">25:2</span> Bet. My God, op U vertrou ek; laat my nie
beskaamd staan nie; laat my vyande oor my nie juig nie.

<span id="an_25:3">25:3</span> Gimel. Ja, almal wat U verwag, sal nie
beskaamd staan nie. Hulle sal beskaamd staan wat troueloos handel sonder
oorsaak.

<span id="an_25:4">25:4</span> Dalet. HERE, maak my u weë bekend; leer
my u paaie.

<span id="an_25:5">25:5</span> He. Lei my in u waarheid en leer my, want
U is die God van my heil. U verwag ek die hele dag.

<span id="an_25:6">25:6</span> Sajin. Dink, HERE, aan u barmhartigheid
en u goedertierenhede, want dié is van ewigheid af.

<span id="an_25:7">25:7</span> Get. Dink nie aan die sondes van my
jonkheid en aan my oortredinge nie; dink aan my na u goedertierenheid,
om u goedheid ontwil, o HERE!

<span id="an_25:8">25:8</span> Tet. Die HERE is goed en reg; daarom sal
Hy sondaars leer aangaande die weg.

<span id="an_25:9">25:9</span> Jod. Hy sal die ootmoediges lei in die
reg en die ootmoediges sy weg leer.

<span id="an_25:10">25:10</span> Kaf. Al die paaie van die HERE is
goedertierenheid en trou vir die wat sy verbond en sy getuienisse
bewaar.

<span id="an_25:11">25:11</span> Lamed. Om u Naam ontwil, HERE, vergeef
my ongeregtigheid, want dit is groot.

<span id="an_25:12">25:12</span> Mem. Wie tog is die man wat die HERE
vrees? Hy sal hom leer aangaande die weg wat hy moet kies.

<span id="an_25:13">25:13</span> Noen. Hy self sal vernag in die goeie,
en sy nageslag sal die land besit.

<span id="an_25:14">25:14</span> Samek. Die verborgenheid van die HERE
is vir die wat Hom vrees, en sy verbond om hulle dit bekend te maak.

<span id="an_25:15">25:15</span> Ajin. My oë is altyddeur op die HERE,
want Hy sal my voete uit die net uitlei.

<span id="an_25:16">25:16</span> Pe. Wend U tot my en wees my genadig,
want ek is eensaam en ellendig.

<span id="an_25:17">25:17</span> Sade. Die benoudhede van my hart is wyd
uitgestrek; lei my uit my angste.

<span id="an_25:18">25:18</span> Resj. Aanskou my ellende en my moeite,
en vergeef al my sondes.

<span id="an_25:19">25:19</span> Resj. Aanskou my vyande, want hulle is
talryk, en hulle haat my met 'n gewelddadige haat.

<span id="an_25:20">25:20</span> Sjin. Bewaar my siel en red my; laat my
nie beskaamd staan nie, want by U skuil ek.

<span id="an_25:21">25:21</span> Tau. Laat vroomheid en opregtheid my
bewaar, want U verwag ek.

<span id="an_25:22">25:22</span> o God, verlos Israel uit al sy
benoudhede!

<span id="an_26:1">26:1</span> 'n Psalm van Dawid. Doen aan my reg, o
HERE, want ék wandel in my opregtheid en vertrou op die HERE sonder om
te wankel.

<span id="an_26:2">26:2</span> Toets my, HERE, en beproef my, keur my
niere en my hart;

<span id="an_26:3">26:3</span> want u goedertierenheid is voor my oë, en
ek wandel in u waarheid.

<span id="an_26:4">26:4</span> Ek sit nie by valse mense nie, en met
slinkse mense gaan ek nie om nie.

<span id="an_26:5">26:5</span> Ek haat die vergadering van kwaaddoeners,
en by die goddelose sit ek nie.

<span id="an_26:6">26:6</span> Ek was my hande in onskuld en wil gaan
rondom u altaar, o HERE,

<span id="an_26:7">26:7</span> om die stem van lof te laat hoor en om al
u wonders te vertel.

<span id="an_26:8">26:8</span> HERE, ek het lief die woning van u huis
en die woonplek van u heerlikheid.

<span id="an_26:9">26:9</span> Ruk my siel nie weg saam met die sondaars
en my lewe saam met die manne van bloed nie,

<span id="an_26:10">26:10</span> in wie se hande skandelike dade is, en
wie se regterhand vol is van omkopery.

<span id="an_26:11">26:11</span> Maar ék wandel in my opregtheid; verlos
my en wees my genadig.

<span id="an_26:12">26:12</span> My voet staan op gelyk grond; ek sal
die HERE loof in die vergaderings.

<span id="an_27:1">27:1</span> 'n Psalm van Dawid. Die HERE is my lig en
my heil: vir wie sou ek vrees? Die HERE is die toevlug van my lewe: vir
wie sou ek vervaard wees?

<span id="an_27:2">27:2</span> As kwaaddoeners teen my nader kom om my
vlees te eet- my teëstanders en my vyande, ja, myne- struikel hulle self
en val.

<span id="an_27:3">27:3</span> Al word 'n laer teen my opgeslaan, my
hart sal nie vrees nie; al staan 'n oorlog teen my op, nogtans vertrou
ek.

<span id="an_27:4">27:4</span> Een ding het ek van die HERE begeer, dit
sal ek soek: dat ek al die dae van my lewe mag woon in die huis van die
HERE, om die lieflikheid van die HERE te aanskou en te ondersoek in sy
tempel.

<span id="an_27:5">27:5</span> Want Hy steek my weg in sy hut in die dag
van onheil; Hy verberg my in die skuilplek van sy tent; Hy verhef my op
'n rots.

<span id="an_27:6">27:6</span> En nou sal my hoof hoog wees bo my vyande
rondom my, en ek wil in sy tent offerandes offer saam met
trompetgeklank; ek wil sing, ja, psalmsing tot eer van die HERE.

<span id="an_27:7">27:7</span> Hoor, o HERE, ek roep luid; en wees my
genadig en antwoord my.

<span id="an_27:8">27:8</span> Van U sê my hart: Soek my aangesig! Ek
soek u aangesig, o HERE!

<span id="an_27:9">27:9</span> Verberg u aangesig nie vir my nie, wys u
kneg nie af in toorn nie: U was my hulp! Verstoot en verlaat my nie, o
God van my heil!

<span id="an_27:10">27:10</span> Want my vader en my moeder het my
verlaat, maar die HERE sal my aanneem.

<span id="an_27:11">27:11</span> HERE, leer my u weg en lei my op 'n
gelyk pad, vanweë my vyande.

<span id="an_27:12">27:12</span> Gee my nie oor aan die begeerte van my
teëstanders nie, want valse getuies het teen my opgestaan, en hy wat
geweld uitblaas.

<span id="an_27:13">27:13</span> o, As ek nie geglo het dat ek die
goedheid van die HERE sal sien in die land van die lewendes nie....

<span id="an_27:14">27:14</span> Wag op die Here! Wees sterk en laat jou
hart sterk wees! Ja, wag op die HERE!

<span id="an_28:1">28:1</span> 'n Psalm van Dawid. Ek roep U aan, o
HERE! My rots, draai nie stilswygend van my af weg nie, sodat ek nie, as
U teenoor my bly swyg, word soos die wat in die kuil neerdaal nie.

<span id="an_28:2">28:2</span> Hoor die stem van my smekinge as ek U
aanroep om hulp, as ek my hande ophef na die binneste van u heiligdom.

<span id="an_28:3">28:3</span> Ruk my nie weg saam met die goddelose en
saam met die werkers van ongeregtigheid nie; wat van vrede spreek met
hulle naaste, maar daar is kwaad in hulle hart.

<span id="an_28:4">28:4</span> Gee hulle na hul dade en na die boosheid
van hul handelinge; gee hulle na die werk van hul hande; vergeld hulle
na hulle dade.

<span id="an_28:5">28:5</span> Omdat hulle nie let op die dade van die
HERE of op die werk van sy hande nie, sal Hy hulle afbreek en hulle nie
bou nie.

<span id="an_28:6">28:6</span> Geloofd sy die HERE, want Hy het die stem
van my smekinge gehoor.

<span id="an_28:7">28:7</span> Die HERE is my sterkte en my skild; op
Hom het my hart vertrou, en ek is gehelp; daarom jubel my hart en sal ek
Hom loof met my gesang.

<span id="an_28:8">28:8</span> Die HERE is 'n sterkte vir hulle, en Hy
is 'n vesting van verlossing vir sy gesalfde.

<span id="an_28:9">28:9</span> Verlos u volk en seën u erfdeel, en wees
vir hulle 'n herder en dra hulle tot in ewigheid.

<span id="an_29:1">29:1</span> 'n Psalm van Dawid. Gee aan die HERE, o
hemelinge, gee aan die HERE eer en sterkte!

<span id="an_29:2">29:2</span> Gee aan die HERE die eer van sy Naam;
aanbid die HERE in heilige sieraad!

<span id="an_29:3">29:3</span> Die stem van die HERE is op die waters,
die God van eer donder; die HERE is op die groot waters.

<span id="an_29:4">29:4</span> Die stem van die HERE is met krag; die
stem van die HERE is met heerlikheid.

<span id="an_29:5">29:5</span> Die stem van die HERE breek seders; ja,
die HERE verbreek die seders van die Líbanon;

<span id="an_29:6">29:6</span> en Hy laat hulle opspring soos 'n kalf,
die Líbanon en Sirjon soos 'n jong buffel.

<span id="an_29:7">29:7</span> Die stem van die HERE slaan daar
vuurvlamme uit.

<span id="an_29:8">29:8</span> Die stem van die HERE laat die woestyn
bewe; die HERE laat die woestyn van Kades bewe.

<span id="an_29:9">29:9</span> Die stem van die HERE laat die takbokke
lam en maak die bosse kaal; maar in sy paleis sê elkeen: Heerlikheid!

<span id="an_29:10">29:10</span> Die HERE het gesit oor die Watervloed;
ja, die HERE sit as Koning tot in ewigheid.

<span id="an_29:11">29:11</span> Die HERE sal sy volk sterkte gee, die
HERE sal sy volk seën met vrede.

<span id="an_30:1">30:1</span> 'n Psalm, 'n lied by die inwyding van die
Huis. Van Dawid.

<span id="an_30:2">30:2</span> Ek sal U verhoog, HERE, want U het my
opgetrek en my vyande oor my nie laat bly wees nie.

<span id="an_30:3">30:3</span> HERE, my God, ek het U aangeroep om hulp,
en U het my gesond gemaak.

<span id="an_30:4">30:4</span> HERE, U het my siel uit die doderyk laat
opkom; U het my lewend gemaak uit die wat in die kuil neerdaal.

<span id="an_30:5">30:5</span> Psalmsing tot eer van die HERE, o sy
gunsgenote, en loof sy heilige gedenknaam;

<span id="an_30:6">30:6</span> want 'n oomblik is daar in sy toorn, 'n
lewe in sy goedgunstigheid; saans vernag die geween, maar smôrens is
daar gejuig.

<span id="an_30:7">30:7</span> Ek het wel in my sorgeloosheid gesê: Ek
sal vir ewig nie wankel nie.

<span id="an_30:8">30:8</span> HERE, U het my berg deur u welbehae sterk
laat staan. U het u aangesig verberg- ek het verskrik geword!

<span id="an_30:9">30:9</span> Ek het U aangeroep, HERE, en ek het die
HERE gesmeek:

<span id="an_30:10">30:10</span> Watter voordeel is daar in my bloed as
ek neerdaal in die kuil? Sal die stof U loof? Sal dit u trou verkondig?

<span id="an_30:11">30:11</span> Hoor, HERE, en wees my genadig! HERE,
wees my 'n helper!

<span id="an_30:12">30:12</span> U het my weeklag vir my verander in 'n
koordans, U het my roukleed losgemaak en my met vreugde omgord;

<span id="an_30:13">30:13</span> sodat my eer U kan besing en nie swyg
nie. HERE, my God, vir ewig sal ek U loof.

<span id="an_31:1">31:1</span> Vir die musiekleier. 'n Psalm van Dawid.

<span id="an_31:2">31:2</span> By U, o HERE, skuil ek; laat my nooit
beskaamd staan nie. Bevry my deur u geregtigheid.

<span id="an_31:3">31:3</span> Neig u oor tot my, red my gou; wees vir
my 'n rots om in te vlug, 'n baie vaste huis om my te verlos.

<span id="an_31:4">31:4</span> Want U is my rots en my bergvesting; en
om u Naam ontwil sal U my lei en my bestuur.

<span id="an_31:5">31:5</span> U sal my laat uitgaan uit die net wat
hulle vir my gespan het, want U is my toevlug.

<span id="an_31:6">31:6</span> In u hand gee ek my gees oor; U het my
verlos, HERE, God van trou.

<span id="an_31:7">31:7</span> Ek haat die wat nietige afgode vereer,
maar ék vertrou op die HERE.

<span id="an_31:8">31:8</span> Ek wil juig en bly wees in u
goedertierenheid, omdat U my ellende aangesien, my siel in die
benoudhede geken het

<span id="an_31:9">31:9</span> en my nie oorgelewer het in die hand van
die vyand nie; U het my voete op vrye grond laat staan.

<span id="an_31:10">31:10</span> Wees my genadig, HERE, want ek is
benoud; van verdriet het my oog mat geword, my siel en my liggaam.

<span id="an_31:11">31:11</span> Want my lewe kwyn weg van kommer en my
jare van gesug; my krag struikel deur my ongeregtigheid, en my gebeente
teer uit.

<span id="an_31:12">31:12</span> Vanweë al my teëstanders het ek 'n
voorwerp van smaad geword, ja, grootliks vir my bure, en 'n voorwerp van
skrik vir my bekendes; die wat my op straat sien, vlug weg van my af.

<span id="an_31:13">31:13</span> Ek is vergeet uit die hart, soos 'n
dooie; ek het geword soos 'n ding wat lê en vergaan.

<span id="an_31:14">31:14</span> Want ek het die skindertaal van baie
gehoor- skrik rondom! - terwyl hulle saam raad hou teen my; hulle is van
plan om my lewe te neem.

<span id="an_31:15">31:15</span> Maar ék vertrou op U, o HERE! Ek sê: U
is my God.

<span id="an_31:16">31:16</span> My tye is in u hand; red my uit die
hand van my vyande en van my vervolgers.

<span id="an_31:17">31:17</span> Laat u aangesig skyn oor u kneg, verlos
my deur u goedertierenheid.

<span id="an_31:18">31:18</span> HERE, laat my nie beskaamd staan nie,
want ek roep U aan; laat die goddelose beskaamd staan, laat hulle
verstom in die doderyk!

<span id="an_31:19">31:19</span> Laat die valse lippe stom word wat in
trotsheid en veragting onbeskaamd spreek teen die regverdige.

<span id="an_31:20">31:20</span> o, Hoe groot is u goedheid wat U
weggelê het vir die wat U vrees, wat U uitgewerk het vir die wat by U
skuil, in teenwoordigheid van die mensekinders!

<span id="an_31:21">31:21</span> U verberg hulle in die skuilplek van u
aangesig vir die samesweringe van mense; U steek hulle weg in 'n hut vir
die twis van die tonge.

<span id="an_31:22">31:22</span> Geloofd sy die HERE, want Hy het sy
goedertierenheid aan my wonderbaar gemaak, in 'n vaste stad.

<span id="an_31:23">31:23</span> Ek tog het in my angs gesê: Ek het
verdwyn, weg van u oë; nogtans het U die stem van my smekinge gehoor toe
ek U aangeroep het om hulp.

<span id="an_31:24">31:24</span> Julle moet die HERE liefhê, al sy
gunsgenote! Die HERE bewaar die getroues en vergeld hom oorvloedig wat
trots handel.

<span id="an_31:25">31:25</span> Wees sterk, en laat julle hart sterk
wees, almal wat op die HERE wag!

<span id="an_32:1">32:1</span> 'n Psalm van Dawid; 'n onderwysing.
Welgeluksalig is hy wie se oortreding vergewe, wie se sonde bedek is.

<span id="an_32:2">32:2</span> Welgeluksalig is die mens aan wie die
HERE die ongeregtigheid nie toereken nie en in wie se gees geen bedrog
is nie.

<span id="an_32:3">32:3</span> Toe ek geswyg het, het my gebeente
uitgeteer in my gebrul die hele dag;

<span id="an_32:4">32:4</span> want u hand was dag en nag swaar op my;
my murg het verander soos deur somergloed. Sela.

<span id="an_32:5">32:5</span> My sonde het ek U bekend gemaak, en my
ongeregtigheid het ek nie bedek nie. Ek het gesê: Ek wil aan die HERE my
oortredinge bely; en U het die ongeregtigheid van my sonde vergewe.
Sela.

<span id="an_32:6">32:6</span> Daarom sal elke vrome U aanbid in 'n tyd
as U te vinde is; ja, by 'n oorstroming van groot waters sal hulle nie
aan hom raak nie.

<span id="an_32:7">32:7</span> U is 'n skuilplek vir my; U bewaar my vir
benoudheid; U omring my met vrolike gesange van bevryding. Sela.

<span id="an_32:8">32:8</span> Ek wil jou onderrig en jou leer aangaande
die weg wat jy moet gaan; Ek wil raad gee; my oog sal op jou wees.

<span id="an_32:9">32:9</span> Wees nie soos 'n perd, soos 'n muilesel
wat geen verstand het nie, wat 'n mens moet tem met toom en teuel as sy
tuig, anders kom hy nie naby jou nie.

<span id="an_32:10">32:10</span> Die goddelose het baie smarte, maar hy
wat op die HERE vertrou- met goedertierenheid sal Hy hom omring.

<span id="an_32:11">32:11</span> Wees bly in die HERE en juig, o
regverdiges! En jubel, alle opregtes van hart!

<span id="an_33:1">33:1</span> o Regverdiges, jubel in die HERE! 'n
Loflied betaam die opregtes.

<span id="an_33:2">33:2</span> Loof die HERE met die siter; psalmsing
tot sy eer met die tiensnarige harp.

<span id="an_33:3">33:3</span> Sing tot sy eer 'n nuwe lied; speel goed
met trompetgeklank.

<span id="an_33:4">33:4</span> Want die woord van die HERE is reg, en al
sy werk is met trou.

<span id="an_33:5">33:5</span> Hy het geregtigheid en reg lief; die
aarde is vol van die goedertierenheid van die HERE.

<span id="an_33:6">33:6</span> Deur die Woord van die HERE is die hemele
gemaak en deur die Gees van sy mond hulle hele leër.

<span id="an_33:7">33:7</span> Hy versamel die waters van die see soos
'n hoop; Hy bêre die wêreldvloede weg in skatkamers.

<span id="an_33:8">33:8</span> Laat die hele aarde vir die HERE vrees;
laat al die bewoners van die wêreld vir Hom bedug wees;

<span id="an_33:9">33:9</span> want Hy het gespreek, en dit was; Hy het
gebied, en dit staan.

<span id="an_33:10">33:10</span> Die HERE vernietig die raad van die
nasies, Hy verydel die gedagtes van die volke.

<span id="an_33:11">33:11</span> Die raad van die HERE bestaan vir ewig,
die gedagtes van sy hart van geslag tot geslag.

<span id="an_33:12">33:12</span> Welgeluksalig is die nasie wie se God
die HERE is, die volk wat Hy vir Hom as erfdeel uitgekies het.

<span id="an_33:13">33:13</span> Die HERE kyk van die hemel af; Hy sien
al die mensekinders.

<span id="an_33:14">33:14</span> Uit sy woonplek aanskou Hy al die
bewoners van die aarde,

<span id="an_33:15">33:15</span> Hy wat die hart van hulle almal
formeer, wat let op al hul werke.

<span id="an_33:16">33:16</span> 'n Koning word nie verlos deur 'n groot
leër, 'n held nie gered deur groot krag nie.

<span id="an_33:17">33:17</span> Die perd help niks vir die oorwinning
en red nie deur sy groot krag nie.

<span id="an_33:18">33:18</span> Kyk, die oog van die HERE is op die wat
Hom vrees, op die wat op sy goedertierenheid wag;

<span id="an_33:19">33:19</span> om hulle siel te red van die dood en
hulle in die lewe te hou in hongersnood.

<span id="an_33:20">33:20</span> Ons siel wag op die HERE; Hy is ons
hulp en ons skild;

<span id="an_33:21">33:21</span> want ons hart is bly in Hom, omdat ons
op sy heilige Naam vertrou.

<span id="an_33:22">33:22</span> Laat u goedertierenheid, HERE, oor ons
wees net soos ons op U wag!

<span id="an_34:1">34:1</span> 'n Psalm van Dawid, toe hy hom
kranksinnig gehou het voor Abiméleg en dié hom weggejaag het, sodat hy
heengegaan het.

<span id="an_34:2">34:2</span> Alef. Ek wil die HERE altyd loof; sy lof
sal altyddeur in my mond wees.

<span id="an_34:3">34:3</span> Bet. My siel sal hom beroem in die HERE;
die ootmoediges sal dit hoor en bly wees.

<span id="an_34:4">34:4</span> Gimel. Maak die HERE saam met my groot,
en laat ons saam sy Naam verhef!

<span id="an_34:5">34:5</span> Dalet. Ek het die HERE gesoek, en Hy het
my geantwoord en my uit al my vrees gered.

<span id="an_34:6">34:6</span> He. Hulle het Hom aangesien en gestraal
van vreugde, en hulle aangesig hoef nie rooi van skaamte te word nie.

<span id="an_34:7">34:7</span> Sajin. Hierdie ellendige het geroep, en
die HERE het gehoor, en Hy het hom uit al sy benoudhede verlos.

<span id="an_34:8">34:8</span> Get. Die Engel van die HERE trek 'n laer
rondom die wat Hom vrees, en red hulle uit.

<span id="an_34:9">34:9</span> Tet. Smaak en sien dat die HERE goed is;
welgeluksalig is die man wat by Hom skuil!

<span id="an_34:10">34:10</span> Jod. Vrees die HERE, o sy heiliges,
want die wat Hom vrees, het geen gebrek nie.

<span id="an_34:11">34:11</span> Kaf. Die jong leeus ly armoede en het
honger; maar die wat die HERE soek, het geen gebrek aan enigiets nie.

<span id="an_34:12">34:12</span> Lamed. Kom, kinders, luister na my; ek
wil julle die vrees van die HERE leer.

<span id="an_34:13">34:13</span> Mem. Wie is die man wat lus het in die
lewe, wat dae liefhet om die goeie te sien?

<span id="an_34:14">34:14</span> Noen. Bewaar jou tong vir wat verkeerd
is, en jou lippe dat hulle nie bedrog spreek nie.

<span id="an_34:15">34:15</span> Samek. Wyk af van wat verkeerd is, en
doen wat goed is; soek die vrede en jaag dit na.

<span id="an_34:16">34:16</span> Ajin. Die oë van die HERE is op die
regverdiges, en sy ore tot hulle hulpgeroep.

<span id="an_34:17">34:17</span> Pe. Die aangesig van die HERE is teen
die kwaaddoeners, om hulle gedagtenis van die aarde af uit te roei.

<span id="an_34:18">34:18</span> Sade. Hulle roep, en die HERE hoor, en
Hy red hulle uit al hul benoudhede.

<span id="an_34:19">34:19</span> Kof. Die HERE is naby die wat gebroke
is van hart, en Hy verlos die wat verslae is van gees.

<span id="an_34:20">34:20</span> Resj. Menigvuldig is die teëspoede van
die regverdige, maar uit dié almal red die HERE hom.

<span id="an_34:21">34:21</span> Sjin. Hy bewaar al sy bene: nie een
daarvan word gebreek nie.

<span id="an_34:22">34:22</span> Tau. Die onheil maak die goddelose
dood; en die wat die regverdige haat, moet daarvoor boet.

<span id="an_34:23">34:23</span> Die HERE verlos die siel van sy knegte;
en almal wat by Hom skuil, hoef nie te boet nie.

<span id="an_35:1">35:1</span> 'n Psalm van Dawid. HERE, twis met die
wat met my twis; bestry die wat my bestry!

<span id="an_35:2">35:2</span> Gryp die klein skild en die grote, en
staan op as my hulp!

<span id="an_35:3">35:3</span> En trek die spies uit en stuit my
vervolgers! Spreek tot my siel: Ek is jou heil!

<span id="an_35:4">35:4</span> Laat hulle wat my lewe soek, beskaamd
staan en in die skande kom; laat hulle wat my ongeluk beraam,
agteruitwyk en rooi van skaamte word!

<span id="an_35:5">35:5</span> Laat hulle word soos kaf voor die wind,
terwyl die Engel van die HERE hulle wegstoot.

<span id="an_35:6">35:6</span> Laat hulle weg duister en glibberig wees,
terwyl die Engel van die HERE hulle vervolg!

<span id="an_35:7">35:7</span> Want hulle het sonder oorsaak die kuil
met hul net vir my verberg, hulle het sonder oorsaak gegrawe teen my
lewe.

<span id="an_35:8">35:8</span> Laat verwoesting oor hom kom sonder dat
hy dit weet, en laat sy net hom vang wat hy gespan het; laat hom daarin
val met verwoesting!

<span id="an_35:9">35:9</span> Maar my siel sal juig in die HERE, dit
sal bly wees in sy heil.

<span id="an_35:10">35:10</span> Al my beendere sal sê: HERE, wie is
soos U? U wat die ellendige red van die wat sterker is as hy; ja, die
ellendige en behoeftige van sy berower!

<span id="an_35:11">35:11</span> Kwaadwillige getuies staan op; wat ek
nie weet nie, vra hulle vir my.

<span id="an_35:12">35:12</span> Hulle vergeld my kwaad vir goed:
verlatenheid vir my siel.

<span id="an_35:13">35:13</span> En ek- toe hulle siek was, het ek 'n
roukleed gedra; ek het my siel gekwel met vas, en my gebed het
teruggekeer in my boesem.

<span id="an_35:14">35:14</span> Ek het rondgegaan asof dit 'n vriend,
asof dit 'n broer van my was; ek het gebuk gegaan in die rou soos een
wat oor sy moeder treur.

<span id="an_35:15">35:15</span> Maar as ek struikel, is hulle bly en
kom bymekaar; hulle vergader teen my, lae mense en die wat ek nie ken
nie; hulle laster sonder ophou.

<span id="an_35:16">35:16</span> Onder die roekeloosste tafelspotters
kners hulle met hul tande teen my.

<span id="an_35:17">35:17</span> Here, hoe lank sal U dit aansien? Bring
my siel terug van hulle verwoestinge, my enigste van die jong leeus af.

<span id="an_35:18">35:18</span> Ek sal U loof in 'n groot vergadering;
onder 'n groot skare sal ek U prys.

<span id="an_35:19">35:19</span> Laat hulle oor my nie bly wees wat
sonder grond my vyande is nie; laat die wat my sonder oorsaak haat, nie
met die oë knip nie!

<span id="an_35:20">35:20</span> Want hulle spreek nie van vrede nie,
maar hulle bedink bedrieglike woorde teen die stilles in die land.

<span id="an_35:21">35:21</span> En hulle maak hul mond wyd oop teen my,
hulle sê: Ha, ha, ons oog het dit gesien!

<span id="an_35:22">35:22</span> HERE, U het dit gesien, swyg nie. Here,
wees nie ver van my af nie!

<span id="an_35:23">35:23</span> Ontwaak en word wakker vir my reg; my
God en Here, vir my regsaak.

<span id="an_35:24">35:24</span> Doen aan my reg na u geregtigheid, HERE
my God, en laat hulle oor my nie bly wees nie!

<span id="an_35:25">35:25</span> Laat hulle in hul hart nie sê: Ha, ons
begeerte! Laat hulle nie sê: Ons het hom verslind nie!

<span id="an_35:26">35:26</span> Laat hulle wat bly is oor my ongeluk,
beskaamd staan en saam rooi van skaamte word; laat hulle wat hul teen my
groot maak, met skaamte en skande beklee word!

<span id="an_35:27">35:27</span> Laat húlle jubel en bly wees wat 'n
behae het in my geregtigheid; en laat hulle altyddeur sê: Groot is die
HERE wat 'n welbehae het in die vrede van sy kneg!

<span id="an_35:28">35:28</span> En my tong sal u geregtigheid prys, u
lof die hele dag deur.

<span id="an_36:1">36:1</span> Vir die musiekleier. 'n Psalm van Dawid,
die kneg van die Here.

<span id="an_36:2">36:2</span> In die binneste van my hart sê die
oortreding aangaande die goddelose: Daar is geen vrees van God voor sy
oë nie.

<span id="an_36:3">36:3</span> Want dit vlei hom in sy oë in verband met
die uitvind en haat van sy skuld.

<span id="an_36:4">36:4</span> Die woorde van sy mond is onreg en
bedrog; hy laat ná om verstandig te wees, om goed te doen.

<span id="an_36:5">36:5</span> Hy bedink onreg op sy bed; hy gaan staan
op 'n weg wat nie goed is nie; wat sleg is, verfoei hy nie.

<span id="an_36:6">36:6</span> o HERE, u goedertierenheid is tot in die
hemele, u trou tot in die wolke.

<span id="an_36:7">36:7</span> U geregtigheid is soos die berge van God;
u oordele is 'n groot watervloed. HERE, U behou mense en diere!

<span id="an_36:8">36:8</span> Hoe kosbaar is u goedertierenheid, o God!
Daarom skuil die mensekinders onder die skaduwee van u vleuels.

<span id="an_36:9">36:9</span> Hulle verkwik hul aan die vettigheid van
u huis, en U laat hulle drink uit die stroom van u genietinge.

<span id="an_36:10">36:10</span> Want by U is die fontein van die lewe;
in u lig sien ons die lig.

<span id="an_36:11">36:11</span> Laat u goedertierenheid voortduur vir
die wat U ken, en u geregtigheid vir die opregtes van hart.

<span id="an_36:12">36:12</span> Laat die voet van die trotsaard nie oor
my kom nie, en laat die hand van die goddelose mense my nie verdryf nie.

<span id="an_36:13">36:13</span> Daar het die werkers van ongeregtigheid
geval; hulle is neergestoot en kan nie weer opstaan nie.

<span id="an_37:1">37:1</span> 'n Psalm van Dawid. Alef. Wees nie
toornig op die kwaaddoeners nie, beny hulle nie wat onreg doen nie;

<span id="an_37:2">37:2</span> want soos gras sal hulle gou verwelk, en
soos groen grasspruitjies sal hulle verdroog.

<span id="an_37:3">37:3</span> Bet. Vertrou op die HERE, en doen wat
goed is; bewoon die aarde en beoefen getrouheid,

<span id="an_37:4">37:4</span> en verlustig jou in die HERE; dan sal Hy
jou gee die begeertes van jou hart.

<span id="an_37:5">37:5</span> Gimel. Laat jou weg aan die HERE oor en
vertrou op Hom, en Hy sal dit uitvoer;

<span id="an_37:6">37:6</span> en Hy sal jou geregtigheid laat voortkom
soos die lig en jou reg soos die middag.

<span id="an_37:7">37:7</span> Dalet. Swyg voor die HERE en verwag Hom;
wees nie toornig op hom wat voorspoedig in sy weg is nie, op die man wat
listige planne uitvoer nie.

<span id="an_37:8">37:8</span> He. Laat staan die toorn en verlaat die
grimmigheid; wees nie toornig nie: dit is net om kwaad te stig.

<span id="an_37:9">37:9</span> Want die kwaaddoeners sal uitgeroei word;
maar die wat die HERE verwag, hulle sal die aarde besit.

<span id="an_37:10">37:10</span> Wau. En nog 'n klein rukkie en die
goddelose sal daar nie wees nie; ja, jy sal ag gee op sy plek, maar hy
sal daar nie wees nie.

<span id="an_37:11">37:11</span> Die ootmoediges daarenteen sal die
aarde besit en hulle verlustig oor groot vrede.

<span id="an_37:12">37:12</span> Sajin. Die goddelose bedink listige
planne teen die regverdige en kners met sy tande teen hom.

<span id="an_37:13">37:13</span> Die Here lag oor hom, want Hy sien dat
sy dag kom.

<span id="an_37:14">37:14</span> Get. Die goddelose het die swaard
getrek en hulle boog gespan om die ellendige en behoeftige te laat val,
om dié te slag wat opreg is van weg.

<span id="an_37:15">37:15</span> Hulle swaard sal in hul hart gaan, en
hulle boë sal verbreek word.

<span id="an_37:16">37:16</span> Tet. 'n Klein bietjie is vir die
regverdige beter as die rykdom van baie goddelose;

<span id="an_37:17">37:17</span> want die arms van die goddelose sal
verbreek word, maar die HERE ondersteun die regverdiges.

<span id="an_37:18">37:18</span> Jod. Die HERE ken die dae van die
opregtes, en hulle erfdeel sal tot in ewigheid bly.

<span id="an_37:19">37:19</span> Hulle sal nie beskaamd staan in die
slegte tyd nie, en in dae van hongersnood sal hulle versadig word.

<span id="an_37:20">37:20</span> Kaf. Maar die goddelose sal omkom en
die vyande van die HERE soos die prag van die weivelde; hulle verdwyn
soos rook, hulle verdwyn.

<span id="an_37:21">37:21</span> Lamed. Die goddelose leen en gee nie
terug nie, maar die regverdige ontferm hom en gee;

<span id="an_37:22">37:22</span> want die wat deur Hom geseën word, sal
die aarde besit; maar die wat deur Hom vervloek word, sal uitgeroei
word.

<span id="an_37:23">37:23</span> Mem. Deur die HERE word die gange van
'n man bevestig, en Hy het 'n welbehae in sy weg.

<span id="an_37:24">37:24</span> As hy val, dan stort hy nie neer nie;
want die HERE ondersteun sy hand.

<span id="an_37:25">37:25</span> Noen. Ek was jonk, ook het ek oud
geword, maar nooit het ek die regverdige verlate gesien, of dat sy
nageslag brood soek nie.

<span id="an_37:26">37:26</span> Die hele dag ontferm hy hom en leen
uit, en sy nageslag is 'n seën.

<span id="an_37:27">37:27</span> Samek. Wyk af van wat kwaad is, en doen
wat goed is, en jy sal vir ewig woon;

<span id="an_37:28">37:28</span> want die HERE het die reg lief en sal
sy gunsgenote nie verlaat nie; vir ewig word hulle bewaar, maar die
nageslag van die goddelose word uitgeroei.

<span id="an_37:29">37:29</span> Die regverdiges sal die aarde besit en
vir ewig daarop woon.

<span id="an_37:30">37:30</span> Pe. Die mond van die regverdige
verkondig wysheid, en sy tong spreek wat reg is.

<span id="an_37:31">37:31</span> Die wet van sy God is in sy hart; sy
gange sal nie wankel nie.

<span id="an_37:32">37:32</span> Sade. Die goddelose loer op die
regverdige en soek om hom dood te maak.

<span id="an_37:33">37:33</span> Die HERE gee hom nie oor in sy hand
nie, en Hy veroordeel hom nie as hy gerig word nie.

<span id="an_37:34">37:34</span> Kof. Wag op die HERE en hou sy weg, en
Hy sal jou verhoog, om die aarde te besit; jy sal met welgevalle
neersien op die uitroeiing van die goddelose mense.

<span id="an_37:35">37:35</span> Resj. Ek het die goddelose gesien, 'n
geweldenaar, terwyl hy hom uitbrei soos 'n groen inlandse boom.

<span id="an_37:36">37:36</span> Toe gaan iemand verby, en kyk, hy was
daar nie; en ek het hom gesoek, maar hy was nie te vinde nie.

<span id="an_37:37">37:37</span> Sjin. Let op die vrome en kyk na die
opregte, want daar is 'n toekoms vir die man van vrede.

<span id="an_37:38">37:38</span> Maar die oortreders word tesame
verdelg; die toekoms van die goddelose word afgesny.

<span id="an_37:39">37:39</span> Tau. Maar die hulp van die regverdiges
is van die HERE, hulle toevlug in tyd van benoudheid.

<span id="an_37:40">37:40</span> En die HERE help hulle en red hulle; Hy
red hulle van die goddelose mense en verlos hulle, want hulle skuil by
Hom.

<span id="an_38:1">38:1</span> 'n Psalm van Dawid, by die gedenkoffer.

<span id="an_38:2">38:2</span> o HERE, straf my nie in u toorn nie en
kasty my nie in u grimmigheid nie.

<span id="an_38:3">38:3</span> Want u pyle het in my ingedring, en u
hand het op my neergedaal.

<span id="an_38:4">38:4</span> Daar is geen heel plek in my vlees vanweë
u grimmigheid nie; daar is niks gesond in my gebeente vanweë my sonde
nie.

<span id="an_38:5">38:5</span> Want my ongeregtighede gaan oor my hoof;
soos 'n swaar pak het hulle vir my te swaar geword.

<span id="an_38:6">38:6</span> My wonde stink, hulle dra vanweë my
dwaasheid.

<span id="an_38:7">38:7</span> Ek is krom, heeltemal geboë; die hele dag
gaan ek in die rou;

<span id="an_38:8">38:8</span> want my lendene is vol ontsteking, en
daar is geen heel plek in my vlees nie.

<span id="an_38:9">38:9</span> Ek is kragteloos en heeltemal verbrysel;
ek brul van die gebons van my hart.

<span id="an_38:10">38:10</span> Here, voor U is al my begeertes, en my
gesug is vir U nie verborge nie.

<span id="an_38:11">38:11</span> My hart slaan vinnig, my krag het my
verlaat; en die lig van my oë, ook dit is nie by my nie.

<span id="an_38:12">38:12</span> Die wat my liefhet en my vriende is,
staan opsy vir my kwaal, en my nabestaandes het ver gaan staan;

<span id="an_38:13">38:13</span> en die wat my lewe soek, span strikke;
en die wat my ongeluk soek, spreek van ondergang, en hulle bedink die
hele dag bedrog.

<span id="an_38:14">38:14</span> Maar ek is soos 'n dowe: ek hoor nie,
en soos 'n stomme wat sy mond nie oopmaak nie.

<span id="an_38:15">38:15</span> Ja, ek is soos 'n man wat nie hoor nie
en in wie se mond geen teëspraak is nie;

<span id="an_38:16">38:16</span> want op U, HERE, wag ek; U sal verhoor,
Here my God!

<span id="an_38:17">38:17</span> Want ek het gesê: Laat hulle net nie
bly wees oor my nie! Hulle wat by die wankeling van my voet hul groot
maak teen my!

<span id="an_38:18">38:18</span> Want ek is klaar om te val, en my smart
is altyddeur voor my.

<span id="an_38:19">38:19</span> Ja, my ongeregtigheid bely ek, ek is
bekommerd oor my sonde.

<span id="an_38:20">38:20</span> Maar my vyande lewe, hulle is magtig;
en die wat my valslik haat, is groot in aantal.

<span id="an_38:21">38:21</span> En die wat kwaad vir goed vergeld,
behandel my vyandig, omdat ek die goeie najaag.

<span id="an_38:22">38:22</span> Verlaat my nie, o HERE! My God, wees
nie ver van my af nie!

<span id="an_38:23">38:23</span> Maak tog gou om my te help, Here, my
heil!

<span id="an_39:1">39:1</span> Vir die musiekleier; vir Jedútun. 'n
Psalm van Dawid.

<span id="an_39:2">39:2</span> Ek het gesê: Ek wil my weë bewaar, sodat
ek nie sondig met my tong nie; ek wil my mond in toom hou solank as die
goddelose nog voor my is.

<span id="an_39:3">39:3</span> Ek was stom in stilte, ek het geswyg, ver
van die goeie af; maar my smart is aangewakker.

<span id="an_39:4">39:4</span> My hart het warm geword in my binneste;
'n vuur het ontvlam by my gesug; ek het gespreek met my tong:

<span id="an_39:5">39:5</span> HERE, maak my einde aan my bekend en wat
die maat van my dae is; laat my weet hoe verganklik ek is.

<span id="an_39:6">39:6</span> Kyk, U het my dae 'n paar handbreedtes
gemaak, en my leeftyd is soos niks voor U nie; ja, as pure nietigheid
staan elke mens daar! Sela.

<span id="an_39:7">39:7</span> Waarlik, die mens wandel as skadubeeld
rond; ja, hulle woel verniet; hulle stapel op en weet nie wie dit sal
insamel nie.

<span id="an_39:8">39:8</span> En nou, wat verwag ek, o Here? My hoop is
op U.

<span id="an_39:9">39:9</span> Red my van al my oortredinge; maak my nie
'n smaad van die dwaas nie.

<span id="an_39:10">39:10</span> Ek is stom, ek sal my mond nie oopmaak
nie; want U het dit gedoen.

<span id="an_39:11">39:11</span> Neem u plaag van my weg; ek vergaan
vanweë die bestryding van u hand.

<span id="an_39:12">39:12</span> Tugtig U die mens met strawwe oor die
ongeregtigheid, dan laat U sy skoonheid vergaan soos deur 'n mot; ja,
elke mens is 'n asemtog! Sela.

<span id="an_39:13">39:13</span> Hoor, HERE, my gebed, en luister na my
hulpgeroep; swyg nie by my trane nie; want ek is 'n vreemdeling by U, 'n
bywoner soos al my vaders.

<span id="an_39:14">39:14</span> Wend u oog van my af, dat ek vrolik kan
word voordat ek heengaan en daar nie meer is nie.

<span id="an_40:1">40:1</span> Vir die musiekleier. 'n Psalm van Dawid.

<span id="an_40:2">40:2</span> Ek het die HERE lank verwag, en Hy het
Hom na my toe neergebuig en my hulpgeroep gehoor;

<span id="an_40:3">40:3</span> en Hy het my uit die kuil van
vernietiging, uit die modderige slyk opgetrek en my voete op 'n rots
gestel; Hy het my gange vasgemaak.

<span id="an_40:4">40:4</span> En Hy het 'n nuwe lied in my mond gegee,
'n lofsang tot eer van onse God. Baie sal dit sien en vrees en op die
HERE vertrou.

<span id="an_40:5">40:5</span> Welgeluksalig is die man wat sy vertroue
in die HERE stel en hom nie wend tot hoogmoediges en leuendienaars nie.

<span id="an_40:6">40:6</span> Groot dinge het U gedoen, HERE my God- u
wonders en gedagtes vir ons; niemand kan met U vergelyk word nie. Wil ek
dit verkondig en uitspreek, dan is dit te veel om te vertel.

<span id="an_40:7">40:7</span> U het geen behae in slagoffer of
spysoffer nie; ore het U vir my gegrawe; brandoffer en sondoffer het U
nie geëis nie.

<span id="an_40:8">40:8</span> Toe het ek gesê: Kyk, ek kom; in die
boekrol is dit my voorgeskrywe.

<span id="an_40:9">40:9</span> Ek het lus, o my God, om u welbehae te
doen, en u wet is binne-in my ingewande.

<span id="an_40:10">40:10</span> Ek het 'n blye boodskap van
geregtigheid in die groot vergadering verkondig; kyk, my lippe bedwing
ek nie. HERE, U weet dit.

<span id="an_40:11">40:11</span> U geregtigheid bedek ek nie binne-in my
hart nie; van u trou en u heil spreek ek; u goedertierenheid en u trou
verberg ek nie vir die groot vergadering nie.

<span id="an_40:12">40:12</span> U, o HERE, sal u barmhartighede van my
nie terughou nie; laat u goedertierenheid en u trou my altyddeur behoed.

<span id="an_40:13">40:13</span> Want onheile sonder getal het my
omring; my ongeregtighede het my ingehaal, en ek kan nie sien nie; hulle
is meer as die hare van my hoof, en my hart het my verlaat.

<span id="an_40:14">40:14</span> Laat dit U behaag, HERE, om my te red;
HERE, maak tog gou om my te help!

<span id="an_40:15">40:15</span> Laat hulle wat my lewe soek, om dit weg
te ruk, tesame beskaamd staan en rooi van skaamte word; laat hulle wat
behae het in my onheil, agteruitwyk en in die skande kom.

<span id="an_40:16">40:16</span> Laat hulle wat vir my sê: Ha, ha!
vanweë hul beskaming verskrik wees!

<span id="an_40:17">40:17</span> Laat almal wat U soek, in U vrolik en
bly wees; laat die liefhebbers van u heil altyddeur sê: Groot is die
HERE!

<span id="an_40:18">40:18</span> Al is ek ellendig en behoeftig- die
Here dink aan my; U is my hulp en my redder; my God, vertoef tog nie!

<span id="an_41:1">41:1</span> Vir die musiekleier. 'n Psalm van Dawid.

<span id="an_41:2">41:2</span> Welgeluksalig is hy wat ag gee op die
arme; die HERE sal hom red in die dag van onheil.

<span id="an_41:3">41:3</span> Die HERE sal hom bewaar en hom in die
lewe hou; hy sal gelukkig gemaak word op die aarde. Ja, U kan hom nie
oorgee aan die begeerte van sy vyande nie.

<span id="an_41:4">41:4</span> Die HERE sal hom ondersteun op die
siekbed; sy hele slaapplek verander U as hy krank is.

<span id="an_41:5">41:5</span> Ék het gesê: o HERE, wees my genadig!
Genees my, want ek het teen U gesondig.

<span id="an_41:6">41:6</span> My vyande spreek kwaad van my en sê:
Wanneer sal hy sterwe en sy naam vergaan?

<span id="an_41:7">41:7</span> En as iemand kom om my te sien, dan praat
hy leuens; sy hart vergader boosheid vir hom; gaan hy uit na buite, dan
spreek hy daarvan.

<span id="an_41:8">41:8</span> Al my haters tesame fluister onder mekaar
teen my; teen my bedink hulle my onheil en sê:

<span id="an_41:9">41:9</span> Iets skandeliks is op hom uitgestort; en
nou dat hy lê, sal hy nie weer opstaan nie.

<span id="an_41:10">41:10</span> Selfs die man wat met my in vrede lewe,
op wie ek vertrou het, wat my brood eet, het die hakskeen teen my
opgelig.

<span id="an_41:11">41:11</span> Maar U, o HERE, wees my genadig en rig
my op, dat ek hulle dit kan vergelde!

<span id="an_41:12">41:12</span> Hieraan weet ek dat U 'n welbehae in my
het: dat my vyand oor my nie juig nie.

<span id="an_41:13">41:13</span> My tog, in my opregtheid ondersteun U
my, en stel my voor u aangesig tot in ewigheid.

<span id="an_41:14">41:14</span> Geloofd sy die HERE, die God van
Israel, van ewigheid tot in ewigheid! Amen, ja amen.

<span id="an_42:1">42:1</span> Vir die musiekleier. 'n Onderwysing van
die kinders van Korag.

<span id="an_42:2">42:2</span> Soos 'n hert wat smag na waterstrome, so
smag my siel na U, o God!

<span id="an_42:3">42:3</span> My siel dors na God, na die lewende God;
wanneer sal ek ingaan en voor die aangesig van God verskyn?

<span id="an_42:4">42:4</span> My trane is my spys dag en nag, omdat
hulle die hele dag vir my sê: Waar is jou God?

<span id="an_42:5">42:5</span> Hieraan wil ek dink en my siel uitstort
in my: hoe ek gewoond was om voort te trek met die skare, hulle gelei
het na die huis van God, met die stem van jubel en lof- 'n feesvierende
menigte!

<span id="an_42:6">42:6</span> Wat buig jy jou neer, o my siel, en is
onrustig in my? Hoop op God; want ek sal Hom nog loof- die verlossing
van sy aangesig!

<span id="an_42:7">42:7</span> o My God, my siel buig hom neer in my;
daarom dink ek aan U uit die land van die Jordaan en die Hermons, van
die klein gebergte af.

<span id="an_42:8">42:8</span> Die vloed roep na die vloed by die
gedruis van u waterstrome; al u bare en u golwe het oor my heengegaan.

<span id="an_42:9">42:9</span> Maar die HERE sal oordag sy
goedertierenheid gebied, en in die nag sal sy lied by my wees, 'n gebed
tot die God van my lewe.

<span id="an_42:10">42:10</span> Ek wil spreek tot God: My rots, waarom
vergeet U my? Waarom gaan ek in die rou deur die vyande se verdrukking?

<span id="an_42:11">42:11</span> Met 'n doodsteek in my gebeente smaad
my teëstanders my as hulle die hele dag vir my sê: Waar is jou God?

<span id="an_42:12">42:12</span> Wat buig jy jou neer, o my siel, en wat
is jy onrustig in my? Hoop op God, want ek sal Hom nog loof- die
verlossing van my aangesig en my God!

<span id="an_43:1">43:1</span> Doen aan my reg, o God, en verdedig my
regsaak teen 'n onbarmhartige volk; red my van die man van bedrog en
onreg!

<span id="an_43:2">43:2</span> Want U is die God van my toevlug; waarom
verstoot U my dan? Waarom moet ek rondgaan in rougewaad deur die vyand
se verdrukking?

<span id="an_43:3">43:3</span> Stuur u lig en u waarheid; laat dié my
lei; laat dié my bring na u heilige berg en na u woninge,

<span id="an_43:4">43:4</span> dat ek kan ingaan na die altaar van God,
na die God van my jubelende blydskap en U kan loof met die siter, o God,
my God!

<span id="an_43:5">43:5</span> Wat buig jy jou neer, o my siel, en wat
is jy onrustig in my? Hoop op God, want ek sal Hom nog loof- die
verlossing van my aangesig en my God!

<span id="an_44:1">44:1</span> Vir die musiekleier. Van die kinders van
Korag. 'n Onderwysing.

<span id="an_44:2">44:2</span> o God, met ons ore het ons dit gehoor,
ons vaders het ons dit vertel: 'n werk het U gedoen in hulle dae, in die
dae van die voortyd.

<span id="an_44:3">44:3</span> U self het met u hand nasies verdrywe,
maar húlle geplant; U het volke kwaad aangedoen, hulle daarenteen laat
uitspruit.

<span id="an_44:4">44:4</span> Want hulle het die land nie deur hul
swaard in besit geneem nie, en hul arm het hulle nie die oorwinning
gegee nie, maar u regterhand en u arm en die lig van u aangesig, omdat U
'n welbehae in hulle gehad het.

<span id="an_44:5">44:5</span> U self is my Koning, o God! Gebied die
oorwinninge van Jakob.

<span id="an_44:6">44:6</span> Deur U sal ons ons teëstanders omstoot;
in u Naam sal ons hulle vertrap wat teen ons opstaan.

<span id="an_44:7">44:7</span> Want ek vertrou nie op my boog nie, en my
swaard sal my die oorwinning nie gee nie;

<span id="an_44:8">44:8</span> maar U het ons verlos van ons teëstanders
en ons haters beskaamd gemaak.

<span id="an_44:9">44:9</span> In God roem ons die hele dag, en u Naam
sal ons loof tot in ewigheid. Sela.

<span id="an_44:10">44:10</span> En tog het U ons verstoot en tot skande
gemaak, en U trek nie saam met ons leërs uit nie.

<span id="an_44:11">44:11</span> U laat ons agteruitwyk vir die
teëstander, en ons haters plunder na hartelus.

<span id="an_44:12">44:12</span> U gee ons oor soos slagvee, en U het
ons onder die nasies verstrooi.

<span id="an_44:13">44:13</span> U verkoop u volk vir niks en het nie
baie verdien deur hulle koopprys nie.

<span id="an_44:14">44:14</span> U maak ons 'n smaad vir ons bure, 'n
spot en beskimping vir die wat rondom ons is.

<span id="an_44:15">44:15</span> U maak ons 'n spreekwoord onder die
nasies, 'n hoofskudding onder die volke.

<span id="an_44:16">44:16</span> My skande is die hele dag voor my, en
die skaamte van my aangesig oordek my;

<span id="an_44:17">44:17</span> weens die stem van die smader en
lasteraar, weens die blik van die vyand en wraakgierige.

<span id="an_44:18">44:18</span> Dit alles het oor ons gekom, en tog het
ons U nie vergeet en nie bedrieglik gehandel teen u verbond nie.

<span id="an_44:19">44:19</span> Ons hart het nie agteruitgewyk nie, en
ons gange het van u pad nie afgebuig nie,

<span id="an_44:20">44:20</span> alhoewel U ons verbrysel het in 'n plek
van jakkalse en ons met 'n doodskaduwee oordek.

<span id="an_44:21">44:21</span> As ons die Naam van onse God vergeet
het en ons hande uitgebrei het na 'n vreemde god-

<span id="an_44:22">44:22</span> sou God dit nie naspeur nie? Want Hy
ken die geheime van die hart.

<span id="an_44:23">44:23</span> Maar om U ontwil word ons die hele dag
gedood; ons word gereken as slagskape.

<span id="an_44:24">44:24</span> Ontwaak! Waarom slaap U, Here? Word tog
wakker! Verstoot nie vir ewig nie!

<span id="an_44:25">44:25</span> Waarom verberg U u aangesig, vergeet U
ons ellende en ons verdrukking?

<span id="an_44:26">44:26</span> Want ons siel is in die stof
neergebuig; ons buik kleef aan die aarde.

<span id="an_44:27">44:27</span> Staan op tot ons hulp en verlos ons om
u goedertierenheid ontwil!

<span id="an_45:1">45:1</span> Vir die musiekleier; op die wysie van:
"Lelies." Van die kinders van Korag. 'n Onderwysing. 'n Lied van die
liefde.

<span id="an_45:2">45:2</span> My hart word bewoë deur goeie woorde; ek
dra my gedigte voor aangaande 'n Koning; my tong is die pen van 'n
vaardige skrywer.

<span id="an_45:3">45:3</span> U is veel skoner as die mensekinders;
genade is uitgestort op u lippe; daarom het God U geseën vir ewig.

<span id="an_45:4">45:4</span> Gord u swaard aan die heup, o held, u
majesteit en u heerlikheid;

<span id="an_45:5">45:5</span> ja, u heerlikheid! Ry voorspoedig ter
wille van waarheid en ootmoed en geregtigheid; en laat u regterhand U
vreeslike dinge leer!

<span id="an_45:6">45:6</span> U pyle is skerp,Volke val onder U!; hulle
tref in die hart van die Koning se vyande.

<span id="an_45:7">45:7</span> U troon, o God, is vir ewig en altyd; die
septer van u koninkryk is 'n regverdige septer.

<span id="an_45:8">45:8</span> U het geregtigheid lief en haat
goddeloosheid. Daarom het, o God, u God U gesalf met vreugde-olie bo u
metgeselle.

<span id="an_45:9">45:9</span> Al u klere is mirre en alewee en kassie;
uit ivoorpaleise maak snarespel U bly.

<span id="an_45:10">45:10</span> Dogters van konings is onder u
staatsdogters; die koningin staan aan u regterhand in goud van Ofir.

<span id="an_45:11">45:11</span> Hoor, o dogter, en kyk en neig u oor,
en vergeet u volk en die huis van u vader;

<span id="an_45:12">45:12</span> en as die Koning u skoonheid begeer-
want Hy is u Heer- buig u dan voor Hom neer.

<span id="an_45:13">45:13</span> En, o dogter van Tirus- met geskenke
sal hulle u guns soek, ja, die rykstes van die mense.

<span id="an_45:14">45:14</span> Louter heerlikheid is die Koning se
dogter daarbinne; van gouddraad is haar kleding.

<span id="an_45:15">45:15</span> In veelkleurige gewade word sy na die
Koning gelei; jonkvroue agter haar, haar vriendinne, word na U gebring.

<span id="an_45:16">45:16</span> Hulle word gelei met vreugde en gejuig;
hulle gaan in die Koning se paleis in.

<span id="an_45:17">45:17</span> In die plek van u vaders sal u seuns
wees; U sal hulle aanstel as vorste in die hele land.

<span id="an_45:18">45:18</span> U Naam wil ek vermeld van geslag tot
geslag; daarom sal die volke U loof vir ewig en altyd.

<span id="an_46:1">46:1</span> Vir die musiekleier. Van die kinders van
Korag. Met sopraanstemme. 'n Lied.

<span id="an_46:2">46:2</span> God is vir ons 'n toevlug en sterkte; as
hulp in benoudhede is Hy in hoë mate beproef.

<span id="an_46:3">46:3</span> Daarom sal ons nie vrees nie, al waggel
die aarde en al wankel die berge weg in die hart van die see.

<span id="an_46:4">46:4</span> Laat sy waters bruis, laat hulle skuim;
laat die berge bewe deur sy onstuimigheid! Sela.

<span id="an_46:5">46:5</span> Die stroompies van 'n rivier maak die
Godstad bly, die heiligste van die woninge van die Allerhoogste.

<span id="an_46:6">46:6</span> God is daar binne-in, dit sal nie wankel
nie; God sal dit help as die dag aanbreek.

<span id="an_46:7">46:7</span> Nasies het gebruis, koninkryke het
gewankel; Hy het sy stem verhef; die aarde bewe.

<span id="an_46:8">46:8</span> Die HERE van die leërskare is met ons;
die God van Jakob is 'n rotsvesting vir ons. Sela.

<span id="an_46:9">46:9</span> Kom, aanskou die dade van die HERE, wat
verskriklike dinge oor die aarde bring,

<span id="an_46:10">46:10</span> wat die oorloë laat ophou tot by die
einde van die aarde, die boog verbreek en die spies stukkend slaan, die
strydwaens met vuur verbrand.

<span id="an_46:11">46:11</span> Laat staan en weet dat Ek God is; Ek
sal hoog wees onder die nasies, hoog op die aarde.

<span id="an_46:12">46:12</span> Die HERE van die leërskare is met ons;
die God van Jakob is 'n rotsvesting vir ons. Sela.

<span id="an_47:1">47:1</span> Vir die musiekleier. Van die kinders van
Korag. 'n Psalm.

<span id="an_47:2">47:2</span> Alle volke, klap met die hande; juig tot
eer van God met 'n stem van gejubel!

<span id="an_47:3">47:3</span> Want die HERE, die Allerhoogste, is
gedug, 'n groot Koning oor die hele aarde.

<span id="an_47:4">47:4</span> Hy bring volke onder ons en nasies onder
ons voete.

<span id="an_47:5">47:5</span> Hy kies ons erfdeel vir ons uit, die
trots van Jakob wat Hy liefhet. Sela.

<span id="an_47:6">47:6</span> God vaar op met gejuig, die HERE met
basuingeklank.

<span id="an_47:7">47:7</span> Psalmsing tot eer van God, psalmsing!
Psalmsing tot eer van ons Koning, psalmsing!

<span id="an_47:8">47:8</span> Want God is Koning van die hele aarde;
psalmsing met 'n onderwysing.

<span id="an_47:9">47:9</span> God regeer oor die nasies; God sit op sy
heilige troon.

<span id="an_47:10">47:10</span> Die edeles van die volke het vergader-
'n volk van die God van Abraham; want aan God behoort die skilde van die
aarde. Hoog verhewe is Hy!

<span id="an_48:1">48:1</span> 'n Lied. 'n Psalm van die kinders van
Korag.

<span id="an_48:2">48:2</span> Die HERE is groot en baie lofwaardig in
die stad van onse God, sy heilige berg!

<span id="an_48:3">48:3</span> Skoon deur sy verhewenheid, die vreugde
van die hele aarde is die berg Sion, aan die noordekant, die stad van
die groot Koning!

<span id="an_48:4">48:4</span> God het Hom in sy paleise bekend gemaak
as 'n rotsvesting.

<span id="an_48:5">48:5</span> Want kyk, die konings het bymekaargekom,
tesame opgetrek.

<span id="an_48:6">48:6</span> Skaars het hulle dit gesien, of hulle het
verstom, verskrik geword, in angs weggevlug.

<span id="an_48:7">48:7</span> Bewing het hulle daar aangegryp, smart
soos van een wat baar.

<span id="an_48:8">48:8</span> Deur die oostewind verbreek U die skepe
van Tarsis.

<span id="an_48:9">48:9</span> Soos ons gehoor het, so het ons gesien in
die stad van die HERE van die leërskare, in die stad van onse God: God
sal dit bevestig tot in ewigheid. Sela.

<span id="an_48:12">48:12</span> Laat die berg Sion bly wees, laat die
dogters van Juda juig oor u oordele.

<span id="an_48:13">48:13</span> Gaan rondom Sion, trek daaromheen, tel
sy torings;

<span id="an_48:14">48:14</span> let op sy skanse, wandel deur sy
paleise, sodat julle dit aan die volgende geslag kan vertel,

<span id="an_48:15">48:15</span> dat hierdie God onse God is, vir ewig
en altyd; Hy sal ons lei tot die dood toe.

<span id="an_49:1">49:1</span> Vir die musiekleier. Van die kinders van
Korag. 'n Psalm.

<span id="an_49:2">49:2</span> Hoor dit, alle volke, luister, alle
bewoners van die wêreld,

<span id="an_49:3">49:3</span> geringes sowel as aansienlikes, tesame
ryk en arm!

<span id="an_49:4">49:4</span> My mond sal louter wysheid spreek, en die
oordenking van my hart is net verstand.

<span id="an_49:5">49:5</span> Ek sal my oor neig tot 'n spreuk; ek sal
my raaisel verklaar by die siter.

<span id="an_49:6">49:6</span> Waarom sou ek vrees in dae van onheil, as
die ongeregtigheid van my onderkruipers my omring-

<span id="an_49:7">49:7</span> die wat vertrou op hulle vermoë en hulle
beroem op die grootheid van hulle rykdom?

<span id="an_49:8">49:8</span> Niemand kan ooit 'n broer loskoop nie; hy
kan aan God sy losprys nie gee nie

<span id="an_49:9">49:9</span> (want die losprys van hulle lewe is te
kosbaar en vir ewig ontoereikend),

<span id="an_49:10">49:10</span> dat hy vir ewig sou voortlewe, die
vernietiging nie sou sien nie.

<span id="an_49:11">49:11</span> Want hy sien: wyse manne sterwe, die
dwaas en die onverstandige kom tesame om en laat hulle vermoë aan ander
na.

<span id="an_49:12">49:12</span> Hulle binneste gedagte is: hul huise
sal vir ewig wees, hul wonings van geslag tot geslag; hulle noem die
lande na hul name.

<span id="an_49:13">49:13</span> Maar die mens wat in aansien is, hou
nie stand nie; hy is soos die diere wat vergaan.

<span id="an_49:14">49:14</span> Dit is die weg van die wat op hulleself
vertrou, en van hulle volgelinge wat in hul woorde 'n behae het. Sela.

<span id="an_49:15">49:15</span> Soos skape word hulle bestem vir die
doderyk; die dood is hulle herder, en die opregtes heers oor hulle in
die môre; en hulle gestalte is daar vir die doderyk om te verteer, sodat
daarvoor geen woning meer is nie.

<span id="an_49:16">49:16</span> Maar God sal my siel loskoop van die
mag van die doderyk, want Hy sal my opneem. Sela.

<span id="an_49:17">49:17</span> Wees nie bevrees as 'n man ryk word, as
die rykdom van sy huis groot word nie;

<span id="an_49:18">49:18</span> want by sy dood sal hy van alles niks
saamneem nie; sy heerlikheid sal nie neerdaal agter hom aan nie.

<span id="an_49:19">49:19</span> Al ag hy homself gelukkig in sy lewe-
en prys hulle jou, omdat jy aan jouself goed doen-

<span id="an_49:20">49:20</span> tog gaan sy siel na die geslag van sy
vaders; tot in ewigheid sal hulle die lig nie sien nie.

<span id="an_49:21">49:21</span> Die mens wat in aansien is en geen
verstand het nie, is soos die diere wat vergaan.

<span id="an_50:1">50:1</span> 'n Psalm van Asaf. Die God van die gode,
die HERE, spreek en roep die aarde, van die opgang van die son af tot sy
ondergang toe.

<span id="an_50:2">50:2</span> Uit Sion, die volkomenheid van skoonheid,
verskyn God in ligglans.

<span id="an_50:3">50:3</span> Onse God kom en kan nie swyg nie. Vuur
verteer voor sy aangesig, en rondom Hom storm dit geweldig.

<span id="an_50:4">50:4</span> Hy roep na die hemel daarbo, en na die
aarde, om sy volk te oordeel:

<span id="an_50:5">50:5</span> Versamel my gunsgenote vir My, hulle wat
my verbond by die offer sluit!

<span id="an_50:6">50:6</span> En- die hemele verkondig sy geregtigheid,
want God staan gereed om te oordeel! Sela.

<span id="an_50:7">50:7</span> Hoor, my volk, dat Ek kan spreek; Israel,
dat Ek jou dit kan inskerp: Ek is God, jou God!

<span id="an_50:8">50:8</span> Oor jou offers bestraf Ek jou nie, en jou
brandoffers is altyddeur voor My.

<span id="an_50:9">50:9</span> Ek hoef uit jou huis geen stier te neem
of bokke uit jou krale nie;

<span id="an_50:10">50:10</span> want al die wilde diere van die bos is
myne, die vee op berge by duisende.

<span id="an_50:11">50:11</span> Ek ken al die voëls van die berge, en
wat roer op die veld, is van My.

<span id="an_50:12">50:12</span> As Ek honger het, sal Ek jou dit nie sê
nie; want die wêreld is myne en sy volheid.

<span id="an_50:13">50:13</span> Sou Ek vleis van stiere eet of bloed
van bokke drink?

<span id="an_50:14">50:14</span> Offer dank aan God, en betaal jou
geloftes aan die Allerhoogste;

<span id="an_50:15">50:15</span> en roep My aan in die dag van
benoudheid: Ek sal jou uithelp, en jy moet My eer.

<span id="an_50:16">50:16</span> Maar aan die goddelose sê God: Wat
vertel jy nog my insettinge en neem jy my verbond in jou mond-

<span id="an_50:17">50:17</span> terwyl jy die tug haat en my woorde
agter jou werp?

<span id="an_50:18">50:18</span> As jy 'n dief sien, dan geval dit jou
by hom, en jou deel is met die egbrekers.

<span id="an_50:19">50:19</span> Jou mond laat jy los in boosheid, en
jou tong vleg bedrog.

<span id="an_50:20">50:20</span> Jy sit en praat teen jou broer, die
seun van jou moeder beskimp jy.

<span id="an_50:21">50:21</span> Hierdie dinge het jy gedoen, en sou Ek
swyg? Jy dink Ek is net soos jy! Ek gaan jou straf en jou dit ordelik
voor oë stel.

<span id="an_50:22">50:22</span> Verstaan dit tog, o Godvergeters, sodat
Ek nie verskeur sonder dat iemand red nie.

<span id="an_50:23">50:23</span> Die een wat dank offer, eer My; en die
een wat op sy weg ag gee, hom sal Ek die heil van God laat geniet.

<span id="an_51:1">51:1</span> Vir die musiekleier. 'n Psalm van Dawid,

<span id="an_51:2">51:2</span> toe die profeet Natan na hom gekom het,
nadat hy by Bátseba ingegaan het.

<span id="an_51:3">51:3</span> Wees my genadig, o God, na u
goedertierenheid; delg my oortredinge uit na die grootheid van u
barmhartigheid.

<span id="an_51:4">51:4</span> Was my heeltemal van my ongeregtigheid en
reinig my van my sonde.

<span id="an_51:5">51:5</span> Want ék ken my oortredinge, en my sonde
is altyddeur voor my.

<span id="an_51:6">51:6</span> Teen U alleen het ek gesondig en gedoen
wat verkeerd is in u oë, sodat U regverdig kan wees as U spreek, rein as
U gerig hou.

<span id="an_51:7">51:7</span> Kyk, in ongeregtigheid is ek gebore, en
in sonde het my moeder my ontvang.

<span id="an_51:8">51:8</span> Kyk, U het 'n welgevalle aan waarheid in
die binneste, en in die verborgene maak U aan my wysheid bekend.

<span id="an_51:9">51:9</span> Ontsondig my met hisop, dat ek kan rein
wees; was my, dat ek witter kan wees as sneeu.

<span id="an_51:10">51:10</span> Laat my vreugde en blydskap hoor; laat
die gebeente juig wat U verbrysel het.

<span id="an_51:11">51:11</span> Verberg u aangesig vir my sondes en
delg uit al my ongeregtighede.

<span id="an_51:12">51:12</span> Skep vir my 'n rein hart, o God, en gee
opnuut in die binneste van my 'n vaste gees.

<span id="an_51:13">51:13</span> Verwerp my nie van u aangesig nie en
neem u Heilige Gees nie van my weg nie.

<span id="an_51:14">51:14</span> Gee my weer die vreugde van u heil, en
ondersteun my deur 'n gewillige gees.

<span id="an_51:15">51:15</span> Ek wil die oortreders u weë leer, dat
die sondaars hulle tot U kan bekeer.

<span id="an_51:16">51:16</span> Red my van bloedskuld, o God, God van
my heil! Laat my tong u geregtigheid uitjubel.

<span id="an_51:17">51:17</span> Here, open my lippe, dat my mond u lof
kan verkondig.

<span id="an_51:18">51:18</span> Want U het geen lus in slagoffer nie,
anders sou ek dit gee; in brandoffer het U geen behae nie.

<span id="an_51:19">51:19</span> Die offers van God is 'n gebroke gees;
'n gebroke en verslae hart sal U, o God, nie verag nie!

<span id="an_51:20">51:20</span> Doen goed aan Sion na u welbehae; bou
die mure van Jerusalem op.

<span id="an_51:21">51:21</span> Dan sal U 'n welbehae hê in die offers
van geregtigheid, in brandoffer en voloffer; dan sal hulle stiere offer
op u altaar.

<span id="an_52:1">52:1</span> Vir die musiekleier. 'n Onderwysing van
Dawid.

<span id="an_52:2">52:2</span> toe Doëg, die Edomiet, gekom het en aan
Saul te kenne gegee en aan hom gesê het: Dawid het in die huis van
Ahiméleg ingegaan.

<span id="an_52:3">52:3</span> Wat beroem jy jou in die kwaad, o
geweldige? Die goedertierenheid van God duur die hele dag!

<span id="an_52:4">52:4</span> Jou tong beraam onheil, soos 'n geslypte
skeermes, o werker van bedrog!

<span id="an_52:5">52:5</span> Jy hou meer van kwaad as van goed, van
die leuen meer as om geregtigheid te spreek. Sela.

<span id="an_52:6">52:6</span> Jy hou net van woorde wat verslind, o
bedrieglike tong!

<span id="an_52:7">52:7</span> So sal God jou dan ook vir ewig
omverwerp, jou wegruk en jou uit die tent uitsleep; ja, Hy sal jou
ontwortel uit die land van die lewendes. Sela.

<span id="an_52:8">52:8</span> En die regverdiges sal dit sien en vrees;
en hulle sal oor hom lag en sê:

<span id="an_52:9">52:9</span> Kyk, die man wat God nie tot sy toevlug
gemaak het nie, maar vertrou het op die grootheid van sy rykdom, sterk
was in sy begeerlikheid!

<span id="an_52:10">52:10</span> Maar ek sal wees soos 'n groen olyfboom
in die huis van God; ek vertrou op die goedertierenheid van God vir ewig
en altyd.

<span id="an_52:11">52:11</span> Vir ewig sal ek U loof, omdat U dit
gedoen het; en ek sal u Naam verwag, want dié is goed, in
teenwoordigheid van u gunsgenote.

<span id="an_53:1">53:1</span> Vir die musiekleier; op die wysie van:
"Máhalat." 'n Onderwysing van Dawid.

<span id="an_53:2">53:2</span> Die dwaas sê in sy hart: Daar is geen God
nie! Hulle het sleg gehandel en hul onreg afskuwelik gemaak; daar is
niemand wat goed doen nie.

<span id="an_53:3">53:3</span> God het uit die hemel neergesien op die
mensekinders om te sien of daar iemand verstandig is, wat na God vra.

<span id="an_53:4">53:4</span> Hulle het almal afgewyk, tesame het hulle
ontaard; daar is niemand wat goed doen nie, ook nie een nie.

<span id="an_53:5">53:5</span> Het die werkers van ongeregtigheid dan
geen kennis nie, wat my volk opeet asof hulle brood eet? Hulle roep God
nie aan nie.

<span id="an_53:6">53:6</span> Dáár het skrik hulle oorweldig sonder dat
daar skrik was; want God het die beendere verstrooi van hom wat jou
beleër het; jy het hulle beskaamd gemaak, want God het hulle verwerp.

<span id="an_53:7">53:7</span> Ag, mag die verlossing van Israel uit
Sion kom! As God die lot van sy volk verander, dan sal Jakob juig,
Israel sal bly wees.

<span id="an_54:1">54:1</span> Vir die musiekleier; met
snaarinstrumente. 'n Onderwysing van Dawid,

<span id="an_54:2">54:2</span> toe die Sifiete gekom en aan Saul gesê
het: Het Dawid hom nie by ons weggesteek nie?

<span id="an_54:3">54:3</span> o God, verlos my deur u Naam, en doen aan
my reg deur u mag!

<span id="an_54:4">54:4</span> o God, hoor my gebed, luister na die
woorde van my mond!

<span id="an_54:5">54:5</span> Want vreemdes staan teen my op, en
tiranne soek my lewe; hulle stel God nie voor hul oë nie. Sela.

<span id="an_54:6">54:6</span> Kyk, God is my helper. Dit is die Here
wat my siel ondersteun.

<span id="an_54:7">54:7</span> Hy sal my vyande die kwaad vergelde.
Vernietig hulle in u trou!

<span id="an_54:8">54:8</span> Vrywillig wil ek aan U offer; ek wil u
Naam, o HERE, loof, want dié is goed;

<span id="an_54:9">54:9</span> want dié het my uit alle benoudheid
gered, en my oog het met welgevalle op my vyande neergesien.

<span id="an_55:1">55:1</span> Vir die musiekleier; met
snaarinstrumente. n Onderwysing van Dawid.

<span id="an_55:2">55:2</span> o God, hoor my gebed en verberg U nie vir
my smeking nie.

<span id="an_55:3">55:3</span> Luister na my en verhoor my; in my onrus
dwaal ek rond en is verward,

<span id="an_55:4">55:4</span> weens die geroep van die vyand, weens die
geraas van die goddelose; want hulle stort onreg op my af, en in toorn
behandel hulle my as vyand.

<span id="an_55:5">55:5</span> My hart krimp inmekaar in my binneste, en
verskrikkinge van die dood het op my geval.

<span id="an_55:6">55:6</span> Vrees en bewing kom oor my, en angs
oordek my.

<span id="an_55:7">55:7</span> Toe het ek gesê: Ag, had ek maar vlerke
soos 'n duif, dan sou ek wegvlieg en wegbly!

<span id="an_55:8">55:8</span> Kyk, ek sou ver wegvlug; ek sou vernag in
die woestyn! Sela.

<span id="an_55:9">55:9</span> Gou sou ek vir my 'n skuilplek soek teen
die onstuimige wind, teen die storm.

<span id="an_55:10">55:10</span> Verwar, Here, verdeel hulle spraak,
want ek sien geweld en twis in die stad.

<span id="an_55:11">55:11</span> Dag en nag omring hulle dit op sy mure,
en binnekant is onreg en moeite.

<span id="an_55:12">55:12</span> Wat onheil aanbring, is daarbinne, en
verdrukking en bedrog wyk nie van sy markplein nie.

<span id="an_55:13">55:13</span> Want dit is geen vyand wat my smaad
nie, anders sou ek dit dra; dit is nie my hater wat hom teen my groot
maak nie, anders sou ek my vir hom wegsteek;

<span id="an_55:14">55:14</span> maar jy, 'n man soos ek, my vriend en
my vertroude!

<span id="an_55:15">55:15</span> Ons wat innig met mekaar omgegaan het,
in die huis van God gewandel het met die woelige skare.

<span id="an_55:16">55:16</span> Laat die dood hulle oorval, laat hulle
lewendig in die doderyk neerdaal; want boosheid is in hulle woning, in
hulle binneste.

<span id="an_55:17">55:17</span> Maar ek, ek roep God aan, en die HERE
sal my verlos.

<span id="an_55:18">55:18</span> Saans en smôrens en smiddags klaag ek
en steun, en Hy hoor my stem.

<span id="an_55:19">55:19</span> Hy verlos my siel in vrede van die
stryd teen my, want met menigtes is hulle teen my.

<span id="an_55:20">55:20</span> God sal hoor en hulle antwoord; ja, Hy
wat op die troon sit van lankal af, Sela; omdat by hulle geen
verbetering is en hulle God nie vrees nie.

<span id="an_55:21">55:21</span> Hy het sy hande uitgesteek teen die wat
in vrede met hom geleef het; hy het sy verbond ontheilig.

<span id="an_55:22">55:22</span> Glad is die botterwoorde van sy mond,
maar sy hart is oorlog; sy woorde is sagter as olie, maar hulle is
ontblote swaarde.

<span id="an_55:23">55:23</span> Werp jou sorg op die HERE, en Hy sal
jou onderhou; Hy sal nooit die regverdige laat wankel nie.

<span id="an_55:24">55:24</span> Maar U, o God, sal hulle laat neerdaal
in die put van vernietiging; manne van bloed en bedrog sal hulle dae nie
tot op die helfte bring nie; maar ék vertrou op U.

<span id="an_56:1">56:1</span> Vir die musiekleier; op die wysie van:
"Die Duif van die ver Terebinte." Van Dawid. 'n Gedig, toe die Filistyne
hom gevang het in Gat.

<span id="an_56:2">56:2</span> Wees my genadig, o God, want mense
vertrap my; hy wat my beveg, verdruk my die hele dag.

<span id="an_56:3">56:3</span> My vyande vertrap my die hele dag, want
baie veg teen my in hoogmoed.

<span id="an_56:4">56:4</span> Die dag as ek vrees, sal ék op U vertrou.

<span id="an_56:5">56:5</span> Deur God sal ek sy woord prys; ek vertrou
op God, ek vrees nie; wat kan vlees my doen?

<span id="an_56:6">56:6</span> Die hele dag verdraai hulle my woorde; al
hulle gedagtes is teen my, om kwaad te doen.

<span id="an_56:7">56:7</span> Hulle val aan, lê en loer- hulle let op
my hakskene net soos hulle op my lewe geloer het.

<span id="an_56:8">56:8</span> Ondanks hul ongeregtigheid- sal hulle
ontvlug? Werp volke neer in toorn, o God!

<span id="an_56:9">56:9</span> U het my omswerwinge getel; hou my trane
in u kruik; is hulle nie in u boek nie?

<span id="an_56:10">56:10</span> Dan sal my vyande agteruitwyk op die
dag as ek roep; dit weet ek dat God aan my kant is.

<span id="an_56:11">56:11</span> Deur God sal ek die woord prys; deur
die HERE sal ek die woord prys.

<span id="an_56:12">56:12</span> Ek vertrou op God, ek vrees nie; wat
kan 'n mens my doen?

<span id="an_56:13">56:13</span> Op my, o God, rus geloftes aan U
gedoen; lofoffers sal ek U betaal;

<span id="an_56:14">56:14</span> want U het my siel gered van die dood-
ja, my voete van struikeling- om te wandel voor die aangesig van God in
die lig van die lewe.

<span id="an_57:1">57:1</span> Vir die musiekleier; op die wysie van:
"Moenie verwoes nie." Van Dawid. 'n Gedig, toe hy vir Saul in die
spelonk gevlug het.

<span id="an_57:2">57:2</span> Wees my genadig, o God, wees my genadig,
want by U het my siel geskuil, en in die skaduwee van u vleuels sal ek
skuil totdat die onheil verbygegaan het.

<span id="an_57:3">57:3</span> Ek roep God, die Allerhoogste, aan, God
wat dit vir my voleindig.

<span id="an_57:4">57:4</span> Hy sal uit die hemel stuur en my verlos
terwyl hy wat my vertrap, my smaadheid aandoen. Sela. God sal sy
goedertierenheid en sy trou stuur.

<span id="an_57:5">57:5</span> Ék moet onder leeus lê, wraakgieriges,
mensekinders wie se tande spiese en pyle is, en wie se tong 'n skerp
swaard is.

<span id="an_57:6">57:6</span> Verhef U bo die hemele, o God, u
heerlikheid bo die hele aarde!

<span id="an_57:7">57:7</span> Hulle het 'n net gespan vir my
voetstappe, hulle het my siel neergebuig; hulle het 'n kuil voor my
gegrawe, hulle val daar binne-in. Sela.

<span id="an_57:8">57:8</span> My hart is gerus, o God, my hart is
gerus; ek wil sing en psalmsing.

<span id="an_57:9">57:9</span> Waak op, my eer! Waak op, harp en siter!
Ek wil die dageraad wakker maak!

<span id="an_57:10">57:10</span> Ek wil U loof onder die volke, o Here,
psalmsing tot u eer onder die nasies.

<span id="an_57:11">57:11</span> Want u goedertierenheid is groot tot by
die hemele en u trou tot by die wolke.

<span id="an_57:12">57:12</span> Verhef U bo die hemele, o God, u
heerlikheid bo die hele aarde!

<span id="an_58:1">58:1</span> Vir die musiekleier; op die wysie van:
"Moenie verwoes nie." Van Dawid. 'n Gedig.

<span id="an_58:2">58:2</span> Spreek julle waarlik geregtigheid, o
gode? Oordeel julle die mensekinders regverdig?

<span id="an_58:3">58:3</span> Ja, julle bedryf ongeregtighede in die
hart; julle weeg op aarde die geweld van julle hande af.

<span id="an_58:4">58:4</span> Afvallig is die goddelose mense van die
geboorte af; die leuensprekers dwaal van die moederskoot af.

<span id="an_58:5">58:5</span> Hulle het gif soos die gif van 'n slang;
soos 'n dowe adder wat sy oor toestop,

<span id="an_58:6">58:6</span> wat nie luister na die stem van die
besweerders, van hom wat ervare is om met towerspreuke om te gaan nie.

<span id="an_58:7">58:7</span> o God, verbreek hulle tande in hulle
mond; slaan die tande van die jong leeus uit, o HERE!

<span id="an_58:8">58:8</span> Laat hulle vergaan soos water wat
wegloop; as hy sy pyle rig, laat hulle wees asof hulle stomp geword het.

<span id="an_58:9">58:9</span> Laat hulle wees soos 'n slak wat wegsmelt
so ver as hy loop, soos 'n misgeboorte wat die son nie gesien het nie.

<span id="an_58:10">58:10</span> Voordat julle potte die doringtak
gewaar word, sal Hy dit wegstorm, die rou vleis sowel as die vuurgloed.

<span id="an_58:11">58:11</span> Die regverdige sal bly wees as hy die
wraak sien; hy sal sy voete was in die bloed van die goddelose.

<span id="an_58:12">58:12</span> En die mense sal sê: Gewis, daar is
vrug vir die regverdige; gewis, daar is 'n God wat op die aarde oordeel!

<span id="an_59:1">59:1</span> Vir die musiekleier; op die wysie van:
"Moenie verwoes nie." Van Dawid. 'n Gedig, toe Saul gestuur het en hulle
die huis laat bewaak het om hom dood te maak.

<span id="an_59:2">59:2</span> Red my van my vyande, o my God! Beskerm
my teen my teëstanders!

<span id="an_59:3">59:3</span> Red my van die werkers van
ongeregtigheid, en verlos my van die manne van bloed!

<span id="an_59:4">59:4</span> Want kyk, hulle lê en loer op my lewe;
sterkes val my aan, sonder oortreding en sonder sonde van my kant, o
HERE!

<span id="an_59:5">59:5</span> Buiten my skuld hardloop hulle en maak
hulle klaar. Ontwaak, my tegemoet, en kyk!

<span id="an_59:6">59:6</span> Ja U, HERE, God van die leërskare, God
van Israel, word wakker om oor al die heidene besoeking te doen; wees al
die ongeregtige trouelose nie genadig nie! Sela.

<span id="an_59:7">59:7</span> Elke aand kom hulle terug; hulle huil
soos honde en dwaal deur die stad.

<span id="an_59:8">59:8</span> Kyk, hulle smaal met hul mond; swaarde is
op hulle lippe, want- wie sou dit hoor?

<span id="an_59:9">59:9</span> Maar U, o HERE, lag oor hulle; U spot met
al die heidene.

<span id="an_59:10">59:10</span> My Sterkte, op U wil ek wag, want God
is my rotsvesting.

<span id="an_59:11">59:11</span> My genadige God sal my tegemoetkom; God
sal my op my vyande laat neersien.

<span id="an_59:12">59:12</span> Moet hulle nie ombring nie, sodat my
volk dit nie vergeet nie: laat hulle rondswerwe deur u krag, en werp
hulle neer, o Here, ons Skild!

<span id="an_59:13">59:13</span> Sonde van hulle mond is die woord van
hulle lippe; laat hulle dan gevang word in hul trots, en vanweë die
vloek en die leuen wat hulle vertel.

<span id="an_59:14">59:14</span> Vernietig hulle in grimmigheid,
vernietig hulle, sodat hulle daar nie meer is nie; en laat hulle weet
dat God heers in Jakob, tot by die eindes van die aarde! Sela.

<span id="an_59:15">59:15</span> En elke aand kom hulle terug; hulle
huil soos honde en dwaal deur die stad.

<span id="an_59:16">59:16</span> Húlle swerwe rond om voedsel te soek;
as hulle nie versadig word nie, vertoef hulle die hele nag.

<span id="an_59:17">59:17</span> Maar ék sal sing van u sterkte en elke
môre jubel oor u goedertierenheid, want U was 'n rotsvesting vir my en
'n toevlug in die dag toe ek benoud was.

<span id="an_59:18">59:18</span> My Sterkte, tot u eer wil ek psalmsing,
want God is my rotsvesting, my genadige God.

<span id="an_60:1">60:1</span> Vir die musiekleier; op die wysie van:
"Die Lelie van die Getuienis." 'n Gedig van Dawid, om te onderrig.

<span id="an_60:2">60:2</span> Toe hy oorlog gevoer het teen die
Arameërs van Mesopotámië en die Arameërs van Soba, en Joab teruggekom en
die Edomiete verslaan het in die Soutdal, twaalf duisend.

<span id="an_60:3">60:3</span> o God, U het ons verstoot, ons vanmekaar
geskeur; U was toornig; herstel ons!

<span id="an_60:4">60:4</span> U het die land laat bewe, dit gekloof;
genees sy breuke, want dit wankel!

<span id="an_60:5">60:5</span> U het u volk harde dinge laat sien; U het
ons bedwelmende wyn laat drink.

<span id="an_60:6">60:6</span> U het aan die wat u vrees, 'n banier
gegee, om te vlug vir die boog! Sela.

<span id="an_60:7">60:7</span> Sodat u bemindes gered mag word; verlos
deur u regterhand en verhoor ons!

<span id="an_60:8">60:8</span> God het gespreek in sy heiligdom: Ek wil
jubel, Ek wil Sigem verdeel en die dal van Sukkot afmeet.

<span id="an_60:9">60:9</span> Gílead is myne en Manasse is myne, en
Efraim is die beskutting van my hoof; Juda is my veldheerstaf.

<span id="an_60:10">60:10</span> Moab is my waskom; op Edom werp Ek my
skoen; jubel oor My, o Filistéa!

<span id="an_60:11">60:11</span> Wie sal my bring in die versterkte
stad? Wie kan my lei tot in Edom?

<span id="an_60:12">60:12</span> Het U, o God, ons nie verwerp nie? En U
trek nie uit, o God, saam met ons leërs nie.

<span id="an_60:13">60:13</span> Verleen ons hulp teen die vyand, want
die mens se hulp is ydelheid.

<span id="an_60:14">60:14</span> In God sal ons kragtige dade doen, en
Hy self sal ons vyande vertrap.

<span id="an_61:1">61:1</span> Vir die musiekleier; met
snaarinstrumente. 'n Psalm van Dawid.

<span id="an_61:2">61:2</span> o God, hoor my smeking, luister na my
gebed!

<span id="an_61:3">61:3</span> Van die einde van die aarde af roep ek U
aan as my hart beswyk; lei my op 'n rots wat vir my te hoog is.

<span id="an_61:4">61:4</span> Want U het 'n toevlug vir my geword, 'n
sterk toring teen die vyand.

<span id="an_61:5">61:5</span> Ek wil in u tent vertoef vir ewig, in die
skuilplek van u vleuels my verberg. Sela.

<span id="an_61:6">61:6</span> Want U, o God, het my geloftes gehoor; U
het die besitting gegee van die wat u Naam vrees.

<span id="an_61:7">61:7</span> Mag U dae by die koning se dae byvoeg;
mag sy jare wees soos van geslag tot geslag.

<span id="an_61:8">61:8</span> Mag hy vir ewig voor die aangesig van God
op die troon sit; beskik goedertierenheid en trou, dat dié hom bewaar.

<span id="an_61:9">61:9</span> Só wil ek psalmsing tot eer van u Naam
tot in ewigheid, om my geloftes te betaal, dag ná dag.

<span id="an_62:1">62:1</span> Vir die musiekleier; op die wysie van:
"Jedútun." 'n Psalm van Dawid.

<span id="an_62:2">62:2</span> Ja, my siel is stil tot God; van Hom is
my heil.

<span id="an_62:3">62:3</span> Hy alleen is my rots en my heil, my
rotsvesting; ek sal nie grootliks wankel nie.

<span id="an_62:4">62:4</span> Hoe lank sal julle aanstorm op 'n man,
julle almal hom verbrysel soos 'n muur wat oorhang, 'n omgestote
klipmuur?

<span id="an_62:5">62:5</span> Ja, hulle hou raad om hom van sy hoogte
af te stoot; hulle het behae in leuens; met hul mond seën hulle, maar
met hul binneste vloek hulle. Sela.

<span id="an_62:6">62:6</span> Wees net maar stil tot God, my siel, want
van Hom is my verwagting!

<span id="an_62:7">62:7</span> Sekerlik, Hy is my rots en my heil, my
rotsvesting; ek sal nie wankel nie.

<span id="an_62:8">62:8</span> By God is my heil en my eer; die rots van
my sterkte, my toevlug is in God.

<span id="an_62:9">62:9</span> Vertrou op Hom altyd, o volk! Stort julle
hart uit voor sy aangesig! God is 'n toevlug vir ons. Sela.

<span id="an_62:10">62:10</span> Ja, nietigheid is die mensekinders,
leuens is die aansienlikes; in die weegskaal moet hulle opgaan, almal
saam is hulle minder as nietigheid.

<span id="an_62:11">62:11</span> Vertrou nie op verdrukking en bou geen
ydele hoop op rowery nie; as die vermoë aangroei, sit daar die hart nie
op nie!

<span id="an_62:12">62:12</span> Een ding het God gespreek, twee is dit
wat ek gehoor het: dat die sterkte aan God behoort,

<span id="an_62:13">62:13</span> en aan U, o Here, behoort die
goedertierenheid; want U vergeld elkeen na sy werk.

<span id="an_63:1">63:1</span> 'n Psalm van Dawid, toe hy in die woestyn
van Juda was.

<span id="an_63:2">63:2</span> o God, U is my God, U soek ek; my siel
dors na U, my vlees smag na U, in 'n dor en uitgedroogde land, sonder
water.

<span id="an_63:3">63:3</span> Só het ek U in die heiligdom aanskou, om
u sterkte en u heerlikheid te sien.

<span id="an_63:4">63:4</span> Want u goedertierenheid is beter as die
lewe; my lippe moet U prys.

<span id="an_63:5">63:5</span> Só sal ek U prys my lewe lank, in u Naam
my hande ophef.

<span id="an_63:6">63:6</span> Soos met vet en vettigheid sal my siel
versadig word, en my mond sal roem met jubelende lippe

<span id="an_63:7">63:7</span> as ek aan U dink op my bed, in die
nagwake oor U peins.

<span id="an_63:8">63:8</span> Want U was 'n hulp vir my, en in die
skaduwee van u vleuels sal ek jubel.

<span id="an_63:9">63:9</span> My siel is aan U verkleef; u regterhand
ondersteun my.

<span id="an_63:10">63:10</span> Maar húlle wat soek om my lewe te
verderwe, hulle sal kom in die onderste plekke van die aarde.

<span id="an_63:11">63:11</span> Hy sal oorgelewer word in die mag van
die swaard; die deel van die jakkalse sal hulle word.

<span id="an_63:12">63:12</span> Maar die koning sal bly wees in God;
elkeen wat by Hom sweer, sal hom beroem; want die mond van die
leuensprekers sal gestop word.

<span id="an_64:1">64:1</span> Vir die musiekleier. 'n Psalm van Dawid.

<span id="an_64:2">64:2</span> Hoor my stem, o God, in my klagte; bewaar
my lewe vir die skrik van die vyand.

<span id="an_64:3">64:3</span> Steek my weg vir die raad van die
kwaaddoeners, vir die gewoel van die werkers van ongeregtigheid;

<span id="an_64:4">64:4</span> wat hulle tong skerp maak soos 'n swaard,
hulle pyl rig- bitter woorde! -

<span id="an_64:5">64:5</span> om in skuilplekke na die opregte te
skiet; skielik skiet hulle hom en vrees nie.

<span id="an_64:6">64:6</span> 'n Listige plan stel hulle vir hul vas;
hulle spreek af om strikke te span; hulle sê: Wie sal dit sien?

<span id="an_64:7">64:7</span> Hulle versin ongeregtighede: Ons is
gereed! 'n Fyn uitgedinkte plan! Ja, 'n man se binneste en onpeilbare
hart!

<span id="an_64:8">64:8</span> Maar God tref hulle met 'n pyl, skielik
is hulle wonde daar.

<span id="an_64:9">64:9</span> En hulle tong laat hulle oor hulself
struikel; almal wat hulle aansien, skud die hoof.

<span id="an_64:10">64:10</span> En alle mense vrees en verkondig die
werk van God en gee ag op wat Hy doen.

<span id="an_64:11">64:11</span> Die regverdige sal bly wees in die HERE
en by Hom skuil, en al die opregtes van hart sal hulle beroem.

<span id="an_65:1">65:1</span> Vir die musiekleier. 'n Psalm van Dawid.
'n Lied.

<span id="an_65:2">65:2</span> Aan U kom 'n lofsang toe, o God, in Sion,
en aan U moet die gelofte betaal word.

<span id="an_65:3">65:3</span> o Hoorder van die gebed, tot U moet alle
vlees kom!

<span id="an_65:4">65:4</span> Ongeregtige dinge het die oorhand oor my
gehad, maar U versoen ons oortredinge.

<span id="an_65:5">65:5</span> Welgeluksalig is hy wat U uitkies en laat
nader kom, dat hy kan woon in u voorhowe. Ons wil versadig word met die
goeie van u huis, die heiligheid van u paleis.

<span id="an_65:6">65:6</span> Vreeslike dinge antwoord U ons in
geregtigheid, o God van ons heil, vertroue van al die eindes van die
aarde en van die verste see!

<span id="an_65:7">65:7</span> Wat die berge grondves deur u krag, wat
omgord is met mag,

<span id="an_65:8">65:8</span> wat die gebruis van die seë stilmaak, die
gebruis van hulle golwe en die rumoer van die volke;

<span id="an_65:9">65:9</span> sodat die bewoners van die eindes vrees
vir u tekens; U laat die uitgange van die môre en die aand jubel.

<span id="an_65:10">65:10</span> U het die land besoek en oorvloed
gegee; U verryk dit grootliks; die stroom van God is vol water. U berei
hulle koring; ja, so berei U die land.

<span id="an_65:11">65:11</span> U maak sy vore nat, sy kluite gelyk;
deur reënbuie maak U dit week; U seën sy uitspruitsel.

<span id="an_65:12">65:12</span> U kroon die jaar van u goedheid, en u
voetspore drup van vettigheid.

<span id="an_65:13">65:13</span> Die weivelde van die woestyn drup, en
die heuwels gord hulleself met gejuig.

<span id="an_65:14">65:14</span> Die weivelde is bekleed met troppe
kleinvee, en die dale is bedek met koring; hulle juig, ook sing hulle.

<span id="an_66:1">66:1</span> Vir die musiekleier. 'n Lied. 'n Psalm.
Juig tot eer van God, o ganse aarde!

<span id="an_66:2">66:2</span> Besing die eer van sy Naam, maak heerlik
sy lofsang!

<span id="an_66:3">66:3</span> Sê tot God: Hoe vreeslik is u werke! Deur
die grootheid van u sterkte sal u vyande kruipende na U toe kom.

<span id="an_66:4">66:4</span> Laat die hele aarde U aanbid en psalmsing
tot u eer; laat dit u Naam verhef in psalmgesang. Sela.

<span id="an_66:5">66:5</span> Kom en aanskou die dade van God, Hy wat
gedug is in werking oor die mensekinders.

<span id="an_66:6">66:6</span> Hy het die see verander in droë land;
hulle het te voet deur die rivier gegaan. Daar was ons bly in Hom.

<span id="an_66:7">66:7</span> Hy heers vir ewig deur sy mag; sy oë hou
wag oor die nasies. Laat die wederstrewiges hulleself nie verhef nie.
Sela.

<span id="an_66:8">66:8</span> Loof, volke, onse God, en laat hoor die
stem wat Hom roem-

<span id="an_66:9">66:9</span> wat aan ons siel die lewe gee en nie
toelaat dat ons voet wankel nie.

<span id="an_66:10">66:10</span> Want U het ons getoets, o God, U het
ons gelouter soos 'n mens silwer louter.

<span id="an_66:11">66:11</span> U het ons in die net gebring, 'n swaar
las op ons heupe gelê.

<span id="an_66:12">66:12</span> U het mense oor ons hoof laat ry; ons
het in die vuur en in die water gekom, maar U het ons uitgelei in die
oorvloed.

<span id="an_66:13">66:13</span> Ek sal met brandoffers in u huis
ingaan; ek sal U my geloftes betaal,

<span id="an_66:14">66:14</span> wat my lippe geuit en my mond
uitgespreek het toe ek benoud was.

<span id="an_66:15">66:15</span> Brandoffers van vet diere sal ek U
bring saam met offerrook van ramme; ek sal beeste saam met bokke berei.
Sela.

<span id="an_66:16">66:16</span> Kom luister, en laat my vertel, julle
almal wat God vrees, wat Hy aan my siel gedoen het.

<span id="an_66:17">66:17</span> Ek het Hom aangeroep met my mond, en
lofgesang was onder my tong.

<span id="an_66:18">66:18</span> As ek ongeregtigheid bedoel het in my
hart, sou die Here nie gehoor het nie.

<span id="an_66:19">66:19</span> Waarlik, God het gehoor; Hy het
geluister na die stem van my gebed.

<span id="an_66:20">66:20</span> Geloofd sy God wat my gebed nie afgewys
en sy goedertierenheid aan my nie onttrek het nie!

<span id="an_67:1">67:1</span> Vir die musiekleier; met
snaarinstrumente. 'n Psalm. 'n Lied.

<span id="an_67:2">67:2</span> Mag God ons genadig wees en ons seën; mag
Hy sy aangesig by ons laat skyn! Sela.

<span id="an_67:3">67:3</span> Sodat die mense op aarde u weg kan ken,
onder al die nasies u heil.

<span id="an_67:4">67:4</span> Die volke sal U loof, o God, die volke
almal saam sal U loof.

<span id="an_67:5">67:5</span> Die nasies sal bly wees en jubel, omdat U
die volke regverdig oordeel en die nasies op aarde lei. Sela.

<span id="an_67:6">67:6</span> Die volke sal U loof, o God, die volke
almal saam sal U loof.

<span id="an_67:7">67:7</span> Die aarde het sy opbrings gelewer; God,
onse God, sal ons seën.

<span id="an_67:8">67:8</span> God sal ons seën, en al die eindes van
die aarde sal Hom vrees.

<span id="an_68:1">68:1</span> Vir die musiekleier. Van Dawid. 'n Psalm.
'n Lied.

<span id="an_68:2">68:2</span> God staan op, sy vyande raak verstrooid,
en sy haters vlug voor sy aangesig weg!

<span id="an_68:3">68:3</span> Soos rook verdryf word, verdryf U hulle;
soos was smelt voor die vuur, vergaan die goddelose voor die aangesig
van God.

<span id="an_68:4">68:4</span> Maar die regverdiges is bly, hulle juig
voor die aangesig van God, en hulle is vrolik met blydskap.

<span id="an_68:5">68:5</span> Sing tot eer van God, psalmsing tot eer
van sy Naam, vul die pad op vir Hom wat deur die woestynvlaktes ry: HERE
is sy Naam; en jubel voor sy aangesig!

<span id="an_68:6">68:6</span> 'n Vader van die wese en 'n regter van
die weduwees is God in sy heilige woning.

<span id="an_68:7">68:7</span> God laat die eensames woon in 'n
huisgesin, Hy lei die gevangenes uit in voorspoed; maar die
wederstrewiges woon in 'n dor land.

<span id="an_68:8">68:8</span> o God, toe U uitgetrek het voor u volk,
toe U voortgestap het in die wildernis, Sela,

<span id="an_68:9">68:9</span> het die aarde gebewe! Ook het die hemele
gedrup voor die aangesig van God; hierdie Sinai voor die aangesig van
God, die God van Israel!

<span id="an_68:10">68:10</span> Met 'n milde reën het U, o God, u
erfdeel besproei; en toe dit moeg was, het U dit versterk.

<span id="an_68:11">68:11</span> U skare het daarin gewoon; U het dit in
u goedheid berei vir die ellendige, o God!

<span id="an_68:12">68:12</span> Die Here het die woord laat hoor- die
vroue wat die goeie tyding gebring het, was 'n groot skare:

<span id="an_68:13">68:13</span> Die konings van die leërskare vlug,
hulle vlug; en sy wat tuis gebly het, verdeel die buit.

<span id="an_68:14">68:14</span> As julle daar lê tussen die veekrale,
is die vlerke van die duif oordek met silwer en sy vleuels met liggroen
goud.

<span id="an_68:15">68:15</span> Toe die Almagtige konings daarin
verstrooi het, het dit gesneeu op Salmon.

<span id="an_68:16">68:16</span> 'n Berg van God is die berg Basan, 'n
berg met toppe is die berg Basan.

<span id="an_68:17">68:17</span> Waarom kyk julle afgunstig, o berge met
toppe, na die berg wat God begeer het vir sy woning? Ja, die HERE sal
daar woon tot in ewigheid.

<span id="an_68:18">68:18</span> Die waens van God is tien duisende,
duisend maal duisende; die Here is onder hulle; dit is Sinai in
heiligheid.

<span id="an_68:19">68:19</span> U het opgeklim na die hoogte, U het
gevangenes weggevoer, U het geskenke geneem onder die mense; ja, ook
wederstrewiges om daar te woon, o HERE God!

<span id="an_68:20">68:20</span> Geloofd sy die Here! Dag ná dag dra Hy
ons; God is ons heil! Sela.

<span id="an_68:21">68:21</span> God is vir ons 'n God van verlossinge,
en die HERE Here het uitkomste teen die dood.

<span id="an_68:22">68:22</span> Gewis, God sal die kop van sy vyande
verbrysel, die harige skedel van hom wat in sy sondeskuld rondwandel.

<span id="an_68:23">68:23</span> Die Here het gesê: Ek sal terugbring
uit Basan, Ek sal terugbring uit die dieptes van die see;

<span id="an_68:24">68:24</span> sodat jy jou voet kan steek in bloed,
die tong van jou honde van die vyande sy deel kan hê.

<span id="an_68:25">68:25</span> o God, hulle sien u optogte, die
optogte van my God, my Koning in die heiligdom.

<span id="an_68:26">68:26</span> Vooraan gaan die sangers, daaragter die
snaarspelers, tussen jongmeisies in wat die tamboeryn slaan.

<span id="an_68:27">68:27</span> Loof God, die Here, in die
vergaderinge, julle wat is uit die fontein van Israel!

<span id="an_68:28">68:28</span> Daar is Benjamin, die kleinste, wat oor
hulle geheers het; die vorste van Juda- hulle menigte; die vorste van
Sébulon, die vorste van Náftali.

<span id="an_68:29">68:29</span> Jou God het jou sterkte gebied: betoon
U sterk, o God, wat vir ons gewerk het!

<span id="an_68:30">68:30</span> Ter wille van u tempel in Jerusalem sal
die konings aan U geskenke bring.

<span id="an_68:31">68:31</span> Dreig die wilde gedierte van die riet-
die trop stiere saam met die kalwers van die volke- die wat hulleself
onderwerp met stukke silwer. Hy het die volke verstrooi wat lus het in
oorloë.

<span id="an_68:32">68:32</span> Edeles sal uit Egipte kom, Kus sal
haastig sy hande uitsteek na God.

<span id="an_68:33">68:33</span> o Koninkryke van die aarde, sing tot
eer van God; psalmsing tot eer van die Here! Sela.

<span id="an_68:34">68:34</span> Van Hom wat ry in die hoogste hemele,
wat uit die voortyd is; kyk, Hy verhef sy stem, 'n magtige stem.

<span id="an_68:35">68:35</span> Gee sterkte aan God! Sy hoogheid is oor
Israel en sy sterkte in die wolke.

<span id="an_68:36">68:36</span> Vreeslik is God uit jou heiligdomme, o
Israel! Die God van Israel- Hy gee aan die volk sterkte en kragte.
Geloofd sy God!

<span id="an_69:1">69:1</span> Vir die musiekleier; op die wysie van:
"Lelies." 'n Psalm van Dawid.

<span id="an_69:2">69:2</span> Verlos my, o God, want die waters het tot
by die siel gekom.

<span id="an_69:3">69:3</span> Ek sink in grondelose modder waar geen
staanplek is nie; ek het in waterdieptes gekom, en die stroom loop oor
my.

<span id="an_69:4">69:4</span> Ek is moeg van my geroep, my keel brand,
my oë versmag terwyl ek wag op my God.

<span id="an_69:5">69:5</span> Die wat my sonder oorsaak haat, is meer
as die hare van my hoof; die wat klaar staan om my te vernietig, wat
sonder grond my vyande is, is magtig; wat ek nie geroof het nie, moet ek
dan teruggee.

<span id="an_69:6">69:6</span> o God, U weet van my dwaasheid, en my
skuldige dade is vir U nie verborge nie.

<span id="an_69:7">69:7</span> Laat die wat u verwag, deur my nie
beskaamd staan nie, o Here, HERE van die leërskare! Laat die wat U soek,
deur my nie in die skande kom nie, o God van Israel!

<span id="an_69:8">69:8</span> Want om U ontwil dra ek smaad, bedek
skande my aangesig.

<span id="an_69:9">69:9</span> Vreemd het ek vir my broers geword en 'n
onbekende vir die seuns van my moeder.

<span id="an_69:10">69:10</span> Want die ywer vir u huis het my
verteer, en die smaadhede van die wat U smaad, het op my geval.

<span id="an_69:11">69:11</span> Wat my aangaan, my siel het geween met
vas; maar dit het smaadhede vir my geword.

<span id="an_69:12">69:12</span> Ek het ook 'n rougewaad my kleding
gemaak en vir hulle 'n spreekwoord geword.

<span id="an_69:13">69:13</span> Die wat in die poort sit, praat van my-
ook die spotlied van die wat sterk drank drink.

<span id="an_69:14">69:14</span> Maar ek- my gebed is tot U, o HERE: in
die tyd van genade, o God, verhoor my deur die grootheid van u
goedertierenheid, deur die trou van u heil!

<span id="an_69:15">69:15</span> Red my uit die modder en laat my nie
sink nie; laat my gered word van my haters en uit waterdieptes.

<span id="an_69:16">69:16</span> Laat die waterstroom nie oor my loop en
die diepte my nie verslind nie, en laat die put sy mond bo my nie
toesluit nie!

<span id="an_69:17">69:17</span> Verhoor my, o HERE, want u
goedertierenheid is goed; wend U tot my na die grootheid van u
barmhartighede.

<span id="an_69:18">69:18</span> En verberg u aangesig nie vir u kneg
nie; want ek is benoud. Verhoor my dan gou!

<span id="an_69:19">69:19</span> Kom nader na my siel, verlos dit; bevry
my om my vyande ontwil.

<span id="an_69:20">69:20</span> U ken my smaad en my beskaming en my
skande; al my teëstanders is voor U.

<span id="an_69:21">69:21</span> Die smaad breek my hart, en ek is
verswak; ja, ek het gewag op medelyde, maar verniet; en op vertroosters,
maar het hulle nie gevind nie.

<span id="an_69:22">69:22</span> En hulle het aan my gal gegee as my
spys, en vir my dors het hulle my asyn laat drink.

<span id="an_69:23">69:23</span> Laat hul tafel voor hulle 'n vangnet
wees en vir hulle wat sorgeloos is, 'n strik.

<span id="an_69:24">69:24</span> Laat hulle oë duister word, sodat hulle
nie sien nie; en maak dat hulle heupe altyddeur wankel.

<span id="an_69:25">69:25</span> Stort oor hulle u grimmigheid uit, en
laat u toorngloed hulle inhaal.

<span id="an_69:26">69:26</span> Laat hulle laer woes word, laat in
hulle tente geen bewoner wees nie.

<span id="an_69:27">69:27</span> Want hulle vervolg hom wat deur U swaar
getref is, en vertel van die smart van u gewondes.

<span id="an_69:28">69:28</span> Voeg skuld by hulle skuld, en laat
hulle nie in u geregtigheid kom nie.

<span id="an_69:29">69:29</span> Laat hulle uitgedelg word uit die boek
van die lewe en nie saam met die regverdiges opgeskrywe word nie.

<span id="an_69:30">69:30</span> Maar ek is ellendig en in pyn: laat u
hulp, o God, my beskerm!

<span id="an_69:31">69:31</span> Ek wil die Naam van God prys met 'n
lied en Hom groot maak met danksegging;

<span id="an_69:32">69:32</span> en dit sal die HERE welgevalliger wees
as beeste, as stiere wat horings en gesplitste kloue het.

<span id="an_69:33">69:33</span> As die ootmoediges dit sien, sal hulle
bly wees; julle wat na God soek, laat julle hart lewe!

<span id="an_69:34">69:34</span> Want die HERE luister na die
behoeftiges en verag sy gevangenes nie.

<span id="an_69:35">69:35</span> Laat hemel en aarde Hom prys, die see
en alles wat daarin roer.

<span id="an_69:36">69:36</span> Want God sal Sion verlos en die stede
van Juda bou; en daar sal hulle woon en dit besit.

<span id="an_69:37">69:37</span> En die nageslag van sy knegte sal dit
beërwe, en die liefhebbers van sy Naam sal daarin woon.

<span id="an_70:1">70:1</span> Vir die musiekleier. 'n Psalm van Dawid,
by die gedenkoffer.

<span id="an_70:2">70:2</span> o God, maak tog gou om my te red, o HERE,
om my te help!

<span id="an_70:3">70:3</span> Laat hulle wat my lewe soek, beskaamd
staan en rooi van skaamte word; laat hulle wat behae het in my ongeluk,
agteruitwyk en in die skande kom.

<span id="an_70:4">70:4</span> Laat hulle wat sê: Ha, ha! teruggaan
vanweë hul beskaming.

<span id="an_70:5">70:5</span> Laat in U vrolik en bly wees almal wat U
soek; en laat die liefhebbers van u heil altyddeur sê: Groot is God!

<span id="an_70:6">70:6</span> Maar ek is ellendig en behoeftig: o God,
kom tog gou na my! U is my hulp en my redder; HERE, vertoef tog nie!

<span id="an_71:1">71:1</span> By U, o HERE, skuil ek: laat my nie vir
altyd beskaamd staan nie!

<span id="an_71:2">71:2</span> Red my deur u geregtigheid en bevry my;
neig u oor tot my en verlos my!

<span id="an_71:3">71:3</span> Wees vir my 'n rots om in te woon, om
gedurig in te gaan; U wat bevel gegee het om my te verlos, want U is my
rots en my bergvesting.

<span id="an_71:4">71:4</span> My God, red my uit die hand van die
goddelose, uit die mag van hom wat onreg doen, en van die geweldenaar.

<span id="an_71:5">71:5</span> Want U is my verwagting, Here HERE, my
vertroue van my jeug af.

<span id="an_71:6">71:6</span> Op U het ek gesteun van die geboorte af,
van die moederskoot af is U my bevryder; oor U is my lof altyddeur.

<span id="an_71:7">71:7</span> Ek was vir baie soos 'n wonder; maar U is
my magtige toevlug.

<span id="an_71:8">71:8</span> My mond is vol van u lof, die hele dag
van u roem.

<span id="an_71:9">71:9</span> Verwerp my nie in die tyd van die
ouderdom nie, verlaat my nie as my krag gedaan is nie.

<span id="an_71:10">71:10</span> Want my vyande praat van my, en die wat
op my lewe loer, hou saam raad

<span id="an_71:11">71:11</span> en sê: God het hom verlaat; agtervolg
en gryp hom, want daar is geen redder nie!

<span id="an_71:12">71:12</span> o God, wees nie ver van my af nie; my
God, maak tog gou om my te help!

<span id="an_71:13">71:13</span> Laat hulle wat my as vyand behandel,
beskaamd staan, verteer word; laat hulle wat my ongeluk soek, hulleself
toedraai in smaad en skande.

<span id="an_71:14">71:14</span> Maar ék sal altyddeur hoop en al u lof
vermeerder.

<span id="an_71:15">71:15</span> My mond sal u geregtigheid vertel, die
hele dag u heil; want ek ken nie die maat daarvan nie.

<span id="an_71:16">71:16</span> Ek sal kom met die magtige dade van die
Here HERE; ek sal u geregtigheid vermeld, dié van U alleen.

<span id="an_71:17">71:17</span> o God, U het my geleer van my jeug af,
en tot nou toe verkondig ek u wonders.

<span id="an_71:18">71:18</span> En ook tot die ouderdom en die grysheid
toe- o God, verlaat my nie, totdat ek aan die volgende geslag u arm
verkondig, aan almal wat sal kom, u mag.

<span id="an_71:19">71:19</span> Ook is u geregtigheid, o God, tot in
die hoogte; U wat groot dinge gedoen het, o God, wie is soos U?

<span id="an_71:20">71:20</span> U wat my baie en bange node laat sien
het, sal my weer lewend maak en my weer ophaal uit die watervloede van
die aarde.

<span id="an_71:21">71:21</span> Vermeerder my grootheid, en wend U om
en troos my.

<span id="an_71:22">71:22</span> So wil ek U dan ook loof met die
instrument van die harp, u trou, my God! Ek wil psalmsing tot u eer op
die siter, o Heilige van Israel!

<span id="an_71:23">71:23</span> My lippe sal jubel as ek psalmsing tot
u eer, en my siel, wat U verlos het.

<span id="an_71:24">71:24</span> Ook sal my tong u geregtigheid die hele
dag prys, want hulle het beskaamd gestaan, want hulle wat my ongeluk
soek, het rooi van skaamte geword.

<span id="an_72:1">72:1</span> Van Salomo. o God, gee aan die koning u
regte en u geregtigheid aan die seun van die koning.

<span id="an_72:2">72:2</span> Laat hy u volk oordeel met geregtigheid
en u ellendiges met reg.

<span id="an_72:3">72:3</span> Die berge sal vrede dra vir die volk, en
die heuwels, deur geregtigheid.

<span id="an_72:4">72:4</span> Hy sal aan die ellendiges van die volk
reg verskaf, die kinders van die behoeftige verlos en die verdrukker
verbrysel.

<span id="an_72:5">72:5</span> Hulle sal u vrees solank as die son skyn
en solank as die maan daar is, van geslag tot geslag.

<span id="an_72:6">72:6</span> Hy sal neerdaal soos reën op die
grasveld, soos buie- 'n swaar reën op die aarde.

<span id="an_72:7">72:7</span> In sy dae sal die regverdige bloei en
volheid van vrede, totdat die maan nie meer is nie.

<span id="an_72:8">72:8</span> En hy sal heers van see tot see en van
die Rivier tot by die eindes van die aarde.

<span id="an_72:9">72:9</span> Die bewoners van dor plekke sal voor hom
kniel, en sy vyande sal die stof lek.

<span id="an_72:10">72:10</span> Die konings van Tarsis en van die
eilande sal geskenke aanbied, die konings van Skeba en Seba belasting
aanbring.

<span id="an_72:11">72:11</span> Ja, al die konings sal hulle voor hom
buig, al die nasies sal hom dien.

<span id="an_72:12">72:12</span> Want hy sal die behoeftige red wat daar
roep om hulp, en die ellendige en wie geen helper het nie.

<span id="an_72:13">72:13</span> Hy sal hom ontferm oor die arme en
behoeftige, en die siele van die behoeftiges sal hy red.

<span id="an_72:14">72:14</span> Hy sal hulle siel verlos van
verdrukking en geweld, en hulle bloed sal kosbaar wees in sy oë.

<span id="an_72:15">72:15</span> Mag hy dan lewe! en mag hulle aan hom
gee van die goud van Skeba en altyddeur vir hom bid; mag hulle die hele
dag hom seën!

<span id="an_72:16">72:16</span> Mag daar volheid van koring wees in die
land, op die top van die berge; mag die vrug daarvan ruis soos die
Líbanon; en mag hulle bloei uit die stad soos die plante van die aarde!

<span id="an_72:17">72:17</span> Mag sy naam vir ewig wees; mag sy naam
uitspruit solank as die son daar is! En mag al die nasies in hom geseën
word, hom gelukkig prys!

<span id="an_72:18">72:18</span> Geloofd sy die HERE God, die God van
Israel, wat alleen wonders doen!

<span id="an_72:19">72:19</span> En geloofd sy vir ewig sy heerlike
Naam! En laat die hele aarde met sy heerlikheid vervul word! Amen, ja
amen.

<span id="an_72:20">72:20</span> Hier eindig die gebede van Dawid, die
seun van Isai.

<span id="an_73:1">73:1</span> 'n Psalm van Asaf. Waarlik, God is goed
vir Israel, vir die wat rein van hart is.

<span id="an_73:2">73:2</span> Maar wat my aangaan, my voete het amper
gestruikel, my voetstappe het byna uitgegly.

<span id="an_73:3">73:3</span> Want ek was afgunstig op die onsinniges
toe ek die voorspoed van die goddelose mense sien.

<span id="an_73:4">73:4</span> Want daar is geen kwellings by hulle nie,
gesond en vet is hulle liggaam.

<span id="an_73:5">73:5</span> In die moeite van sterwelinge is hulle
nie, en saam met ander mense word hulle nie geplaag nie.

<span id="an_73:6">73:6</span> Daarom is die trots om hulle soos 'n
halssieraad, die geweld bedek hulle soos 'n gewaad.

<span id="an_73:7">73:7</span> Hulle oë puil uit van vet; die
inbeeldinge van die hart loop oor.

<span id="an_73:8">73:8</span> Hulle spot en spreek in boosheid
verdrukking; hulle spreek uit die hoogte.

<span id="an_73:9">73:9</span> Hulle stel hul mond teen die hemel, en
hul tong wandel op die aarde.

<span id="an_73:10">73:10</span> Daarom draai hulle mense hul hierheen,
en waters in volheid word deur hulle geslurp.

<span id="an_73:11">73:11</span> En hulle sê: Hoe sou God dit weet, en
sou daar kennis by die Allerhoogste wees?

<span id="an_73:12">73:12</span> Kyk, so is die goddelose mense, en
altyd onbesorg vermeerder hulle die rykdom!

<span id="an_73:13">73:13</span> Waarlik, tevergeefs het ek my hart rein
gehou en my hande in onskuld gewas.

<span id="an_73:14">73:14</span> Die hele dag tog is ek geslaan, en my
tugtiging was daar elke môre.

<span id="an_73:15">73:15</span> As ek gesê het: Ek wil óók so spreek-
dan sou ek ontrou gewees het aan die geslag van u kinders!

<span id="an_73:16">73:16</span> Toe het ek nagedink om dit te verstaan,
maar dit was moeite in my oë,

<span id="an_73:17">73:17</span> totdat ek in die heiligdomme van God
ingegaan en op hulle einde gelet het.

<span id="an_73:18">73:18</span> Waarlik, U stel hulle op gladde plekke;
U laat hulle in puin val.

<span id="an_73:19">73:19</span> Hoe word hulle in 'n oomblik 'n
voorwerp van verbasing, vergaan hulle, raak hulle tot niet deur
verskrikkinge!

<span id="an_73:20">73:20</span> Soos 'n droom nadat 'n mens wakker
word, o Here, so verag U, as U opwaak, hulle beeld!

<span id="an_73:21">73:21</span> Toe my hart bitter gestemd en ek in my
niere geprikkel was,

<span id="an_73:22">73:22</span> toe was ék dom en het niks geweet nie;
ek was 'n dier by U.

<span id="an_73:23">73:23</span> Nogtans is ek altyddeur by U; U het my
regterhand gevat.

<span id="an_73:24">73:24</span> U sal my lei deur u raad en my daarna
in heerlikheid opneem.

<span id="an_73:25">73:25</span> Wie het ek buiten U in die hemel?
Buiten U begeer ek ook niks op die aarde nie.

<span id="an_73:26">73:26</span> Al beswyk my vlees en my hart- God is
die rots van my hart en my deel tot in ewigheid.

<span id="an_73:27">73:27</span> Want kyk, die wat hulle ver van U af
hou, vergaan; U roei almal uit wat van U afhoereer.

<span id="an_73:28">73:28</span> Maar wat my aangaan, dit is vir my goed
om naby God te wees; in die Here HERE het ek my toevlug gestel, om al u
werke te vertel.

<span id="an_74:1">74:1</span> 'n Onderwysing van Asaf. o God, waarom
het U vir altyd verstoot? Waarom rook u toorn teen die skape van u
weide?

<span id="an_74:2">74:2</span> Dink aan u vergadering wat U in die
voortyd verwerf het, wat U verlos het om die stam van u erfdeel te wees,
aan die berg Sion waar U op gewoon het.

<span id="an_74:3">74:3</span> Hef u voete op na die ewige puinhope:
alles het die vyand in die heiligdom verniel.

<span id="an_74:4">74:4</span> U teëstanders het binne-in u vergaderplek
gebrul; hulle het hul tekens as tekens gestel.

<span id="an_74:5">74:5</span> Dit lyk soos wanneer iemand byle omhoog
hef in 'n digte plek bome.

<span id="an_74:6">74:6</span> En nou- die houtsnywerk daarvan het hulle
alles met byl en hamers stukkend geslaan.

<span id="an_74:7">74:7</span> Hulle het u heiligdom aan die brand
gesteek; tot die grond toe het hulle die woonplek van u Naam ontheilig.

<span id="an_74:8">74:8</span> Hulle het in hul hart gesê: Laat ons
hulle almal saam onderdruk! Hulle het al die vergaderplekke van God in
die land verbrand.

<span id="an_74:9">74:9</span> Ons sien nie ons tekens nie; daar is geen
profeet meer nie, en by ons is daar niemand wat weet hoe lank nie.

<span id="an_74:10">74:10</span> Hoe lank, o God, sal die teëstander
smaad aandoen, sal die vyand u Naam vir altyd verag?

<span id="an_74:11">74:11</span> Waarom trek U u hand, ja, u regterhand,
terug? Trek dit uit u boesem! Vernietig!

<span id="an_74:12">74:12</span> Nogtans is God my Koning van die
voortyd af, wat verlossinge werk op die aarde.

<span id="an_74:13">74:13</span> U het deur u sterkte die see geklief; U
het die koppe van die seemonsters op die waters verbreek.

<span id="an_74:14">74:14</span> U het die koppe van die Leviátan
verbrysel; U het hom gegee as voedsel vir 'n volk- vir woestyndiere.

<span id="an_74:15">74:15</span> U het fontein en stroom oopgeslaan; U
het standhoudende riviere laat opdroog.

<span id="an_74:16">74:16</span> Aan U behoort die dag, aan U behoort
ook die nag; U het hemelligte en son vasgestel.

<span id="an_74:17">74:17</span> U het al die grense van die aarde
bepaal; somer en winter, U het hulle geformeer.

<span id="an_74:18">74:18</span> Dink hieraan: Die vyand het die HERE
gesmaad, en 'n dwase volk het u Naam verag.

<span id="an_74:19">74:19</span> Gee aan die wilde diere die siel van u
tortelduif nie oor nie; vergeet nie vir altyd die lewe van u ellendiges
nie.

<span id="an_74:20">74:20</span> Aanskou die verbond, want die donker
plekke van die land is vol wonings van geweld.

<span id="an_74:21">74:21</span> Laat die verdrukte nie beskaamd
terugkom nie; laat die ellendige en behoeftige u Naam prys.

<span id="an_74:22">74:22</span> Staan op, o God, verdedig u saak; dink
aan die smaad wat U die hele dag aangedoen word deur 'n dwaas.

<span id="an_74:23">74:23</span> Vergeet nie die geroep van u
teëstanders nie- die rumoer van u opstandige vyande, wat altyddeur
opgaan!

<span id="an_75:1">75:1</span> Vir die musiekleier; op die wysie van:
"Moenie verwoes nie." 'n Psalm van Asaf. 'n Lied.

<span id="an_75:2">75:2</span> Ons loof U, o God, ons loof, en naby is u
Naam; hulle vertel u wonders.

<span id="an_75:3">75:3</span> As Ek die regte tydstip aangryp, oordeel
Ék regverdig.

<span id="an_75:4">75:4</span> Al wankel die aarde en al sy bewoners- Ék
het sy pilare vasgestel. Sela.

<span id="an_75:5">75:5</span> Ek sê tot die onsinniges: Wees nie
onsinnig nie! en tot die goddelose: Verhef die horing nie!

<span id="an_75:6">75:6</span> Verhef julle horing nie daarbo en spreek
nie met trots uitgerekte nek nie.

<span id="an_75:7">75:7</span> Want nie van die opgang of van die
ondergang, ook nie van die woestyn van berghoogtes nie....

<span id="an_75:8">75:8</span> maar God is regter: Hy verneder die een
en verhef die ander.

<span id="an_75:9">75:9</span> Want in die hand van die HERE is 'n
beker, en die wyn skuim; dit is oorvloedig gemeng, en Hy skink daaruit;
ja, die afsaksel daarvan moet al die goddelose van die aarde opslurp,
uitdrink.

<span id="an_75:10">75:10</span> Maar ék sal vir ewig verkondig- ek wil
psalmsing tot eer van die God van Jakob.

<span id="an_75:11">75:11</span> En ek sal al die horings van die
goddelose mense stukkend breek; die horings van die regverdige sal
verhef word.

<span id="an_76:1">76:1</span> Vir die musiekleier; met
snaarinstrumente. 'n Psalm van Asaf. 'n Lied.

<span id="an_76:2">76:2</span> God is bekend in Juda, sy Naam is groot
in Israel.

<span id="an_76:3">76:3</span> Ook het in Salem sy tent verrys en in
Sion sy woning.

<span id="an_76:4">76:4</span> Daar het Hy die blitspyle van die boog
verbreek, skild en swaard en oorlog. Sela.

<span id="an_76:5">76:5</span> Glansryk is U, heerlik van die roofberge
af!

<span id="an_76:6">76:6</span> Geplunder is die sterkes van hart; hulle
het hul slaap gesluimer, en geeneen van die dapper manne het hulle hande
gevind nie.

<span id="an_76:7">76:7</span> Deur u dreiging, o God van Jakob, het
strydwa en perd saam bedwelmd geraak.

<span id="an_76:8">76:8</span> U, vreeslik is U, en wie kan voor u
aangesig bestaan as u toorn uitgebreek het?

<span id="an_76:9">76:9</span> Uit die hemel het U 'n oordeel laat hoor;
die aarde het gevrees en stil geword,

<span id="an_76:10">76:10</span> toe God opgestaan het vir die gerig, om
al die ootmoediges van die land te verlos. Sela.

<span id="an_76:11">76:11</span> Want die grimmigheid van die mens moet
U loof; met die oorblyfsel van grimmighede gord U Uself.

<span id="an_76:12">76:12</span> Doen geloftes en betaal dié aan die
HERE julle God! Laat almal wat rondom Hom is, geskenke bring aan die
Vreeslike,

<span id="an_76:13">76:13</span> wat die trots van die vorste wegsny,
vreeslik is vir die konings van die aarde.

<span id="an_77:1">77:1</span> Vir die musiekleier; op die wysie van:
"Jedútun." 'n Psalm van Asaf.

<span id="an_77:2">77:2</span> My stem is tot God en ek roep; my stem is
tot God, dat Hy na my kan luister.

<span id="an_77:3">77:3</span> Op die dag van my benoudheid soek ek die
HERE; snags bly my hand uitgestrek sonder om moeg te word; my siel weier
om getroos te word.

<span id="an_77:4">77:4</span> As ek aan God dink, moet ek steun; peins
ek, dan versmag my gees. Sela.

<span id="an_77:5">77:5</span> U hou my ooglede oop; ek is onrustig en
kan nie spreek nie.

<span id="an_77:6">77:6</span> Ek dink oor die dae van die voortyd, oor
die ou, ou jare.

<span id="an_77:7">77:7</span> Ek wil dink aan my snarespel in die nag,
wil peins met my hart, en my gees deurvors:

<span id="an_77:8">77:8</span> Sal die Here vir altyd verstoot en verder
nie meer goedgunstig wees nie?

<span id="an_77:9">77:9</span> Hou sy goedertierenheid vir altyd op? Is
dit met die belofte gedaan van geslag tot geslag?

<span id="an_77:10">77:10</span> Het God vergeet om genadig te wees? Of
het Hy in toorn sy barmhartighede toegesluit? Sela.

<span id="an_77:11">77:11</span> Toe het ek gesê: Dit is my grootste
bekommernis dat die regterhand van die Allerhoogste verander!

<span id="an_77:12">77:12</span> Ek dink aan die dade van die HERE; ja,
ek wil dink aan u wonders uit die voortyd

<span id="an_77:13">77:13</span> en al u werk oordink, en ek wil peins
oor u dade.

<span id="an_77:14">77:14</span> o God, u weg is in heiligheid. Wie is
'n groot God soos God?

<span id="an_77:15">77:15</span> U is die God wat wonders doen; U het u
sterkte onder die volke bekend gemaak.

<span id="an_77:16">77:16</span> U het u volk met 'n sterk arm verlos,
die kinders van Jakob en van Josef. Sela.

<span id="an_77:17">77:17</span> Die waters het U gesien, o God, die
waters het U gesien, hulle het gebewe; ja, die watervloede het gesidder.

<span id="an_77:20">77:20</span> U weg was in die see en u paaie in
groot waters, en u spore was nie te beken nie.

<span id="an_77:21">77:21</span> U het u volk soos skape gelei deur die
hand van Moses en Aäron.

<span id="an_78:1">78:1</span> 'n Onderwysing van Asaf. My volk, luister
na my onderrig; neig julle oor tot die woorde van my mond.

<span id="an_78:2">78:2</span> Ek wil my mond open met 'n spreuk,
raaisels uit die voortyd laat stroom.

<span id="an_78:3">78:3</span> Wat ons gehoor het en weet en ons vaders
ons vertel het,

<span id="an_78:4">78:4</span> sal ons nie verberg vir hulle kinders
nie, maar aan die volgende geslag vertel die roemryke dade van die HERE
en sy mag en sy wonders wat Hy gedoen het.

<span id="an_78:5">78:5</span> Hy tog het 'n getuienis opgerig in Jakob
en 'n wet gegee in Israel, wat Hy ons vaders beveel het- om dit aan
hulle kinders bekend te maak,

<span id="an_78:6">78:6</span> sodat die volgende geslag dit kan weet,
die kinders wat gebore word, dat hulle kan opstaan en vertel aan hulle
kinders,

<span id="an_78:7">78:7</span> en hulle vertroue op God kan stel en die
dade van God nie vergeet nie, maar sy gebooie kan bewaar,

<span id="an_78:8">78:8</span> en nie word soos hulle vaders nie, 'n
koppige en wederstrewige geslag, 'n geslag met 'n onvaste hart en wie se
gees nie trou was teenoor God nie.

<span id="an_78:9">78:9</span> Die kinders van Efraim, gewapende
boogskutters, het omgespring op die dag van oorlog.

<span id="an_78:10">78:10</span> Hulle het die verbond van God nie gehou
nie en geweier om te wandel in sy wet.

<span id="an_78:11">78:11</span> En hulle het sy dade vergeet en sy
wonders wat Hy hulle laat sien het.

<span id="an_78:12">78:12</span> Voor hulle vaders het Hy wonders
gedoen, in die land Egipte, die veld van Soan.

<span id="an_78:13">78:13</span> Hy het die see geklief en hulle laat
deurgaan en die waters laat staan soos 'n wal.

<span id="an_78:14">78:14</span> En Hy het hulle bedags gelei met 'n
wolk en die hele nag met 'n lig van vuur.

<span id="an_78:15">78:15</span> Hy het rotse gekloof in die woestyn en
hulle oorvloedig laat drink soos uit watervloede.

<span id="an_78:16">78:16</span> En Hy het strome laat uitgaan uit die
rots en die waters laat afloop soos riviere.

<span id="an_78:17">78:17</span> Nog het hulle voortgegaan om teen Hom
te sondig, om wederstrewig te wees teen die Allerhoogste in die dor
land.

<span id="an_78:18">78:18</span> En hulle het God versoek in hul hart
deur voedsel te vra na hulle sin.

<span id="an_78:19">78:19</span> En hulle het teen God gespreek, hulle
het gesê: Sou God 'n tafel kan dek in die woestyn?

<span id="an_78:20">78:20</span> Kyk, Hy het die rots geslaan, dat
waters gevloei en spruite gestroom het- sou Hy ook brood kan gee of
vleis kan verskaf aan sy volk?

<span id="an_78:21">78:21</span> Daarom het die HERE gehoor en toornig
geword, en 'n vuur is aangesteek teen Jakob, en toorn het ook opgegaan
teen Israel;

<span id="an_78:22">78:22</span> omdat hulle in God nie geglo en op sy
hulp nie vertrou het nie.

<span id="an_78:23">78:23</span> En Hy het aan die wolke daarbo bevel
gegee en die deure van die hemel oopgemaak;

<span id="an_78:24">78:24</span> en Hy het manna op hulle laat reën om
te eet en koring van die hemel aan hulle gegee.

<span id="an_78:25">78:25</span> Mense het die brood van die engele
geëet; Hy het hulle volop padkos gestuur.

<span id="an_78:26">78:26</span> Hy het die oostewind laat uitbreek aan
die hemel en die suidewind deur sy sterkte aangevoer;

<span id="an_78:27">78:27</span> en Hy het vleis soos stof op hulle laat
reën en gevleuelde voëls soos sand aan die seë;

<span id="an_78:28">78:28</span> en Hy het dit binne-in sy laer laat
val, rondom sy wonings.

<span id="an_78:29">78:29</span> Toe het hulle geëet en ten volle
versadig geword, en hulle begeerte het Hy bevredig.

<span id="an_78:30">78:30</span> Hulle was nie weg van hul begeerte nie-
hulle voedsel was nog in hulle mond-

<span id="an_78:31">78:31</span> toe die toorn van God teen hulle
opgegaan het en Hy 'n slagting onder hulle kragtige manne aangerig en
die jongmanne van Israel neergewerp het.

<span id="an_78:32">78:32</span> Ondanks dit alles het hulle verder
gesondig en nie aan sy wonders geglo nie.

<span id="an_78:33">78:33</span> So het Hy dan hulle dae laat vergaan in
nietigheid en hulle jare in verskrikking.

<span id="an_78:34">78:34</span> Elke keer as Hy hulle gedood het, het
hulle na Hom gevra en teruggekom en God gesoek;

<span id="an_78:35">78:35</span> en hulle het daaraan gedink dat God hul
rots was en God, die Allerhoogste, hul verlosser.

<span id="an_78:36">78:36</span> En hulle het Hom met hul mond gevlei en
Hom met hul tong belieg;

<span id="an_78:37">78:37</span> maar hulle hart het nie aan Hom
vasgehou nie, en hulle was nie trou in sy verbond nie.

<span id="an_78:38">78:38</span> Maar Hy is barmhartig, Hy versoen die
ongeregtigheid en verdelg nie, en dikwels wend Hy sy toorn af en wek nie
al sy grimmigheid op nie.

<span id="an_78:39">78:39</span> En Hy het daaraan gedink dat hulle
vlees was, 'n wind wat weggaan en nie terugkom nie.

<span id="an_78:40">78:40</span> Hoe dikwels was hulle wederstrewig teen
Hom in die woestyn, het hulle Hom gegrief in die wildernis;

<span id="an_78:41">78:41</span> en hulle het God opnuut versoek en die
Heilige van Israel gekrenk.

<span id="an_78:42">78:42</span> Hulle het nie aan sy hand gedink, aan
die dag toe Hy hulle van die teëstander verlos het nie;

<span id="an_78:43">78:43</span> toe Hy sy tekens gedoen het in Egipte
en sy wonders in die veld van Soan.

<span id="an_78:44">78:44</span> En Hy het hulle riviere verander in
bloed en hulle strome, sodat hulle nie kon drink nie.

<span id="an_78:45">78:45</span> Hy het onder hulle steekvlieë gestuur
wat hulle verteer het, en paddas wat verwoesting oor hulle gebring het.

<span id="an_78:46">78:46</span> En Hy het hulle opbrings aan die
kaalvreter gegee en die vrug van hulle werk aan die treksprinkaan.

<span id="an_78:47">78:47</span> Hy het hulle wingerdstok deur die hael
doodgemaak en hulle wildevyeboom deur ryp.

<span id="an_78:48">78:48</span> Ook het Hy hulle diere aan die hael
oorgegee en hulle vee aan die blitse.

<span id="an_78:49">78:49</span> Hy het die gloed van sy toorn onder
hulle gestuur, grimmigheid en woede en benoudheid, 'n uitsending van
ongeluksbodes.

<span id="an_78:50">78:50</span> Hy het 'n pad vir sy toorn gebaan,
hulle siel nie gered van die dood nie, maar hulle lewe aan die pes
oorgegee.

<span id="an_78:51">78:51</span> En Hy het al die eersgeborenes in
Egipte getref, die eerstelinge van hul krag in die tente van Gam.

<span id="an_78:52">78:52</span> Maar Hy het sy volk laat wegtrek soos
skape en hulle gelei soos 'n kudde in die woestyn.

<span id="an_78:53">78:53</span> Ja, Hy het hulle veilig gelei, sodat
hulle nie gevrees het nie; maar die see het hulle vyande oordek.

<span id="an_78:54">78:54</span> En Hy het hulle gebring na sy heilige
grondgebied, na die bergland wat sy regterhand verwerf het.

<span id="an_78:55">78:55</span> En Hy het nasies voor hulle uit
verdrywe en dié aan hulle as afgemete erfdeel laat val, en Hy het die
stamme van Israel in hulle tente laat woon.

<span id="an_78:56">78:56</span> Maar hulle het Hom versoek en was
wederstrewig teen God, die Allerhoogste, en hulle het sy getuienisse nie
onderhou nie.

<span id="an_78:57">78:57</span> En hulle was afvallig en het troueloos
gehandel soos hul vaders; hulle het omgedraai soos 'n bedrieglike boog.

<span id="an_78:58">78:58</span> En hulle het Hom geterg deur hul
hoogtes en deur hul gesnede beelde sy jaloersheid gewek.

<span id="an_78:59">78:59</span> God het dit gehoor en toornig geword,
en Hy het Israel heeltemal verwerp.

<span id="an_78:60">78:60</span> En Hy het die tabernakel in Silo
prysgegee, die tent wat Hy opgeslaan het onder die mense.

<span id="an_78:61">78:61</span> En Hy het sy sterkte oorgegee in
gevangenskap en sy heerlikheid in die hand van die teëstander.

<span id="an_78:62">78:62</span> En Hy het sy volk oorgelewer aan die
swaard en toornig geword op sy erfdeel.

<span id="an_78:63">78:63</span> Die vuur het hulle jongmanne verteer,
en hulle jongedogters is nie geprys nie.

<span id="an_78:64">78:64</span> Hulle priesters het deur die swaard
geval, en hulle weduwees het nie geween nie.

<span id="an_78:65">78:65</span> Toe het die Here wakker geword soos een
wat slaap, soos 'n held wat oorweldig is deur die wyn;

<span id="an_78:66">78:66</span> en Hy het sy teëstanders van agter
geslaan, Hy het hulle 'n ewige smaadheid aangedoen.

<span id="an_78:67">78:67</span> En Hy het die tent van Josef verwerp,
en die stam van Efraim het Hy nie uitverkies nie,

<span id="an_78:68">78:68</span> maar die stam van Juda uitverkies, die
berg Sion wat Hy liefhet.

<span id="an_78:69">78:69</span> En Hy het sy heiligdom soos
hemelhoogtes gebou, soos die aarde wat Hy vir ewig gegrondves het.

<span id="an_78:70">78:70</span> En Hy het sy kneg Dawid uitverkies en
hom van die skaapkrale af geneem.

<span id="an_78:71">78:71</span> Agter die lammerooie het Hy hom gaan
weghaal, om Jakob, sy volk, op te pas en Israel, sy erfdeel.

<span id="an_78:72">78:72</span> En hy het hulle opgepas na die
opregtheid van sy hart en hulle gelei met die verstandige oorleg van sy
hande.

<span id="an_79:1">79:1</span> 'n Psalm van Asaf. o God, heidene het
gekom in u erfdeel, hulle het u heilige tempel verontreinig, Jerusalem
tot puinhope gemaak.

<span id="an_79:2">79:2</span> Hulle het die lyke van u knegte aan die
voëls van die hemel tot spys gegee, die vlees van u gunsgenote aan die
wilde diere van die land.

<span id="an_79:3">79:3</span> Hulle het húlle bloed rondom Jerusalem
soos water uitgegiet sonder dat iemand hulle begrawe.

<span id="an_79:4">79:4</span> Ons het vir ons bure 'n smaad geword, 'n
spot en beskimping vir die wat rondom ons is.

<span id="an_79:5">79:5</span> Hoe lank, HERE, sal U vir ewig toornig
wees, sal u ywer brand soos 'n vuur?

<span id="an_79:6">79:6</span> Stort u grimmigheid uit oor die heidene
wat U nie ken nie, en oor die koninkryke wat u Naam nie aanroep nie.

<span id="an_79:7">79:7</span> Want hulle het Jakob verteer en sy woning
verwoes.

<span id="an_79:8">79:8</span> Reken ons die ongeregtighede van die
voorvaders nie toe nie; laat u barmhartighede ons gou tegemoetkom, want
ons is baie swak.

<span id="an_79:9">79:9</span> Help ons, o God van ons heil, om die eer
van u Naam, en red ons en doen versoening oor ons sondes ter wille van u
Naam.

<span id="an_79:10">79:10</span> Waarom sou die heidene sê: Waar is
hulle God? Laat voor ons oë onder die heidene bekend word die wraak oor
die vergote bloed van u knegte.

<span id="an_79:11">79:11</span> Laat die gesug van die gevangene voor u
aangesig kom; laat die kinders van die dood oorbly na die grootheid van
u arm.

<span id="an_79:12">79:12</span> En vergeld ons bure sewevoudig in hulle
skoot die smaad waarmee hulle U, o Here, gesmaad het.

<span id="an_79:13">79:13</span> En ons, u volk en die skape van u
weide, ons sal U vir ewig loof, van geslag tot geslag sal ons u lof
vertel.

<span id="an_80:1">80:1</span> Vir die musiekleier; op die wysie van:
"Lelies". 'n Getuienis. Van Asaf. 'n Psalm.

<span id="an_80:2">80:2</span> o Herder van Israel, hoor tog; U wat
Josef soos skape lei, wat bo-oor die gérubs troon, verskyn in ligglans!

<span id="an_80:3">80:3</span> Wek u mag op voor Efraim en Benjamin en
Manasse, en kom ons te hulp!

<span id="an_80:4">80:4</span> o God, herstel ons, en laat u aangesig
skyn, sodat ons verlos kan word!

<span id="an_80:5">80:5</span> o HERE, God van die leërskare, hoe lank
nog rook u toorn by die gebed van u volk?

<span id="an_80:6">80:6</span> U het hulle tranebrood laat eet, hulle
oorvloedig trane laat drink.

<span id="an_80:7">80:7</span> U het ons 'n voorwerp van stryd gemaak
vir ons bure, en ons vyande drywe die spot.

<span id="an_80:8">80:8</span> o God van die leërskare, herstel ons, en
laat u aangesig skyn, sodat ons verlos kan word!

<span id="an_80:9">80:9</span> 'n Wingerdstok het U uitgetrek uit
Egipte; U het die nasies uitgedrywe en hom geplant.

<span id="an_80:10">80:10</span> U het voor hom plek gemaak, en hy het
wortels geskiet en die land vervul.

<span id="an_80:11">80:11</span> Die berge was oordek met sy skaduwee,
en met sy ranke die seders van God.

<span id="an_80:12">80:12</span> Hy het sy ranke uitgebrei tot by die
see en sy lote na die Rivier toe.

<span id="an_80:13">80:13</span> Waarom het U sy mure stukkend gebreek,
sodat almal wat met die pad verbygaan, hom kaalpluk?

<span id="an_80:14">80:14</span> Die wildevark uit die bos eet hom op,
en wat roer op die veld, wei hom af.

<span id="an_80:15">80:15</span> o God van die leërskare, kom tog terug;
aanskou uit die hemel en kyk, en gee ag op hierdie wingerdstok;

<span id="an_80:16">80:16</span> en wees 'n beskerming vir wat u
regterhand geplant het, en oor die seun wat U vir Uself grootgemaak het.

<span id="an_80:17">80:17</span> Hy is met vuur verbrand, hy is afgekap;
vanweë die dreiging van u aangesig kom hulle om.

<span id="an_80:18">80:18</span> Laat u hand wees oor die man van u
regterhand, oor die menseseun wat U vir Uself grootgemaak het.

<span id="an_80:19">80:19</span> Dan sal ons nie van U afwyk nie; hou
ons in die lewe, dan sal ons u Naam aanroep.

<span id="an_80:20">80:20</span> o HERE, God van die leërskare, herstel
ons; laat u aangesig skyn, sodat ons verlos kan word!

<span id="an_81:1">81:1</span> Vir die musiekleier; op die Gittiet. 'n
Psalm van Asaf.

<span id="an_81:2">81:2</span> Jubel tot eer van God, ons sterkte! Juig
tot eer van die God van Jakob!

<span id="an_81:3">81:3</span> Hef aan 'n lied en laat die tamboeryn
klink, die lieflike siter saam met die harp.

<span id="an_81:4">81:4</span> Blaas die basuin op nuwemaan, op volmaan
vir ons feesdag.

<span id="an_81:5">81:5</span> Want dit is 'n insetting vir Israel, 'n
verordening van die God van Jakob.

<span id="an_81:6">81:6</span> Hy het dit ingestel as getuienis in Josef
toe Hy uitgetrek het teen Egipteland. 'n Taal wat ek nie geken het nie,
het ek gehoor:

<span id="an_81:7">81:7</span> Ek het sy skouer bevry van die las, sy
hande het die mandjie gelos.

<span id="an_81:8">81:8</span> In die nood het jy geroep, en Ek het jou
uitgered; Ek het jou geantwoord in die skuilplek van die donder; Ek het
jou getoets by die waters van Mériba. Sela.

<span id="an_81:9">81:9</span> Hoor, my volk, en Ek wil jou dit inskerp;
Israel, as jy tog na My wou luister!

<span id="an_81:10">81:10</span> Daar mag by jou geen vreemde god wees
nie, en voor 'n uitlandse god mag jy jou nie neerbuig nie.

<span id="an_81:11">81:11</span> Ek is die HERE jou God wat jou laat
optrek het uit Egipteland; maak jou mond wyd oop, dat Ek dit kan vul.

<span id="an_81:12">81:12</span> Maar my volk het na my stem nie
geluister nie, en Israel was vir My nie gewillig nie.

<span id="an_81:13">81:13</span> Toe het Ek hulle oorgegee aan die
verhardheid van hul hart, dat hulle in hul eie planne kon wandel.

<span id="an_81:14">81:14</span> Ag, as my volk maar na My wou luister,
Israel in my weë wou wandel!

<span id="an_81:15">81:15</span> Gou sou Ek hul vyande onderwerp en my
hand teen hul teëstanders uitstrek.

<span id="an_81:16">81:16</span> Die haters van die HERE sou kruipende
na Hom toe kom; maar húlle tyd sou vir ewig wees.

<span id="an_81:17">81:17</span> Ja, Hy sou hulle voed met die beste van
die koring; en met heuning uit die rots sou Ek jou versadig.

<span id="an_82:1">82:1</span> 'n Psalm van Asaf. God staan in die
vergadering van die gode; Hy hou gerig te midde van die gode.

<span id="an_82:2">82:2</span> Hoe lank sal julle onregverdig oordeel en
partydig wees vir die goddelose mense? Sela.

<span id="an_82:3">82:3</span> Doen reg aan die swakke en die wees; gee
aan die ellendige en die arme sy reg.

<span id="an_82:4">82:4</span> Red die swakke en behoeftige, bevry hulle
uit die hand van die goddelose mense.

<span id="an_82:5">82:5</span> Hulle weet nie en verstaan nie; hulle
loop rond in duisternis: al die fondamente van die aarde wankel.

<span id="an_82:6">82:6</span> Ek self het gesê: Julle is gode, en julle
is almal seuns van die Allerhoogste-

<span id="an_82:7">82:7</span> nogtans sal julle sterwe soos mense, en
soos een van die vorste sal julle val.

<span id="an_82:8">82:8</span> Staan op, o God, oordeel die aarde! Want
U het erfbesit van al die nasies.

<span id="an_83:1">83:1</span> 'n Lied. 'n Psalm van Asaf.

<span id="an_83:2">83:2</span> o God, hou U nie stil nie, swyg nie en
rus nie, o God!

<span id="an_83:3">83:3</span> Want kyk, u vyande maak rumoer, en u
haters steek die hoof op.

<span id="an_83:4">83:4</span> Teen u volk smee hulle listig 'n plan en
hou onder mekaar raad teen u verborgenes.

<span id="an_83:5">83:5</span> Hulle sê: Kom, laat ons hulle vernietig,
dat hulle geen volk meer is nie, sodat aan die naam van Israel nie meer
gedink word nie.

<span id="an_83:6">83:6</span> Want hulle het van harte saam raad gehou;
teen U sluit hulle 'n verbond:

<span id="an_83:7">83:7</span> die tente van Edom en die Ismaeliete,
Moab en die Hagareners,

<span id="an_83:8">83:8</span> Gebal en Ammon, en Amalek, Filistéa saam
met die inwoners van Tirus.

<span id="an_83:9">83:9</span> Ook het Assur by hulle aangesluit; hulle
is 'n arm vir die kinders van Lot. Sela.

<span id="an_83:10">83:10</span> Maak met hulle soos met Mídian, soos
met Sísera, soos met Jabin by die spruit Kison:

<span id="an_83:11">83:11</span> hulle is verdelg by Endor, hulle het
mis geword vir die grond.

<span id="an_83:12">83:12</span> Maak hulle, hul edeles, soos Oreb en
Seëb, en al hulle vorste soos Seba en Salmúna,

<span id="an_83:13">83:13</span> wat sê: Laat ons die woninge van God
vir ons in besit neem!

<span id="an_83:14">83:14</span> My God, maak hulle soos strooi, soos
stoppels voor die wind.

<span id="an_83:15">83:15</span> Soos vuur wat 'n bos verbrand, en soos
die vlam wat berge aan die brand steek-

<span id="an_83:16">83:16</span> vervolg hulle só met u storm en
verskrik hulle met u stormwind.

<span id="an_83:17">83:17</span> Oordek hulle aangesig met skande, dat
hulle u Naam kan soek, o HERE!

<span id="an_83:18">83:18</span> Laat hulle beskaamd staan en verskrik
wees vir ewig, en laat hulle rooi van skaamte word en omkom;

<span id="an_83:19">83:19</span> sodat hulle kan weet dat U, wie se Naam
HERE is, alleen die Allerhoogste is oor die hele aarde.

<span id="an_84:1">84:1</span> Vir die musiekleier; op die Gittiet. Van
die kinders van Korag. 'n Psalm.

<span id="an_84:2">84:2</span> Hoe lieflik is u woninge, o HERE van die
leërskare!

<span id="an_84:3">84:3</span> My siel verlang, ja, smag na die voorhowe
van die HERE; my hart en my vlees jubel uit tot die lewende God.

<span id="an_84:4">84:4</span> Selfs vind die mossie 'n huis en die
swaweltjie 'n nes vir haar, waar sy haar kleintjies neerlê, naamlik u
altare, HERE van die leërskare, my Koning en my God!

<span id="an_84:5">84:5</span> Welgeluksalig is hulle wat woon in u
huis; hulle prys U gedurig. Sela.

<span id="an_84:6">84:6</span> Welgeluksalig is die mens wie se sterkte
in U is, in wie se hart die gebaande weë is.

<span id="an_84:7">84:7</span> As hulle deur die Droë Laagte trek, maak
hulle dit 'n fonteinland; ook oordek die vroeë reën dit met seëninge.

<span id="an_84:8">84:8</span> Hulle gaan van krag tot krag; elkeen van
hulle sal verskyn voor God in Sion.

<span id="an_84:9">84:9</span> HERE, God van die leërskare, hoor my
gebed; luister tog, o God van Jakob! Sela.

<span id="an_84:10">84:10</span> o God, ons skild, kyk en aanskou die
aangesig van u gesalfde.

<span id="an_84:11">84:11</span> Want 'n dag in u voorhowe is beter as
duisend; ek wil liewer by die drumpel staan in die huis van my God as om
te woon in die tente van goddeloosheid.

<span id="an_84:12">84:12</span> Want die HERE God is 'n son en skild;
die HERE sal genade en eer gee; Hy sal die goeie nie onthou aan die wat
in opregtheid wandel nie.

<span id="an_84:13">84:13</span> HERE van die leërskare, welgeluksalig
is die mens wat op U vertrou!

<span id="an_85:1">85:1</span> Vir die musiekleier. Van die kinders van
Korag. 'n Psalm.

<span id="an_85:2">85:2</span> U het, o HERE, 'n welbehae gehad in u
land; die lot van Jakob het U verander.

<span id="an_85:3">85:3</span> U het die ongeregtigheid van u volk
weggeneem, al hulle sonde bedek. Sela.

<span id="an_85:4">85:4</span> U het al u grimmigheid teruggetrek, U het
U van die gloed van u toorn afgewend.

<span id="an_85:5">85:5</span> Herstel ons, o God van ons heil, en maak
tot niet u grimmigheid teen ons!

<span id="an_85:6">85:6</span> Sal U vir ewig teen ons toornig wees, u
toorn laat duur van geslag tot geslag?

<span id="an_85:7">85:7</span> Sal U ons nie weer lewend maak, sodat u
volk in U bly kan wees nie?

<span id="an_85:8">85:8</span> Laat ons u goedertierenheid sien, o HERE,
en gee ons u heil!

<span id="an_85:9">85:9</span> Ek wil hoor wat God die HERE spreek. Ja,
Hy spreek vrede vir sy volk en vir sy gunsgenote; maar laat hulle nie
tot dwaasheid terugkeer nie!

<span id="an_85:10">85:10</span> Gewis, sy heil is naby die wat Hom
vrees, sodat heerlikheid in ons land kan woon.

<span id="an_85:11">85:11</span> Goedertierenheid en trou ontmoet
mekaar; geregtigheid en vrede kus mekaar.

<span id="an_85:12">85:12</span> Trou spruit uit die aarde en
geregtigheid kyk uit die hemel neer.

<span id="an_85:13">85:13</span> Ook gee die HERE die goeie, en ons land
lewer sy opbrings.

<span id="an_85:14">85:14</span> Geregtigheid gaan voor Hom uit, en dit
let op die weg van sy voetstappe.

<span id="an_86:1">86:1</span> 'n Gebed van Dawid. HERE, neig u oor,
verhoor my, want ek is ellendig en behoeftig.

<span id="an_86:2">86:2</span> Bewaar my siel, want 'n gunsgenoot is ek;
U, my God, verlos u kneg wat op U vertrou.

<span id="an_86:3">86:3</span> Wees my genadig, o Here, want ek roep U
aan die hele dag deur.

<span id="an_86:4">86:4</span> Verbly die siel van u kneg, want tot U, o
Here, hef ek my siel op.

<span id="an_86:5">86:5</span> Want U, o Here, is goed en
vergewensgesind en groot van goedertierenheid vir almal wat U aanroep.

<span id="an_86:6">86:6</span> HERE, luister na my gebed en let op die
stem van my smekinge.

<span id="an_86:7">86:7</span> In die dag van my benoudheid roep ek U
aan, want U verhoor my.

<span id="an_86:8">86:8</span> Daar is niemand soos U onder die gode,
Here, en daar is niks soos u werke nie.

<span id="an_86:9">86:9</span> Al die nasies wat U gemaak het, sal kom
en hulle voor u aangesig neerbuig, Here, en hulle sal u Naam eer;

<span id="an_86:10">86:10</span> want U is groot en doen wonders, U
alleen is God.

<span id="an_86:11">86:11</span> Leer my, HERE, u weg: ek sal in u
waarheid wandel; verenig my hart tot die vrees van u Naam.

<span id="an_86:12">86:12</span> Here, my God, ek wil U loof met my hele
hart en u Naam vir ewig eer;

<span id="an_86:13">86:13</span> want u goedertierenheid is groot oor
my, en U het my siel uit die doderyk diep daaronder gered.

<span id="an_86:14">86:14</span> o God, vermeteles het teen my
opgestaan, en 'n bende tiranne soek my lewe; en hulle stel U nie voor
hul oë nie.

<span id="an_86:15">86:15</span> Maar U, Here, is 'n barmhartige en
genadige God, lankmoedig en groot van goedertierenheid en trou.

<span id="an_86:16">86:16</span> Wend U tot my en wees my genadig; gee u
sterkte aan u kneg en verlos die seun van u diensmaagd.

<span id="an_86:17">86:17</span> Doen aan my 'n teken ten goede, sodat
my haters dit sien en beskaamd kan staan, omdat U, o HERE, my gehelp en
getroos het.

<span id="an_87:1">87:1</span> Van die kinders van Korag. 'n Psalm. 'n
Lied. Sy grondvesting is op heilige berge.

<span id="an_87:2">87:2</span> Die HERE het die poorte van Sion lief bo
al die wonings van Jakob.

<span id="an_87:3">87:3</span> Heerlike dinge word van u gesê, o stad
van God! Sela.

<span id="an_87:4">87:4</span> Ek wil Rahab en Babel vermeld onder hulle
wat My ken; kyk, Filistéa en Tirus saam met Kus- hierdie een is daar
gebore.

<span id="an_87:5">87:5</span> En van Sion sal gesê word: Man vir man is
daarin gebore, en Hy, die Allerhoogste, hou dit in stand.

<span id="an_87:6">87:6</span> Die HERE sal tel as Hy die volke
opskrywe: Hierdie een is daar gebore. Sela.

<span id="an_87:7">87:7</span> En die wat sing sowel as die wat vrolik
is, sê: Al my fonteine is in jou!

<span id="an_88:1">88:1</span> 'n Lied, 'n Psalm van die kinders van
Korag, Vir die musiekleier; op die wysie van: "Máhalat leannot." 'n
Onderwysing van Heman, die Esrahiet.

<span id="an_88:2">88:2</span> HERE, God van my heil, bedags roep ek, in
die nag is dit voor U.

<span id="an_88:3">88:3</span> Laat my gebed voor u aangesig kom, neig u
oor tot my smeking.

<span id="an_88:4">88:4</span> Want my siel is sat van teëspoede, en my
lewe raak aan die doderyk.

<span id="an_88:5">88:5</span> Ek word gereken by die wat in die kuil
neerdaal; ek het geword soos 'n man sonder krag,

<span id="an_88:6">88:6</span> vrygelaat onder die dooies, soos die wat
verslaan is, wat in die graf lê, aan wie U nie meer dink nie, en wat
afgesny is van u hand.

<span id="an_88:7">88:7</span> U het my gesit in die kuil diep
daaronder, in duisternisse, in dieptes.

<span id="an_88:8">88:8</span> U grimmigheid rus op my, en U druk my
neer met al u golwe. Sela.

<span id="an_88:9">88:9</span> U het my bekendes ver van my verwyder, my
iets afskuweliks gemaak vir hulle; ek is ingesluit en kan nie uitkom
nie.

<span id="an_88:10">88:10</span> My oog vergaan van ellende. HERE, ek
roep U aan die hele dag deur, ek brei my hande na U uit.

<span id="an_88:11">88:11</span> Kan U aan die dooies 'n wonder doen? Of
kan skimme opstaan, kan hulle U loof? Sela.

<span id="an_88:12">88:12</span> Kan u goedertierenheid vertel word in
die graf, u trou in die plek van vertering?

<span id="an_88:13">88:13</span> Kan u wondermag in die duisternis
bekend word en u geregtigheid in die land van vergetelheid?

<span id="an_88:14">88:14</span> Maar ék, HERE, roep U aan om hulp, en
in die môre kom my gebed U tegemoet.

<span id="an_88:15">88:15</span> HERE, waarom verstoot U my siel,
verberg U u aangesig vir my?

<span id="an_88:16">88:16</span> Van jongs af is ek ellendig en klaar om
te sterwe; ek dra u verskrikkinge, ek is radeloos.

<span id="an_88:17">88:17</span> U toorngloed het oor my gegaan; u
verskrikkinge vernietig my;

<span id="an_88:18">88:18</span> die hele dag omring hulle my soos
water, saam omsingel hulle my.

<span id="an_88:19">88:19</span> U het vriend en metgesel ver van my
verwyder; my bekendes is duisternis.

<span id="an_89:1">89:1</span> 'n Onderwysing van Etan, die Esrahiet.

<span id="an_89:2">89:2</span> Die goedertierenhede van die HERE wil ek
vir ewig besing; ek wil u trou bekend maak met my mond van geslag tot
geslag.

<span id="an_89:3">89:3</span> Want ek het gesê: Goedertierenheid sal
vir ewig gebou word; in die hemele- daar bevestig U u trou.

<span id="an_89:4">89:4</span> Ek het 'n verbond gesluit met my
uitverkorene, met 'n eed aan Dawid, my kneg, belowe:

<span id="an_89:5">89:5</span> Tot in ewigheid sal Ek jou nageslag
bevestig en jou troon opbou van geslag tot geslag. Sela.

<span id="an_89:6">89:6</span> En die hemele loof u wondermag, o HERE,
ook u trou in die vergadering van die heiliges.

<span id="an_89:7">89:7</span> Want wie kan in die hemel met die HERE
vergelyk word? Wie is soos die HERE onder die hemelinge,

<span id="an_89:8">89:8</span> 'n God grootliks gedug in die raad van
die heiliges en vreeslik bo almal wat rondom Hom is?

<span id="an_89:9">89:9</span> o HERE, God van die leërskare, wie is
soos U? Grootmagtig is U, o HERE, en u trou is rondom U!

<span id="an_89:10">89:10</span> U heers oor die trotsheid van die see;
as sy golwe hulle verhef, bring U hulle tot bedaring.

<span id="an_89:11">89:11</span> U het Rahab verbrysel soos een wat
verslaan is, met u sterke arm u vyande verstrooi.

<span id="an_89:12">89:12</span> Aan U behoort die hemel, aan U ook die
aarde; die wêreld en sy volheid- U het dit gegrond.

<span id="an_89:13">89:13</span> Die noorde en die suide- U het dit
geskape; Tabor en Hermon jubel in u Naam.

<span id="an_89:14">89:14</span> U het 'n arm met mag; u hand is sterk,
u regterhand verhewe.

<span id="an_89:15">89:15</span> Geregtigheid en reg is die grondslag
van u troon; goedertierenheid en trou gaan voor u aangesig uit.

<span id="an_89:16">89:16</span> Welgeluksalig is die volk wat die
geklank ken; o HERE, hulle wandel in die lig van u aangesig.

<span id="an_89:17">89:17</span> In u Naam juig hulle die hele dag, en
deur u geregtigheid word hulle verhef.

<span id="an_89:18">89:18</span> Want U is hulle magtige sieraad, en
deur u welbehae word ons horing verhef.

<span id="an_89:19">89:19</span> Want aan die HERE behoort ons skild, en
ons koning aan die Heilige van Israel.

<span id="an_89:20">89:20</span> Toe het U in 'n gesig gespreek met u
gunsgenoot en gesê: Ek het hulp verleen aan 'n held, 'n uitverkorene uit
die volk verhef.

<span id="an_89:21">89:21</span> Ek het Dawid, my kneg, gevind, met my
heilige olie hom gesalf,

<span id="an_89:22">89:22</span> met wie my hand bestendig sal wees; ook
sal my arm hom versterk.

<span id="an_89:23">89:23</span> Die vyand sal hom nie oorval en die
kwaaddoener hom nie verdruk nie;

<span id="an_89:24">89:24</span> maar Ek sal sy teëstanders voor hom weg
verpletter; en die wat hom haat, sal Ek verslaan.

<span id="an_89:25">89:25</span> En my trou en my goedertierenheid sal
met hom wees, en deur my Naam sal sy horing verhef word.

<span id="an_89:26">89:26</span> En Ek sal sy hand lê op die see en sy
regterhand op die riviere.

<span id="an_89:27">89:27</span> Hy is dit wat My sal noem: U is my
Vader, my God en die rots van my heil!

<span id="an_89:28">89:28</span> Ja, Ék sal hom 'n eersgeborene maak,
die hoogste onder die konings van die aarde.

<span id="an_89:29">89:29</span> Vir ewig sal Ek my goedertierenheid vir
hom bewaar, en my verbond bly vir hom vas.

<span id="an_89:30">89:30</span> En Ek sal sy nageslag vir ewig laat
duur en sy troon soos die dae van die hemel.

<span id="an_89:31">89:31</span> As sy kinders my wet verlaat en in my
regte nie wandel nie;

<span id="an_89:32">89:32</span> as hulle my insettinge ontheilig en my
gebooie nie hou nie,

<span id="an_89:33">89:33</span> dan sal Ek hulle oortreding met die
roede besoek en met plae hulle ongeregtigheid.

<span id="an_89:34">89:34</span> Maar my goedertierenheid sal Ek van hom
nie wegneem en my trou nie verbreek nie.

<span id="an_89:35">89:35</span> Ek sal my verbond nie ontheilig nie, en
wat oor my lippe gegaan het, sal Ek nie verander nie.

<span id="an_89:36">89:36</span> Een maal het Ek gesweer by my
heiligheid: Waarlik, Ek sal vir Dawid nie lieg nie!

<span id="an_89:37">89:37</span> Sy nageslag sal vir ewig wees en sy
troon soos die son voor My.

<span id="an_89:38">89:38</span> Soos die maan sal hy vir ewig vasstaan,
en die getuie in die hemel is getrou. Sela.

<span id="an_89:39">89:39</span> Maar U het self verstoot en verag, U
het toornig geword teen u gesalfde.

<span id="an_89:40">89:40</span> U het die verbond van u kneg tot niet
gemaak, U het sy kroon ontheilig teen die grond.

<span id="an_89:41">89:41</span> U het al sy mure stukkend gebreek, sy
vestings 'n puinhoop gemaak.

<span id="an_89:42">89:42</span> Almal wat met die pad verbygaan, het
hom beroof; vir sy bure het hy 'n smaad geword.

<span id="an_89:43">89:43</span> U het die regterhand van sy teëstanders
verhef, al sy vyande bly gemaak.

<span id="an_89:44">89:44</span> Ook het U die skerpte van sy swaard
laat omdraai en hom nie laat standhou in die geveg nie.

<span id="an_89:45">89:45</span> U het aan hom sy glans onttrek en sy
troon teen die grond neergewerp.

<span id="an_89:46">89:46</span> U het die dae van sy jeug verkort, hom
met skaamte oordek. Sela.

<span id="an_89:47">89:47</span> Hoe lank sal U, o HERE, Uself vir altyd
verberg, sal u grimmigheid brand soos 'n vuur?

<span id="an_89:48">89:48</span> Gedenk van watter lewensduur ek is, tot
watter nietigheid U al die mensekinders geskape het!

<span id="an_89:49">89:49</span> Watter mens leef daar wat die dood nie
sal sien nie, wat sy siel sal kan red uit die mag van die doderyk? Sela.

<span id="an_89:50">89:50</span> Here, waar is u vorige goedertierenhede
wat U aan Dawid met 'n eed beloof het in u trou?

<span id="an_89:51">89:51</span> Gedenk, Here, die smaad van u knegte,
hoe ek in my boesem dra die smaad van al die baie volke,

<span id="an_89:52">89:52</span> waarmee u vyande, o HERE, smaad,
waarmee hulle die voetstappe van u gesalfde smaad.

<span id="an_89:53">89:53</span> Geloofd sy die HERE vir ewig! Amen, ja
amen.

<span id="an_90:1">90:1</span> 'n Gebed van Moses, die man van God.
Here, U was vir ons 'n toevlug van geslag tot geslag.

<span id="an_90:2">90:2</span> Voordat die berge gebore was en U die
aarde en die wêreld voortgebring het, ja, van ewigheid tot ewigheid is U
God.

<span id="an_90:3">90:3</span> U laat die mens terugkeer tot stof en sê:
Keer terug, o mensekinders!

<span id="an_90:4">90:4</span> Want duisend jaar is in u oë soos die dag
van gister as dit verbyskiet, en soos 'n nagwaak.

<span id="an_90:5">90:5</span> Weggespoel het U hulle; hulle word 'n
slaap; in die môre is hulle soos die gras wat weer uitspruit:

<span id="an_90:6">90:6</span> in die môre bloei dit en spruit weer uit;
in die aand sny 'n mens dit af, en dit verdor.

<span id="an_90:7">90:7</span> Want ons vergaan deur u toorn, en deur u
grimmigheid word ons verskrik.

<span id="an_90:8">90:8</span> U stel ons ongeregtighede voor U, ons
verborge sondes in die lig van u aangesig.

<span id="an_90:9">90:9</span> Want al ons dae gaan verby deur u
grimmigheid, ons bring ons jare deur soos 'n gedagte.

<span id="an_90:10">90:10</span> Die dae van ons jare- daarin is
sewentig jaar, of as ons baie sterk is, tagtig jaar; en die uitnemendste
daarvan is moeite en verdriet; want gou gaan dit verby, en ons vlieg
daarheen.

<span id="an_90:11">90:11</span> Wie ken die sterkte van u toorn en u
grimmigheid, ooreenkomstig die vrees wat aan U verskuldig is?

<span id="an_90:12">90:12</span> Leer ons om ons dae so te tel dat ons
'n wyse hart mag bekom!

<span id="an_90:13">90:13</span> Keer terug, HERE! Tot hoe lank? En
ontferm U oor u knegte.

<span id="an_90:14">90:14</span> Versadig ons in die môre met u
goedertierenheid, sodat ons kan jubel en bly wees in al ons dae.

<span id="an_90:15">90:15</span> Maak ons bly na die dae waarin U ons
verdruk het, na die jare waarin ons onheil gesien het.

<span id="an_90:16">90:16</span> Laat u werk vir u knegte sigbaar word
en u heerlikheid oor hulle kinders.

<span id="an_90:17">90:17</span> En laat die lieflikheid van die HERE
onse God oor ons wees, en bevestig die werk van ons hande oor ons, ja,
die werk van ons hande, bevestig dit!

<span id="an_91:1">91:1</span> Hy wat in die skuilplek van die
Allerhoogste sit, sal vernag in die skaduwee van die Almagtige.

<span id="an_91:2">91:2</span> Ek sal tot die HERE sê: My toevlug en my
bergvesting, my God op wie ek vertrou.

<span id="an_91:3">91:3</span> Want Hy is dit wat jou sal red uit die
net van die voëlvanger, van die verderflike pes.

<span id="an_91:4">91:4</span> Hy sal jou dek met sy vlerke, en onder sy
vleuels sal jy skuil; sy trou is 'n skild en pantser.

<span id="an_91:5">91:5</span> Jy hoef nie te vrees vir die skrik van
die nag, vir die pyl wat bedags vlieg nie,

<span id="an_91:6">91:6</span> vir die pes wat in die donker wandel, vir
die siekte wat op die middag verwoes nie!

<span id="an_91:7">91:7</span> Al val daar duisend aan jou sy en tien
duisend aan jou regterhand- na jou sal dit nie aankom nie.

<span id="an_91:8">91:8</span> Net met jou oë sal jy dit aanskou en die
vergelding van die goddelose sien.

<span id="an_91:9">91:9</span> Want U, HERE, is my toevlug. Die
Allerhoogste het jy jou beskutting gemaak.

<span id="an_91:10">91:10</span> Geen onheil sal jou tref en geen plaag
naby jou tent kom nie;

<span id="an_91:11">91:11</span> want Hy sal sy engele aangaande jou
bevel gee om jou te bewaar op al jou weë.

<span id="an_91:12">91:12</span> Hulle sal jou op die hande dra, sodat
jy jou voet teen geen klip stamp nie.

<span id="an_91:13">91:13</span> Op die leeu en die adder sal jy trap,
die jong leeu en die slang vertrap.

<span id="an_91:14">91:14</span> Omdat hy My liefhet, sê God, daarom sal
Ek hom red; Ek sal hom beskerm, omdat hy my Naam ken.

<span id="an_91:15">91:15</span> Hy sal My aanroep, en Ek sal hom
verhoor; in die nood sal Ek by hom wees; Ek sal hom uitred en eer aan
hom gee.

<span id="an_91:16">91:16</span> Met lengte van dae sal Ek hom versadig,
en Ek sal hom my heil laat sien.

<span id="an_92:1">92:1</span> 'n Psalm. 'n Lied vir die sabbatdag.

<span id="an_92:2">92:2</span> Dit is goed om die HERE te loof en tot
eer van u Naam te psalmsing, o Allerhoogste,

<span id="an_92:3">92:3</span> om in die môre u goedertierenheid te
verkondig en u getrouheid in die nagte;

<span id="an_92:4">92:4</span> by die tiensnarige instrument en by die
harp, by snarespel op die siter.

<span id="an_92:5">92:5</span> Want U het my bly gemaak, HERE, deur u
dade; ek jubel oor die werke van u hande.

<span id="an_92:6">92:6</span> Hoe groot is u werke, o HERE; baie diep
is u gedagtes!

<span id="an_92:7">92:7</span> 'n Dom mens weet nie, en 'n dwaas
verstaan dit nie:

<span id="an_92:8">92:8</span> as die goddelose mense groei soos die
plante en al die werkers van ongeregtigheid bloei, is dit om hulle vir
ewig te verdelg.

<span id="an_92:9">92:9</span> Maar U is hoog verhewe tot in ewigheid,
HERE!

<span id="an_92:10">92:10</span> Want kyk, u vyande, o HERE, want kyk, u
vyande sal vergaan; al die werkers van ongeregtigheid sal verstrooi
word.

<span id="an_92:11">92:11</span> Maar U verhoog my horing soos van 'n
buffel; ek is met vars olie gesalf.

<span id="an_92:12">92:12</span> En my oog sien met welgevalle neer op
die wat my voorlê, my ore hoor van die wat teen my as kwaaddoeners
opstaan.

<span id="an_92:13">92:13</span> Die regverdige sal groei soos 'n
palmboom; hy sal opgroei soos 'n seder op die Líbanon.

<span id="an_92:14">92:14</span> Geplant in die huis van die HERE, sal
hulle groei in die voorhowe van onse God.

<span id="an_92:15">92:15</span> In die gryse ouderdom sal hulle nog
vrugte dra, hulle sal vet en groen wees,

<span id="an_92:16">92:16</span> om te verkondig dat die HERE reg is, my
rots, en in Hom is geen onreg nie.

<span id="an_93:1">93:1</span> Die HERE is Koning; Hy is met hoogheid
bekleed. Die HERE is bekleed, Hy het Hom met sterkte gegord. Ook staan
die wêreld vas, sodat dit nie wankel nie.

<span id="an_93:2">93:2</span> Vas staan u troon van ouds af; van
ewigheid af is U.

<span id="an_93:3">93:3</span> Die riviere, o HERE, het verhef, die
riviere het hulle gebruis verhef; die riviere verhef hulle geraas!

<span id="an_93:4">93:4</span> Meer as die gebruis van groot, geweldige
waters, van die golwe van die see, is die HERE geweldig in die hoogte!

<span id="an_93:5">93:5</span> U getuienisse is baie betroubaar.
Heiligheid pas by u huis, HERE, tot in lengte van dae!

<span id="an_94:1">94:1</span> God van wraak, o HERE, God van wraak,
verskyn in ligglans!

<span id="an_94:2">94:2</span> Verhef U, o regter van die aarde, vergeld
die trotsaards hulle dade!

<span id="an_94:3">94:3</span> Hoe lank sal die goddelose, o HERE, hoe
lank sal die goddelose jubel?

<span id="an_94:4">94:4</span> Hulle smaal, hulle praat onbeskaamd- al
die werkers van ongeregtigheid verhef hulle.

<span id="an_94:5">94:5</span> o HERE, hulle verbrysel u volk, en hulle
verdruk u erfdeel.

<span id="an_94:6">94:6</span> Hulle maak die weduwee en die vreemdeling
dood en vermoor die wese

<span id="an_94:7">94:7</span> en sê: Die HERE sien dit nie, en die God
van Jakob merk dit nie.

<span id="an_94:8">94:8</span> Let op, o onverstandiges onder die volk,
en julle dwase, wanneer sal julle verstandig word?

<span id="an_94:9">94:9</span> Sou Hy wat die oor plant, nie hoor nie,
of Hy wat die oog formeer, nie sien nie?

<span id="an_94:10">94:10</span> Sou Hy wat die nasies tugtig, nie straf
nie- Hy wat die mens kennis leer?

<span id="an_94:11">94:11</span> Die HERE ken die gedagtes van die
mense- dat hulle nietigheid is.

<span id="an_94:12">94:12</span> Welgeluksalig is die man, o HERE, wat U
onderrig en wat U leer uit u wet,

<span id="an_94:13">94:13</span> om hom rus te gee van die dae van
teëspoed, totdat die kuil vir die goddelose gegrawe word.

<span id="an_94:14">94:14</span> Want die HERE sal sy volk nie verwerp
en sal sy erfdeel nie verlaat nie;

<span id="an_94:15">94:15</span> want die regspraak sal terugkeer tot
geregtigheid, en al die opregtes van hart sal dit volg.

<span id="an_94:16">94:16</span> Wie sal vir my optree teen die
kwaaddoeners? Wie sal my bystaan teen die werkers van ongeregtigheid?

<span id="an_94:17">94:17</span> As die HERE vir my nie 'n hulp was nie,
dan het my siel gou in die stilte gewoon.

<span id="an_94:18">94:18</span> As ek dink: My voet wankel- dan
ondersteun u goedertierenheid my, o HERE!

<span id="an_94:19">94:19</span> As my gedagtes binne-in my
vermenigvuldig, dan verkwik u vertroostinge my siel.

<span id="an_94:20">94:20</span> Het die regterstoel wat onheil stig,
met U gemeenskap; wat moeite versin teen die insettinge in?

<span id="an_94:21">94:21</span> Hulle bestorm die lewe van die
regverdige en veroordeel onskuldige bloed.

<span id="an_94:22">94:22</span> Maar die HERE is 'n rotsvesting vir my,
en my God die rots van my toevlug.

<span id="an_94:23">94:23</span> En Hy laat hulle ongeregtigheid op
hulle terugkeer en verdelg hulle in hul boosheid; die HERE onse God
verdelg hulle.

<span id="an_95:1">95:1</span> Kom, laat ons jubel tot eer van die HERE,
laat ons juig ter ere van die rots van ons heil!

<span id="an_95:2">95:2</span> Laat ons sy aangesig tegemoetgaan met
lof, met lofsange Hom toejuig!

<span id="an_95:3">95:3</span> Want die HERE is 'n grote God, ja, 'n
groot Koning bo al die gode.

<span id="an_95:4">95:4</span> In wie se hand die diepste plekke van die
aarde is, en die toppe van die berge is syne.

<span id="an_95:5">95:5</span> Aan wie die see behoort wat Hy self
gemaak het, en die droë land wat sy hande geformeer het.

<span id="an_95:6">95:6</span> Kom, laat ons aanbid en neerbuk; laat ons
kniel voor die HERE wat ons gemaak het.

<span id="an_95:7">95:7</span> Want Hy is onse God, en ons is die volk
van sy weide en die skape van sy hand. Ag, as julle vandag maar na sy
stem wou luister!

<span id="an_95:8">95:8</span> Verhard julle hart nie soos by Mériba,
soos op die dag van Massa in die woestyn nie;

<span id="an_95:9">95:9</span> waar julle vaders My versoek het, My
beproef het, alhoewel hulle my werk gesien het.

<span id="an_95:10">95:10</span> Veertig jaar het Ek 'n afkeer gehad van
hierdie geslag en gesê: Hulle is 'n volk met 'n dwalende hart, en hulle
ken my weë nie;

<span id="an_95:11">95:11</span> sodat Ek in my toorn gesweer het:
Waarlik, hulle sal in my rus nie ingaan nie!

<span id="an_96:1">96:1</span> Sing tot eer van die HERE 'n nuwe lied;
sing voor die HERE, o ganse aarde!

<span id="an_96:2">96:2</span> Sing tot eer van die HERE, loof sy Naam,
verkondig sy heil van dag tot dag.

<span id="an_96:3">96:3</span> Vertel onder die nasies sy eer, onder al
die volke sy wonders.

<span id="an_96:4">96:4</span> Want die HERE is groot en baie
lofwaardig; Hy is gedug bo al die gode.

<span id="an_96:5">96:5</span> Want al die gode van die volke is afgode,
maar die HERE het die hemele gemaak.

<span id="an_96:6">96:6</span> Majesteit en heerlikheid is voor sy
aangesig, sterkte en sieraad in sy heiligdom.

<span id="an_96:7">96:7</span> Gee aan die HERE, o geslagte van die
volke, gee aan die HERE eer en sterkte.

<span id="an_96:8">96:8</span> Gee aan die HERE die eer van sy Naam,
bring offers en kom in sy voorhowe.

<span id="an_96:9">96:9</span> Aanbid die HERE in heilige gewaad; beef
voor sy aangesig, o ganse aarde!

<span id="an_96:10">96:10</span> Sê onder die volke: Die HERE is Koning!
Ook staan die wêreld vas, sodat dit nie wankel nie. Hy sal die volke
regverdig oordeel.

<span id="an_96:11">96:11</span> Laat die hemele bly wees en die aarde
juig; laat die see en sy volheid bruis.

<span id="an_96:12">96:12</span> Laat die veld juig en al wat daarin is;
dan sal al die bome van die bos jubel

<span id="an_96:13">96:13</span> voor die aangesig van die HERE; want Hy
kom, want Hy kom om die aarde te oordeel; Hy sal die wêreld oordeel in
geregtigheid en die volke in sy trou.

<span id="an_97:1">97:1</span> Die HERE is Koning; laat die aarde juig;
laat baie eilande bly wees!

<span id="an_97:2">97:2</span> Wolke en donkerheid is rondom Hom;
geregtigheid en reg is die grondslag van sy troon.

<span id="an_97:3">97:3</span> 'n Vuur gaan voor sy aangesig uit en
steek sy teëstanders rondom aan die brand.

<span id="an_97:4">97:4</span> Sy bliksems verlig die wêreld; die aarde
sien dit en bewe.

<span id="an_97:5">97:5</span> Berge smelt weg soos was voor die
aangesig van die HERE, voor die aangesig van die HERE van die hele
aarde.

<span id="an_97:6">97:6</span> Die hemele verkondig sy geregtigheid, en
al die volke sien sy heerlikheid.

<span id="an_97:7">97:7</span> Beskaamd staan almal wat die beelde dien,
wat hulle op afgode beroem; al die gode buig hulle voor Hom neer.

<span id="an_97:8">97:8</span> Sion hoor dit en is bly, en die dogters
van Juda juig oor u oordele, o HERE!

<span id="an_97:9">97:9</span> Want U, HERE, is die Allerhoogste oor die
hele aarde; U is hoog verhewe bo al die gode.

<span id="an_97:10">97:10</span> o Liefhebbers van die HERE, haat die
kwaad! Hy bewaar die siele van sy gunsgenote, Hy red hulle uit die hand
van die goddelose.

<span id="an_97:11">97:11</span> Die lig is vir die regverdige gesaai en
vrolikheid vir die opregtes van hart.

<span id="an_97:12">97:12</span> o Regverdiges, wees bly in die HERE, en
loof sy heilige gedenknaam!

<span id="an_98:1">98:1</span> 'n Psalm. Sing tot eer van die HERE 'n
nuwe lied, want Hy het wonders gedoen; sy regterhand en sy heilige arm
het Hom gehelp.

<span id="an_98:2">98:2</span> Die HERE het sy heil bekend gemaak, sy
geregtigheid voor die oë van die nasies geopenbaar.

<span id="an_98:3">98:3</span> Hy het gedink aan sy goedertierenheid en
sy trou aan die huis van Israel; al die eindes van die aarde het die
heil van onse God gesien.

<span id="an_98:4">98:4</span> Juig voor die HERE, o ganse aarde, breek
uit en psalmsing!

<span id="an_98:5">98:5</span> Psalmsing tot eer van die HERE met die
siter, met die siter en die stem van gesang,

<span id="an_98:6">98:6</span> met trompette en basuingeklank; juig voor
die aangesig van die Koning, die HERE!

<span id="an_98:7">98:7</span> Laat die see bruis en sy volheid, die
wêreld en die wat daarin woon.

<span id="an_98:8">98:8</span> Laat die riviere in die hande klap, die
berge tesame jubel

<span id="an_98:9">98:9</span> voor die aangesig van die HERE; want Hy
kom om die aarde te oordeel; Hy sal die wêreld rig in geregtigheid en
die volke met reg.

<span id="an_99:1">99:1</span> Die HERE is Koning; laat die volke bewe!
Hy troon op die gérubs; laat die aarde sidder!

<span id="an_99:2">99:2</span> Die HERE is groot in Sion, en verhewe is
Hy bo al die volke.

<span id="an_99:3">99:3</span> Laat hulle u grote en gedugte Naam loof!
Heilig is Hy!

<span id="an_99:4">99:4</span> Ook die sterkte van die Koning wat die
reg liefhet. U het bevestig wat regverdig is; U het reg en geregtigheid
gedoen in Jakob.

<span id="an_99:5">99:5</span> Verhef die HERE onse God, en buig julle
neer voor die voetbank van sy voete. Heilig is Hy!

<span id="an_99:6">99:6</span> Moses en Aäron was onder sy priesters, en
Samuel onder die aanroepers van sy Naam. Hulle het die HERE aangeroep,
en Hy het hulle verhoor.

<span id="an_99:7">99:7</span> In die wolkkolom het Hy met hulle
gespreek. Hulle het sy getuienisse onderhou en die insetting wat Hy
hulle gegee het.

<span id="an_99:8">99:8</span> o HERE onse God, U het hulle verhoor, U
was vir hulle 'n vergewende God en Een wat wraak oefen oor hulle dade.

<span id="an_99:9">99:9</span> Verhef die HERE onse God, en buig julle
neer voor sy heilige berg. Want heilig is die HERE onse God.

<span id="an_100:1">100:1</span> 'n Psalm. By die lofoffer. Juig voor
die HERE, o ganse aarde!

<span id="an_100:2">100:2</span> Dien die HERE met blydskap; kom voor sy
aangesig met gejubel.

<span id="an_100:3">100:3</span> Erken dat die HERE God is: Hy het ons
gemaak, en ons is syne, sy volk en die skape van sy weide.

<span id="an_100:4">100:4</span> Gaan sy poorte in met lof, sy voorhowe
met lofgesang; loof Hom, prys sy Naam.

<span id="an_100:5">100:5</span> Want die HERE is goed; sy
goedertierenheid is tot in ewigheid, en sy trou van geslag tot geslag.

<span id="an_101:1">101:1</span> Van Dawid. 'n Psalm. Ek wil sing van
goedertierenheid en reg; tot u eer wil ek psalmsing, o HERE!

<span id="an_101:2">101:2</span> Ek wil ag gee op regskape wandel-
wanneer sal U na my kom? Ek wandel in die opregtheid van my hart,
binne-in my huis.

<span id="an_101:3">101:3</span> Ek stel geen lae ding voor my oë nie;
die dade van afvalliges haat ek; dié sal my nie aankleef nie.

<span id="an_101:4">101:4</span> 'n Verkeerde hart moet ver van my af
bly; wat kwaad is, wil ek nie ken nie.

<span id="an_101:5">101:5</span> Hy wat heimlik van sy naaste kwaad
spreek, hom sal ek vernietig; hy wat hoog van oë is en trots van hart,
hom verdra ek nie.

<span id="an_101:6">101:6</span> My oë sal wees op die getroues in die
land, dat hulle by my kan woon; hy wat wandel in die weg van opregtheid,
dié mag my dien.

<span id="an_101:7">101:7</span> Hy wat bedrog pleeg, mag binne-in my
huis nie bly nie; wie leuens praat, kan voor my oë nie bestaan nie.

<span id="an_101:8">101:8</span> Elke môre sal ek al die goddelose van
die land vernietig, om al die werkers van ongeregtigheid uit die stad
van die HERE uit te roei.

<span id="an_102:1">102:1</span> 'n Gebed van 'n ellendige as hy beswyk
en sy klagte uitstort voor die aangesig van die HERE.

<span id="an_102:2">102:2</span> o HERE, hoor my gebed, en laat my
hulpgeroep tot by U kom!

<span id="an_102:3">102:3</span> Verberg u aangesig nie vir my op die
dag as ek in benoudheid is nie; neig u oor tot my; op die dag as ek
roep, verhoor my gou!

<span id="an_102:4">102:4</span> Want my dae verdwyn soos rook en my
gebeente gloei soos 'n vuurherd.

<span id="an_102:5">102:5</span> Platgeslaan soos die plante en verdor
is my hart; want ek vergeet om my brood te eet.

<span id="an_102:6">102:6</span> Vanweë my harde gesug kleef my gebeente
aan my vlees.

<span id="an_102:7">102:7</span> Ek is soos 'n pelikaan van die woestyn,
ek het geword soos 'n uil op die puinhope.

<span id="an_102:8">102:8</span> Ek is slapeloos en het geword soos 'n
eensame voël op die dak.

<span id="an_102:9">102:9</span> Die hele dag smaad my vyande my; die
wat teen my raas, gebruik my naam as 'n vloek.

<span id="an_102:10">102:10</span> Want ek eet as soos brood en meng my
drank met trane,

<span id="an_102:11">102:11</span> vanweë u grimmigheid en u toorn; want
U het my opgehef en my weggewerp.

<span id="an_102:12">102:12</span> My dae is soos 'n skaduwee wat lank
geword het, en ek, soos die plante verdor ek.

<span id="an_102:13">102:13</span> Maar U, o HERE, U bly tot in
ewigheid, en u gedenknaam van geslag tot geslag.

<span id="an_102:14">102:14</span> U sal opstaan, U oor Sion ontferm;
want dit is tyd om hom genadig te wees, want die bestemde tyd het gekom.

<span id="an_102:15">102:15</span> Want u knegte het sy klippe lief en
het medelyde met sy puin.

<span id="an_102:16">102:16</span> Dan sal die heidene die Naam van die
HERE vrees en al die konings van die aarde u heerlikheid;

<span id="an_102:17">102:17</span> omdat die HERE Sion opgebou het, in
sy heerlikheid verskyn het,

<span id="an_102:18">102:18</span> Hom gewend het tot die gebed van wie
ontbloot is, en hulle gebed nie verag het nie.

<span id="an_102:19">102:19</span> Dit sal vir die volgende geslag
opgeskrywe word, en die volk wat geskape gaan word, sal die HERE loof;

<span id="an_102:20">102:20</span> omdat Hy van sy heilige hoogte
neergesien het, die HERE uit die hemel op die aarde gelet het,

<span id="an_102:21">102:21</span> om die gekerm van die gevangene te
hoor, om los te maak die kinders van die dood;

<span id="an_102:22">102:22</span> sodat hulle in Sion die Naam van die
HERE kan vermeld en sy lof in Jerusalem,

<span id="an_102:23">102:23</span> as die volke almal saam vergader, ook
die koninkryke om die HERE te dien.

<span id="an_102:24">102:24</span> Hy het my krag op die weg swak
gemaak, my dae verkort.

<span id="an_102:25">102:25</span> My God, sê ek, neem my nie weg in die
helfte van my dae nie- u jare is van geslag tot geslag!

<span id="an_102:26">102:26</span> In die voortyd het U die aarde
gegrondves, en die hemele is die werk van u hande.

<span id="an_102:27">102:27</span> Húlle sal vergaan, maar U sal bly;
ja, hulle almal sal soos 'n kleed verslyt; U verwissel hulle soos 'n
kledingstuk, en hulle verdwyn.

<span id="an_102:28">102:28</span> Maar U bly dieselfde, en u jare het
geen einde nie.

<span id="an_102:29">102:29</span> Die kinders van u knegte sal woon, en
hulle nageslag sal voor u aangesig bly bestaan.

<span id="an_103:1">103:1</span> 'n Psalm van Dawid. Loof die HERE, o my
siel, en alles wat binne-in my is, sy heilige Naam!

<span id="an_103:2">103:2</span> Loof die HERE, o my siel, en vergeet
geeneen van sy weldade nie!

<span id="an_103:3">103:3</span> Wat al jou ongeregtigheid vergewe, wat
al jou krankhede genees,

<span id="an_103:4">103:4</span> wat jou lewe verlos van die verderf,
wat jou kroon met goedertierenheid en barmhartighede,

<span id="an_103:5">103:5</span> wat jou siel versadig met die goeie,
sodat jou jeug weer nuut word soos dié van 'n arend.

<span id="an_103:6">103:6</span> Die HERE doen geregtigheid en reg aan
almal wat verdruk word.

<span id="an_103:7">103:7</span> Hy het aan Moses sy weë bekend gemaak,
aan die kinders van Israel sy dade.

<span id="an_103:8">103:8</span> Barmhartig en genadig is die HERE,
lankmoedig en groot van goedertierenheid.

<span id="an_103:9">103:9</span> Hy sal nie vir altyd twis en nie vir
ewig die toorn behou nie.

<span id="an_103:10">103:10</span> Hy handel met ons nie na ons sondes
en vergeld ons nie na ons ongeregtighede nie.

<span id="an_103:11">103:11</span> Want so hoog as die hemel is bo die
aarde, so geweldig is sy goedertierenheid oor die wat Hom vrees.

<span id="an_103:12">103:12</span> So ver as die ooste verwyderd is van
die weste, so ver verwyder Hy ons oortredinge van ons.

<span id="an_103:13">103:13</span> Soos 'n vader hom ontferm oor die
kinders, so ontferm die HERE Hom oor die wat Hom vrees.

<span id="an_103:14">103:14</span> Want Hy, Hy weet watter maaksel ons
is, gedagtig dat ons stof is.

<span id="an_103:15">103:15</span> Die mens- soos die gras is sy dae;
soos 'n blom van die veld, so bloei hy.

<span id="an_103:16">103:16</span> As die wind daaroor gaan, is dit nie
meer nie en sy plek ken hom nie meer nie.

<span id="an_103:17">103:17</span> Maar die goedertierenheid van die
HERE is van ewigheid tot ewigheid oor die wat Hom vrees, en sy
geregtigheid vir kindskinders,

<span id="an_103:18">103:18</span> vir die wat sy verbond hou en aan sy
bevele dink om dié te doen.

<span id="an_103:19">103:19</span> Die HERE het sy troon in die hemel
gevestig, en sy koninkryk heers oor alles.

<span id="an_103:20">103:20</span> Loof die HERE, sy engele, kragtige
helde wat sy woord volbring, in gehoorsaamheid aan die stem van sy
woord!

<span id="an_103:21">103:21</span> Loof die HERE, al sy leërskare, sy
dienaars wat sy welbehae doen!

<span id="an_103:22">103:22</span> Loof die HERE, al sy werke, op al die
plekke van sy heerskappy! Loof die HERE, o my siel!

<span id="an_104:1">104:1</span> Loof die HERE, o my siel! HERE my God,
U is baie groot! Met majesteit en heerlikheid is U bekleed-

<span id="an_104:2">104:2</span> wat Uself omhul met die lig soos met 'n
kleed, wat die hemel uitspan soos 'n tentdoek;

<span id="an_104:3">104:3</span> wat sy solders bou in die waters, wat
van die wolke sy wa maak, wat op die vleuels van die wind wandel,

<span id="an_104:4">104:4</span> wat van die winde sy boodskappers maak,
van vuurvlamme sy dienaars.

<span id="an_104:5">104:5</span> Hy het die aarde gegrond op sy
grondveste, sodat dit vir ewig en altyd nie wankel nie.

<span id="an_104:6">104:6</span> U het dit met die wêreldvloed soos met
'n kleed oordek; die waters het bo-oor die berge gestaan.

<span id="an_104:7">104:7</span> Vir u dreiging het hulle gevlug, vir
die stem van u donder het hulle weggeskrik-

<span id="an_104:8">104:8</span> berge het opgerys, laagtes het
weggesak- na die plek wat U vir hulle reggemaak het.

<span id="an_104:9">104:9</span> 'n Grens het U gestel waar hulle nie
oor mag gaan nie; hulle mag die aarde nie weer oordek nie.

<span id="an_104:10">104:10</span> Hy wat die fonteine uitstuur in die
holtes: tussen die berge loop hulle deur.

<span id="an_104:11">104:11</span> Hulle laat al die diere van die veld
drink; die wilde-esels les hulle dors.

<span id="an_104:12">104:12</span> By hulle woon die voëls van die
hemel; tussen die takke uit laat hulle die stem hoor.

<span id="an_104:13">104:13</span> Hy laat die berge drink uit sy
boonste kamers; die aarde word versadig uit die vrug van u werke.

<span id="an_104:14">104:14</span> Hy laat gras uitspruit vir die diere
en die plante tot diens van die mens: om broodkoring uit die aarde te
laat voortkom,

<span id="an_104:15">104:15</span> en dat wyn die mens se hart kan bly
maak; om die aangesig te laat blink van olie, en dat brood die mens se
hart kan versterk.

<span id="an_104:16">104:16</span> Die bome van die HERE word versadig,
die seders van die Líbanon wat Hy geplant het;

<span id="an_104:17">104:17</span> waar die voëls hulle neste maak, die
ooievaar wie se huis die sipresse is.

<span id="an_104:18">104:18</span> Die hoë berge is vir die steenbokke,
die rotse is 'n skuilplek vir die dasse.

<span id="an_104:19">104:19</span> Hy het die maan gemaak vir die vaste
tye; die son ken sy tyd om onder te gaan.

<span id="an_104:20">104:20</span> U beskik die duisternis, en dit word
nag, waarin al die diere van die bos uitkruip.

<span id="an_104:21">104:21</span> Die jong leeus brul om roof en begeer
hulle voedsel van God.

<span id="an_104:22">104:22</span> As die son opgaan, dan trek hulle hul
terug en gaan lê in hul slaapplekke.

<span id="an_104:23">104:23</span> Die mens gaan uit na sy werk en na sy
arbeid tot die aand toe.

<span id="an_104:24">104:24</span> Hoe talryk is u werke, o HERE! U het
hulle almal met wysheid gemaak; die aarde is vol van u skepsele!

<span id="an_104:25">104:25</span> Daar is die see, groot en alkante toe
wyd- daar is 'n gewemel sonder getal, klein diere saam met grotes.

<span id="an_104:26">104:26</span> Daar gaan die skepe en die Leviátan
wat U geformeer het om daarin te speel.

<span id="an_104:27">104:27</span> Hulle almal wag op U, dat U hulle
voedsel kan gee op die regte tyd.

<span id="an_104:28">104:28</span> U gee dit aan hulle, hulle tel dit
op; U maak u hand oop, hulle word versadig met die goeie.

<span id="an_104:29">104:29</span> U verberg u aangesig, hulle word
verskrik; U neem hulle asem weg, hulle sterwe en keer terug tot hul
stof.

<span id="an_104:30">104:30</span> U stuur u Gees uit, hulle word
geskape; en U maak die gelaat van die aarde nuut.

<span id="an_104:31">104:31</span> Laat die heerlikheid van die HERE vir
ewig wees, laat die HERE bly wees oor sy werke,

<span id="an_104:32">104:32</span> Hy wat die aarde aankyk, en dit bewe;
Hy raak die berge aan, en hulle rook.

<span id="an_104:33">104:33</span> Ek wil sing tot eer van die HERE
solank as ek lewe, ek wil psalmsing tot eer van my God solank as ek daar
is.

<span id="an_104:34">104:34</span> Mag my oordenking Hom welgevallig
wees; ék sal bly wees in die HERE!

<span id="an_104:35">104:35</span> Mag die sondaars omkom van die aarde
en die goddelose mense nie meer wees nie! Loof die HERE, o my siel!
Halleluja!

<span id="an_105:1">105:1</span> Loof die HERE, roep sy Naam aan, maak
onder die volke sy dade bekend.

<span id="an_105:2">105:2</span> Sing, psalmsing tot sy eer, spreek van
al sy wonders.

<span id="an_105:3">105:3</span> Beroem julle in sy heilige Naam; laat
die hart van die wat die HERE soek, bly wees.

<span id="an_105:4">105:4</span> Vra na die HERE en sy sterkte; soek sy
aangesig altyddeur.

<span id="an_105:5">105:5</span> Dink aan sy wonders wat Hy gedoen het,
aan sy wondertekens en die oordele van sy mond,

<span id="an_105:6">105:6</span> o nageslag van Abraham, sy kneg, o
kinders van Jakob, sy uitverkorenes!

<span id="an_105:7">105:7</span> Hy, die HERE, is onse God; oor die hele
aarde is sy oordele.

<span id="an_105:8">105:8</span> Hy dink vir ewig aan sy verbond, aan
die woord wat Hy ingestel het vir duisend geslagte-

<span id="an_105:9">105:9</span> die verbond wat Hy met Abraham gesluit
het, en sy eed aan Isak;

<span id="an_105:10">105:10</span> wat Hy ook vir Jakob as insetting
bekragtig het, vir Israel as 'n ewige verbond,

<span id="an_105:11">105:11</span> met die woorde: Ek sal aan jou die
land Kanaän gee, julle aangewese erfdeel.

<span id="an_105:12">105:12</span> Toe hulle min mense was, min en
vreemdelinge daarin,

<span id="an_105:13">105:13</span> en hulle getrek het van nasie tot
nasie, van die een koninkryk na die ander volk,

<span id="an_105:14">105:14</span> het Hy geen mens toegelaat om hulle
te verdruk nie; ook het Hy konings om hulle ontwil gestraf en gesê:

<span id="an_105:15">105:15</span> Raak my gesalfdes nie aan en doen my
profete geen kwaad nie.

<span id="an_105:16">105:16</span> En Hy het 'n hongersnood oor die land
geroep: elke staf van brood het Hy verbreek.

<span id="an_105:17">105:17</span> Hy het 'n man voor hulle uit gestuur:
Josef is as slaaf verkoop.

<span id="an_105:18">105:18</span> Hulle het sy voete in boeie geknel,
hy self het in die ysters gekom,

<span id="an_105:19">105:19</span> tot op die tyd dat sy woord uitgekom
het, die woord van die HERE hom beproef verklaar het.

<span id="an_105:20">105:20</span> Die koning het gestuur en hom
losgemaak, die heerser van die volke, en hom losgelaat.

<span id="an_105:21">105:21</span> Hy het hom aangestel as heer oor sy
huis en as heerser oor al sy goed;

<span id="an_105:22">105:22</span> om sy vorste te bind na sy begeerte,
en aan sy oudstes moes hy wysheid leer.

<span id="an_105:23">105:23</span> Toe het Israel na Egipte gekom, en
Jakob het as vreemdeling vertoef in die land van Gam.

<span id="an_105:24">105:24</span> En Hy het sy volk baie vrugbaar
gemaak en dit meer versterk as sy teëstanders.

<span id="an_105:25">105:25</span> Hy het hulle hart verander, om sy
volk te haat, om listig teen sy knegte te handel.

<span id="an_105:26">105:26</span> Hy het Moses, sy kneg, gestuur en
Aäron wat Hy uitgekies het.

<span id="an_105:27">105:27</span> Dié het onder hulle sy aangekondigde
tekens gedoen en wonders in die land van Gam.

<span id="an_105:28">105:28</span> Hy het duisternis gestuur en dit
donker gemaak; en hulle was teen sy woorde nie wederstrewig nie.

<span id="an_105:29">105:29</span> Hy het hulle waters verander in bloed
en hulle visse laat sterwe.

<span id="an_105:30">105:30</span> Hulle land het gewemel van paddas, in
die kamers van hulle konings.

<span id="an_105:31">105:31</span> Hy het gespreek, en daar het
steekvlieë gekom, muskiete in hulle hele grondgebied.

<span id="an_105:32">105:32</span> Hy het hulle reëns hael gemaak,
vuurvlamme in hulle land.

<span id="an_105:33">105:33</span> En Hy het hulle wingerdstok en hulle
vyeboom geslaan en die bome van hulle grondgebied verbreek.

<span id="an_105:34">105:34</span> Hy het gespreek, en daar het
sprinkane gekom en voetgangers sonder getal,

<span id="an_105:35">105:35</span> wat al die plante in hulle land
opgeëet het, ja, opgeëet het die vrugte van hulle grond.

<span id="an_105:36">105:36</span> Hy het ook al die eersgeborenes in
hulle land getref, die eerstelinge van al hulle krag.

<span id="an_105:37">105:37</span> Toe het Hy hulle laat uitgaan met
silwer en goud, en onder sy stamme was daar niemand wat struikel nie.

<span id="an_105:38">105:38</span> Egipte was bly toe hulle uittrek,
want vrees vir hulle het op hulle geval.

<span id="an_105:39">105:39</span> Hy het 'n wolk uitgebrei as bedekking
en vuur om die nag te verlig.

<span id="an_105:40">105:40</span> Hulle het gebid: toe laat Hy kwartels
kom; en Hy het hulle versadig met hemelbrood.

<span id="an_105:41">105:41</span> Hy het 'n rots oopgemaak, en waters
het gevloei; dit het geloop deur die dor plekke- 'n rivier!

<span id="an_105:42">105:42</span> Want Hy het gedink aan sy heilige
woord, aan Abraham, sy kneg.

<span id="an_105:43">105:43</span> En Hy het sy volk laat uitgaan met
vreugde, sy uitverkorenes met gejubel.

<span id="an_105:44">105:44</span> En Hy het aan hulle die lande van die
heidene gegee, en wat deur volke met moeite verwerf is, het hulle in
besit geneem,

<span id="an_105:45">105:45</span> dat hulle sy insettinge kan onderhou
en sy wette bewaar. Halleluja!

<span id="an_106:1">106:1</span> Halleluja! Loof die HERE, want Hy is
goed, want sy goedertierenheid is tot in ewigheid.

<span id="an_106:2">106:2</span> Wie kan die magtige dade van die HERE
uitspreek, al sy roem verkondig?

<span id="an_106:3">106:3</span> Welgeluksalig is hulle wat die reg
bewaar, die wat altyd geregtigheid doen.

<span id="an_106:4">106:4</span> Dink aan my, o HERE, na die welbehae in
u volk, besoek my met u heil,

<span id="an_106:5">106:5</span> dat ek kan aanskou die geluk van u
uitverkorenes, dat ek bly kan wees in die blydskap van u volk, my kan
beroem met u erfdeel.

<span id="an_106:6">106:6</span> Ons het gesondig, saam met ons vaders;
ons het verkeerd gedoen, goddeloos gehandel.

<span id="an_106:7">106:7</span> Ons vaders in Egipte het nie ag gegee
op u wonders, hulle het nie gedink aan die menigte van u
goedertierenhede nie, maar was wederstrewig by die see, by die Skelfsee.

<span id="an_106:8">106:8</span> Maar Hy het hulle verlos om sy Naam
ontwil, om sy mag bekend te maak.

<span id="an_106:9">106:9</span> En Hy het die Skelfsee gedreig, sodat
dit opgedroog het, en hulle deur die watervloede laat gaan soos deur 'n
woestyn.

<span id="an_106:10">106:10</span> En Hy het hulle verlos uit die hand
van die hater en hulle bevry uit die hand van die vyand.

<span id="an_106:11">106:11</span> En die waters het hulle teëstanders
oordek: nie een van hulle het oorgebly nie.

<span id="an_106:12">106:12</span> Toe het hulle aan sy woorde geglo,
hulle het sy lof gesing.

<span id="an_106:13">106:13</span> Maar hulle het gou sy werke vergeet,
op sy raadsbesluit nie gewag nie.

<span id="an_106:14">106:14</span> En hulle het baie begerig geword in
die woestyn en God versoek in die wildernis.

<span id="an_106:15">106:15</span> Toe het Hy hulle gegee wat hulle
gevra het, maar in hulle siel 'n maerte gestuur.

<span id="an_106:16">106:16</span> En hulle was in die laer afgunstig op
Moses, op Aäron, die heilige van die HERE.

<span id="an_106:17">106:17</span> Die aarde het oopgegaan en Datan
verslind en die bende van Abíram oordek.

<span id="an_106:18">106:18</span> En 'n vuur het gebrand onder hulle
bende, 'n vlam die goddelose aan die brand gesteek.

<span id="an_106:19">106:19</span> Hulle het by Horeb 'n kalf gemaak en
gebuig voor 'n gegote beeld.

<span id="an_106:20">106:20</span> En hulle het hul Heerlikheid verruil
vir die afbeelding van 'n bees wat gras eet.

<span id="an_106:21">106:21</span> Hulle het God vergeet, hulle
Verlosser, wat groot dinge gedoen het in Egipte,

<span id="an_106:22">106:22</span> wonders in die land van Gam,
vreeslike dinge by die Skelfsee.

<span id="an_106:23">106:23</span> Toe het Hy gesê dat Hy hulle sou
verdelg, as Moses, sy uitverkorene, nie voor sy aangesig in die bres
gaan staan het om sy grimmigheid af te keer, dat Hy nie sou vernietig
nie.

<span id="an_106:24">106:24</span> Hulle het ook die kosbare land
versmaad, sy woord nie geglo nie;

<span id="an_106:25">106:25</span> en hulle het gemurmureer in hul
tente, na die stem van die HERE nie geluister nie.

<span id="an_106:26">106:26</span> Toe het Hy sy hand teen hulle opgehef
om hulle neer te slaan in die woestyn,

<span id="an_106:27">106:27</span> en om hulle nageslag te versprei
onder die nasies en hulle te verstrooi in die lande.

<span id="an_106:28">106:28</span> Ook het hulle hul aan Baäl-Peor
gekoppel en die offerandes aan die dooies geëet;

<span id="an_106:29">106:29</span> en hulle het die HERE geterg deur hul
dade, sodat 'n plaag onder hulle uitgebreek het.

<span id="an_106:30">106:30</span> Toe het Pínehas opgetree en gerig
geoefen, en die plaag het opgehou;

<span id="an_106:31">106:31</span> en dit is hom gereken tot
geregtigheid, van geslag tot geslag tot in ewigheid.

<span id="an_106:32">106:32</span> Hulle het Hom ook vertoorn by die
waters van Mériba, en dit het met Moses sleg gegaan om hulle ontwil;

<span id="an_106:33">106:33</span> want hulle was wederstrewig teen sy
Gees, sodat hy onverskillig gepraat het met sy lippe.

<span id="an_106:34">106:34</span> Hulle het die volke nie verdelg soos
die HERE aan hulle gesê het nie,

<span id="an_106:35">106:35</span> maar hul met die heidene vermeng en
hulle werke geleer.

<span id="an_106:36">106:36</span> En hulle het hulle afgode gedien, en
dit het vir hulle 'n strik geword.

<span id="an_106:37">106:37</span> Bowendien het hulle hul seuns en hul
dogters aan die duiwels geoffer

<span id="an_106:38">106:38</span> en onskuldige bloed vergiet- die
bloed van hul seuns en hul dogters wat hulle aan die afgode van Kanaän
geoffer het- sodat die land deur bloedskuld ontheilig is.

<span id="an_106:39">106:39</span> En hulle het onrein geword deur hul
werke en gehoereer deur hul dade.

<span id="an_106:40">106:40</span> Toe het die toorn van die HERE
ontvlam teen sy volk, en Hy het 'n afsku gekry van sy erfdeel.

<span id="an_106:41">106:41</span> En Hy het hulle in die hand van die
heidene gegee, en hulle haters het oor hulle geheers;

<span id="an_106:42">106:42</span> en hulle vyande het hulle verdruk,
sodat hulle onder hul hand moes buig.

<span id="an_106:43">106:43</span> Hy het hulle baiekeer gered; maar
húlle was wederstrewig in hulle voorneme. So het hulle dan weggesink
deur hul ongeregtigheid.

<span id="an_106:44">106:44</span> Nogtans het Hy hulle benoudheid
aangesien toe Hy hulle smeking gehoor het;

<span id="an_106:45">106:45</span> en Hy het tot hulle beswil aan sy
verbond gedink en berou gekry na die veelheid van sy goedertierenhede.

<span id="an_106:46">106:46</span> En Hy het hulle medelyde laat vind by
almal wat hulle as gevangenes weggevoer het.

<span id="an_106:47">106:47</span> Verlos ons, HERE onse God, en
versamel ons uit die nasies, dat ons u heilige Naam kan loof en ons
beroem in u lof!

<span id="an_106:48">106:48</span> Geloofd sy die HERE, die God van
Israel, van ewigheid tot ewigheid! En laat die hele volk sê: Amen.
Halleluja!

<span id="an_107:1">107:1</span> Loof die HERE, want Hy is goed, want sy
goedertierenheid is tot in ewigheid!

<span id="an_107:2">107:2</span> Dit moet die verlostes van die HERE sê,
wat Hy uit die nood verlos het

<span id="an_107:3">107:3</span> en uit die lande versamel het, van die
ooste en die weste, van die noorde en van die see af.

<span id="an_107:4">107:4</span> Hulle het gedwaal in die woestyn, op
woeste paaie; 'n stad om in te woon het hulle nie gevind nie.

<span id="an_107:5">107:5</span> Honger, ook dors was hulle; hulle siel
het in hulle versmag.

<span id="an_107:6">107:6</span> Toe het hulle die HERE aangeroep in hul
benoudheid; uit hul angste het Hy hulle gered.

<span id="an_107:7">107:7</span> En Hy het hulle gelei op 'n regte pad
om te gaan na 'n stad om in te woon.

<span id="an_107:8">107:8</span> Laat hulle die HERE loof om sy
goedertierenheid en om sy wonderdade aan die mensekinders;

<span id="an_107:9">107:9</span> want Hy het die dorstige siel versadig
en die hongerige siel met die goeie vervul.

<span id="an_107:10">107:10</span> Die wat in duisternis en doodskaduwee
gesit het, gevang in ellende en ysters-

<span id="an_107:11">107:11</span> omdat hulle wederstrewig was teen die
woorde van God en die raad van die Allerhoogste verwerp het,

<span id="an_107:12">107:12</span> het Hy hulle hart deur moeite
verneder; hulle het gestruikel, en daar was geen helper nie.

<span id="an_107:13">107:13</span> Toe het hulle die HERE aangeroep in
hul benoudheid; uit hul angste het Hy hulle verlos.

<span id="an_107:14">107:14</span> Hy het hulle uit duisternis en
doodskaduwee laat uitgaan en hulle bande verbreek.

<span id="an_107:15">107:15</span> Laat hulle die HERE loof om sy
goedertierenheid en om sy wonderdade aan die mensekinders;

<span id="an_107:16">107:16</span> want Hy het koperdeure verbreek en
ystergrendels stukkend geslaan.

<span id="an_107:17">107:17</span> Die wat dwase was vanweë die weg van
hulle oortreding en weens hulle ongeregtighede gepynig is-

<span id="an_107:18">107:18</span> hulle siel het 'n afsku gehad van
elke soort voedsel, en hulle het tot by die poorte van die dood gekom.

<span id="an_107:19">107:19</span> Toe het hulle die HERE aangeroep in
hul benoudheid; uit hul angste het Hy hulle verlos.

<span id="an_107:20">107:20</span> Hy het sy woord uitgestuur, dat Hy
hulle kon gesond maak en hulle uit hul kuile red.

<span id="an_107:21">107:21</span> Laat hulle die HERE loof om sy
goedertierenheid en om sy wonderdade aan die mensekinders;

<span id="an_107:22">107:22</span> en laat hulle lofoffers bring en met
gejubel sy werke vertel.

<span id="an_107:23">107:23</span> Die wat na die see toe afdaal in
skepe, wat handel drywe op die groot waters-

<span id="an_107:24">107:24</span> húlle het die werke van die HERE
gesien en sy wonders in die diepte.

<span id="an_107:25">107:25</span> Want Hy het gespreek en 'n stormwind
laat opsteek wat die golwe daarvan opgesweep het.

<span id="an_107:26">107:26</span> Hulle het opgerys na die hemel,
neergedaal na die dieptes- hulle siel het vergaan van wee.

<span id="an_107:27">107:27</span> Hulle het getuimel en gewaggel soos
'n dronk man, en al hulle wysheid is verwar.

<span id="an_107:28">107:28</span> Toe het hulle die HERE aangeroep in
hul benoudheid, en uit hul angste het Hy hulle uitgelei.

<span id="an_107:29">107:29</span> Hy het die storm 'n gesuis gemaak, en
hulle golwe het stil geword.

<span id="an_107:30">107:30</span> Toe was hulle bly, omdat dit rustig
geword het, en Hy het hulle gelei na die hawe van hul begeerte.

<span id="an_107:31">107:31</span> Laat hulle die HERE loof om sy
goedertierenheid en om sy wonderdade aan die mensekinders.

<span id="an_107:32">107:32</span> En laat hulle Hom verhoog in die
vergadering van die volk en Hom roem in die kring van die oudstes.

<span id="an_107:33">107:33</span> Hy het riviere 'n woestyn gemaak en
waterfonteine 'n dorsland,

<span id="an_107:34">107:34</span> vrugbare land 'n brak aarde, oor die
boosheid van die wat daarin woon.

<span id="an_107:35">107:35</span> Hy het die woestyn 'n waterplas
gemaak en die dor land waterfonteine;

<span id="an_107:36">107:36</span> en Hy het hongeriges daar laat bly,
en hulle het 'n stad gestig om in te woon.

<span id="an_107:37">107:37</span> En hulle het lande gesaai en wingerde
geplant wat vrugte as opbrings verskaf het.

<span id="an_107:38">107:38</span> En Hy het hulle geseën, sodat hulle
sterk vermenigvuldig het, en hulle vee het Hy nie min gemaak nie.

<span id="an_107:39">107:39</span> Toe het hulle min geword en weggesink
deur die druk van onheil en kommer-

<span id="an_107:40">107:40</span> Hy wat veragting uitstort oor edeles
en hulle laat dwaal in 'n woeste wêreld, sonder pad-

<span id="an_107:41">107:41</span> Hy het die behoeftige beskerm teen
verdrukking en die geslagte soos kuddes gemaak.

<span id="an_107:42">107:42</span> Die opregtes sien dit en is bly, maar
alle ongeregtigheid hou sy mond toe.

<span id="an_107:43">107:43</span> Wie wys is, laat hy op hierdie dinge
ag gee, en laat hulle let op die goedertierenhede van die HERE.

<span id="an_108:1">108:1</span> 'n Lied. 'n Psalm van Dawid.

<span id="an_108:2">108:2</span> My hart is gerus, o God! Ek wil sing en
psalmsing, ja, ook my eer.

<span id="an_108:3">108:3</span> Waak op, harp en siter! Ek wil die
dageraad wakker maak.

<span id="an_108:4">108:4</span> Ek wil U loof onder die volke, o HERE,
en psalmsing tot u eer, onder die nasies;

<span id="an_108:5">108:5</span> want u goedertierenheid is groot bo die
hemel uit en u trou tot by die wolke.

<span id="an_108:6">108:6</span> Verhef U bo die hemele, o God, en u
heerlikheid bo die hele aarde!

<span id="an_108:7">108:7</span> Dat u bemindes gered kan word- verlos
deur u regterhand en verhoor ons!

<span id="an_108:8">108:8</span> God het gespreek in sy heiligdom: Ek
wil jubel, Ek wil Sigem verdeel en die dal van Sukkot afmeet.

<span id="an_108:9">108:9</span> Gílead is myne, Manasse is myne, en
Efraim is die beskutting van my hoof; Juda is my veldheerstaf.

<span id="an_108:10">108:10</span> Moab is my waskom; op Edom werp Ek my
skoen; oor Filistéa jubel Ek.

<span id="an_108:11">108:11</span> Wie sal my bring in die versterkte
stad? Wie lei my tot in Edom?

<span id="an_108:12">108:12</span> Het U, o God, ons nie verwerp nie? En
U trek nie uit, o God, saam met ons leërs nie.

<span id="an_108:13">108:13</span> Gee ons hulp teen die vyand, want die
mens se hulp is vergeefse moeite.

<span id="an_108:14">108:14</span> In God sal ons kragtige dade doen, en
Hy self sal ons vyande vertrap.

<span id="an_109:1">109:1</span> Vir die musiekleier. Van Dawid. 'n
Psalm. o God van my lof, moenie swyg nie!

<span id="an_109:2">109:2</span> Want hulle het die mond van die
goddelose en die mond van bedrog teen my oopgemaak; hulle het met my
gespreek met 'n leuenagtige tong,

<span id="an_109:3">109:3</span> en my met woorde van haat omring; ja,
hulle het my sonder oorsaak beveg.

<span id="an_109:4">109:4</span> Vir my liefde behandel hulle my
vyandig, terwyl ek tog gedurig bid.

<span id="an_109:5">109:5</span> En hulle het my kwaad vir goed opgelê
en haat vir my liefde.

<span id="an_109:6">109:6</span> Stel 'n goddelose oor hom en laat 'n
teëstander staan aan sy regterhand.

<span id="an_109:7">109:7</span> As hy geoordeel word, laat hom as
skuldige uitgaan, en laat sy gebed sonde word.

<span id="an_109:8">109:8</span> Laat sy dae min wees; laat 'n ander sy
amp neem.

<span id="an_109:9">109:9</span> Laat sy kinders wese word en sy vrou 'n
weduwee;

<span id="an_109:10">109:10</span> en laat sy kinders oral rondswerwe en
bedel en brood soek, weg van hulle puinhope af.

<span id="an_109:11">109:11</span> Laat die skuldeiser alles neem wat hy
het, en laat vreemdes sy goed buitmaak.

<span id="an_109:12">109:12</span> Laat hom niemand hê wie se guns
bestendig is, en laat niemand hom oor sy wese ontferm nie.

<span id="an_109:13">109:13</span> Laat sy nakomelinge uitgeroei word;
laat hulle naam uitgedelg word in die volgende geslag.

<span id="an_109:14">109:14</span> Laat die HERE gedagtig wees aan die
ongeregtigheid van sy vaders, en laat die sonde van sy moeder nie
uitgedelg word nie.

<span id="an_109:15">109:15</span> Laat dié altyddeur voor die HERE
wees, dat Hy hulle gedagtenis van die aarde af kan uitroei;

<span id="an_109:16">109:16</span> omdat hy nie daaraan gedink het om
guns te bewys nie, maar die ellendige en behoeftige man vervolg het en
die moedelose van hart, om hom dood te maak.

<span id="an_109:17">109:17</span> Ja, hy het die vloek liefgehad en-
dit het oor hom gekom; en hy het geen welbehae gehad in die seën nie en-
dit het ver van hom af gebly.

<span id="an_109:18">109:18</span> Hy het die vloek aangetrek soos 'n
kleed en- dit het soos water in sy binneste gekom en soos olie in sy
gebeente.

<span id="an_109:19">109:19</span> Laat dit vir hom wees soos 'n kleed
waarin hy hom toedraai, en 'n gordel wat hy altyddeur ombind.

<span id="an_109:20">109:20</span> Laat dit die loon van my teëstanders
wees vanweë die HERE, en van hulle wat kwaad spreek teen my.

<span id="an_109:21">109:21</span> Maar U, o HERE Here, maak dit goed
met my om u Naam ontwil; omdat u goedertierenheid goed is, red my.

<span id="an_109:22">109:22</span> Want ek is ellendig en behoeftig, en
my hart is deurwond in my binneste.

<span id="an_109:23">109:23</span> Ek gaan heen soos 'n skaduwee as dit
lank word; ek is afgeskud soos 'n sprinkaan.

<span id="an_109:24">109:24</span> My knieë knik van vas, en my vlees
het maer geword, sonder vet.

<span id="an_109:25">109:25</span> En ék het vir hulle 'n smaad geword;
as hulle my sien, skud hulle hul hoof.

<span id="an_109:26">109:26</span> Help my, HERE my God! Verlos my na u
goedertierenheid,

<span id="an_109:27">109:27</span> sodat hulle kan weet dat dit u hand
is: U, o HERE, het dit gedoen.

<span id="an_109:28">109:28</span> Laat húlle vloek, maar U, seën U.
Hulle het opgestaan en beskaamd geword, maar u kneg is bly.

<span id="an_109:29">109:29</span> Laat my teëstanders beklee word met
smaad en hulle toedraai in hul skande soos in 'n mantel.

<span id="an_109:30">109:30</span> Ek sal die HERE hardop loof met my
mond, en onder baie sal ek Hom prys;

<span id="an_109:31">109:31</span> want Hy staan aan die regterhand van
die behoeftige om hom te verlos van die wat hom veroordeel.

<span id="an_110:1">110:1</span> Van Dawid. 'n Psalm. Die HERE het tot
my Here gespreek: Sit aan my regterhand, totdat Ek u vyande maak 'n
voetbank vir u voete.

<span id="an_110:2">110:2</span> U magtige septer sal die HERE uitstrek
uit Sion en sê: Heers te midde van u vyande.

<span id="an_110:3">110:3</span> U volk sal baie gewillig wees op die
dag van u krygsmag; in heilige feesgewade, uit die moederskoot van die
dageraad sal vir U wees die dou van u jong manskappe.

<span id="an_110:4">110:4</span> Die HERE het gesweer, en dit sal Hom
nie berou nie: U is priester vir ewig volgens die orde van Melgisédek.

<span id="an_110:5">110:5</span> Die Here aan u regterhand verbrysel
konings op die dag van sy toorn.

<span id="an_110:6">110:6</span> Hy sal 'n strafgerig hou onder die
nasies; Hy maak dit vol dooie liggame; Hy verbrysel 'n hoof oor 'n groot
land.

<span id="an_110:7">110:7</span> Uit die stroom sal Hy drink op die pad;
daarom sal Hy die hoof ophef.

<span id="an_111:1">111:1</span> Halleluja! Alef. Ek wil die HERE loof
van ganser harte; Bet. in die kring van die opregtes en in die
vergadering.

<span id="an_111:2">111:2</span> Gimel. Die werke van die HERE is groot;
Dalet. nagespeur word hulle deur almal wat daar 'n welbehae in het.

<span id="an_111:3">111:3</span> He. Sy dade is majesteit en
heerlikheid; Wau. en sy geregtigheid bestaan tot in ewigheid.

<span id="an_111:4">111:4</span> Sajin. Hy het vir sy wonders 'n
gedagtenis gestig; Get. die HERE is genadig en barmhartig.

<span id="an_111:5">111:5</span> Tet. Aan die wat Hom vrees, het Hy spys
gegee; Jod. Hy dink vir ewig aan sy verbond.

<span id="an_111:6">111:6</span> Kaf. Hy het die krag van sy werke aan
sy volk bekend gemaak, Lamed. deur hulle die erfdeel van die heidene te
gee.

<span id="an_111:7">111:7</span> Mem. Die werke van sy hande is trou en
reg; Noen. al sy bevele is betroubaar.

<span id="an_111:8">111:8</span> Samek. Vasgestel is hulle vir altyd,
vir ewig; Ajin. uitgevoer in trou en opregtheid.

<span id="an_111:9">111:9</span> Pe. Hy het aan sy volk verlossing
gestuur; Sade. Hy het sy verbond vir ewig ingestel; Kof. sy Naam is
heilig en vreeslik.

<span id="an_111:10">111:10</span> Resj. Die vrees van die HERE is die
beginsel van die wysheid; Sin. almal wat dit beoefen, het 'n goeie
verstand. Tau. Sy lof bestaan tot in ewigheid.

<span id="an_112:1">112:1</span> Halleluja! Alef. Welgeluksalig is die
man wat die HERE vrees, Bet. wat 'n groot welbehae in sy gebooie het.

<span id="an_112:2">112:2</span> Gimel. Sy nageslag sal geweldig wees op
die aarde; Dalet. die geslag van die opregtes sal geseën word.

<span id="an_112:3">112:3</span> He. Oorvloed en rykdom is in sy huis;
Wau. en sy geregtigheid bestaan tot in ewigheid.

<span id="an_112:4">112:4</span> Sajin. Vir die opregtes gaan Hy op as
'n lig in die duisternis: Get. genadig en barmhartig en regverdig.

<span id="an_112:5">112:5</span> Tet. Gelukkig die man wat hom ontferm
en uitleen, Jod. wat sy sake volgens reg besorg.

<span id="an_112:6">112:6</span> Kaf. Want hy sal nooit wankel nie;
Lamed. die regverdige sal in ewige gedagtenis wees.

<span id="an_112:7">112:7</span> Mem. Hy vrees nie vir slegte tyding
nie; Noen. sy hart is gerus, vol vertroue op die HERE.

<span id="an_112:8">112:8</span> Samek. Vas is sy hart, hy vrees nie.
Ajin. totdat hy op sy teëstanders neersien.

<span id="an_112:9">112:9</span> Pe. Hy strooi uit, hy gee aan die
behoeftiges; Sade. sy geregtigheid bestaan tot in ewigheid; Kof. sy
horing word verhoog in eer.

<span id="an_112:10">112:10</span> Resj. Die goddelose sien dit en is
vererg; Sjin. hy kners met sy tande en smelt weg; Tau. die begeerte van
die goddelose mense vergaan.

<span id="an_113:1">113:1</span> Halleluja! Loof, o knegte van die HERE,
loof die Naam van die HERE!

<span id="an_113:2">113:2</span> Laat die Naam van die HERE geprys word,
van nou af tot in ewigheid!

<span id="an_113:3">113:3</span> Van die opgang van die son tot by sy
ondergang moet die Naam van die HERE geloof word!

<span id="an_113:4">113:4</span> Die HERE is hoog bo al die nasies; bo
die hemele is sy heerlikheid.

<span id="an_113:5">113:5</span> Wie is soos die HERE onse God, wat hoog
woon,

<span id="an_113:6">113:6</span> wat laag neersien, in die hemel en op
die aarde?

<span id="an_113:7">113:7</span> Wat die geringe uit die stof oprig, die
behoeftige van die ashoop af verhef;

<span id="an_113:8">113:8</span> om hom te laat sit by die edeles, by
die edeles van sy volk.

<span id="an_113:9">113:9</span> Wat die onvrugbare van die huis laat
woon- 'n blye moeder van kinders. Halleluja!

<span id="an_114:1">114:1</span> Toe Israel uit Egipte getrek het, die
huis van Jakob uit 'n volk met 'n vreemde taal,

<span id="an_114:2">114:2</span> het Juda sy heiligdom geword, Israel sy
ryksgebied.

<span id="an_114:3">114:3</span> Die see het dit gesien en gevlug; die
Jordaan het agteruitgewyk.

<span id="an_114:4">114:4</span> Die berge het rondgespring soos ramme,
die heuwels soos lammers.

<span id="an_114:5">114:5</span> Wat is dit met jou, o see, dat jy vlug?
o Jordaan, dat jy agteruitwyk?

<span id="an_114:6">114:6</span> o Berge, dat julle rondspring soos
ramme? o Heuwels, soos lammers?

<span id="an_114:7">114:7</span> Beef, aarde, voor die aangesig van die
HERE, voor die aangesig van die God van Jakob,

<span id="an_114:8">114:8</span> wat die rots verander het in 'n
waterplas, die keisteen in 'n waterfontein!

<span id="an_115:1">115:1</span> Nie aan ons, o HERE, nie aan ons nie,
maar aan u Naam gee eer, om u goedertierenheid, om u trou ontwil.

<span id="an_115:2">115:2</span> Waarom sou die heidene sê: Waar is dan
hulle God?

<span id="an_115:3">115:3</span> terwyl onse God tog in die hemel is; Hy
doen alles wat Hom behaag.

<span id="an_115:4">115:4</span> Hulle afgode is silwer en goud, 'n werk
van mensehande.

<span id="an_115:5">115:5</span> Hulle het 'n mond, maar praat nie;
hulle het oë, maar sien nie;

<span id="an_115:6">115:6</span> ore het hulle, maar hoor nie; hulle het
'n neus, maar ruik nie;

<span id="an_115:7">115:7</span> hande, maar hulle tas nie; voete, maar
hulle loop nie; hulle gee geen geluid deur hul keel nie.

<span id="an_115:8">115:8</span> Die wat hulle maak, sal net soos hulle
word- elkeen wat op hulle vertrou.

<span id="an_115:9">115:9</span> Israel, vertrou op die HERE: Hy is
hulle hulp en hulle skild!

<span id="an_115:10">115:10</span> Huis van Aäron, vertrou op die HERE:
Hy is hulle hulp en hulle skild!

<span id="an_115:11">115:11</span> Julle wat die HERE vrees, vertrou op
die HERE: Hy is hulle hulp en hulle skild.

<span id="an_115:12">115:12</span> Die HERE het aan ons gedink: Hy sal
seën, Hy sal die huis van Israel seën, Hy sal die huis van Aäron seën.

<span id="an_115:13">115:13</span> Hy sal diegene seën wat die HERE
vrees, die kleintjies saam met die grotes.

<span id="an_115:14">115:14</span> Die HERE sal julle vermenigvuldig,
julle en jul kinders.

<span id="an_115:15">115:15</span> Julle is geseënd deur die HERE wat
hemel en aarde gemaak het.

<span id="an_115:16">115:16</span> Die hemele is hemele vir die HERE,
maar die aarde het Hy aan die mensekinders gegee.

<span id="an_115:17">115:17</span> Die dode en almal wat na die stilte
neerdaal, sal die HERE nie loof nie;

<span id="an_115:18">115:18</span> maar óns sal die HERE prys, van nou
af tot in ewigheid. Halleluja!

<span id="an_116:1">116:1</span> Ek het lief, want die HERE hoor my
stem, my smekinge,

<span id="an_116:2">116:2</span> want Hy het sy oor tot my geneig;
daarom sal ek Hom in my dae aanroep.

<span id="an_116:3">116:3</span> Bande van die dood het my omring, en
angste van die doderyk het my getref; ek het benoudheid en kommer
gevind.

<span id="an_116:4">116:4</span> Maar ek het die Naam van die HERE
aangeroep: Ag, HERE, red my siel.

<span id="an_116:5">116:5</span> Die HERE is genadig en regverdig, en
onse God is 'n ontfermer.

<span id="an_116:6">116:6</span> Die HERE bewaar die eenvoudiges; ek het
swak geword, maar Hy het my gehelp.

<span id="an_116:7">116:7</span> My siel, keer terug tot jou rus; want
die HERE het goed aan jou gedoen.

<span id="an_116:8">116:8</span> Want U het my siel gered van die dood,
my oog van trane, my voet van struikeling.

<span id="an_116:9">116:9</span> Ek sal wandel voor die aangesig van die
HERE in die lande van die lewendes.

<span id="an_116:10">116:10</span> Ek het geglo toe ek gespreek het: Ek
is diep neergebuig.

<span id="an_116:11">116:11</span> Ék het in my angs gesê: Alle mense is
leuenaars.

<span id="an_116:12">116:12</span> Wat sal ek die HERE vergeld vir al sy
weldade aan my?

<span id="an_116:13">116:13</span> Ek sal die beker van verlossinge
opneem en die Naam van die HERE aanroep.

<span id="an_116:14">116:14</span> My geloftes sal ek aan die HERE
betaal in die teenwoordigheid van sy ganse volk.

<span id="an_116:15">116:15</span> Kosbaar is in die oë van die HERE die
dood van sy gunsgenote.

<span id="an_116:16">116:16</span> Ag, HERE, sekerlik, ek is u kneg, ek
is u kneg, die seun van u diensmaagd; U het my bande losgemaak.

<span id="an_116:17">116:17</span> Ek sal U 'n offer van danksegging
bring en die Naam van die HERE aanroep.

<span id="an_116:18">116:18</span> Ek sal my geloftes aan die HERE
betaal in die teenwoordigheid van sy ganse volk,

<span id="an_116:19">116:19</span> in die voorhowe van die huis van die
HERE, binne-in jou, o Jerusalem! Halleluja!

<span id="an_117:1">117:1</span> Loof die HERE, alle nasies! Prys Hom,
alle volke!

<span id="an_117:2">117:2</span> Want sy goedertierenheid is geweldig
oor ons, en die trou van die HERE is tot in ewigheid. Halleluja!

<span id="an_118:1">118:1</span> Loof die HERE, want Hy is goed, want sy
goedertierenheid is tot in ewigheid!

<span id="an_118:2">118:2</span> Laat Israel dan sê dat sy
goedertierenheid tot in ewigheid is!

<span id="an_118:3">118:3</span> Laat die huis van Aäron dan sê dat sy
goedertierenheid tot in ewigheid is!

<span id="an_118:4">118:4</span> Laat die wat die HERE vrees, dan sê dat
sy goedertierenheid tot in ewigheid is!

<span id="an_118:5">118:5</span> Uit die benoudheid het ek die HERE
aangeroep; die HERE het my verhoor in die ruimte.

<span id="an_118:6">118:6</span> Die HERE is vír my; ek sal nie vrees
nie: wat kan 'n mens my doen?

<span id="an_118:7">118:7</span> Die HERE is vír my as my helper; so sal
ék dan neersien op die wat my haat.

<span id="an_118:8">118:8</span> Dit is beter om by die HERE te skuil as
om op mense te vertrou.

<span id="an_118:9">118:9</span> Dit is beter om by die HERE te skuil as
om op edeles te vertrou.

<span id="an_118:10">118:10</span> Al die heidene het my omsingel; dit
is in die Naam van die HERE dat ek hulle stukkend gekap het.

<span id="an_118:11">118:11</span> Hulle het my omsingel, ja, hulle het
my omsingel; dit is in die Naam van die HERE dat ek hulle stukkend gekap
het.

<span id="an_118:12">118:12</span> Hulle het my omsingel soos bye- hulle
is uitgeblus soos 'n doringtakvuur; dit is in die Naam van die HERE dat
ek hulle stukkend gekap het.

<span id="an_118:13">118:13</span> Jy het my hard gestamp om my te laat
val, maar die HERE het my gehelp.

<span id="an_118:14">118:14</span> Die HERE is my sterkte en psalm, en
Hy het my tot heil geword.

<span id="an_118:15">118:15</span> 'n Stem van gejubel en van heil is in
die tente van die regverdiges: die regterhand van die HERE doen kragtige
dade.

<span id="an_118:16">118:16</span> Die regterhand van die HERE verhef;
die regterhand van die HERE doen kragtige dade.

<span id="an_118:17">118:17</span> Ek sal nie sterwe nie, maar lewe en
die werke van die HERE vertel.

<span id="an_118:18">118:18</span> Die HERE het my hard gekasty, maar my
aan die dood nie oorgegee nie.

<span id="an_118:19">118:19</span> Maak oop vir my die poorte van die
geregtigheid; ek wil daardeur ingaan, ek wil die HERE loof.

<span id="an_118:20">118:20</span> Dit is die poort van die HERE;
regverdiges mag daardeur ingaan.

<span id="an_118:21">118:21</span> Ek wil U loof, omdat U my verhoor het
en my tot heil geword het.

<span id="an_118:22">118:22</span> Die steen wat die bouers verwerp het,
het 'n hoeksteen geword.

<span id="an_118:23">118:23</span> Dit het van die HERE gekom; dit is
wonderbaar in ons oë.

<span id="an_118:24">118:24</span> Dit is die dag wat die HERE gemaak
het; laat ons daaroor juig en bly wees.

<span id="an_118:25">118:25</span> Ag, HERE, gee tog heil; ag, HERE, gee
tog voorspoed!

<span id="an_118:26">118:26</span> Geseënd is hy wat kom in die Naam van
die HERE! Ons seën julle uit die huis van die HERE.

<span id="an_118:27">118:27</span> Die HERE is God, en Hy het vir ons
lig gegee. Bind die feesoffer met toue, tot by die horings van die
altaar.

<span id="an_118:28">118:28</span> U is my God, en ek wil U loof; o my
God, ek wil U verhoog.

<span id="an_118:29">118:29</span> Loof die HERE, want Hy is goed, want
sy goedertierenheid is tot in ewigheid!

<span id="an_119:1">119:1</span> Alef. Welgeluksalig is die opregtes van
weg, wat in die wet van die HERE wandel.

<span id="an_119:2">119:2</span> Welgeluksalig is die wat sy getuienisse
bewaar, Hom van ganser harte soek;

<span id="an_119:3">119:3</span> ook geen ongeregtigheid doen nie, maar
in sy weë wandel.

<span id="an_119:4">119:4</span> U het u bevele gegee om dit trou te
onderhou.

<span id="an_119:5">119:5</span> Ag, was my weë maar vas om u insettinge
te onderhou!

<span id="an_119:6">119:6</span> Dan sal ek nie beskaamd staan as ek op
al u gebooie let nie.

<span id="an_119:7">119:7</span> Ek sal U loof in opregtheid van hart as
ek u regverdige verordeninge leer.

<span id="an_119:8">119:8</span> Ek sal u insettinge onderhou; verlaat
my nie geheel en al nie.

<span id="an_119:9">119:9</span> Bet. Waarmee sal die jongeling sy pad
suiwer hou? Deur dit te hou na u woord.

<span id="an_119:10">119:10</span> Ek soek U met my hele hart; laat my
nie afdwaal van u gebooie nie.

<span id="an_119:11">119:11</span> Ek het u woord in my hart gebêre, dat
ek teen U nie sal sondig nie.

<span id="an_119:12">119:12</span> Lofwaardig is U, o HERE! Leer my u
insettinge!

<span id="an_119:13">119:13</span> Ek het met my lippe vertel al die
verordeninge van u mond.

<span id="an_119:14">119:14</span> Ek is vrolik in die weg van u
getuienisse soos oor allerhande rykdom.

<span id="an_119:15">119:15</span> Ek wil u bevele oordink en op u paaie
let.

<span id="an_119:16">119:16</span> Ek sal my verlustig in u insettinge,
u woord sal ek nie vergeet nie.

<span id="an_119:17">119:17</span> Gimel. Doen goed aan u kneg, sodat ek
kan lewe; dan wil ek u woord bewaar.

<span id="an_119:18">119:18</span> Open my oë, dat ek kan sien die
wonders uit u wet.

<span id="an_119:19">119:19</span> Ek is 'n vreemdeling op die aarde;
verberg u gebooie nie vir my nie.

<span id="an_119:20">119:20</span> My siel vergaan van verlange na u
verordeninge altyddeur.

<span id="an_119:21">119:21</span> U dreig die vermeteles as gevloektes
wat van u gebooie afdwaal.

<span id="an_119:22">119:22</span> Wentel smaad en veragting van my af,
want u getuienisse het ek bewaar.

<span id="an_119:23">119:23</span> Al sit vorste en beraadslaag teen my-
u kneg oordink u insettinge.

<span id="an_119:24">119:24</span> Ja, u getuienisse is my verlustiging,
my raadsmanne.

<span id="an_119:25">119:25</span> Dalet. My siel kleef aan die stof;
maak my lewend na u woord.

<span id="an_119:26">119:26</span> My weë het ek vertel, en U het my
verhoor; leer my u insettinge!

<span id="an_119:27">119:27</span> Laat my die weg van u bevele
verstaan, dat ek u wonders kan oordink.

<span id="an_119:28">119:28</span> My siel drup weg van kommer; rig my
op na u woord.

<span id="an_119:29">119:29</span> Verwyder van my die weg van leuens,
en verleen my genadiglik u wet.

<span id="an_119:30">119:30</span> Ek het die weg van waarheid verkies;
u verordeninge het ek voor my gestel.

<span id="an_119:31">119:31</span> Ek kleef u getuienisse aan; o HERE,
maak my nie beskaamd nie!

<span id="an_119:32">119:32</span> Ek sal op die weg van u gebooie
wandel, want U verruim my hart.

<span id="an_119:33">119:33</span> He. HERE, leer my die weg van u
insettinge, sodat ek dit tot die einde toe kan bewaar.

<span id="an_119:34">119:34</span> Gee my verstand, dat ek u wet kan
bewaar, ja, dit kan onderhou van ganser harte.

<span id="an_119:35">119:35</span> Laat my wandel op die pad van u
gebooie, want daarin het ek 'n behae.

<span id="an_119:36">119:36</span> Neig my hart tot u getuienisse en nie
tot winsbejag nie.

<span id="an_119:37">119:37</span> Wend my oë af, dat hulle geen
nietigheid sien nie; maak my lewend in u weë.

<span id="an_119:38">119:38</span> Vervul aan u kneg u belofte wat pas
by u vrees.

<span id="an_119:39">119:39</span> Wend my smaadheid af wat ek vrees,
want u verordeninge is goed.

<span id="an_119:40">119:40</span> Gewis, ek het 'n begeerte tot u
bevele; maak my lewend deur u geregtigheid.

<span id="an_119:41">119:41</span> Wau. En laat u goedertierenhede oor
my kom, o HERE, u heil volgens u belofte,

<span id="an_119:42">119:42</span> sodat ek my smader iets kan antwoord,
want ek vertrou op u woord.

<span id="an_119:43">119:43</span> En onttrek die woord van waarheid nie
geheel en al aan my mond nie, want op u verordeninge wag ek.

<span id="an_119:44">119:44</span> Dan wil ek u wet altyddeur onderhou,
vir ewig en altyd,

<span id="an_119:45">119:45</span> en in die ruimte wandel, want ek soek
u bevele.

<span id="an_119:46">119:46</span> Ook wil ek voor konings van u
getuienisse spreek en my nie skaam nie.

<span id="an_119:47">119:47</span> En ek wil my verlustig in u gebooie
wat ek liefhet,

<span id="an_119:48">119:48</span> en my hande ophef na u gebooie wat ek
liefhet, en u insettinge oordink.

<span id="an_119:49">119:49</span> Sajin. Gedenk die woord aan u kneg,
omdat U my laat hoop het.

<span id="an_119:50">119:50</span> Dit is my troos in my ellende, dat u
belofte my lewend maak.

<span id="an_119:51">119:51</span> Vermeteles het baie met my gespot;
van u wet het ek nie afgewyk nie.

<span id="an_119:52">119:52</span> Ek het gedink, o HERE, aan u oordele
van ouds, en ek het my getroos.

<span id="an_119:53">119:53</span> Toorngloed het my aangegryp vanweë
die goddelose wat u wet verlaat.

<span id="an_119:54">119:54</span> U insettinge was gesange vir my in
die huis van my vreemdelingskap.

<span id="an_119:55">119:55</span> HERE, in die nag het ek gedink aan u
Naam, en ek het u wet onderhou.

<span id="an_119:56">119:56</span> Dit het my deel geword, omdat ek u
bevele bewaar het.

<span id="an_119:57">119:57</span> Get. Die HERE is my deel; ek het gesê
dat ek u woorde sal bewaar.

<span id="an_119:58">119:58</span> Ek het U van ganser harte om genade
gesmeek; wees my genadig volgens u belofte.

<span id="an_119:59">119:59</span> Ek het my weë oordink en my voete
laat teruggaan na u getuienisse.

<span id="an_119:60">119:60</span> Ek het my gehaas, en nie getalm nie,
om u gebooie te onderhou.

<span id="an_119:61">119:61</span> Die strikke van die goddelose het my
omring; u wet het ek nie vergeet nie.

<span id="an_119:62">119:62</span> Middernag staan ek op om U te loof
vir u regverdige verordeninge.

<span id="an_119:63">119:63</span> Ek is 'n metgesel van almal wat U
vrees, en van die wat u bevele onderhou.

<span id="an_119:64">119:64</span> HERE, die aarde is vol van u
goedertierenheid; leer my u insettinge.

<span id="an_119:65">119:65</span> Tet. U het goed gedoen aan u kneg,
HERE, na u woord.

<span id="an_119:66">119:66</span> Leer my 'n goeie insig en kennis,
want ek glo aan u gebooie.

<span id="an_119:67">119:67</span> Voordat ek verdruk was, het ek
gedwaal; maar nou onderhou ek u woord.

<span id="an_119:68">119:68</span> U is goed en doen goed; leer my u
insettinge.

<span id="an_119:69">119:69</span> Vermeteles het my leuens toegedig;
maar ék bewaar van ganser harte u bevele.

<span id="an_119:70">119:70</span> Hulle hart is ongevoelig soos vet;
maar ék verlustig my in u wet.

<span id="an_119:71">119:71</span> Dit is goed vir my dat ek verdruk
was, sodat ek u insettinge sou leer.

<span id="an_119:72">119:72</span> Die wet van u mond is vir my beter as
duisende stukke goud en silwer.

<span id="an_119:73">119:73</span> Jod. U hande het my gemaak en my
toeberei; maak my verstandig, dat ek u gebooie kan leer.

<span id="an_119:74">119:74</span> Die wat U vrees, sien my, en hulle is
bly; want op u woord wag ek.

<span id="an_119:75">119:75</span> Ek weet, HERE, dat u oordele
regverdig is en dat U my uit getrouheid verdruk het.

<span id="an_119:76">119:76</span> Laat tog u goedertierenheid wees om
my te troos volgens u belofte aan u kneg.

<span id="an_119:77">119:77</span> Laat u barmhartighede oor my kom, dat
ek kan lewe; want u wet is my verlustiging.

<span id="an_119:78">119:78</span> Laat die vermeteles beskaamd staan,
omdat hulle sonder oorsaak my onregverdig behandel het; maar ék oordink
u bevele.

<span id="an_119:79">119:79</span> Laat die wat U vrees, na my
terugkeer, en die wat u getuienisse ken.

<span id="an_119:80">119:80</span> Laat my hart opreg wees in u
insettinge, sodat ek nie beskaamd hoef te staan nie.

<span id="an_119:81">119:81</span> Kaf. My siel smag na u heil; op u
woord wag ek.

<span id="an_119:82">119:82</span> My oë smag na u belofte en sê:
Wanneer sal U my vertroos?

<span id="an_119:83">119:83</span> Want ek het geword soos 'n leersak in
die rook; u insettinge het ek nie vergeet nie.

<span id="an_119:84">119:84</span> Hoeveel sal die dae van u kneg wees?
Wanneer sal U gerig oefen onder my vervolgers?

<span id="an_119:85">119:85</span> Vermeteles het vir my kuile gegrawe,
hulle wat nie lewe na u wet nie.

<span id="an_119:86">119:86</span> Al u gebooie is waarheid; hulle
vervolg my sonder oorsaak; help my!

<span id="an_119:87">119:87</span> Hulle het my amper vernietig op die
aarde; maar ék het u bevele nie verlaat nie.

<span id="an_119:88">119:88</span> Maak my lewend na u goedertierenheid,
dat ek die getuienis van u mond kan onderhou.

<span id="an_119:89">119:89</span> Lamed. Vir ewig, o HERE, staan u
woord vas in die hemele.

<span id="an_119:90">119:90</span> U trou is van geslag tot geslag; U
het die aarde bevestig, en dit bly staan.

<span id="an_119:91">119:91</span> Volgens u verordeninge bly hulle
vandag nog staan, want alle dinge is u knegte.

<span id="an_119:92">119:92</span> As u wet nie my verlustiging was nie,
dan het ek omgekom in my ellende.

<span id="an_119:93">119:93</span> Ek sal u bevele tot in ewigheid nie
vergeet nie, want deur hulle het U my lewend gemaak.

<span id="an_119:94">119:94</span> Aan U behoort ek: verlos my, want ek
soek u bevele.

<span id="an_119:95">119:95</span> Die goddelose lê en wag op my, om my
om te bring; ek gee ag op u getuienisse.

<span id="an_119:96">119:96</span> Aan alle volmaaktheid het ek 'n einde
gesien, maar u gebod is baie wyd.

<span id="an_119:97">119:97</span> Mem. Hoe lief het ek u wet; dit is my
bepeinsing die hele dag.

<span id="an_119:98">119:98</span> U gebooie maak my wyser as my vyande,
want hulle is myne vir ewig.

<span id="an_119:99">119:99</span> Ek is verstandiger as al my
leermeesters, want u getuienisse is my bepeinsing.

<span id="an_119:100">119:100</span> Ek het meer verstand as die ou
mense, want ek bewaar u bevele.

<span id="an_119:101">119:101</span> Ek het my voete teruggehou van elke
verkeerde pad, dat ek u woord kan bewaar.

<span id="an_119:102">119:102</span> Ek het van u verordeninge nie
afgewyk nie, want U het my geleer.

<span id="an_119:103">119:103</span> Hoe soet is u beloftes vir my
verhemelte, meer as heuning vir my mond.

<span id="an_119:104">119:104</span> Uit u bevele kry ek verstand;
daarom haat ek elke leuenpad.

<span id="an_119:105">119:105</span> Noen. U woord is 'n lamp vir my
voet en 'n lig vir my pad.

<span id="an_119:106">119:106</span> Ek het gesweer, en dit gehou, om u
regverdige verordeninge te onderhou.

<span id="an_119:107">119:107</span> Ek is baie diep neergedruk; HERE,
maak my lewend na u woord!

<span id="an_119:108">119:108</span> Laat tog die vrywillige offerandes
van my mond U behaag, o HERE, en leer my u verordeninge.

<span id="an_119:109">119:109</span> My lewe is altyddeur in my hand;
nogtans vergeet ek u wet nie.

<span id="an_119:110">119:110</span> Die goddelose het vir my 'n vangnet
gespan; nogtans het ek van u bevele nie afgedwaal nie.

<span id="an_119:111">119:111</span> Ek het u getuienisse vir ewig as
erfdeel ontvang, want hulle is die vreugde van my hart.

<span id="an_119:112">119:112</span> Ek het my hart geneig, om u
insettinge te betrag, vir ewig, tot die einde toe.

<span id="an_119:113">119:113</span> Samek. Twyfelaars haat ek, maar u
wet het ek lief.

<span id="an_119:114">119:114</span> U is my skuilplek en my skild; op u
woord wag ek.

<span id="an_119:115">119:115</span> Gaan weg van my, kwaaddoeners, dat
ek die gebooie van my God kan bewaar!

<span id="an_119:116">119:116</span> Ondersteun my volgens u belofte,
dat ek kan lewe; en maak my nie beskaamd vanweë my hoop nie.

<span id="an_119:117">119:117</span> Steun my, dat ek verlos word; dan
sal ek altyddeur op u insettinge let.

<span id="an_119:118">119:118</span> U verag almal wat van u insettinge
afdwaal, want hulle bedrieëry is leuens.

<span id="an_119:119">119:119</span> U ruim al die goddelose van die
aarde weg soos skuim; daarom het ek u getuienisse lief.

<span id="an_119:120">119:120</span> My vlees sidder van skrik vir U, en
ek vrees vir u oordele.

<span id="an_119:121">119:121</span> Ajin. Ek het reg en geregtigheid
gedoen: gee my nie oor aan my verdrukkers nie.

<span id="an_119:122">119:122</span> Wees borg vir u kneg ten goede;
laat vermeteles my nie verdruk nie.

<span id="an_119:123">119:123</span> My oë smag na u heil en na die
belofte van u geregtigheid.

<span id="an_119:124">119:124</span> Handel met u kneg na u
goedertierenheid, en leer my u insettinge.

<span id="an_119:125">119:125</span> Ek is u kneg; maak my verstandig,
dat ek u getuienisse kan ken.

<span id="an_119:126">119:126</span> Dit is tyd vir die HERE om te
handel: hulle het u wet verbreek.

<span id="an_119:127">119:127</span> Daarom het ek u gebooie lief, meer
as goud, ja, as baie fyn goud.

<span id="an_119:128">119:128</span> Daarom hou ek al die bevele
aangaande alles vir reg; elke leuenpad haat ek.

<span id="an_119:129">119:129</span> Pe. U getuienisse is wonderbaar;
daarom bewaar my siel hulle.

<span id="an_119:130">119:130</span> Die opening van u woorde gee lig;
dit maak die eenvoudiges verstandig.

<span id="an_119:131">119:131</span> Ek maak my mond wyd oop en hyg,
want na u gebooie verlang ek.

<span id="an_119:132">119:132</span> Wend U tot my en wees my genadig
volgens die reg van die wat u Naam liefhet.

<span id="an_119:133">119:133</span> Maak my voetstappe vas in u woord,
en laat geen ongeregtigheid oor my heers nie.

<span id="an_119:134">119:134</span> Verlos my van die mens se
verdrukking, sodat ek u bevele kan onderhou.

<span id="an_119:135">119:135</span> Laat u aangesig skyn oor u kneg, en
leer my u insettinge.

<span id="an_119:136">119:136</span> My oë loop af in strome van water,
omdat hulle u wet nie onderhou nie.

<span id="an_119:137">119:137</span> Sade. HERE, U is regverdig, en reg
is u verordeninge.

<span id="an_119:138">119:138</span> In geregtigheid het U u getuienisse
beveel en in louter trou.

<span id="an_119:139">119:139</span> My ywer verteer my, omdat my
teëstanders u woorde vergeet het.

<span id="an_119:140">119:140</span> U woord is deur en deur gelouter,
en u kneg het dit lief.

<span id="an_119:141">119:141</span> Ek is klein en verag, maar u bevele
vergeet ek nie.

<span id="an_119:142">119:142</span> U geregtigheid is geregtigheid tot
in ewigheid, en u wet is waarheid.

<span id="an_119:143">119:143</span> Benoudheid en angs het my getref,
maar u gebooie is my verlustiging.

<span id="an_119:144">119:144</span> U getuienisse is geregtigheid tot
in ewigheid; maak my verstandig, dat ek kan lewe.

<span id="an_119:145">119:145</span> Kof. Ek het geroep van ganser
harte; verhoor my, o HERE! Ek wil u insettinge bewaar.

<span id="an_119:146">119:146</span> Ek het U aangeroep; verlos my, dat
ek u getuienisse kan onderhou.

<span id="an_119:147">119:147</span> Voor die môreskemering roep ek om
hulp; op u woord wag ek.

<span id="an_119:148">119:148</span> My oë is die nagwake voor om u
woord te oordink.

<span id="an_119:149">119:149</span> Hoor my stem na u goedertierenheid;
o HERE, maak my lewend volgens u verordeninge.

<span id="an_119:150">119:150</span> Hulle kom nader wat skandelike dade
najaag, hulle wat ver van u wet af is.

<span id="an_119:151">119:151</span> U, o HERE, is naby, en al u gebooie
is waarheid.

<span id="an_119:152">119:152</span> Lankal het ek geweet uit u
getuienisse dat U hulle vir ewig gegrond het.

<span id="an_119:153">119:153</span> Resj. Sien my ellende aan en red
my, want u wet vergeet ek nie.

<span id="an_119:154">119:154</span> Verdedig my regsaak en verlos my;
maak my lewend volgens u belofte.

<span id="an_119:155">119:155</span> Die heil is ver van die goddelose,
want hulle soek u insettinge nie.

<span id="an_119:156">119:156</span> HERE, u barmhartighede is
menigvuldig; maak my lewend volgens u verordeninge.

<span id="an_119:157">119:157</span> My vervolgers en my teëstanders is
talryk; van u getuienisse wyk ek nie af nie.

<span id="an_119:158">119:158</span> Ek het diegene gesien wat troueloos
handel, en dit het my gewalg dat hulle u woord nie onderhou nie.

<span id="an_119:159">119:159</span> Aanskou dat ek u bevele liefhet; o
HERE, maak my lewend na u goedertierenheid.

<span id="an_119:160">119:160</span> Die hele inhoud van u woord is
waarheid, en al u regverdige verordeninge is tot in ewigheid.

<span id="an_119:161">119:161</span> Sin, Sjin. Vorste het my sonder
oorsaak vervolg, maar my hart vrees vir u woord.

<span id="an_119:162">119:162</span> Ek is vrolik oor u belofte soos een
wat 'n groot buit vind.

<span id="an_119:163">119:163</span> Leuens haat ek en het daar 'n afsku
van; u wet het ek lief.

<span id="an_119:164">119:164</span> Ek loof u sewe maal elke dag oor u
regverdige verordeninge.

<span id="an_119:165">119:165</span> Die wat u wet liefhet, het groot
vrede, en vir hulle is daar geen struikelblok nie.

<span id="an_119:166">119:166</span> o HERE, ek hoop op u heil, en ek
hou u gebooie.

<span id="an_119:167">119:167</span> My siel onderhou u getuienisse, en
ek het hulle baie lief.

<span id="an_119:168">119:168</span> Ek onderhou u bevele en u
getuienisse, want al my weë is voor U.

<span id="an_119:169">119:169</span> Tau. o HERE, laat my smeking nader
kom voor u aangesig; maak my verstandig volgens u woord.

<span id="an_119:170">119:170</span> Laat my smeking voor u aangesig
kom; red my volgens u belofte.

<span id="an_119:171">119:171</span> My lippe sal lofsange laat
uitstroom, want U leer my u insettinge.

<span id="an_119:172">119:172</span> My tong sal u woord besing, want al
u gebooie is geregtigheid.

<span id="an_119:173">119:173</span> Laat u hand my tot hulp wees, want
ek het u bevele verkies.

<span id="an_119:174">119:174</span> o HERE, ek verlang na u heil, en u
wet is my verlustiging.

<span id="an_119:175">119:175</span> Laat my siel lewe, dat dit U kan
loof; en laat u gerigte my help.

<span id="an_119:176">119:176</span> Ek het gedwaal soos 'n verlore
skaap; soek u kneg, want u gebooie vergeet ek nie.

<span id="an_120:1">120:1</span> 'n Bedevaartslied. Ek roep die HERE aan
in my benoudheid, en Hy verhoor my.

<span id="an_120:2">120:2</span> o HERE, red my siel van die valse
lippe, van die bedrieglike tong!

<span id="an_120:3">120:3</span> Wat sal Hy jou gee of wat vir jou
daaraan toevoeg, o bedrieglike tong?

<span id="an_120:4">120:4</span> Skerp pyle van 'n held saam met
gloeiende kole van besembosse.

<span id="an_120:5">120:5</span> Wee my dat ek as vreemdeling vertoef in
Meseg, dat ek by die tente van Kedar woon!

<span id="an_120:6">120:6</span> Te lank al woon my siel by die wat die
vrede haat.

<span id="an_120:7">120:7</span> Ek is vredeliewend; maar as ek spreek,
is hulle op oorlog uit.

<span id="an_121:1">121:1</span> 'n Bedevaartslied. Ek slaan my oë op na
die berge: waar sal my hulp vandaan kom?

<span id="an_121:2">121:2</span> My hulp is van die HERE wat hemel en
aarde gemaak het.

<span id="an_121:3">121:3</span> Hy kan jou voet nie laat wankel nie;
jou Bewaarder kan nie sluimer nie.

<span id="an_121:4">121:4</span> Kyk, die Bewaarder van Israel sluimer
of slaap nie.

<span id="an_121:5">121:5</span> Die HERE is jou Bewaarder; die HERE is
jou skaduwee aan jou regterhand.

<span id="an_121:6">121:6</span> Die son sal jou bedags nie steek nie,
die maan ook nie by nag nie.

<span id="an_121:7">121:7</span> Die HERE sal jou bewaar vir elke
onheil; jou siel sal Hy bewaar.

<span id="an_121:8">121:8</span> Die HERE sal jou uitgang en jou ingang
bewaar, van nou af tot in ewigheid.

<span id="an_122:1">122:1</span> 'n Bedevaartslied. Van Dawid. Ek was
bly toe hulle vir my gesê het: Laat ons na die huis van die HERE gaan!

<span id="an_122:2">122:2</span> Ons voete staan in jou poorte, o
Jerusalem!

<span id="an_122:3">122:3</span> Jerusalem wat gebou is soos 'n stad wat
goed saamgevoeg is,

<span id="an_122:4">122:4</span> waarheen die stamme optrek, die stamme
van die HERE- 'n voorskrif vir Israel! - om die Naam van die HERE te
loof.

<span id="an_122:5">122:5</span> Want daar staan die stoele vir die
gereg, die stoele van die huis van Dawid.

<span id="an_122:6">122:6</span> Bid om die vrede van Jerusalem; mag
hulle wat jou liefhet, rustig lewe!

<span id="an_122:7">122:7</span> Mag daar vrede wees in jou skanse, rus
in jou paleise!

<span id="an_122:8">122:8</span> Ter wille van my broers en my vriende
wil ek spreek: Vrede in jou!

<span id="an_122:9">122:9</span> Ter wille van die huis van die HERE
onse God wil ek die goeie vir jou soek.

<span id="an_123:1">123:1</span> 'n Bedevaartslied. Ek slaan my oë op
tot U wat in die hemel troon.

<span id="an_123:2">123:2</span> Kyk, soos die oë van die knegte is op
die hand van hulle heer, soos die oë van die diensmaagd is op die hand
van haar meesteres- so is ons oë op die HERE onse God, totdat Hy ons
genadig is.

<span id="an_123:3">123:3</span> Wees ons genadig, o HERE, wees ons
genadig, want meer as versadig is ons van veragting;

<span id="an_123:4">123:4</span> meer as versadig is ons siel van die
spot van die oormoediges, van die veragting van die trotsaards!

<span id="an_124:1">124:1</span> 'n Bedevaartslied. Van Dawid. As die
HERE nie vir ons was nie- laat Israel dit sê-

<span id="an_124:2">124:2</span> as die HERE nie vir ons was toe die
mense teen ons opgestaan het nie,

<span id="an_124:3">124:3</span> dan het hulle ons lewendig verslind toe
hulle toorn teen ons ontvlam het;

<span id="an_124:4">124:4</span> dan het die waters ons oorstroom, 'n
stroom het oor ons siel gegaan;

<span id="an_124:5">124:5</span> dan het die trotse waters oor ons siel
gegaan.

<span id="an_124:6">124:6</span> Geloofd sy die HERE wat ons aan hulle
tande nie as buit oorgegee het nie!

<span id="an_124:7">124:7</span> Ons siel het vrygeraak soos 'n voël uit
die vangnet van die voëlvangers; die vangnet is gebreek, en ons, ons het
vrygeraak.

<span id="an_124:8">124:8</span> Ons hulp is in die Naam van die HERE
wat hemel en aarde gemaak het.

<span id="an_125:1">125:1</span> 'n Bedevaartslied. Die wat op die HERE
vertrou, is soos die berg Sion wat nie wankel nie, maar bly tot in
ewigheid.

<span id="an_125:2">125:2</span> Rondom Jerusalem is berge; so is die
HERE rondom sy volk van nou af tot in ewigheid.

<span id="an_125:3">125:3</span> Want die septer van goddeloosheid sal
nie rus op die erfdeel van die regverdiges nie, sodat die regverdiges
hulle hande nie sal uitsteek na onreg nie.

<span id="an_125:4">125:4</span> HERE, doen goed aan die goeies en aan
die wat opreg is in hulle harte.

<span id="an_125:5">125:5</span> Maar die wat langs krom paaie wegdraai,
sal die HERE laat vergaan saam met die werkers van ongeregtigheid. Vrede
oor Israel!

<span id="an_126:1">126:1</span> 'n Bedevaartslied. Toe die HERE die lot
van Sion verander het, was ons soos die wat droom.

<span id="an_126:2">126:2</span> Toe is ons mond gevul met gelag en ons
tong met gejubel; toe het hulle onder die heidene gesê: Die HERE het
groot dinge aan hierdie mense gedoen.

<span id="an_126:3">126:3</span> Die HERE het groot dinge aan ons
gedoen: ons was bly!

<span id="an_126:4">126:4</span> o HERE, verander ons lot soos
waterstrome in die Suidland.

<span id="an_126:5">126:5</span> Die wat met trane saai, sal met gejubel
maai.

<span id="an_126:6">126:6</span> Hy loop aldeur en ween en dra die
saadkoring; hy sal sekerlik kom met gejubel en sy gerwe dra.

<span id="an_127:1">127:1</span> 'n Bedevaartslied. Van Salomo. As die
HERE die huis nie bou nie, tevergeefs werk die wat daaraan bou; as die
HERE die stad nie bewaar nie, tevergeefs waak die wagter.

<span id="an_127:2">127:2</span> Tevergeefs dat julle vroeg opstaan,
laat opbly, brood van smarte eet- net so goed gee Hy dit aan sy beminde
in die slaap!

<span id="an_127:3">127:3</span> Kyk, seuns is 'n erfdeel van die HERE;
die vrug van die moederskoot is 'n beloning.

<span id="an_127:4">127:4</span> Soos pyle in die hand van 'n held, so
is die seuns van die jeug.

<span id="an_127:5">127:5</span> Gelukkig is die man wat sy pylkoker
daarmee gevul het! Hulle sal nie beskaamd staan as hulle met die vyande
in die poort spreek nie.

<span id="an_128:1">128:1</span> 'n Bedevaartslied. Welgeluksalig is
elkeen wat die HERE vrees, wat in sy weë wandel!

<span id="an_128:2">128:2</span> Die opbrings van jou hande sal jy
sekerlik eet; gelukkig is jy, en dit gaan met jou goed!

<span id="an_128:3">128:3</span> Jou vrou is soos 'n vrugbare
wingerdstok binne-in jou huis; jou kinders soos olyfboompies rondom jou
tafel.

<span id="an_128:4">128:4</span> Kyk, so sal sekerlik geseën word die
man wat die HERE vrees.

<span id="an_128:5">128:5</span> Mag die HERE jou seën uit Sion, dat jy
die voorspoed van Jerusalem mag aanskou al die dae van jou lewe!

<span id="an_128:6">128:6</span> En dat jy jou kindskinders mag aanskou!
Vrede oor Israel!

<span id="an_129:1">129:1</span> 'n Bedevaartslied. Alreeds te veel het
hulle my as vyand behandel van my jeug af- laat Israel dit sê-

<span id="an_129:2">129:2</span> alreeds te veel het hulle my as vyand
behandel van my jeug af; tog het hulle my nie oorwin nie.

<span id="an_129:3">129:3</span> Ploeërs het op my rug geploeg; hulle
het hul vore lank getrek.

<span id="an_129:4">129:4</span> Die HERE is regverdig: Hy het die toue
van die goddelose afgekap.

<span id="an_129:5">129:5</span> Laat hulle beskaamd staan en
agteruitwyk, almal wat Sion haat.

<span id="an_129:6">129:6</span> Laat hulle word soos gras op die dakke
wat verdor voordat 'n mens dit uittrek,

<span id="an_129:7">129:7</span> waarmee die maaier sy hand en die
gerwebinder sy arm nie vul nie.

<span id="an_129:8">129:8</span> Sodat die wat verbygaan, nie sê nie:
Die seën van die HERE oor julle! Ons seën julle in die Naam van die
HERE.

<span id="an_130:1">130:1</span> 'n Bedevaartslied. Uit die dieptes roep
ek U aan, o HERE!

<span id="an_130:2">130:2</span> Here, hoor na my stem; laat u ore
luister na die stem van my smekinge.

<span id="an_130:3">130:3</span> As U, HERE, die ongeregtighede in
gedagtenis hou, Here, wie sal bestaan?

<span id="an_130:4">130:4</span> Maar by U is vergewing, dat U gevrees
mag word.

<span id="an_130:5">130:5</span> Ek wag op die HERE; my siel wag, en ek
hoop op sy woord.

<span id="an_130:6">130:6</span> My siel wag op die Here meer as wagters
op die môre, wagters op die môre.

<span id="an_130:7">130:7</span> Wag op die HERE, o Israel! want by die
HERE is die goedertierenheid, en by Hom is daar veel verlossing;

<span id="an_130:8">130:8</span> en Hy self sal Israel verlos van al sy
ongeregtighede.

<span id="an_131:1">131:1</span> 'n Bedevaartslied. Van Dawid. o HERE,
my hart is nie hoog en my oë nie trots nie; ook wandel ek nie in dinge
wat vir my te groot en te wonderbaar is nie.

<span id="an_131:2">131:2</span> Waarlik, ek het my siel tot bedaring
gebring en stilgemaak; soos 'n gespeende kind by sy moeder, soos 'n
gespeende kind is my siel in my.

<span id="an_131:3">131:3</span> Wag op die HERE, o Israel, van nou af
tot in ewigheid!

<span id="an_132:1">132:1</span> 'n Bedevaartslied. o HERE, dink aan
Dawid, aan al sy moeite;

<span id="an_132:2">132:2</span> dat hy aan die HERE gesweer het,
hierdie gelofte gedoen het aan die Magtige van Jakob:

<span id="an_132:3">132:3</span> Sekerlik sal ek nie ingaan in die tent
van my woning of klim op die bed wat vir my gesprei is nie;

<span id="an_132:4">132:4</span> sekerlik sal ek my oë geen slaap gun,
aan my ooglede geen sluimering nie,

<span id="an_132:5">132:5</span> totdat ek 'n plek vind vir die HERE, 'n
woning vir die Magtige van Jakob!

<span id="an_132:6">132:6</span> Kyk, ons het daarvan gehoor in Éfrata;
ons het dit gevind in die velde van Jaär.

<span id="an_132:7">132:7</span> Laat ons na sy woning gaan, ons
neerbuig voor die voetbank van sy voete.

<span id="an_132:8">132:8</span> Staan op na u rusplek, HERE, U en die
ark van u sterkte!

<span id="an_132:9">132:9</span> Laat u priesters bekleed wees met
geregtigheid, en laat u gunsgenote jubel.

<span id="an_132:10">132:10</span> Wys u gesalfde nie af nie, ter wille
van Dawid, u kneg.

<span id="an_132:11">132:11</span> Die HERE het aan Dawid gesweer in
waarheid (Hy sal daarvan nie terugkom nie): Van die vrug van jou liggaam
sal Ek laat sit op jou troon.

<span id="an_132:12">132:12</span> As jou seuns my verbond hou en my
getuienisse wat Ek hulle leer, dan sal húlle seuns ook vir ewig op jou
troon sit.

<span id="an_132:13">132:13</span> Want die HERE het Sion uitgekies, Hy
het dit as woonplek vir Hom begeer en gesê:

<span id="an_132:14">132:14</span> Dit is my rusplek vir ewig; hier wil
Ek woon, want Ek het dit begeer.

<span id="an_132:15">132:15</span> Sy voedsel sal Ek ryklik seën, sy
behoeftiges versadig met brood;

<span id="an_132:16">132:16</span> en sy priesters sal Ek met heil
beklee, en sy gunsgenote sal vrolik jubel.

<span id="an_132:17">132:17</span> Daar sal Ek vir Dawid 'n horing laat
uitspruit; Ek het vir my gesalfde 'n lamp toeberei.

<span id="an_132:18">132:18</span> Ek sal sy vyande met skaamte beklee,
maar op hom sal sy kroon skitter.

<span id="an_133:1">133:1</span> 'n Bedevaartslied. Van Dawid. Kyk, hoe
goed en hoe lieflik is dit dat broers ook saamwoon!

<span id="an_133:2">133:2</span> Dit is soos die kosbare olie op die
hoof, wat afloop op die baard, die baard van Aäron, wat afloop op die
soom van sy klere.

<span id="an_133:3">133:3</span> Dit is soos die dou van Hermon wat
neerdaal op die berge van Sion; want daar gebied die HERE die seën, die
lewe tot in ewigheid!

<span id="an_134:1">134:1</span> 'n Bedevaartslied. Kom, loof die HERE,
o alle knegte van die HERE wat snags in die huis van die HERE staan!

<span id="an_134:2">134:2</span> Hef julle hande op na die heiligdom, en
loof die HERE!

<span id="an_134:3">134:3</span> Mag die HERE jou seën uit Sion, Hy wat
hemel en aarde gemaak het!

<span id="an_135:1">135:1</span> Halleluja! Prys die Naam van die HERE!
Prys, o knegte van die HERE,

<span id="an_135:2">135:2</span> wat staan in die huis van die HERE, in
die voorhowe van die huis van onse God!

<span id="an_135:3">135:3</span> Loof die HERE, want die HERE is goed;
psalmsing tot eer van sy Naam, want dié is lieflik!

<span id="an_135:4">135:4</span> Want die HERE het Jakob vir Hom
uitverkies, Israel as sy eiendom.

<span id="an_135:5">135:5</span> Waarlik, ék weet dat die HERE groot en
onse Here bo alle gode is.

<span id="an_135:6">135:6</span> Alles wat die HERE behaag, doen Hy, in
die hemel en op die aarde, in die seë en al die dieptes.

<span id="an_135:7">135:7</span> Hy wat die dampe laat opgaan van die
einde van die aarde af, bliksemstrale by die reën maak, die wind uit sy
skatkamers laat uitgaan;

<span id="an_135:8">135:8</span> wat die eersgeborenes van Egipte getref
het, van mense sowel as van vee;

<span id="an_135:9">135:9</span> wat tekens en wonders gestuur het
binne-in jou, o Egipte, teen Farao en teen al sy knegte;

<span id="an_135:10">135:10</span> wat baie nasies verslaan het en
magtige konings gedood het:

<span id="an_135:11">135:11</span> Sihon, die koning van die Amoriete,
en Og, die koning van Basan, en al die koninkryke van Kanaän,

<span id="an_135:12">135:12</span> en hulle land as erfdeel gegee het,
as erfdeel aan Israel, sy volk.

<span id="an_135:13">135:13</span> o HERE, u Naam is tot in ewigheid, u
gedenknaam, HERE, van geslag tot geslag!

<span id="an_135:14">135:14</span> Want die HERE sal aan sy volk reg
doen en medelyde hê met sy knegte.

<span id="an_135:15">135:15</span> Die afgode van die heidene is silwer
en goud, 'n werk van mensehande.

<span id="an_135:16">135:16</span> Hulle het 'n mond, maar praat nie;
hulle het oë, maar sien nie;

<span id="an_135:17">135:17</span> ore het hulle, maar hoor nie; ook is
daar geen asem in hulle mond nie.

<span id="an_135:18">135:18</span> Die wat hulle maak, sal net soos
hulle word- elkeen wat op hulle vertrou.

<span id="an_135:19">135:19</span> Huis van Israel, loof die HERE! Huis
van Aäron, loof die HERE!

<span id="an_135:20">135:20</span> Huis van Levi, loof die HERE! Julle
wat die HERE vrees, loof die HERE!

<span id="an_135:21">135:21</span> Geloofd sy die HERE uit Sion, Hy wat
in Jerusalem woon! Halleluja!

<span id="an_136:1">136:1</span> Loof die HERE, want Hy is goed, want sy
goedertierenheid is tot in ewigheid.

<span id="an_136:2">136:2</span> Loof die God van die gode, want sy
goedertierenheid is tot in ewigheid.

<span id="an_136:3">136:3</span> Loof die Here der here, want sy
goedertierenheid is tot in ewigheid-

<span id="an_136:4">136:4</span> Hy wat alleen groot wonders doen, want
sy goedertierenheid is tot in ewigheid.

<span id="an_136:5">136:5</span> Wat die hemele met verstand gemaak het,
want sy goedertierenheid is tot in ewigheid.

<span id="an_136:6">136:6</span> Wat die aarde op die water uitgespan
het, want sy goedertierenheid is tot in ewigheid.

<span id="an_136:7">136:7</span> Wat die groot ligte gemaak het, want sy
goedertierenheid is tot in ewigheid.

<span id="an_136:8">136:8</span> Die son om te heers oor die dag, want
sy goedertierenheid is tot in ewigheid.

<span id="an_136:9">136:9</span> Die maan en sterre om te heers oor die
nag, want sy goedertierenheid is tot in ewigheid.

<span id="an_136:10">136:10</span> Wat die Egiptenaars getref het in
hulle eersgeborenes, want sy goedertierenheid is tot in ewigheid.

<span id="an_136:11">136:11</span> En Israel onder hulle uitgelei het,
want sy goedertierenheid is tot in ewigheid.

<span id="an_136:12">136:12</span> Met 'n sterk hand en met 'n
uitgestrekte arm, want sy goedertierenheid is tot in ewigheid.

<span id="an_136:13">136:13</span> Wat die Skelfsee in stukke gesny het,
want sy goedertierenheid is tot in ewigheid.

<span id="an_136:14">136:14</span> En Israel daar dwarsdeur laat gaan
het, want sy goedertierenheid is tot in ewigheid.

<span id="an_136:15">136:15</span> En Farao saam met sy leër in die
Skelfsee gestort het, want sy goedertierenheid is tot in ewigheid.

<span id="an_136:16">136:16</span> Wat sy volk deur die woestyn gelei
het, want sy goedertierenheid is tot in ewigheid.

<span id="an_136:17">136:17</span> Wat groot konings verslaan het, want
sy goedertierenheid is tot in ewigheid.

<span id="an_136:18">136:18</span> En geweldige konings gedood het, want
sy goedertierenheid is tot in ewigheid.

<span id="an_136:19">136:19</span> Sihon, die koning van die Amoriete,
want sy goedertierenheid is tot in ewigheid.

<span id="an_136:20">136:20</span> En Og, die koning van Basan, want sy
goedertierenheid is tot in ewigheid.

<span id="an_136:21">136:21</span> En hulle land as erfdeel gegee het,
want sy goedertierenheid is tot in ewigheid.

<span id="an_136:22">136:22</span> As erfdeel aan Israel, sy kneg, want
sy goedertierenheid is tot in ewigheid.

<span id="an_136:23">136:23</span> Wat in ons vernedering aan ons gedink
het, want sy goedertierenheid is tot in ewigheid.

<span id="an_136:24">136:24</span> En ons van ons teëstanders losgeruk
het, want sy goedertierenheid is tot in ewigheid.

<span id="an_136:25">136:25</span> Wat voedsel gee aan alle vlees, want
sy goedertierenheid is tot in ewigheid.

<span id="an_136:26">136:26</span> Loof die God van die hemel, want sy
goedertierenheid is tot in ewigheid.

<span id="an_137:1">137:1</span> By die riviere van Babel, daar het ons
gesit, ook geween as ons aan Sion dink.

<span id="an_137:2">137:2</span> Aan die wilgerbome wat daarin is, het
ons ons siters opgehang.

<span id="an_137:3">137:3</span> Want daar het hulle wat ons as
gevangenes weggevoer het, van ons die woorde van 'n lied gevra en hulle
wat ons verdruk het, vreugde, deur te sê: Sing vir ons 'n Sionslied.

<span id="an_137:4">137:4</span> Hoe sou ons die lied van die HERE kan
sing in 'n vreemde land?

<span id="an_137:5">137:5</span> As ek jou vergeet, o Jerusalem, laat my
regterhand dan homself vergeet!

<span id="an_137:6">137:6</span> Laat my tong kleef aan my verhemelte as
ek aan jou nie dink nie, as ek Jerusalem nie verhef bo my hoogste
vreugde nie.

<span id="an_137:7">137:7</span> HERE, bring in herinnering vir die
kinders van Edom die dag van Jerusalem, hulle wat gesê het: Breek weg,
breek weg, tot op die grond met hom!

<span id="an_137:8">137:8</span> o Dogter van Babel, jy verwoeste,
gelukkig is hy wat jou sal vergeld wat jy ons aangedoen het!

<span id="an_137:9">137:9</span> Gelukkig is hy wat jou kinders gryp en
verpletter teen die rots!

<span id="an_138:1">138:1</span> 'n Psalm van Dawid. Ek sal U loof met
my hele hart; in die teenwoordigheid van die gode sal ek psalmsing tot u
eer.

<span id="an_138:2">138:2</span> Ek sal my neerbuig na u heilige paleis
en u Naam loof, om u goedertierenheid en om u trou ontwil; want U het
vanweë u ganse Naam u toesegging groot gemaak.

<span id="an_138:3">138:3</span> Die dag toe ek geroep het, het U my
verhoor, my moedig gemaak met krag in my siel.

<span id="an_138:4">138:4</span> Al die konings van die aarde sal U
loof, o HERE, as hulle gehoor het die woorde van u mond;

<span id="an_138:5">138:5</span> en hulle sal sing van die weë van die
HERE, want die heerlikheid van die HERE is groot.

<span id="an_138:6">138:6</span> Want die HERE is verhewe; nogtans sien
Hy die nederige aan, en die hoogmoedige ken Hy uit die verte.

<span id="an_138:7">138:7</span> As ek te midde van benoudheid wandel,
behou U my in die lewe; U steek u hand uit teen die toorn van my vyande,
en u regterhand verlos my.

<span id="an_138:8">138:8</span> Die HERE sal dit vir my voleindig! U
goedertierenheid, HERE, is tot in ewigheid: laat nie vaar die werke van
u hande nie!

<span id="an_139:1">139:1</span> Vir die musiekleier. 'n Psalm van
Dawid. HERE, U deurgrond en ken my.

<span id="an_139:2">139:2</span> U ken my sit en my opstaan; U verstaan
van ver my gedagte.

<span id="an_139:3">139:3</span> U deurvors my gaan en my lê, en U is
met al my weë goed bekend.

<span id="an_139:4">139:4</span> Want daar is nog geen woord op my tong
nie- of U, HERE, U ken dit geheel en al.

<span id="an_139:5">139:5</span> U sluit my in van agter en van voor, en
U lê u hand op my.

<span id="an_139:6">139:6</span> Om dit te begryp, is te wonderbaar vir
my, te hoog: ek kan daar nie by nie.

<span id="an_139:7">139:7</span> Waar sou ek heengaan van u Gees en
waarheen vlug van u aangesig?

<span id="an_139:8">139:8</span> Klim ek op na die hemel, U is daar; en
maak ek die doderyk my bed, kyk, U is daar!

<span id="an_139:9">139:9</span> Neem ek die vleuels van die dageraad,
gaan ek by die uiteinde van die see woon,

<span id="an_139:10">139:10</span> ook daar sou u hand my lei en u
regterhand my vashou.

<span id="an_139:11">139:11</span> En as ek sê: Mag tog net die
duisternis my oorval en die lig nag wees tot my beskutting,

<span id="an_139:12">139:12</span> dan is selfs die duisternis vir U nie
donker nie, en die nag gee lig soos die dag, die duisternis is soos die
lig.

<span id="an_139:13">139:13</span> Want U het my niere gevorm, my in my
moeder se skoot geweef.

<span id="an_139:14">139:14</span> Ek loof U, omdat ek so vreeslik
wonderbaar is; wonderbaar is u werke! En my siel weet dit alte goed.

<span id="an_139:15">139:15</span> My gebeente was vir U nie verborge
toe ek in die geheim gemaak is nie, kunstig geweef in die dieptes van
die aarde.

<span id="an_139:16">139:16</span> U oë het my ongevormde klomp gesien;
en in u boek is hulle almal opgeskrywe: dae dat alles bepaal was, toe
nog geeneen van hulle daar was nie.

<span id="an_139:17">139:17</span> Hoe kosbaar is dan vir my u gedagtes,
o God! Hoe geweldig is hulle volle som nie!

<span id="an_139:18">139:18</span> Wil ek hulle tel, hulle is meer as
die sand; word ek wakker, dan is ek nog by U.

<span id="an_139:19">139:19</span> o God, as U tog maar die goddelose
wou ombring! En julle manne van bloed, gaan van my af weg!

<span id="an_139:20">139:20</span> Hulle wat arglistig teen U spreek, u
Naam ydellik verhef- u teëstanders!

<span id="an_139:21">139:21</span> HERE, sou ek dié nie haat wat vir U
haat, en 'n afsku hê van die wat teen U opstaan nie?

<span id="an_139:22">139:22</span> Ek haat hulle met 'n volkome haat;
vyande is hulle vir my!

<span id="an_139:23">139:23</span> Deurgrond my, o God, en ken my hart;
toets my en ken my gedagtes;

<span id="an_139:24">139:24</span> en kyk of daar by my 'n weg is van
smart, en lei my op die ewige weg!

<span id="an_140:1">140:1</span> Vir die musiekleier. 'n Psalm van
Dawid.

<span id="an_140:2">140:2</span> Red my, HERE, van die kwaaddoeners,
bewaar my vir die manne van geweld;

<span id="an_140:3">140:3</span> wat slegte dinge in die hart bedink,
wat elke dag stryd verwek.

<span id="an_140:4">140:4</span> Hulle maak hul tong skerp soos 'n
slang; gif van 'n adder is onder hulle lippe. Sela.

<span id="an_140:5">140:5</span> Bewaar my, HERE, vir die hande van die
goddelose; behoed my vir die manne van geweld wat planne beraam om my
voete weg te stoot.

<span id="an_140:6">140:6</span> Trotsaards het vir my 'n vangnet gespan
en toue; hulle het 'n net uitgespan aan die kant van die pad; strikke
het hulle vir my gestel. Sela.

<span id="an_140:7">140:7</span> Ek het tot die HERE gesê: U is my God;
luister tog, HERE, na die stem van my smekinge!

<span id="an_140:8">140:8</span> HERE Here, Sterkte van my heil, U
beskut my hoof in die dag van stryd!

<span id="an_140:9">140:9</span> HERE, gee tog nie die begeertes van die
goddelose nie; laat sy listige plan nie geluk, sodat hulle hul verhef
nie. Sela.

<span id="an_140:10">140:10</span> Wat betref die hoof van die wat my
omring- laat die onheil van hulle lippe hulle oordek.

<span id="an_140:11">140:11</span> Laat vurige kole op hulle afgegooi
word; mag Hy hulle laat val in die vuur, in kuile, sodat hulle nie weer
opstaan nie!

<span id="an_140:12">140:12</span> Laat die kwaadspreker nie op aarde
bevestig word nie; die man van geweld- laat die ongeluk hom jaag met
slag op slag.

<span id="an_140:13">140:13</span> Ek weet dat die HERE die regsaak van
die ellendige, die reg van die behoeftiges sal behartig.

<span id="an_140:14">140:14</span> Sekerlik, die regverdiges sal u Naam
loof, die opregtes sal voor u aangesig woon.

<span id="an_141:1">141:1</span> 'n Psalm van Dawid. HERE, ek roep U
aan; kom tog gou na my toe; luister na my stem as ek U aanroep.

<span id="an_141:2">141:2</span> Laat my gebed soos reukwerk voor u
aangesig staan, die opheffing van my hande soos die aandoffer.

<span id="an_141:3">141:3</span> HERE, stel 'n wag voor my mond, bewaar
die deur van my lippe.

<span id="an_141:4">141:4</span> Neig my hart nie tot iets wat sleg is,
om in goddeloosheid dinge te doen saam met manne wat ongeregtigheid werk
nie; en laat my van hulle lekkernye nie eet nie.

<span id="an_141:5">141:5</span> Laat die regverdige my met liefde slaan
en my tugtig- hoofsalf sal my hoof nie weier nie; want nog is my gebed
teen hulle booshede.

<span id="an_141:6">141:6</span> As hulle regters aan die kant van die
rots afgegooi word, dan sal hulle hoor dat my woorde lieflik is.

<span id="an_141:7">141:7</span> Soos 'n mens in die aarde vore en
skeure trek, is ons beendere gestrooi by die mond van die doderyk.

<span id="an_141:8">141:8</span> Want op U is my oë, HERE Here; by U
skuil ek: giet my siel nie uit nie!

<span id="an_141:9">141:9</span> Bewaar my vir die mag van die vangnet
van die wat vir my strikke stel, en vir die strikke van die werkers van
ongeregtigheid.

<span id="an_141:10">141:10</span> Laat die goddelose in hulle vangkuile
val, almal saam, terwyl ék verbygaan!

<span id="an_142:1">142:1</span> 'n Onderwysing van Dawid, toe hy in die
spelonk was. 'n Gebed.

<span id="an_142:2">142:2</span> Hardop roep ek die HERE aan, hardop
smeek ek die HERE.

<span id="an_142:3">142:3</span> Ek stort my klagte uit voor sy
aangesig; ek maak voor sy aangesig my nood bekend.

<span id="an_142:4">142:4</span> As my gees in my versmag, dan ken U my
pad. Op die pad wat ek moet gaan, het hulle 'n vangnet vir my gespan.

<span id="an_142:5">142:5</span> Ek sien uit na regs en kyk, maar daar
is niemand wat my ken nie; die toevlug is vir my verlore; niemand vra na
my nie.

<span id="an_142:6">142:6</span> Ek roep U aan, o HERE! Ek sê: U is my
skuilplek, my deel in die land van die lewendes.

<span id="an_142:7">142:7</span> Luister na my smeking, want ek is baie
swak; red my van my vervolgers, want hulle is vir my te sterk.

<span id="an_142:8">142:8</span> Lei my siel uit die gevangenis om u
Naam te loof. Die regverdiges sal my omring as U aan my goed doen.

<span id="an_143:1">143:1</span> 'n Psalm van Dawid. o HERE, hoor my
gebed; luister tog na my smekinge; verhoor my in u trou, in u
geregtigheid.

<span id="an_143:2">143:2</span> En gaan nie na die gereg met u kneg
nie, want niemand wat leef, is voor u aangesig regverdig nie.

<span id="an_143:3">143:3</span> Want die vyand vervolg my siel; hy
vertrap my lewe teen die grond; hy laat my woon in duisternisse soos
hulle wat lankal dood is.

<span id="an_143:4">143:4</span> En my gees versmag in my, my hart
verstyf in my binneste.

<span id="an_143:5">143:5</span> Ek dink aan die dae uit die voortyd; ek
peins oor al u dade; ek dink ná oor die werk van u hande.

<span id="an_143:6">143:6</span> Ek brei my hande tot U uit; my siel
dors na U soos 'n uitgedorde land. Sela.

<span id="an_143:7">143:7</span> Verhoor my tog gou, HERE: my gees
beswyk! Verberg u aangesig nie vir my nie, sodat ek nie word soos hulle
wat in die kuil neerdaal nie.

<span id="an_143:8">143:8</span> Laat my u goedertierenheid in die môre
hoor, want op U vertrou ek; maak my bekend die pad wat ek moet gaan,
want ek hef my siel op tot U.

<span id="an_143:9">143:9</span> Red my van my vyande, HERE! By U skuil
ek.

<span id="an_143:10">143:10</span> Leer my om u welbehae te doen, want U
is my God. Laat u goeie Gees my lei in 'n gelyk land.

<span id="an_143:11">143:11</span> o HERE, maak my lewend om u Naam
ontwil; lei my siel uit die benoudheid, in u geregtigheid.

<span id="an_143:12">143:12</span> En vernietig my vyande in u
goedertierenheid, en bring hulle almal om wat my as vyand behandel; want
ek is u kneg.

<span id="an_144:1">144:1</span> 'n Psalm van Dawid. Geloofd sy die
HERE, my rots, wat my hande leer om te veg, my vingers om oorlog te
voer-

<span id="an_144:2">144:2</span> my goedertierenheid en my bergvesting,
my skans en my redder, my skild en die Een by wie ek skuil, wat my volk
aan my onderwerp.

<span id="an_144:3">144:3</span> o HERE, wat is die mens dat U hom ken,
die mensekind dat U op hom ag gee?

<span id="an_144:4">144:4</span> Die mens is soos die nietigheid; sy dae
is soos 'n vlugtige skaduwee.

<span id="an_144:5">144:5</span> Buig u hemele, HERE, en daal neer; raak
die berge aan, dat hulle rook!

<span id="an_144:6">144:6</span> Slinger bliksems en verstrooi hulle;
stuur u pyle uit en verwar hulle!

<span id="an_144:7">144:7</span> Strek uit die hoogte u hande uit; ruk
my uit, en red my uit groot waters, uit die hand van vreemdes,

<span id="an_144:8">144:8</span> wie se mond leuens spreek en wie se
regterhand 'n regterhand van bedrog is.

<span id="an_144:9">144:9</span> o God, ek wil 'n nuwe lied sing tot u
eer, op die tiensnarige harp wil ek U psalmsing.

<span id="an_144:10">144:10</span> U wat aan konings die oorwinning gee,
wat u kneg Dawid ontruk aan die gevaarlike swaard.

<span id="an_144:11">144:11</span> Ruk my uit en red my uit die hand van
vreemdes, wie se mond leuens spreek en wie se regterhand 'n regterhand
van bedrog is;

<span id="an_144:12">144:12</span> sodat ons seuns soos plante mag wees
wat opgekweek is in hulle jeug, ons dogters soos hoekpilare wat
uitgebeitel is na die boustyl van 'n paleis;

<span id="an_144:13">144:13</span> dat ons skure vol mag wees, wat
allerhande soorte voorraad oplewer; ons kleinvee by duisende mag
aanteel, by tien duisende vermeerder word op ons velde;

<span id="an_144:14">144:14</span> ons beeste gelaai mag wees; geen bres
in ons mure en geen uittog daaruit, en geen geskreeu op ons pleine nie.

<span id="an_144:15">144:15</span> Welgeluksalig is die volk met wie dit
so gaan; welgeluksalig is die volk wie se God die HERE is!

<span id="an_145:1">145:1</span> 'n Loflied van Dawid. Alef. o My God, o
Koning, ek wil U verhoog en u Naam loof vir ewig en altyd.

<span id="an_145:2">145:2</span> Bet. Elke dag wil ek U loof en u Naam
prys vir ewig en altyd.

<span id="an_145:3">145:3</span> Gimel. Die HERE is groot en baie
lofwaardig, en sy grootheid is ondeurgrondelik.

<span id="an_145:4">145:4</span> Dalet. Die een geslag prys u werke by
die ander, en hulle verkondig u magtige dade.

<span id="an_145:5">145:5</span> He. Ek wil spreek van die glans van u
heerlike majesteit en van u wonderbare dade.

<span id="an_145:6">145:6</span> Wau. En hulle sal spreek van die krag
van u vreeslike dade, en u grootheid wil ek vertel.

<span id="an_145:7">145:7</span> Sajin. Hulle sal die gedagtenis van u
grote goedheid laat uitstroom en jubel oor u geregtigheid.

<span id="an_145:8">145:8</span> Get. Genadig en barmhartig is die HERE,
lankmoedig en groot van goedertierenheid.

<span id="an_145:9">145:9</span> Tet. Die HERE is vir almal goed, en sy
barmhartighede is oor al sy werke.

<span id="an_145:10">145:10</span> Jod. Al u werke loof U, o HERE, en u
gunsgenote prys U.

<span id="an_145:11">145:11</span> Kaf. Hulle maak melding van die
heerlikheid van u koninkryk en spreek van u mag,

<span id="an_145:12">145:12</span> Lamed. om aan die mensekinders sy
magtige dade bekend te maak en die glansryke heerlikheid van sy
koninkryk.

<span id="an_145:13">145:13</span> Mem. U koninkryk is 'n koninkryk van
alle eeue, en u heerskappy duur deur al die geslagte.

<span id="an_145:14">145:14</span> Samek. Die HERE ondersteun almal wat
val, en Hy rig almal op wat neergeboë is.

<span id="an_145:15">145:15</span> Ajin. Die oë van almal wag op U, en U
gee hulle hul spys op die regte tyd.

<span id="an_145:16">145:16</span> Pe. U maak u hand oop en versadig
alles wat lewe met welbehae.

<span id="an_145:17">145:17</span> Sade. Die HERE is regverdig in al sy
weë en goedgunstig in al sy werke.

<span id="an_145:18">145:18</span> Kof. Die HERE is naby almal wat Hom
aanroep, almal wat Hom aanroep in waarheid.

<span id="an_145:19">145:19</span> Resj. Hy vervul die wens van die wat
Hom vrees, en Hy hoor hul hulpgeroep en verlos hulle.

<span id="an_145:20">145:20</span> Sjin. Die HERE bewaar almal wat Hom
liefhet, maar Hy verdelg al die goddelose.

<span id="an_145:21">145:21</span> Tau. My mond sal die lof van die HERE
uitspreek, en laat alle vlees sy heilige Naam loof vir ewig en altyd.

<span id="an_146:1">146:1</span> Halleluja! Loof die HERE, o my siel!

<span id="an_146:2">146:2</span> Ek wil die HERE prys solank as ek lewe;
ek wil psalmsing tot eer van my God solank as ek nog daar is.

<span id="an_146:3">146:3</span> Vertrou nie op prinse, op die
mensekind, by wie geen heil is nie.

<span id="an_146:4">146:4</span> Sy gees gaan uit, hy keer terug na sy
aarde toe; op daardie dag is dit met sy planne gedaan.

<span id="an_146:5">146:5</span> Welgeluksalig is hy wat die God van
Jakob het as sy hulp, wie se hoop is op die HERE sy God,

<span id="an_146:6">146:6</span> wat hemel en aarde gemaak het, die see
en alles wat daarin is; wat trou bly tot in ewigheid;

<span id="an_146:7">146:7</span> wat aan die verdruktes reg doen, wat
aan die hongeriges brood gee. Die HERE maak die gevangenes los.

<span id="an_146:8">146:8</span> Die HERE open die oë van die blindes;
die HERE rig die wat geboë is, op; die HERE het die regverdiges lief.

<span id="an_146:9">146:9</span> Die HERE behoed die vreemdelinge; Hy
rig wees en weduwee weer op; maar die weg van die goddelose maak Hy
krom.

<span id="an_146:10">146:10</span> Die HERE is vir ewig Koning; jou God,
o Sion, is van geslag tot geslag! Halleluja!

<span id="an_147:1">147:1</span> Loof die HERE, want dit is goed om onse
God te besing, ja lieflik; 'n loflied is gepas!

<span id="an_147:2">147:2</span> Die HERE bou Jerusalem op; Hy versamel
van Israel die wat verdryf is.

<span id="an_147:3">147:3</span> Hy genees die wat gebroke is van hart,
en Hy verbind hulle wonde.

<span id="an_147:4">147:4</span> Hy bepaal die getal van die sterre; Hy
gee hulle almal name.

<span id="an_147:5">147:5</span> Onse Here is groot en ryk aan krag; sy
verstand is oneindig.

<span id="an_147:6">147:6</span> Die HERE rig die ootmoediges weer op;
die goddelose mense verneder Hy tot die grond toe.

<span id="an_147:7">147:7</span> Sing 'n danklied tot eer van die HERE,
psalmsing tot eer van onse God met die siter;

<span id="an_147:8">147:8</span> wat die hemel met wolke oordek, wat vir
die aarde reën berei, wat op die berge gras laat uitspruit,

<span id="an_147:9">147:9</span> wat aan die vee hulle voedsel gee, aan
die jong rawe as hulle roep.

<span id="an_147:10">147:10</span> Hy het geen welbehae in die krag van
die perd, geen welgevalle in die bene van die man nie.

<span id="an_147:11">147:11</span> Die HERE het 'n welgevalle in die wat
Hom vrees, wat op sy goedertierenheid hoop.

<span id="an_147:12">147:12</span> o Jerusalem, prys die HERE! o Sion,
loof jou God!

<span id="an_147:13">147:13</span> Want Hy het die grendels van jou
poorte sterk gemaak; Hy het jou kinders binne-in jou geseën.

<span id="an_147:14">147:14</span> Hy wat aan jou grondgebied vrede
verskaf, wat jou versadig met die beste van die koring,

<span id="an_147:15">147:15</span> wat sy bevel na die aarde stuur- sy
woord loop baie vinnig.

<span id="an_147:16">147:16</span> Hy gee sneeu soos wol; Hy strooi ryp
soos as.

<span id="an_147:17">147:17</span> Hy werp sy ys heen soos stukke- wie
kan bestaan voor sy koue?

<span id="an_147:18">147:18</span> Hy stuur sy woord en laat hulle
smelt; Hy laat sy wind waai- die waters loop.

<span id="an_147:19">147:19</span> Hy maak aan Jakob sy woorde bekend,
aan Israel sy insettinge en sy verordeninge.

<span id="an_147:20">147:20</span> So het Hy aan geen enkele nasie
gedoen nie; en sy verordeninge, dié ken hulle nie. Halleluja!

<span id="an_148:1">148:1</span> Halleluja! Loof die HERE uit die
hemele; loof Hom in die hoogtes!

<span id="an_148:2">148:2</span> Loof Hom, al sy engele, loof Hom, al sy
leërskare!

<span id="an_148:3">148:3</span> Loof Hom, son en maan, loof Hom, alle
ligtende sterre!

<span id="an_148:4">148:4</span> Loof Hom, hoogste hemele en waters wat
bo die hemele is!

<span id="an_148:5">148:5</span> Laat hulle die Naam van die HERE loof;
want Hy het bevel gegee- en hulle is geskape.

<span id="an_148:6">148:6</span> En Hy het hulle in stand gehou vir
altyd, vir ewig; Hy het 'n wet gegee wat geeneen oortree nie.

<span id="an_148:7">148:7</span> Loof die HERE van die aarde af- groot
seediere en alle dieptes!

<span id="an_148:8">148:8</span> Vuur en hael, sneeu en damp, stormwind
wat sy woord volbring;

<span id="an_148:9">148:9</span> berge en alle heuwels, vrugtebome en
alle sederbome,

<span id="an_148:10">148:10</span> wilde diere en alle vee, kruipende
diere en gevleuelde voëls;

<span id="an_148:11">148:11</span> konings van die aarde en alle volke,
vorste en alle regters van die aarde;

<span id="an_148:12">148:12</span> jongelinge en ook jongedogters, oues
saam met die jonges-

<span id="an_148:13">148:13</span> laat hulle die Naam van die HERE
loof! Want sy Naam alleen is hoog; sy majesteit is oor aarde en hemel!

<span id="an_148:14">148:14</span> En Hy het 'n horing vir sy volk
verhef: 'n roem vir al sy gunsgenote; vir die kinders van Israel, die
volk wat naby Hom is. Halleluja!

<span id="an_149:1">149:1</span> Halleluja! Sing tot eer van die HERE 'n
nuwe lied, sy lof in die vergadering van die gunsgenote!

<span id="an_149:2">149:2</span> Laat Israel hom verheug in sy Maker;
laat die kinders van Sion juig oor hulle Koning!

<span id="an_149:3">149:3</span> Laat hulle sy Naam loof in koordans,
Hom psalmsing met tamboeryn en siter.

<span id="an_149:4">149:4</span> Want die HERE het 'n welbehae in sy
volk; Hy versier die ootmoediges met heil.

<span id="an_149:5">149:5</span> Laat die gunsgenote juig in
heerlikheid; laat hulle jubel op hul bedde.

<span id="an_149:6">149:6</span> Lofverheffinge van God is in hulle
keel, en 'n tweesnydende swaard in hulle hand;

<span id="an_149:7">149:7</span> om wraak te oefen onder die heidene,
strafgerigte onder die volke;

<span id="an_149:8">149:8</span> om hulle konings met kettings te bind
en hulle edeles met ysterboeie;

<span id="an_149:9">149:9</span> om 'n vonnis wat opgeskrywe is, aan
hulle te voltrek. 'n Eer is dit vir al sy gunsgenote! Halleluja!

<span id="an_150:1">150:1</span> Halleluja! Loof God in sy heiligdom,
loof Hom in sy sterk uitspansel!

<span id="an_150:2">150:2</span> Loof Hom oor sy magtige dade, loof Hom
na die volheid van sy grootheid!

<span id="an_150:3">150:3</span> Loof Hom met basuingeklank, loof Hom
met harp en siter;

<span id="an_150:4">150:4</span> loof Hom met tamboeryn en koordans,
loof Hom met snarespel en fluit;

<span id="an_150:5">150:5</span> loof Hom met helder simbale, loof Hom
met klinkende simbale!

<span id="an_150:6">150:6</span> Laat alles wat asem het, die HERE loof!
Halleluja!

------------------------------------------------------------------------

[Next: Proverbs](pro)
