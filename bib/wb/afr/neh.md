[![](../../../cdshop/ithlogo.png)](../../../index.md)  
[Intangible Textual Heritage](../../../index)  [Bible](../../index.md) 
[World Bible](../index)  [Index](index)  [Previous](ezr)  [Next](est.md) 

------------------------------------------------------------------------

### Afrikaans Bible: Nehemiah

<span id="an_1:1">1:1</span> Die geskiedenis van Nehemía, die seun van
Hagálja. En in die maand Kislew van die twintigste jaar toe ek in die
vesting Susan was,

<span id="an_1:2">1:2</span> het Hanáni, een van my broers, gekom, hy en
manne uit Juda; en ek het hulle gevra na die Jode, die vrygeraaktes wat
oorgebly het uit die gevangenskap, en na Jerusalem.

<span id="an_1:3">1:3</span> En hulle het vir my gesê: Die oorgeblewenes
wat vrygekom het uit die gevangenskap daar in die provinsie, verkeer in
groot ellende en in smaad, en die muur van Jerusalem lê stukkend en sy
poorte is met vuur verbrand.

<span id="an_1:4">1:4</span> En toe ek hierdie woorde hoor, het ek gesit
en ween, en ek het dae lank getreur; en ek het gevas en gebid voor die
aangesig van die God van die hemel

<span id="an_1:5">1:5</span> en gesê: Ag, HERE, God van die hemel, grote
en gedugte God, wat die verbond en die goedertierenheid hou vir die wat
U liefhet en u gebooie onderhou--

<span id="an_1:6">1:6</span> laat u oor tog opmerksaam en u oë oop wees,
om te luister na die gebed van u kneg wat ek vandag voor u aangesig bid,
dag en nag, vir die kinders van Israel, u knegte, terwyl ek die sondes
van die kinders van Israel bely wat ons teen U gedoen het; ook ek en my
familie het gesondig.

<span id="an_1:7">1:7</span> Ons het baie verkeerd gehandel teenoor U,
en ons het die gebooie en insettinge en verordeninge wat U aan Moses, u
kneg, beveel het, nie gehou nie.

<span id="an_1:8">1:8</span> Dink tog aan die woord wat U aan Moses, u
kneg, beveel het, naamlik: As julle ontrou is, sal Ek julle onder die
volke verstrooi;

<span id="an_1:9">1:9</span> maar as julle jul tot My bekeer en my
gebooie onderhou en dit doen--al was julle verjaagdes aan die einde van
die hemel, dan sal Ek hulle daarvandaan versamel en hulle bring na die
plek wat Ek verkies het om my Naam daar te laat woon.

<span id="an_1:10">1:10</span> Hulle is tog u knegte en u volk wat U
verlos het deur u grote krag en deur u sterke hand.

<span id="an_1:11">1:11</span> Ag, Here, laat u oor tog opmerksaam wees
op die gebed van u kneg en op die gebed van u knegte wat verlang om u
Naam te vrees; en laat dit tog vandag u kneg geluk, en verleen hom
barmhartigheid voor die oë van hierdie man. Ek was naamlik skinker van
die koning.

<span id="an_2:1">2:1</span> En in die maand Nisan van die twintigste
jaar van koning Artasásta toe daar wyn voor hom was, het ek die wyn
opgehef en aan die koning gegee; en omdat ek nooit voor hom bedroef was
nie,

<span id="an_2:2">2:2</span> het die koning my gevra: Waarom is jou
aangesig so bedroef; jy is tog nie siek nie? Dit is niks anders as
hartseer nie. En ek het baie bevrees geword

<span id="an_2:3">2:3</span> en aan die koning gesê: Mag die koning ewig
lewe! Waarom sou my aangesig nie bedroef wees nie, terwyl tog die stad
waar my vaders begrawe is, woes lê en sy poorte deur vuur verteer is?

<span id="an_2:4">2:4</span> Daarop vra die koning my: Wat is dan jou
begeerte? En ek het tot die God van die hemel gebid

<span id="an_2:5">2:5</span> en aan die koning gesê: As die koning dit
goedvind en as u dienaar welgevallig is in u oë, stuur my dan na Juda,
na die stad waar my vaders begrawe lê, dat ek dit kan opbou.

<span id="an_2:6">2:6</span> Toe vra die koning my, terwyl die koningin
langs hom sit: Hoe lank sal jou reis duur, en wanneer sal jy terugkom?
En die koning het dit goedgevind om my te stuur. En ek het hom 'n
bepaalde tyd aangegee

<span id="an_2:7">2:7</span> en aan die koning gesê: As die koning dit
goedvind, kan hulle vir my briewe saamgee aan die goewerneurs wes van
die Eufraat, dat hulle my laat deurtrek totdat ek in Juda kom;

<span id="an_2:8">2:8</span> en 'n brief aan Asaf, opsigter van die park
van die koning, dat hy aan my hout lewer om die poorte van die vesting
wat by die tempel behoort, met balke uit te lê, en vir die muur van die
stad en vir die huis waar ek sal intrek. En die koning het my dit
toegestaan volgens die goeie hand van my God oor my.

<span id="an_2:9">2:9</span> En ek het by die goewerneurs gekom wes van
die Eufraat en die briewe van die koning aan hulle gegee. Ook
leërowerstes en perderuiters het die koning met my saamgestuur.

<span id="an_2:10">2:10</span> Maar toe Sanbállat, die Horoniet, en
Tobía, die Ammonitiese kneg, hoor dat iemand gekom het om vir die
kinders van Israel iets goeds te soek, was hulle daaroor erg ontstemd.

<span id="an_2:11">2:11</span> En toe ek in Jerusalem kom en daar drie
dae was,

<span id="an_2:12">2:12</span> het ek my in die nag gereedgemaak, ek en
enkele manne saam met my; maar ek het aan geen mens meegedeel wat my God
in my hart gegee het om vir Jerusalem te doen nie; daar was ook geen
dier by my nie, behalwe die dier waar ek op gery het.

<span id="an_2:13">2:13</span> En ek het in die nag deur die Dalpoort
uitgery en na die kant van die Slangfontein en na die Aspoort toe; en ek
het die mure van Jerusalem besigtig wat stukkend lê, en sy poorte wat
deur vuur verteer was.

<span id="an_2:14">2:14</span> En ek het verder gegaan na die
Fonteinpoort en na die Koningsvywer. Maar daar was geen plek vir die
dier om onder my verder te gaan nie.

<span id="an_2:15">2:15</span> Daarna het ek in die nag in die dal
opgeklim en die muur besigtig. Toe het ek weer deur die Dalpoort ingekom
en teruggegaan.

<span id="an_2:16">2:16</span> Maar die leiers het nie geweet waar ek
heengegaan het en wat ek doen nie; want ek het tot nog toe die Jode en
die priesters en die edeles en die leiers en die ander wat die werk moes
doen, niks te kenne gegee nie.

<span id="an_2:17">2:17</span> Daarop sê ek vir hulle: Julle sien die
nood waar ons in is, dat Jerusalem woes lê en sy poorte met vuur
verbrand is; kom, laat ons die muur van Jerusalem opbou, dat ons nie
langer 'n voorwerp van smaad kan wees nie.

<span id="an_2:18">2:18</span> En ek vertel hulle van die hand van my
God wat goed was oor my, en ook van die woorde van die koning wat hy my
gesê het. En hulle sê: Ons sal ons klaarmaak en bou! En hulle het hulle
hande sterk gemaak vir die goeie werk.

<span id="an_2:19">2:19</span> Maar toe Sanbállat, die Horoniet, en
Tobía, die Ammonitiese kneg, en Gesem, die Arabier, dit hoor, het hulle
ons bespot en ons verag en gesê: Wat is dit vir 'n ding wat julle doen?
Wil julle teen die koning rebelleer?

<span id="an_2:20">2:20</span> Toe antwoord ek hulle en sê vir hulle:
Die God van die hemel, Hy sal ons dit laat geluk, en ons, sy knegte, sal
ons klaarmaak en bou; maar julle het geen deel of reg of gedagtenis in
Jerusalem nie.

<span id="an_3:1">3:1</span> En Éljasib, die hoëpriester, het hom
klaargemaak met sy broers, die priesters, en hulle het die Skaapspoort
gebou; hulle het dit geheilig en sy deure ingesit; verder tot by die
toring Hamméa wat hulle geheilig het, tot by die toring Hanáneël.

<span id="an_3:2">3:2</span> En naas hom het die manne van Jérigo gebou;
en daarnaas het Sakkur, die seun van Imri, gebou.

<span id="an_3:3">3:3</span> En die Vispoort het die seuns van Sénaä
gebou; hulle het dit met balke uitgelê en sy deure, sy sluitbalke en sy
grendels ingesit.

<span id="an_3:4">3:4</span> En naas hulle het Méremot, die seun van
Uría, die seun van Hakkos, herstel; en naas hulle het Mesúllam, die seun
van Berégja, die seun van Mesesábeël, herstel; en naas hulle het Sadok,
die seun van Baäna, herstel.

<span id="an_3:5">3:5</span> En naas hulle het die Tekoïete herstel;
maar hulle vername manne het hulle nek nie gebuig onder die diens van
hulle HERE nie.

<span id="an_3:6">3:6</span> En die Ou Poort het Jójada, die seun van
Paséag, en Mesúllam, die seun van Besódja, herstel; hulle het dit met
balke uitgelê en sy deure en sy sluitbalke en sy grendels ingesit.

<span id="an_3:7">3:7</span> En naas hulle het Melátja, die Gibeoniet,
en Jadon, die Meronotiet, die manne van Gíbeon en Mispa, herstel by die
setel van die goewerneur van die gebied wes van die Eufraat.

<span id="an_3:8">3:8</span> Naas hom het Ussiël, die seun van Harhája,
van die goudsmede, herstel; en naas hom het Hanánja, 'n lid van die
salfmengers, herstel; en hulle het Jerusalem onaangeroerd gelaat tot by
die breë muur.

<span id="an_3:9">3:9</span> En naas hulle het Refája, die seun van Hur,
owerste van die halwe distrik Jerusalem, herstel.

<span id="an_3:10">3:10</span> En naas hulle het Jedája, die seun van
Harúmaf, herstel--teenoor sy huis; en naas hom het Hattus, die seun van
Hasabnéja, herstel.

<span id="an_3:11">3:11</span> 'n Tweede stuk het Malkía, die seun van
Harim, en Hassub, die seun van Pahat-Moab, herstel, ook die
Bakoondtoring.

<span id="an_3:12">3:12</span> En naas hom het Sallum, die seun van
Hallóhes, owerste van die halwe distrik Jerusalem, herstel, hy met sy
dogters.

<span id="an_3:13">3:13</span> Die Dalpoort het Hanun en die inwoners
van Sanóag herstel; hulle het dit opgebou en sy deure, sy sluitbalke en
sy grendels ingesit, ook duisend el aan die muur tot by die Aspoort.

<span id="an_3:14">3:14</span> En die Aspoort het Malkía, die seun van
Regab, owerste van die distrik Bet-Hakkerem, herstel; hy het dit opgebou
en sy deure, sy sluitbalke en sy grendels ingesit.

<span id="an_3:15">3:15</span> En die Fonteinpoort het Sallum, die seun
van Kol-Hosé, owerste van die distrik Mispa, herstel; hy het dit opgebou
en dit oordek, en hy het sy deure, sy sluitbalke en sy grendels ingesit,
ook die muur van die dam van die waterleiding by die koning se tuin, en
tot by die trappe wat van die Dawidstad afloop.

<span id="an_3:16">3:16</span> Ná hom het Nehemía, die seun van Asbuk,
owerste van die halwe distrik Bet-Sur, tot teenoor die Dawidsgrafte
herstel en tot by die kunstig aangelegde dam en tot by die huis van die
helde.

<span id="an_3:17">3:17</span> Ná hom het die Leviete--Rehum, die seun
van Bani, herstel; naas hom het Hasábja, die owerste van die halwe
distrik Kehíla, vir sy distrik herstel.

<span id="an_3:18">3:18</span> Ná hom het hulle broers, Báwai, die seun
van Hénadad, die owerste van die ander halwe distrik Kehíla, herstel.

<span id="an_3:19">3:19</span> En naas hom het Eser, die seun van Jésua,
die owerste van Mispa, 'n tweede stuk herstel teenoor die opgang na die
wapenhuis, die Winkelhaak.

<span id="an_3:20">3:20</span> Ná hom het Barug, die seun van Sábbai, 'n
tweede stuk ywerig herstel; van die Winkelhaak af tot by die huisdeur
van die hoëpriester Éljasib.

<span id="an_3:21">3:21</span> Ná hom het Méremot, die seun van Uría,
die seun van Hakkos, 'n tweede stuk herstel, van die huisdeur van
Éljasib af tot by die end van Éljasib se huis.

<span id="an_3:22">3:22</span> En ná hom het die priesters, die manne
van die Jordaanstreek, herstel.

<span id="an_3:23">3:23</span> Ná hom het Benjamin en Hassub teenoor
hulle huis herstel; ná hom het Asárja, die seun van Maäséja, die seun
van Anánja, langs sy huis herstel.

<span id="an_3:24">3:24</span> Ná hom het Bínnuï, die seun van Hénadad,
'n tweede stuk herstel; van die huis van Asárja af tot by die Winkelhaak
en tot by die Hoek.

<span id="an_3:25">3:25</span> Palal, die seun van Usai, teenoor die
Winkelhaak en die boonste toring wat uit die huis van die koning
uitsteek, by die voorhof van bewaking; ná hom Pedája, die seun van
Parhos.

<span id="an_3:26">3:26</span> En die tempelbediendes het gewoon op die
Heuwel tot teenoor die Waterpoort, teen die ooste, en die toring wat
uitsteek.

<span id="an_3:27">3:27</span> Ná hom het die Tekoïete 'n tweede stuk
herstel, van teenoor die groot toring af wat uitsteek, tot by die
Heuwel-muur.

<span id="an_3:28">3:28</span> Bokant die Perdepoort het die priesters
herstel, elkeen teenoor sy huis.

<span id="an_3:29">3:29</span> Daarnaas het Sadok, die seun van Immer,
teenoor sy huis herstel; en ná hom het Semája, die seun van Segánja, die
bewaker van die Oospoort, herstel.

<span id="an_3:30">3:30</span> Ná hom het Hanánja, die seun van Selémja,
en Hanun, die sesde seun van Salaf, 'n tweede stuk herstel; daarnaas het
Mesúllam, die seun van Berégja, teenoor sy kamer herstel.

<span id="an_3:31">3:31</span> Ná hom het Malkía, lid van die goudsmede,
herstel tot by die huis van die tempelbediendes en die koopmans, teenoor
die Wagpoort en tot by die bo-kamer op die Hoek.

<span id="an_3:32">3:32</span> En tussen die bo-kamer op die Hoek en die
Skaapspoort het die goudsmede en die koopmans herstel.

<span id="an_4:1">4:1</span> Maar toe Sanbállat hoor dat ons die muur
bou, het hy kwaad geword en hom baie geërg, en hy het met die Jode
gespot

<span id="an_4:2">4:2</span> en voor sy broers en die leër van Samaría
gespreek en gesê: Wat maak die magtelose Jode? Sal 'n mens hulle laat
begaan? Sal hulle offer? Sal hulle dit vandag nog voltooi? Sal hulle die
klippe uit die grondhope lewendig maak, al is dit deur brand verniel?

<span id="an_4:3">4:3</span> En Tobía, die Ammoniet, het langs hom
gestaan en gesê: Wat hulle ook al bou--as 'n jakkals daarteen opspring,
sal hy hulle klipmuur omgooi!

<span id="an_4:4">4:4</span> Hoor, onse God, dat ons 'n veragting geword
het; en bring hulle smaad op hulle hoof terug en gee hulle oor aan
plundering in 'n land van gevangenskap.

<span id="an_4:5">4:5</span> En dek hulle ongeregtigheid nie toe nie, en
laat hulle sonde nie uitgedelg word voor u aangesig nie; want hulle het
U geterg teenoor die bouers.

<span id="an_4:6">4:6</span> Maar ons het die muur opgebou, en die hele
muur is tot op sy helfte herstel; en die volk was met hulle hart in die
werk.

<span id="an_4:7">4:7</span> Maar toe Sanbállat en Tobía en die Arabiere
en die Ammoniete en die Asdodiete hoor dat die verbetering aan die mure
van Jerusalem vorder, dat die skeure begin toeraak, het hulle baie kwaad
geword.

<span id="an_4:8">4:8</span> En hulle het almal met mekaar 'n
sameswering gesmee om teen Jerusalem te gaan veg en daar verwarring te
stig.

<span id="an_4:9">4:9</span> Maar ons het tot onse God gebid en om hulle
ontwil 'n wag teen hulle uitgesit, dag en nag.

<span id="an_4:10">4:10</span> Maar Juda het gesê: Die krag van die
lasdraers beswyk, en die puinhoop is groot, sodat ons nie aan die muur
kan bou nie.

<span id="an_4:11">4:11</span> En ons teëstanders het gesê: Hulle mag
niks weet en sien nie totdat ons tussen hulle inkom en hulle doodslaan
en 'n einde maak aan die werk.

<span id="an_4:12">4:12</span> En toe die Jode wat by hulle gewoon het,
inkom en wel tien maal, uit al die plekke, aan ons sê: Julle moet na ons
toe terugkom--

<span id="an_4:13">4:13</span> het ek op die laagste plekke agter die
muur, op die kaal plekke, manskappe opgestel--ek het die volk opgestel
volgens hulle geslagte met hul swaarde, hul spiese en hul boë.

<span id="an_4:14">4:14</span> En ek het dit gesien en my opgerig en aan
die edeles en die leiers en die ander mense gesê: Julle moet nie bang
wees vir hulle nie; dink aan die grote en gedugte HERE, en veg vir julle
broers, julle seuns en julle dogters, julle vroue en julle huise.

<span id="an_4:15">4:15</span> En toe ons vyande hoor dat dit aan ons
bekend geword het, en God hulle plan verydel het, het ons almal
teruggegaan na die muur, elkeen na sy werk.

<span id="an_4:16">4:16</span> En van dié dag af was die helfte van my
mense besig met die werk, en die ander helfte het die spiese en die
skilde en die boë en die pantsers gehou, terwyl die owerstes agter die
hele huis van Juda gestaan het.

<span id="an_4:17">4:17</span> Van die bouers aan die muur het die
lasdraers hulle werk so gedoen dat hulle met die een hand die werk
verrig het, terwyl die ander hand die werpspies vashou,

<span id="an_4:18">4:18</span> en die bouers het elkeen sy swaard aan sy
heupe gegord en gebou, terwyl die basuinblaser by my gestaan het.

<span id="an_4:19">4:19</span> En ek het aan die edeles en die leiers en
die ander mense gesê: Die werk is groot en uitgestrek, en ons is
uitmekaar op die muur, die een ver van die ander af.

<span id="an_4:20">4:20</span> Op die plek waar julle die geluid van die
basuin hoor, daar moet julle by ons bymekaarkom; onse God sal vir ons
stry.

<span id="an_4:21">4:21</span> En ons het die werk gedoen, terwyl die
helfte van hulle die spiese vashou vandat die rooidag uitkom totdat die
sterre verskyn.

<span id="an_4:22">4:22</span> Ook het ek in dié tyd aan die volk gesê:
Elkeen moet met sy kneg binnekant Jerusalem vernag, sodat hulle vir ons
in die nag 'n wag kan wees en oordag 'n werkkrag.

<span id="an_4:23">4:23</span> Maar ek self en my broers en my mense en
die manne van die wag wat my gevolg het, het nooit ons klere uitgetrek
nie--elkeen met sy wapen en water.

<span id="an_5:1">5:1</span> En daar het 'n groot geroep van die volk en
van hulle vroue ontstaan teen hulle broers, die Jode;

<span id="an_5:2">5:2</span> en sommige het gesê: Ons seuns en ons
dogters, ons is baie; ons wil koring hê, dat ons kan eet en lewe!

<span id="an_5:3">5:3</span> En ander het gesê: Ons lande en ons
wingerde en ons huise moes ons verpand, sodat ons koring kon koop in die
hongersnood!

<span id="an_5:4">5:4</span> En ander weer het gesê: Ons het op ons
lande en ons wingerde geld geleen vir die belasting aan die koning.

<span id="an_5:5">5:5</span> En nou, ons vlees is soos die vlees van ons
broers en ons kinders soos hulle kinders, en tog moet ons nou ons seuns
en ons dogters tot slawe verneder, en van ons dogters is al verneder
sonder dat ons daar iets aan kan doen, en ons lande en ons wingerde
behoort aan ander.

<span id="an_5:6">5:6</span> En ek was baie verontwaardig toe ek hulle
geroep en hierdie woorde hoor.

<span id="an_5:7">5:7</span> En ek het by myself beraadslaag en met die
edeles en die leiers getwis en aan hulle gesê: Julle leen uit op woeker,
elkeen aan sy broer! En ek het 'n groot vergadering teen hulle belê

<span id="an_5:8">5:8</span> en aan hulle gesê: Ons het ons Joodse
broers wat aan die heidene verkoop was, na ons vermoë losgekoop; en tog
verkoop júlle jul broers, sodat hulle hul aan ons moet verkoop. En hulle
het geswyg en geen antwoord gevind nie.

<span id="an_5:9">5:9</span> Verder het ek gesê: Dit is nie goed wat
julle doen nie. Moet julle nie in die vrees van onse God wandel ter
wille van die smaad van die heidene, ons vyande, nie?

<span id="an_5:10">5:10</span> Ek self, my broers en my mense het ook
aan hulle geld en koring geleen; laat ons tog hierdie lening kwytskeld.

<span id="an_5:11">5:11</span> Gee dan vandag nog hulle lande, hulle
wingerde, hulle olyfbome en hulle huise aan hulle terug, en die
honderdste deel van die geld en die koring, die mos en die olie wat
julle aan hulle geleen het.

<span id="an_5:12">5:12</span> Daarop sê hulle: Ons sal dit teruggee en
niks van hulle vorder nie; ons sal net so handel soos u gesê het. En ek
het die priesters geroep en hulle laat sweer om volgens hierdie woord te
handel.

<span id="an_5:13">5:13</span> Ook het ek my boesem uitgeskud en gesê:
Mag God so elke man uitskud wat hierdie woord nie bevestig nie, uit sy
huis en uit sy besitting; en mag hy so uitgeskud en leeg wees! Toe sê
die hele vergadering: Amen! en hulle het die HERE geprys. En die volk
het volgens hierdie woord gehandel.

<span id="an_5:14">5:14</span> Ook van die dag af dat ek aangestel is om
hulle goewerneur te wees in die land Juda, van die twintigste jaar af
tot die twee en dertigste jaar van koning Artasásta, twaalf jaar lank,
het ek en my broers die brood van goewerneurs nie geëet nie;

<span id="an_5:15">5:15</span> terwyl die vorige goewerneurs wat voor my
was, die volk swaar belas het en van hulle brood en wyn geneem het,
daarna veertig sikkels silwer. Hulle mense het ook heerskappy gevoer oor
die volk; maar so het ek uit vrees vir God nie gedoen nie.

<span id="an_5:16">5:16</span> En ook by die werk aan hierdie muur het
ek volhard sonder dat ons grond aangeskaf het, terwyl tog al my mense
daar by die werk versamel was.

<span id="an_5:17">5:17</span> En die Jode, die leiers, honderd en
vyftig man, sowel as die wat uit die heidene rondom ons na ons toe gekom
het, was aan my tafel.

<span id="an_5:18">5:18</span> En wat vir elke dag berei is--een bees,
ses uitgesoekte stuks kleinvee en voëls--is berei op my koste, en elke
tien dae allerhande soorte wyn in oorvloed; en daarby het ek tog die
brood van goewerneurs nie begeer nie, omdat die diens swaar was op
hierdie volk.

<span id="an_5:19">5:19</span> Dink, my God, my ten goede, aan alles wat
ek aan hierdie volk gedoen het!

<span id="an_6:1">6:1</span> En toe Sanbállat en Tobía en Gesem, die
Arabier, en ons ander vyande verneem dat ek die muur gebou het en dat
daar geen skeur in oorgebly het nie, alhoewel ek tot dié tyd toe geen
deure in die poorte gesit het nie,

<span id="an_6:2">6:2</span> laat Sanbállat en Gesem my weet: Kom laat
ons bymekaarkom in een van die dorpe, in die laagte van Ono; maar hulle
het gemeen om my kwaad aan te doen.

<span id="an_6:3">6:3</span> Toe stuur ek boodskappers na hulle om te
sê: Ek doen 'n groot werk, sodat ek nie kan afkom nie. Waarom moet die
werk ophou sodra ek dit verlaat om na julle af te kom?

<span id="an_6:4">6:4</span> Nog vier keer het hulle op dieselfde manier
na my gestuur, en ek hulle op dieselfde manier geantwoord.

<span id="an_6:5">6:5</span> Daarop stuur Sanbállat op dieselfde manier
vir die vyfde keer sy dienaar na my met 'n ope brief in sy hand.

<span id="an_6:6">6:6</span> Daarin was geskrywe: Die gerug gaan rond
onder die volke, en Gasmu sê: Jy en die Jode is van plan om te
rebelleer; daarom bou jy die muur, en jy sal hulle koning
word--dergelike dinge.

<span id="an_6:7">6:7</span> Ook het jy profete aangestel om van jou in
Jerusalem uit te roep en te sê: Koning in Juda! En nou, sulke dinge sal
deur die koning gehoor word; kom dan nou en laat ons saam beraadslaag!

<span id="an_6:8">6:8</span> Maar ek het hom laat weet: Daar het nie
sulke dinge gebeur as dié waar jy van spreek nie, maar jy het dit self
versin.

<span id="an_6:9">6:9</span> Want hulle almal wou ons bang maak en het
gedink: Hulle hande sal die werk laat lê, sodat dit nie gedoen word nie.
Versterk dan nou my hande!

<span id="an_6:10">6:10</span> En toe ek in die huis van Semája, die
seun van Delája, die seun van Mehetábeël kom, terwyl hy verhinder was,
sê hy: Laat ons saamkom in die huis van God, binne-in die tempel, en
laat ons die deure van die tempel toesluit; want hulle kom om u dood te
maak, ja, hulle sal in die nag kom om u dood te maak.

<span id="an_6:11">6:11</span> Maar ek het gesê: Sal 'n man soos ek
vlug? En hoe durf een soos ek die tempel ingaan en in die lewe bly? Ek
sal nie ingaan nie.

<span id="an_6:12">6:12</span> Want ek het duidelik gemerk dat God hom
nie gestuur het nie, maar dat hy die profesie oor my gespreek het, omdat
Tobía en Sanbállat hom gehuur het.

<span id="an_6:13">6:13</span> Daarvoor was hy gehuur, dat ek bang sou
word en so sou maak en sonde doen, sodat dit hulle as slegte gerug kon
dien om my smaadheid aan te doen.

<span id="an_6:14">6:14</span> Dink, my God, aan Tobía en aan Sanbállat
volgens hierdie werke van hom, en ook aan Noádja, die profetes, en die
ander profete wat my wou bang maak.

<span id="an_6:15">6:15</span> En die muur is voltooi op die vyf en
twintigste van Elul, in twee en vyftig dae.

<span id="an_6:16">6:16</span> En toe al ons vyande dit hoor, het al die
nasies rondom ons bevrees geword en neerslagtig gevoel, en hulle het
erken dat hierdie werk deur onse God gedoen is.

<span id="an_6:17">6:17</span> Ook het in dié dae die edeles van Juda
baie briewe geskrywe wat na Tobía gegaan het, en dié van Tobía het na
hulle gekom.

<span id="an_6:18">6:18</span> Want baie in Juda was deur 'n eed aan hom
verbonde, omdat hy die skoonseun was van Segánja, die seun van Arag, en
sy seun Jóhanan die dogter van Mesúllam, die seun van Berégja, getrou
het.

<span id="an_6:19">6:19</span> Ook het hulle voor my sy goeie bedoelings
verhaal en my woorde na hom uitgebring. Tobía het briewe gestuur om my
bang te maak.

<span id="an_7:1">7:1</span> En toe die muur gebou was, het ek die deure
ingesit, en die poortwagters en die sangers en die Leviete is aangestel.

<span id="an_7:2">7:2</span> En ek het my broer Hanáni en Hanánja, die
owerste van die vesting, oor Jerusalem aangestel--want hy was 'n getroue
man en godvresend bo baie--

<span id="an_7:3">7:3</span> en ek het vir hulle gesê: Die poorte van
Jerusalem mag nie oopgemaak word voordat die son warm is nie; en terwyl
hulle nog op wag staan, moet die deure toegesluit word, en julle moet
dit dig grendel; en julle moet van die inwoners van Jerusalem wagte
uitsit, elkeen op sy pos en elkeen teenoor sy huis.

<span id="an_7:4">7:4</span> En die stad was wyd uitgestrek en groot,
maar die mense daarin was min, en die huise was nie opgebou nie.

<span id="an_7:5">7:5</span> Toe het my God in my hart gegee dat ek die
edeles en die leiers en die volk bymekaar laat kom het om 'n geslagslys
aan te lê; en ek het die geslagslys gekry van die wat eerste opgetrek
het, en daarin geskrywe gevind:

<span id="an_7:6">7:6</span> Dit is die inwoners van die provinsie wat
opgetrek het uit die gevangenskap van die ballinge, wat Nebukadnésar,
die koning van Babel, weggevoer het, en teruggekom het na Jerusalem en
Juda, elkeen na sy stad;

<span id="an_7:7">7:7</span> wat saam met Serubbábel, Jésua, Nehemía,
Asárja, Raämja, Nahamáni, Mórdegai, Bilsan, Mispéret, Bigwai, Nehum,
Baäna gekom het; die getal manne van die volk van Israel was:

<span id="an_7:8">7:8</span> die kinders van Parhos, twee duisend een
honderd twee en sewentig;

<span id="an_7:9">7:9</span> die kinders van Sefátja, drie honderd twee
en sewentig;

<span id="an_7:10">7:10</span> die kinders van Arag, ses honderd twee en
vyftig;

<span id="an_7:11">7:11</span> die kinders van Pahat-Moab, van die
kinders van Jésua en Joab, twee duisend agt honderd en agttien;

<span id="an_7:12">7:12</span> die kinders van Elam, duisend twee
honderd vier en vyftig;

<span id="an_7:13">7:13</span> kinders van Sattu, agt honderd vyf en
veertig;

<span id="an_7:14">7:14</span> die kinders van Sakkai, sewe honderd en
sestig;

<span id="an_7:15">7:15</span> die kinders van Bínnuï, ses honderd agt
en veertig;

<span id="an_7:16">7:16</span> die kinders van Bébai, ses honderd agt en
twintig;

<span id="an_7:17">7:17</span> die kinders van Asgad, twee duisend drie
honderd twee en twintig;

<span id="an_7:18">7:18</span> die kinders van Adoníkam, ses honderd
sewe en sestig;

<span id="an_7:19">7:19</span> die kinders van Bigwai, twee duisend sewe
en sestig;

<span id="an_7:20">7:20</span> die kinders van Adin, ses honderd vyf en
vyftig;

<span id="an_7:21">7:21</span> die kinders van Ater, van Hiskía, agt en
negentig;

<span id="an_7:22">7:22</span> die kinders van Hasum, drie honderd agt
en twintig;

<span id="an_7:23">7:23</span> die kinders van Bésai, drie honderd vier
en twintig;

<span id="an_7:24">7:24</span> die kinders van Harif, honderd en twaalf;

<span id="an_7:25">7:25</span> die kinders van Gíbeon, vyf en negentig;

<span id="an_7:26">7:26</span> die manne van Betlehem en Netófa, honderd
agt en tagtig;

<span id="an_7:27">7:27</span> die manne van Anatot, honderd agt en
twintig;

<span id="an_7:28">7:28</span> die manne van Bet-Asmáwet, twee en
veertig;

<span id="an_7:29">7:29</span> die manne van Kirjat-Jeárim, Kefíra en
Béërot, sewe honderd drie en veertig;

<span id="an_7:30">7:30</span> die manne van Rama en Geba, ses honderd
een en twintig;

<span id="an_7:31">7:31</span> die manne van Migmas, honderd twee en
twintig;

<span id="an_7:32">7:32</span> die manne van Bet-el en Ai, honderd drie
en twintig;

<span id="an_7:33">7:33</span> die manne van die ander Nebo, twee en
vyftig;

<span id="an_7:34">7:34</span> die kinders van die ander Elam, duisend
twee honderd vier en vyftig;

<span id="an_7:35">7:35</span> die kinders van Harim, drie honderd en
twintig;

<span id="an_7:36">7:36</span> die kinders van Jérigo, drie honderd vyf
en veertig;

<span id="an_7:37">7:37</span> die kinders van Lod, Hadid en Ono, sewe
honderd een en twintig;

<span id="an_7:38">7:38</span> die kinders van Sénaä, drie duisend nege
honderd en dertig.

<span id="an_7:39">7:39</span> Die priesters: die kinders van Jedája,
van die huis van Jésua, nege honderd drie en sewentig;

<span id="an_7:40">7:40</span> die kinders van Immer, duisend twee en
vyftig;

<span id="an_7:41">7:41</span> die kinders van Pasgur, duisend twee
honderd sewe en veertig;

<span id="an_7:42">7:42</span> die kinders van Harim, duisend en
sewentien.

<span id="an_7:43">7:43</span> Die Leviete: die kinders van Jésua, van
Kádmiël, van die kinders van Hodéwa, vier en sewentig.

<span id="an_7:44">7:44</span> Die sangers: die kinders van Asaf,
honderd agt en veertig.

<span id="an_7:45">7:45</span> Die poortwagters: die kinders van Sallum,
die kinders van Ater, die kinders van Talmon, die kinders van Akkub, die
kinders van Hatíta, die kinders van Sobai, honderd agt en dertig.

<span id="an_7:46">7:46</span> Die tempelbediendes: die kinders van
Siha, die kinders van Hasúfa, die kinders van Tábbaot;

<span id="an_7:47">7:47</span> die kinders van Keros, die kinders van
Sia, die kinders van Padon;

<span id="an_7:48">7:48</span> die kinders van Lebána, die kinders van
Hágaba, die kinders van Salmai;

<span id="an_7:49">7:49</span> die kinders van Hanan, die kinders van
Giddel, die kinders van Gahar;

<span id="an_7:50">7:50</span> die kinders van Reája, die kinders van
Resin, die kinders van Nekóda;

<span id="an_7:51">7:51</span> die kinders van Gassam, die kinders van
Ussa, die kinders van Paséag;

<span id="an_7:52">7:52</span> die kinders van Bésai, die kinders van
die Meüniete, die kinders van die Nefisiete;

<span id="an_7:53">7:53</span> die kinders van Bakbuk, die kinders van
Hakúfa, die kinders van Harhur;

<span id="an_7:54">7:54</span> die kinders van Baslut, die kinders van
Mehída, die kinders van Harsa;

<span id="an_7:55">7:55</span> die kinders van Barkos, die kinders van
Sísera, die kinders van Temag;

<span id="an_7:56">7:56</span> die kinders van Nesíag, die kinders van
Hatífa.

<span id="an_7:57">7:57</span> Die kinders van die dienaars van Salomo:
die kinders van Sotai, die kinders van Soféret, die kinders van Perída;

<span id="an_7:58">7:58</span> die kinders van Jáäla, die kinders van
Darkon, die kinders van Giddel;

<span id="an_7:59">7:59</span> die kinders van Sefátja, die kinders van
Hattil, die kinders van Pogéret-Hassebáim, die kinders van Amon--

<span id="an_7:60">7:60</span> al die tempelbediendes en die kinders van
die dienaars van Salomo: drie honderd twee en negentig.

<span id="an_7:61">7:61</span> En dit is hulle wat opgetrek het uit
Tel-Melag, Tel-Harsa, Kerub, Addon en Immer, maar wat nie hul familie en
hul afkoms kon aanwys, of hulle uit Israel afkomstig was nie--

<span id="an_7:62">7:62</span> die kinders van Delája, die kinders van
Tobía, die kinders van Nekóda: ses honderd twee en veertig.

<span id="an_7:63">7:63</span> En van die priesters: die kinders van
Habája, die kinders van Hakkos, die kinders van Barsíllai, wat uit die
dogters van Barsíllai, die Gileadiet, 'n vrou geneem het en na hulle
naam genoem is.

<span id="an_7:64">7:64</span> Hulle het hul stamboom gesoek onder die
wat in die register opgeneem is, maar dit was nie te vinde nie; daarom
is hulle onbevoeg verklaar vir die priesterskap.

<span id="an_7:65">7:65</span> En die goewerneur het aan hulle gesê dat
hulle nie mag eet van die hoogheilige gawes nie, totdat die priester sou
optree met Urim en Tummim.

<span id="an_7:66">7:66</span> Die hele vergadering saam was twee en
veertig duisend drie honderd en sestig;

<span id="an_7:67">7:67</span> behalwe hulle slawe en hulle slavinne;
dié was sewe duisend drie honderd sewe en dertig. En hulle het twee
honderd vyf en veertig sangers en sangeresse gehad.

<span id="an_7:68">7:68</span> Hulle perde was sewe honderd ses en
dertig; hulle muile twee honderd vyf en veertig;

<span id="an_7:69">7:69</span> kamele, vier honderd vyf en dertig;
esels, ses duisend sewe honderd en twintig.

<span id="an_7:70">7:70</span> En 'n deel van die familiehoofde het
bygedra vir die werk; die goewerneur se bydrae tot die fonds was: in
goud duisend dragmes, vyftig komme, vyf honderd en dertig priesterrokke.

<span id="an_7:71">7:71</span> En van die familiehoofde het gegee vir
die boufonds: in goud twintig duisend dragmes, en in silwer twee duisend
twee honderd mines.

<span id="an_7:72">7:72</span> En wat die res van die volk gegee het,
was: in goud twintig duisend dragmes, en in silwer twee duisend mines,
en sewe en sestig priesterrokke.

<span id="an_7:73">7:73</span> So het dan die priesters en die Leviete
en die poortwagters en die sangers en van die volk en die
tempelbediendes en die hele Israel in hulle stede gaan woon.

<span id="an_8:1">8:1</span> En toe die sewende maand aankom, terwyl die
kinders van Israel in hulle stede was,

<span id="an_8:2">8:2</span> het die hele volk soos een man op die plein
voor die Waterpoort bymekaargekom en aan Esra, die skrifgeleerde, gesê
om die boek van die wet van Moses, wat die HERE Israel beveel het, te
bring.

<span id="an_8:3">8:3</span> En Esra, die priester, het die wet voor die
vergadering gebring, manne sowel as vroue en almal wat met verstand kon
luister, op die eerste dag van die sewende maand.

<span id="an_8:4">8:4</span> En hy het daaruit voorgelees voor die plein
wat voor die Waterpoort was, vandat dit lig geword het tot die middag,
in teenwoordigheid van die manne en die vroue en die wat kon verstaan;
en die ore van die hele volk was op die wetboek gerig.

<span id="an_8:5">8:5</span> En Esra, die skrifgeleerde, het op 'n
houtverhoog gestaan wat hulle vir die geleentheid gemaak het, en langs
hom het aan sy regterhand gestaan: Mattítja en Sema en Anája en Uría en
Hilkía en Maäséja; en aan sy linkerhand: Pedája en Mísael en Malkía en
Hasum en Hasbaddána, Sagaría, Mesúllam.

<span id="an_8:6">8:6</span> En Esra het die boek oopgemaak voor die oë
van die hele volk, want hy het bokant die hele volk gestaan; en toe hy
dit oopmaak, het die hele volk opgestaan.

<span id="an_8:7">8:7</span> En Esra het die HERE, die grote God,
geloof, en die hele volk het geantwoord: Amen, amen! met opheffing van
hulle hande; en hulle het hul gebuig en die HERE aanbid met die aangesig
na die aarde toe.

<span id="an_8:8">8:8</span> En Jésua en Bani en Serébja, Jamin, Akkub,
Sábbetai, Hodía, Maäséja, Kelíta, Asárja, Jósabad, Hanan, Pelája en die
Leviete het die volk in die wet onderrig, onderwyl die volk op hulle
plek bly staan.

<span id="an_8:9">8:9</span> En hulle het uit die boek, uit die wet van
God, duidelik voorgelees en dit verklaar, sodat hulle verstaan het wat
voorgelees is.

<span id="an_8:10">8:10</span> Daarop het Nehemía--hy was die
goewerneur--en Esra, die priester, die skrifgeleerde, en die Leviete wat
die volk onderrig, aan die hele volk gesê: Hierdie dag is heilig aan die
HERE julle God; treur nie en ween nie! Want die hele volk het geween toe
hulle die woorde van die wet hoor.

<span id="an_8:11">8:11</span> Verder het hy vir hulle gesê: Gaan, eet
lekker spys en drink soet dranke en stuur porsies aan hulle vir wie niks
berei is nie; want hierdie dag is heilig aan onse Here. Wees dan nie
bedroef nie, want die blydskap in die HERE--dit is julle beskutting.

<span id="an_8:12">8:12</span> En die Leviete het die hele volk tot
bedaring gebring en gesê: Wees stil! want hierdie dag is heilig; wees
dus nie bedroef nie.

<span id="an_8:13">8:13</span> Toe het die hele volk weggegaan om te eet
en te drink en porsies te stuur en groot vreugde te bedrywe; want hulle
het ag gegee op die woorde wat aan hulle bekend gemaak is.

<span id="an_8:14">8:14</span> En op die tweede dag het die
familiehoofde van die hele volk, die priesters en die Leviete by Esra,
die skrifgeleerde, vergader om naamlik die woorde van die wet te
ondersoek.

<span id="an_8:15">8:15</span> Toe vind hulle uit dat in die wet wat die
HERE deur die diens van Moses beveel het, geskrywe was dat die kinders
van Israel op die fees in die sewende maand in hutte moes woon,

<span id="an_8:16">8:16</span> en dat hulle moes afkondig en rondstuur
deur al hulle stede en in Jerusalem om te sê: Trek uit op die gebergte
en bring olyftakke en oliewenhouttakke en mirtetakke en palmtakke en
takke van digte bome om hutte te maak soos geskrywe is.

<span id="an_8:17">8:17</span> En die volk het uitgetrek en dit gebring
en vir hulle hutte gemaak, elkeen op sy dak en op hulle erwe en in die
voorhowe van die huis van God en op die plein van die Waterpoort en op
die plein van die Efraimspoort.

<span id="an_8:18">8:18</span> En die hele vergadering wat uit die
gevangenskap teruggekom het, het hutte gemaak en in die hutte gewoon;
want van die dae van Jésua af, die seun van Nun, tot op daardie dag het
die kinders van Israel nie só gedoen nie; en daar was baie groot
blydskap.

<span id="an_8:19">8:19</span> En hy het dag vir dag, van die eerste dag
af tot die laaste dag toe, voorgelees uit die wetboek van God; en hulle
het sewe dae lank fees gehou en op die agtste dag 'n feestyd volgens
verordening.

<span id="an_9:1">9:1</span> En op die vier en twintigste dag van
hierdie maand het die kinders van Israel vergader en gevas in rouklere
en met grond op hulle hoof.

<span id="an_9:2">9:2</span> En die afstammelinge van Israel het hulle
afgesonder van al die uitlanders, en hulle het gaan staan en belydenis
gedoen van hulle sondes en die ongeregtighede van hulle vaders.

<span id="an_9:3">9:3</span> En hulle het van hulle plek opgestaan, en
gedurende 'n vierde deel van die dag gelees uit die wetboek van die HERE
hulle God, en gedurende 'n vierde deel belydenis gedoen en die HERE
hulle God aanbid.

<span id="an_9:4">9:4</span> En op die verhoog van die Leviete het Jésua
en Bani, Kádmiël, Sebánja, Bunni, Serébja, Bani, Kenáni opgestaan en met
'n groot stem die HERE hulle God aangeroep.

<span id="an_9:5">9:5</span> En die Leviete Jésua en Kádmiël, Bani,
Hasábneja, Serébja, Hodía, Sebánja, Petágja het gesê: Staan op, loof die
HERE julle God van ewigheid tot in ewigheid! En laat hulle u heerlike
Naam loof wat bo alle lof en prys verhewe is!

<span id="an_9:6">9:6</span> U is alleen die HERE, U het die hemel, die
hoogste hemel en al sy leërskare, gemaak, die aarde en alles wat daarop
is, die seë en alles wat daarin is, en U hou dit alles in die lewe, en
die leër van die hemel buig hulle voor U neer.

<span id="an_9:7">9:7</span> U is die HERE, die God wat Abram uitverkies
het en hom uit Ur van die Chaldeërs uitgelei het en sy naam tot Abraham
gemaak het.

<span id="an_9:8">9:8</span> En U het sy hart getrou bevind voor u
aangesig, en U het met hom die verbond gesluit om die land te gee van
die Kanaäniete, Hetiete, Amoriete en Feresiete en Jebusiete en
Girgasiete, om dit aan sy nageslag te gee; en U het u woorde vervul,
want U is regverdig.

<span id="an_9:9">9:9</span> En U het die ellende van ons vaders in
Egipte aangesien en hulle geroep by die Skelfsee gehoor,

<span id="an_9:10">9:10</span> en U het tekens en wonders gedoen aan
Farao en aan al sy dienaars en aan die hele volk van sy land; want U het
geweet dat hulle vermetel teen hulle gehandel het, en U het vir U 'n
Naam gemaak soos dit vandag is.

<span id="an_9:11">9:11</span> En die see het U voor hulle geklowe,
sodat hulle op droë grond dwarsdeur die see getrek het; maar hulle
vervolgers het U in die kolke gewerp soos 'n klip in sterk waters.

<span id="an_9:12">9:12</span> En U het hulle gelei met 'n wolkkolom
bedags en met 'n vuurkolom snags om die pad vir hulle te verlig waar
hulle langs moes trek.

<span id="an_9:13">9:13</span> En op die berg Sinai het U neergedaal en
met hulle gespreek uit die hemel, en U het aan hulle regte verordeninge
en betroubare wette, goeie insettinge en gebooie gegee.

<span id="an_9:14">9:14</span> En u heilige sabbat het U aan hulle
bekend gemaak, en gebooie en insettinge en 'n wet deur die diens van u
kneg Moses hulle beveel.

<span id="an_9:15">9:15</span> En U het hulle brood gegee uit die hemel
vir hulle honger en water vir hulle uit die rots laat uitkom vir hulle
dors, en aan hulle gesê om die land in besit te gaan neem waaromtrent U
u hand opgehef het om hulle dit te gee.

<span id="an_9:16">9:16</span> Maar hulle, naamlik ons vaders, het
vermetel gehandel en hulle nek verhard en nie na u gebooie geluister
nie;

<span id="an_9:17">9:17</span> ja, hulle het geweier om te luister en
nie gedink aan u wonders wat U by hulle gedoen het nie; maar hulle het
hul nek verhard en in hul wederstrewigheid 'n hoof aangestel om terug te
gaan na hulle slawerny. Maar U is 'n God van vergewing, genadig en
barmhartig, lankmoedig en groot van goedertierenheid, en U het hulle nie
verlaat nie.

<span id="an_9:18">9:18</span> Selfs toe hulle 'n gegote kalf vir hulle
gemaak en gesê het: Dit is jou gode wat jou uit Egipte laat optrek het!
--en hulle groot, afskuwelike dinge gedoen het,

<span id="an_9:19">9:19</span> het U in u grote barmhartigheid hulle tog
nie verlaat in die woestyn nie; die wolkkolom het nie bedags van hulle
gewyk om hulle op die pad te lei nie, en die vuurkolom ook nie snags om
vir hulle die pad te verlig waar hulle langs moes trek nie.

<span id="an_9:20">9:20</span> En u goeie Gees het U gegee om hulle te
onderrig, en u manna het U nie van hulle mond teruggehou nie en aan
hulle water gegee vir hulle dors.

<span id="an_9:21">9:21</span> En veertig jaar lank het U hulle onderhou
in die woestyn; hulle het nie gebrek gehad nie; hulle klere het nie
verslyt en hulle voete nie geswel nie.

<span id="an_9:22">9:22</span> En U het aan hulle koninkryke en volke
gegee en dié volgens bepaalde grense verdeel; en hulle het die land van
Sihon, ja, die land van die koning van Hesbon, en die land van Og, die
koning van Basan, in besit geneem.

<span id="an_9:23">9:23</span> En U het hulle kinders vermenigvuldig
soos die sterre aan die hemel en hulle in die land ingebring waarvan U
aan hulle vaders gesê het dat hulle sou ingaan om dit in besit te neem.

<span id="an_9:24">9:24</span> En die kinders het ingegaan en die land
in besit geneem, en U het die inwoners van die land, die Kanaäniete,
voor hulle onderwerp en dié in hulle hand gegee, hulle konings sowel as
die volke van die land, om met hulle te handel soos hulle dit goedvind.

<span id="an_9:25">9:25</span> En hulle het versterkte stede en 'n vet
land ingeneem, en huise in besit geneem vol allerhande goeie dinge,
uitgekapte putte, wingerde en olyfbome en vrugtebome in menigte, en
hulle het geëet en versadig en vet geword en weelderig gelewe deur u
grote goedheid.

<span id="an_9:26">9:26</span> Maar hulle het wederstrewig en opstandig
geword teen U en u wet agter hulle rug gewerp; en u profete wat hulle
gewaarsku het, om hulle na U terug te bring, het hulle gedood en groot,
afskuwelike dinge gedoen.

<span id="an_9:27">9:27</span> Daarom het U hulle oorgegee in die hand
van hulle teëstanders, dat dié hulle in benoudheid sou bring. Maar
wanneer hulle in die tyd van hulle benoudheid U aangeroep het, het U uit
die hemel gehoor en na u grote barmhartigheid aan hulle verlossers
gegee, dat dié hulle uit die hand van hul teëstanders kon verlos.

<span id="an_9:28">9:28</span> Maar sodra hulle rus gehad het, het hulle
weer kwaad gedoen voor u aangesig, en U het hulle oorgelewer in die hand
van hul vyande, dat dié oor hulle sou heers; as hulle U dan weer
aanroep, het U uit die hemel gehoor en hulle na u barmhartigheid
baiekeer gered.

<span id="an_9:29">9:29</span> En U het hulle gewaarsku om hulle na u
wet terug te bring, maar hulle het vermetel gehandel en nie geluister na
u gebooie nie, en teen u verordeninge, daarteen het hulle gesondig,
waarvan geld dat 'n mens dit moet doen, dat hy daardeur kan lewe; en
hulle het 'n wederstrewige skouer gegee en hulle nek verhard en nie
geluister nie.

<span id="an_9:30">9:30</span> En U was baie jare lankmoedig oor hulle,
en U het hulle gewaarsku deur u Gees, deur middel van u profete; maar
hulle het geen gehoor gegee nie. Daarom het U hulle oorgegee in die hand
van die volke van die lande.

<span id="an_9:31">9:31</span> Maar in u grote barmhartigheid het U
hulle nie volkome vernietig en hulle nie verlaat nie, want U is 'n
genadige en barmhartige God.

<span id="an_9:32">9:32</span> Onse God, groot, magtige en gedugte God,
wat die verbond en die goedertierenheid hou, laat dan nou al die
moeilikheid nie gering wees voor u aangesig nie wat ons, ons konings,
ons owerstes en ons priesters en ons profete en ons vaders en u hele
volk oorgekom het van die dae van die konings van Assur af tot vandag
toe.

<span id="an_9:33">9:33</span> Maar U is regverdig in alles wat oor ons
gekom het; want U het getrou gehandel, maar ons het goddeloos gehandel;

<span id="an_9:34">9:34</span> en ons konings, ons owerstes, ons
priesters en ons vaders het u wet nie volbring en na u gebooie en u
getuienisse waarmee U hulle gewaarsku het, nie geluister nie.

<span id="an_9:35">9:35</span> En hulle het in hul koninkryk en by u
groot seën wat U hulle geskenk het, en in die wye en vet land wat U aan
hulle oorgegee het, U nie gedien nie en hulle nie van hul verkeerde
handelinge bekeer nie.

<span id="an_9:36">9:36</span> Ons is vandag slawe, en die land wat U
aan ons vaders gegee het om die vrug en die volle seën daarvan te
geniet--daarin is ons slawe.

<span id="an_9:37">9:37</span> En dit vermeerder sy opbrings vir die
konings wat U oor ons gestel het om ons sondes ontwil, en hulle heers
oor ons liggame en oor ons vee na hulle willekeur, en ons is in 'n groot
benoudheid.

<span id="an_9:38">9:38</span> Maar op grond van dit alles sluit ons 'n
vaste verbond en beskryf dit; en op die verseëlde stuk het ons owerstes,
ons Leviete, ons priesters geteken.

<span id="an_10:1">10:1</span> En op die verseëlde stukke het geteken:
Nehemía, die goewerneur, die seun van Hagálja, en Sedekía,

<span id="an_10:2">10:2</span> Serája, Asárja, Jeremía,

<span id="an_10:3">10:3</span> Pasgur, Amárja, Malkía,

<span id="an_10:4">10:4</span> Hattus, Sebánja, Mallug,

<span id="an_10:5">10:5</span> Harim, Méremot, Obádja,

<span id="an_10:6">10:6</span> Daniël, Gínneton, Barug,

<span id="an_10:7">10:7</span> Mesúllam, Abía, Míjamin,

<span id="an_10:8">10:8</span> Maäsja, Bílgai, Semája; dit was die
priesters.

<span id="an_10:9">10:9</span> En die Leviete: Jésua, die seun van
Asánja, Bínnuï van die seuns van Henádad, Kádmiël,

<span id="an_10:10">10:10</span> en hulle broers: Sebánja, Hodía,
Kelíta, Pelája, Hanan,

<span id="an_10:11">10:11</span> Miga, Rehob, Hasábja,

<span id="an_10:12">10:12</span> Sakkur, Serébja, Sebánja,

<span id="an_10:13">10:13</span> Hodía, Baní, Beninu.

<span id="an_10:14">10:14</span> Die hoofde van die volk: Parhos,
Pahat-Moab, Elam, Sattu, Bani,

<span id="an_10:15">10:15</span> Bunni, Asgad, Bébai,

<span id="an_10:16">10:16</span> Adónia, Bigwai, Adin,

<span id="an_10:17">10:17</span> Ater, Hiskía, Assur,

<span id="an_10:18">10:18</span> Hodía, Hasum, Bésai,

<span id="an_10:19">10:19</span> Harif, Anatot, Nobai,

<span id="an_10:20">10:20</span> Magpías, Mesúllam, Hesir,

<span id="an_10:21">10:21</span> Mesesábeël, Sadok, Jáddua,

<span id="an_10:22">10:22</span> Pelátja, Hanan, Anája,

<span id="an_10:23">10:23</span> Hoséa, Hanánja, Hassub,

<span id="an_10:24">10:24</span> Hallóhes, Pilha, Sobek,

<span id="an_10:25">10:25</span> Rehum, Hasábna, Maäséja,

<span id="an_10:26">10:26</span> en Ahía, Hanan, Anan,

<span id="an_10:27">10:27</span> Mallug, Harim, Baäna.

<span id="an_10:28">10:28</span> En die res van die volk, die priesters,
die Leviete, die poortwagters, die sangers, die tempelbediendes en almal
wat hulle afgesonder het van die volke van die lande tot die wet van
God, hulle vroue, hulle seuns en hulle dogters, almal wat enigsins kon
verstaan,

<span id="an_10:29">10:29</span> het by hulle broers, die vername manne
onder hulle, aangesluit, en hulle het onder eed en met beswering
hulleself verplig om te wandel in die wet van God, wat deur die diens
van Moses, die kneg van God, gegee is, en om te hou en te doen al die
gebooie van die HERE onse Here, en sy verordeninge en sy insettinge;

<span id="an_10:30">10:30</span> verder dat ons ons dogters nie sou gee
aan die volke van die land, en hulle dogters nie sou neem vir ons seuns
nie;

<span id="an_10:31">10:31</span> en as die volke van die land koopware
en allerhande soorte koring bring om op die sabbatdag te verkoop, dat
ons niks van hulle sou neem op die sabbat of op 'n heilige dag nie; en
dat ons in die sewende jaar die land braak sou laat lê en van elke
skuldvordering afsien.

<span id="an_10:32">10:32</span> En ons het vir ons die verpligting
aangegaan om ons 'n derde van 'n sikkel in die jaar op te lê vir die
diens van die huis van onse God--

<span id="an_10:33">10:33</span> vir die toonbrode en die voortdurende
spysoffer en die voortdurende brandoffer, die offers van die sabbatte,
van die nuwemane, vir die feestye en vir wygawes en vir sondoffers om
vir Israel versoening te doen, en vir enige dienswerk in die huis van
onse God.

<span id="an_10:34">10:34</span> En ons, die priesters, die Leviete en
die volk het die lot gewerp oor die lewering van hout, om dit volgens
ons families op vasgestelde tye jaar vir jaar te bring na die huis van
onse God om vuur te maak op die altaar van die HERE onse God soos
geskrywe staan in die wet;

<span id="an_10:35">10:35</span> en om die eerstelinge van ons grond en
die eerstelinge van allerhande vrugtebome jaar vir jaar in die huis van
die HERE te bring;

<span id="an_10:36">10:36</span> en om die eersgeborenes van ons seuns
en ons vee, soos geskrywe staan in die wet, en die eersgeborenes van ons
grootvee en ons kleinvee te bring in die huis van onse God vir die
priesters wat diens doen in die huis van onse God;

<span id="an_10:37">10:37</span> en dat ons die eerstelinge van ons
growwe meel en van ons offergawes en van die vrugte van allerhande bome,
van mos en olie, sou bring vir die priesters in die kamers van die huis
van onse God en die tiendes van ons grond vir die Leviete, terwyl hulle,
die Leviete, die tiendes sou invorder in al ons landboustede.

<span id="an_10:38">10:38</span> En die priester, die seun van Aäron,
moet by die Leviete wees as die Leviete die tiendes invorder, en die
Leviete moet 'n tiende van die tiendes na die huis van onse God bring,
in die kamers van die skathuis.

<span id="an_10:39">10:39</span> Want in die kamers moet die kinders van
Israel en die kinders van Levi die offergawe van koring, mos en olie
bring, omdat die gereedskappe van die heiligdom en die diensdoende
priesters en die poortwagters en die sangers daar is; want ons wou die
huis van onse God nie laat verwaarloos nie.

<span id="an_11:1">11:1</span> En die owerstes van die volk het in
Jerusalem gewoon, maar die res van die volk het die lot gewerp om een
uit tien daartoe te bring om in die heilige stad Jerusalem te woon, en
nege dele in die stede.

<span id="an_11:2">11:2</span> En die volk het al die manne geseën wat
hulle vrywillig aangebied het om in Jerusalem te woon.

<span id="an_11:3">11:3</span> En dit is die hoofde van die provinsie
wat in Jerusalem gewoon het. In die stede van Juda het hulle elkeen in
sy besitting in hulle stede gewoon: Israeliete, die priesters en die
Leviete en die tempelbediendes en die kinders van die dienaars van
Salomo.

<span id="an_11:4">11:4</span> En in Jerusalem het van die kinders van
Juda en van die kinders van Benjamin gewoon. Van die kinders van Juda:
Atája, die seun van Ussía, die seun van Sagaría, die seun van Amárja,
die seun van Sefátja, die seun van Mehaláleël, van die seuns van Peres;

<span id="an_11:5">11:5</span> en Maäséja, die seun van Barug, die seun
van Kolhóse, die seun van Hasája, die seun van Adája, die seun van
Jójarib, die seun van Sagaría, die Selaniet.

<span id="an_11:6">11:6</span> Al die seuns van Peres wat in Jerusalem
gewoon het, was vier honderd agt en sestig, krygsmanne.

<span id="an_11:7">11:7</span> En dit is die kinders van Benjamin:
Sallu, die seun van Mesúllam, die seun van Joëd, die seun van Pedája,
die seun van Kolája, die seun van Maäséja, die seun van Itiël, die seun
van Jesaja;

<span id="an_11:8">11:8</span> en ná hom Gábbai-Sállai, nege honderd agt
en twintig.

<span id="an_11:9">11:9</span> En Joël, die seun van Sigri, was opsigter
oor hulle; en Juda, die seun van Hassénua, was tweede in rang oor die
stad.

<span id="an_11:10">11:10</span> Van die priesters: Jedája, die seun van
Jójarib, Jagin,

<span id="an_11:11">11:11</span> Serája, die seun van Hilkía, die seun
van Mesúllam, die seun van Sadok, die seun van Mérajot, die seun van
Ahítub, die vors van die huis van God.

<span id="an_11:12">11:12</span> En hulle broers wat die werk verrig het
in die tempel, was agt honderd twee en twintig; en Adája, die seun van
Jeróham, die seun van Pelálja, die seun van Amsi, die seun van Sagaría,
die seun van Pasgur, die seun van Malkía,

<span id="an_11:13">11:13</span> en sy broers, familiehoofde, was twee
honderd twee en veertig; en Amásai, die seun van Asáreël, die seun van
Agsai, die seun van Mesíllemot, die seun van Immer,

<span id="an_11:14">11:14</span> en hulle broers, dapper helde, was
honderd agt en twintig, en opsigter oor hulle was Sábdiël, die seun van
Haggedólim.

<span id="an_11:15">11:15</span> En van die Leviete: Semája, die seun
van Hassub, die seun van Asríkam, die seun van Hasábja, die seun van
Bunni,

<span id="an_11:16">11:16</span> en Sábbetai en Jósabad, van die hoofde
van die Leviete, was oor die buitewerk van die huis van God.

<span id="an_11:17">11:17</span> En Mattánja, die seun van Miga, die
seun van Sabdi, die seun van Asaf, leier van die lofsang, wat die "Loof
Hom" aanhef by die gebed; en Bakbúkja, die tweede in rang onder sy
broers; en Abda, die seun van Sámmua, die seun van Galal, die seun van
Jedútun.

<span id="an_11:18">11:18</span> Al die Leviete in die heilige stad was
twee honderd vier en tagtig.

<span id="an_11:19">11:19</span> En die poortwagters: Akkub, Talmon, en
hulle broers wat wag gehou het by die poorte, was honderd twee en
sewentig.

<span id="an_11:20">11:20</span> En die ander Israeliete, priesters en
Leviete, was in al die stede van Juda, elkeen in sy erfdeel.

<span id="an_11:21">11:21</span> En die tempelbediendes het gewoon op
die Heuwel; en Siha en Gispa was oor die tempelbediendes.

<span id="an_11:22">11:22</span> En opsigter van die Leviete in
Jerusalem was Ussi, die seun van Bani, die seun van Hasábja, die seun
van Mattánja, die seun van Miga, van die seuns van Asaf, die sangers,
vir die werk in die huis van God;

<span id="an_11:23">11:23</span> want daar was 'n bevel van die koning
aangaande hulle: 'n vaste ordening vir die sangers, na die eis van elke
dag.

<span id="an_11:24">11:24</span> En Petágja, die seun van Mesesábeël,
van die seuns van Serag, die seun van Juda, was verteenwoordiger van die
koning in enige saak van die volk.

<span id="an_11:25">11:25</span> En wat die dorpe in hulle buiteveld
betref, van die kinders van Juda het gewoon in Kirjat-Arba en sy
onderhorige plekke, en in Dibon en sy onderhorige plekke, en in
Jekábseël en sy dorpe,

<span id="an_11:26">11:26</span> en in Jésua en in Moláda en in
Bet-Pelet

<span id="an_11:27">11:27</span> en in Hasar-Sual en in Berséba en sy
onderhorige plekke,

<span id="an_11:28">11:28</span> en in Siklag en in Megóna en sy
onderhorige plekke,

<span id="an_11:29">11:29</span> en in en Rimmon en in Sorea en in
Jarmut,

<span id="an_11:30">11:30</span> Sanóag, Adúllam en hulle dorpe, Lagis
en sy buiteveld, Aséka en sy onderhorige plekke; en hulle het in laers
gestaan van Berséba af tot by die dal Hinnom.

<span id="an_11:31">11:31</span> En die kinders van Benjamin: van Geba
af in Migmas en Aja en Bet-el en sy onderhorige plekke,

<span id="an_11:32">11:32</span> Anatot, Nob, Anánja,

<span id="an_11:33">11:33</span> Hasor, Rama, Gíttaim,

<span id="an_11:34">11:34</span> Hadid, Sebóim, Nebállat,

<span id="an_11:35">11:35</span> Lod en Ono, die Handwerkersdal.

<span id="an_11:36">11:36</span> En van die Leviete het afdelings van
Juda by Benjamin behoort.

<span id="an_12:1">12:1</span> En dit is die priesters en die Leviete
wat saam met Serubbábel, die seun van Seáltiël, en Jésua opgetrek het:
Serája, Jeremía, Esra,

<span id="an_12:2">12:2</span> Amárja, Mallug, Hattus,

<span id="an_12:3">12:3</span> Segánja, Rehum, Méremot,

<span id="an_12:4">12:4</span> Iddo, Gínnetoi, Abía,

<span id="an_12:5">12:5</span> Míjamin, Maädja, Bilga,

<span id="an_12:6">12:6</span> Semája en Jójarib, Jedája,

<span id="an_12:7">12:7</span> Sallu, Amok, Hilkía, Jedája; dit was die
hoofde van die priesters en van hulle broers in die dae van Jésua.

<span id="an_12:8">12:8</span> En die Leviete was: Jésua, Bínnuï,
Kádmiël, Serébja, Juda, Mattánja wat met sy broers die leiding by die
kore gehad het.

<span id="an_12:9">12:9</span> En Bakbúkja en Unni, hulle broers, het by
die dienste teenoor hulle gestaan.

<span id="an_12:10">12:10</span> En Jésua was die vader van Jójakim; en
Jójakim was die vader van Éljasib, en Éljasib die vader van Jójada,

<span id="an_12:11">12:11</span> en Jójada die vader van Jónatan, en
Jónatan die vader van Jaddúa.

<span id="an_12:12">12:12</span> En in die dae van Jójakim was die
priesterlike familiehoofde: van Serája, Merája; van Jeremía, Hanánja;

<span id="an_12:13">12:13</span> van Esra, Mesúllam; van Amárja,
Jóhanan;

<span id="an_12:14">12:14</span> van Mallugi, Jónatan; van Sebánja,
Josef;

<span id="an_12:15">12:15</span> van Harim, Adna; van Mérajot, Hélkai;

<span id="an_12:16">12:16</span> van Iddo, Sagaría; van Gínneton,
Mesúllam;

<span id="an_12:17">12:17</span> van Abía, Sigri; van Mínjamin, van
Moádja, Píltai;

<span id="an_12:18">12:18</span> van Bilga, Sámmua; van Semája, Jónatan;

<span id="an_12:19">12:19</span> en van Jójarib, Máttenai; van Jedája,
Ussi;

<span id="an_12:20">12:20</span> van Sállai, Kállai; van Amok, Heber;

<span id="an_12:21">12:21</span> van Hilkía, Hasábja; van Jedája,
Netáneël.

<span id="an_12:22">12:22</span> Wat die Leviete betref--in die dae van
Éljasib, Jójada en Jóhanan en Jaddúa is die familiehoofde opgeskrywe, en
die priesters tot aan die regering van Daríus, die Pers.

<span id="an_12:23">12:23</span> Die kinders van Levi, die
familiehoofde, is opgeskrywe in die boek van die kronieke tot die dae
van Jóhanan, die seun van Éljasib.

<span id="an_12:24">12:24</span> En die hoofde van die Leviete was:
Hasábja, Serébja en Jésua, Kádmiël, en hulle broers was teenoor hulle om
te loof en te dank volgens die bevel van Dawid, die man van God, wag
naas wag:

<span id="an_12:25">12:25</span> Mattánja en Bakbúkja, Obádja. Mesúllam,
Talmon, Akkub was poortwagters wat wag gehou het by die voorraadkamers
van die poorte.

<span id="an_12:26">12:26</span> Hulle was in die dae van Jójakim, die
seun van Jésua, die seun van Jósadak, en in die dae van Nehemía, die
goewerneur, en van die priester Esra, die skrifgeleerde.

<span id="an_12:27">12:27</span> En by die inwyding van die muur van
Jerusalem is die Leviete uit al hulle woonplekke gesoek, om hulle na
Jerusalem te bring ten einde die inwyding te hou met vreugde en
dankliedere en met gesang, simbale, harpe en siters.

<span id="an_12:28">12:28</span> Toe het die seuns van die sangers
byeengekom uit die streek rondom Jerusalem sowel as uit die dorpe van
die Netofatiete,

<span id="an_12:29">12:29</span> en uit Bet-Gilgal en uit die buiteveld
van Geba en Asmáwet, want die sangers het vir hulle dorpe rondom
Jerusalem gebou.

<span id="an_12:30">12:30</span> En die priesters en die Leviete het
hulleself gereinig, en die volk en die poorte en die muur gereinig.

<span id="an_12:31">12:31</span> En ek het die owerstes van Juda bo-op
die muur laat klim en twee groot kore opgestel en optogte, een na regs
bo-op die muur na die Aspoort toe;

<span id="an_12:32">12:32</span> en agter hulle aan het geloop: Hosája
en die helfte van die owerstes van Juda,

<span id="an_12:33">12:33</span> en Asárja, Esra en Mesúllam,

<span id="an_12:34">12:34</span> Juda en Benjamin en Semája en Jeremía,

<span id="an_12:35">12:35</span> en van die seuns van die priesters met
trompette, Sagaría, die seun van Jónatan, die seun van Semája, die seun
van Mattánja, die seun van Migája, die seun van Sakkur, die seun van
Asaf,

<span id="an_12:36">12:36</span> en sy broers Semája en Asáreël,
Mílalai, Gílalai, Maäi, Netáneël en Juda, Hanáni, met die
musiekinstrumente van Dawid, die man van God; en Esra, die
skrifgeleerde, voor hulle uit.

<span id="an_12:37">12:37</span> En by die Fonteinpoort het hulle, reg
voor hulle uit, met die trappe van die Dawidstad opgegaan, waar die muur
opgaan bo die huis van Dawid, tot by die Waterpoort teen die ooste.

<span id="an_12:38">12:38</span> En die tweede koor het in
teenoorgestelde rigting getrek, en ek met die helfte van die volk
agteraan, bo-op die muur by die Bakoond-toring langs tot by die Breë
Muur;

<span id="an_12:39">12:39</span> verder by die Efraimspoort langs en die
Ou Poort en die Vispoort en die toring Hanáneël en die toring Hamméa tot
by die Skaapspoort; en hulle het bly staan by die Gevangenispoort.

<span id="an_12:40">12:40</span> Toe het die twee kore in die huis van
God gaan staan, en ek en die helfte van die leiers met my saam;

<span id="an_12:41">12:41</span> en die priesters Éljakim, Maäséja,
Mínjamin, Migája, Eljoënai, Sagaría, Hanánja met trompette,

<span id="an_12:42">12:42</span> en Maäséja en Semája en Eleásar en Ussi
en Jóhanan en Malkía en Elam en Eser. En die sangers het hulle laat
hoor, en Jisrágja was die leier.

<span id="an_12:43">12:43</span> En op dié dag het hulle groot offers
gebring en was vrolik; want God het hulle groot vreugde verskaf, en ook
die vroue en kinders was vrolik, sodat die vreugde van Jerusalem tot ver
weg gehoor is.

<span id="an_12:44">12:44</span> En op dié dag is manne aangestel oor
die kamers vir die voorrade, die offergawes, die eerstelinge en die
tiendes, om daarin die wetlike aandele volgens die landerye van die
stede vir die priesters en die Leviete te versamel; want Juda was bly
oor die priesters en die Leviete wat in die diens gestaan het.

<span id="an_12:45">12:45</span> En hulle het die ordening van hulle God
en die reinigingsordening onderhou; ook die sangers en die poortwagters,
volgens die bevel van Dawid en sy seun Salomo.

<span id="an_12:46">12:46</span> Want in die dae van Dawid en Asaf, van
die voortyd af, lê die oorsprong van die sangers en leiers van die
lofsang en die danksegging aan God.

<span id="an_12:47">12:47</span> En die hele Israel het in die dae van
Serubbábel en in die dae van Nehemía die aandele van die sangers en van
die poortwagters gegee, na die eis van elke dag; en hulle het die
heilige gawes afgegee aan die Leviete, en die Leviete aan die seuns van
Aäron.

<span id="an_13:1">13:1</span> Op dié dag is daar voor die ore van die
volk voorgelees uit die boek van Moses, en daarin het geskrywe gestaan
dat geen Ammoniet of Moabiet tot in ewigheid in die vergadering van God
mag kom nie,

<span id="an_13:2">13:2</span> omdat hulle die kinders van Israel nie
teëgekom het met brood en water nie, en Bíleam teen hulle gehuur het om
hulle te vervloek; maar onse God het die vloek in 'n seën verander.

<span id="an_13:3">13:3</span> En toe hulle die wet hoor, het hulle al
die mense van gemengde bloed uit Israel afgesonder.

<span id="an_13:4">13:4</span> Maar tevore het Éljasib, die priester wat
oor die kamers van die huis van onse God aangestel was, 'n verwant van
Tobía,

<span id="an_13:5">13:5</span> vir hom 'n groot kamer ingerig waar hulle
vroeër die spysoffer, die wierook en die gereedskappe en die tiendes van
koring, mos en olie, die wettige aandeel van die Leviete en die sangers
en die poortwagters, en die offergawe aan die priesters neergesit het.

<span id="an_13:6">13:6</span> Maar gedurende dit alles was ek nie in
Jerusalem nie; want in die twee en dertigste jaar van Artasásta, die
koning van Babel, het ek by die koning gekom; en ná verloop van tyd het
ek verlof gevra van die koning

<span id="an_13:7">13:7</span> en na Jerusalem gekom. Toe het ek die
kwaad opgemerk wat Éljasib gedoen het deur vir Tobía 'n kamer in die
voorhowe van die huis van God in te rig.

<span id="an_13:8">13:8</span> En ek was erg ontstemd, sodat ek al die
huisraad van Tobía uit die kamer buitentoe gegooi het,

<span id="an_13:9">13:9</span> met die bevel dat hulle die kamers moes
reinig; en ek het die gereedskappe van die huis van God, die spysoffer
en die wierook daarin teruggebring.

<span id="an_13:10">13:10</span> Ook het ek verneem dat die aandele van
die Leviete nie gegee is nie, sodat die Leviete en die sangers wat die
dienswerk moes verrig, elkeen na sy grond gevlug het.

<span id="an_13:11">13:11</span> En ek het met die leiers getwis en
gesê: Waarom is die huis van God in verwaarlosing? En ek het hulle
bymekaar laat kom en hulle weer op hulle pos aangestel.

<span id="an_13:12">13:12</span> En die hele Juda het die tiendes van
koring en mos en olie na die voorraadkamers gebring.

<span id="an_13:13">13:13</span> En oor die voorraadkamers het ek
Selémja, die priester, en Sadok, die skrywer, en Pedája, uit die
Leviete, as skatmeesters aangestel; en as hulp vir hulle: Hanan, die
seun van Sakkur, die seun van Mattánja, omdat hulle vertroubaar geag is;
en hulle moes aan hulle broers uitdeel.

<span id="an_13:14">13:14</span> Dink hierom aan my, my God, en delg tog
my liefdediens nie uit wat ek aan die huis van my God en aan die
instellinge daarvan bewys het nie.

<span id="an_13:15">13:15</span> In dié dae het ek in Juda mense gesien
wat op die sabbat die parskuipe trap en vragte koring, op esels gelaai,
inbring, en ook wyn, druiwe en vye en allerhande vragte met goed, en dit
op die sabbatdag in Jerusalem inbring; en ek het hulle gewaarsku op die
dag toe hulle lewensmiddele verkoop het.

<span id="an_13:16">13:16</span> Ook die Tiriërs wat daar gewoon het,
het vis en allerhande koopware ingebring en op die sabbat aan die
kinders van Juda selfs in Jerusalem verkoop.

<span id="an_13:17">13:17</span> En ek het met die edeles van Juda
getwis en vir hulle gesê: Watter verkeerde ding is dit wat julle doen,
dat julle die sabbatdag ontheilig?

<span id="an_13:18">13:18</span> Het julle vaders nie so gehandel, sodat
onse God oor ons en oor hierdie stad al hierdie onheil gebring het nie?
Ja, julle vermeerder die toorngloed oor Israel deur die sabbat te
ontheilig!

<span id="an_13:19">13:19</span> En sodra dit in die poorte van
Jerusalem voor die sabbat donker was, het ek gesê dat die deure gesluit
moes word; en ek het gesê dat hulle dit nie mag oopmaak tot ná die
sabbat nie, en van my mense het ek by die poorte aangestel: geen vrag
het op die sabbatdag mag inkom nie.

<span id="an_13:20">13:20</span> Toe het die koopmans en handelaars in
allerhande koopware 'n paar keer buitekant Jerusalem vernag.

<span id="an_13:21">13:21</span> Maar ek het hulle gewaarsku en vir
hulle gesê: Waarom vernag julle voor die muur? As julle dit weer doen,
sal ek die hand aan julle slaan. Van dié tyd af het hulle nie meer op
die sabbat gekom nie.

<span id="an_13:22">13:22</span> Verder het ek aan die Leviete gesê dat
hulle hul moes reinig en kom as poortwagters om die sabbatdag te heilig.
Dink ook hierom aan my, my God, en ontferm U oor my na die grootheid van
u goedertierenheid.

<span id="an_13:23">13:23</span> In dié dae het ek ook Jode gesien wat
Asdodiese, Ammonitiese, Moabitiese vroue getrou het.

<span id="an_13:24">13:24</span> En van hulle kinders het die helfte
Asdodies gepraat, of die taal van watter volk ook al; maar hulle kon
geen Joods praat nie.

<span id="an_13:25">13:25</span> Daarom het ek met hulle getwis en hulle
gevloek, en sommige van hulle geslaan en die hare uitgepluk en hulle by
God besweer: Julle mag julle dogters nie aan hulle seuns gee, en julle
mag nie van hulle dogters vir julle seuns of vir julleself neem nie!

<span id="an_13:26">13:26</span> Het Salomo, die koning van Israel, nie
deur hulle gesondig nie? Alhoewel daar onder baie nasies nie 'n koning
gewees het soos hy nie en hy 'n liefling van sy God was, sodat God hom
as koning aangestel het oor die hele Israel, het die vreemde vroue hom
tog sonde laat doen.

<span id="an_13:27">13:27</span> Moet ons nou van julle hoor dat julle
al hierdie groot kwaad doen, om ontrou te handel teen God deur vreemde
vroue te trou?

<span id="an_13:28">13:28</span> En een van die seuns van Jójada, die
seun van die hoëpriester Éljasib, was 'n skoonseun van Sanbállat, die
Horoniet; daarom het ek hom van my af weggeja.

<span id="an_13:29">13:29</span> Dink aan hulle, my God, oor die
bevlekking van die priesterskap en van die verbond met die priesterskap
en met die Leviete.

<span id="an_13:30">13:30</span> So het ek hulle dan gereinig van al wat
vreemd was, en die diensordeninge vir die priesters en die Leviete
vasgestel, vir elkeen in sy werk,

<span id="an_13:31">13:31</span> ook vir die lewering van hout op
vasgestelde tye en vir die eerstelinge. Dink aan my, my God, ten goede!

------------------------------------------------------------------------

[Next: Esther](est.md)
